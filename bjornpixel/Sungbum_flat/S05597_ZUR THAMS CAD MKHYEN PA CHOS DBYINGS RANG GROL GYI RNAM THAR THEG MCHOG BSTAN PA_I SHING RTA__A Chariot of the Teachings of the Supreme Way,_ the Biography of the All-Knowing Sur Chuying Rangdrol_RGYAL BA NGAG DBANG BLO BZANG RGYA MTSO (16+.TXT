! / /
ba ra ya na shA sa na sya rA tha kwa Na sarba dz+nya d+ha rma d+hA tu swa rmu k+ta to bi mo k+Sha nA ma bi har ti sma / /
! / /
zur thams cad mkhyen ba chos dbyings rang grol gyi rnam thar theg mchog bstan pa'i shing rta zhes bya ba bzhugs so / /
! / /
dus gsum sangs rgyas padma 'byung / /
@## / /
namH shrI mat+t+rai mU lA ya /
dus gsum sangs rgyas thams cad kyi mkhyen brtse nus pa'i rang gzugs rab 'byams zhi khro'i dkyil 'khor rgya mtsho spro zhing sdud pa'i khyab bdag kun bzang he ru kaH rig sngags 'chang ba'i 'khor los sgyur ba'i zlos gar mkhan zur chen thams cad mkhyen pa chos kun ka ngag dbyings nas rang sar grol ba dpal 'byor 'phrin las rab rgyas kyi rnam par thar pa theg mchog bstan pa'i shing rta zhes bya ba bka' drin mnyam med dpal ldan bla ma dam par phyag 'tshal zhing skyabs su mchin zhabs zung 'khor lo'i ri mo rang rig gdod ma'i rang zhal mngon gyur de srid 'bral ba med par brtse bas rjes su bzung du gsol /
spros pa'i mtshan ma yongs dang nyer bral ngo bo chos sku'i mkha' klong las / /
rang bzhin lhun grub gsal 'grib med pa longs spyod rdzogs sku nyin mor byed / /
sku dang ya shes rang gdangs 'gags med sna tshogs sprul sku'i zer 'phreng can / /
rgyal kun spyi gzugs chos dbyings rang sar grol ba'i ! / /
byang bdag rigs 'dzin ngag gi dbyung / /
! / /
dpal 'byor lhun grub rdo rje 'chang / /
@# / /
mgon des dge legs stsol / /
mdo rgyud gtsug lag dpal gyi 'byor pa la / /
mnga' sgyur mchog dman gdul bya ma lus par / /
chang med 'jug pa'i ches dkar 'phrin las rgyun / /
rab rgyas rdo rje 'dzin khyod phyag gi gnas / /
ngag dbang 'jam mgon grub pas thog mtha' par / /
bkra shis rnam gsum 'khor lo'i mdzad bzang nor / /
kun nas yid dga'i 'dod pa 'jo ba'i gter / /
dam pa'i ngo mtshar rtogs brjod gleng ba'i gzhi / /
rgya gar rigs 'dzin brgyad kyi yon tan cha / /
rab gang rje 'bangs nyer lnga'i nus mthu'i zer / /
byin rlabs ga bur gzegs ma 'bum 'dzag pa / /
gdung mun sel la zla med zla ba'i mched / /
'khor 'das kun la yang bral ba'i rtsal / /
rdzogs chen 'dus ma byas par lhun grub pa / /
shAkya seng ge gzugs gzhan yongs bsgyur ba'i / /
mngal skyes padmA ka ra byon tam ci / /
tha dang 'char sgo'i 'bum phrag chu nang du / /
shar zla rang gi ngo bo mi gtong zhing / /
'jig rten khams rdul grangs kyi dpogs min ! / /
rigs 'dzin ngag dbang ye shes grub / /
pa / /
'dren ba'i khyad par dbye nus rnam mkhyen tsam / /
'on te shel dkar kha dog gcig pu la / /
brgya phrag tshon gyi mdangs 'od 'char ba ltar / /
gdul bya' dbang por 'tsham pa sgyu ma'i gar / /
skye ba med las skye ba'i cho 'phrul shar / /
lnga rig shes bya'i phang phung lo ma'i khur / /
'thibs por lci yang mdo sgyu sems phyogs kyi / /
dan bzang ro brgya'i 'bras bus yongs dud pa / /
bshes gnyen dpag bsam ljon pa'i khyad par chos / /
'gro kun dub pa'i smin legs 'khyog zur gyis / /
gzhan phan thugs bskyed gzhon nu nyer khrid kyang / /
mi dge'i nu 'bur reg byar rjes chags blo / /
bag yod rnam gsum khrims kyis ring du btang / /
gsar rnying chos kyi bka' rnams gangs ljongs 'dir / /
sdud po lag na rdo rje mi yi gzugs / /
bsgyur ba'i sku gsung thugs kyi mdzad pa'i chad / /
chu gter gting bzhin bdag 'dras ga la rnyed / /
mkha' mtha' zad nas ldog min rang nus tsam / /
tshad du byed pa'i 'dab chags rjes 'gro bar / /
rang blos gang dpogs dad pa'i sor mo yis / /
rtogs brjod rgyud mangs las drangs glu dbyangs len / /
de yang thams cad mkhyen pa chos skyong bzang po'i gsung las / /
gang gi gsung zer cha tsam gyis kyang seng ge 'phrog byed nor gyi gnyen sogs kyi / /
gzhung lugs kun da'i tshal rnams zum mdzad gser mngal can dang dpal mgrin la sogs pa / /
'jig rten 'di na che bar rab grags lha mchog kun gyis gang gi zhabs pad la / /
gus pas btud pa'i lha mi'i bla ma zas gtsang sras pos rtag tu dge legs mdzod / /
ces yul dam pa la ched du brjod pa'i sgo nas shis pa brjod pa dang / /
'jam dbyangs sa paN gyi ! / /
chul kun ngo bo gnas gsar pa / /
@# / /
sdeb spyor me tog chun po las / /
gang gis srid dang rnam grol rnam gsum gyi / /
the tshom dra ba kun nas 'dral mdzad pa / /
dus gsum rgyal ba thams cad bskyed pa'i yum / /
'jam mgon bla ma'i zhabs la mgos phyag 'tshal / /
zhes yul khyad par can la phyag bya ba /
mkhas pa'i dbang po stag chang lo tsA bas /
rgyal ba'i gsung rab mtha' dag su pa dang ni / /
ting gi mtha' can legs sbyar lha yi skad / /
byangs dang rnam 'gyur rkyen gyi rang bzhin du / /
gnas phyar 'phags yul mkhas rnams chul 'dir rol / /
zhas brda sprod kyi brjod bya'i gtso bo dngos po nges par bstan pa lta bus mtshon te sngon byon gyi mkhas pa rnams bstan bcos kyi thog mar gsum ga'am gang rung ra mdzad pa'i rjes su 'brangs te tshigs su bcad pa sngon du btang nas gleng bar bya ba ni /
rig sngags 'chang ba'i 'khor los sgyar ba khyab bdag rdo rje sems dngos chos dbyings rang grol gyi gsang ba bsam gyis mi khyab pa'i rnam par thar pa /
! / /
kun mkhyen chos dbyings rang grol zhabs / /
bka' gdams glegs bam rin po che las / /
nga snying rje che bas zhing khams dag /
nga sna tshogs sprul ba ston na yang / /
rgyud ma ngag rnams la ci cha yod / /
dbu mang rnams la bur ston yang / /
ma snying med ma la ci cha yod / /
mi dbul po dag la nor ston yab khong mngon shes med la ci cha yod / /
thang skam po ngag la chur 'byin kyang / /
mi mngon shes mngal ci cha yod / /
mi nad kyis gdungs la sman ston yang / /
nad sbrib pas g.yogs la ci cha yod / /
'khrims ldan mkhan po'i skur ston kyang / /
nga thugs rje chen por su yis shes / /
nga gnas lnga mkhyen pa'i paN+Di ta / /
rgyud gang la gang phan ston gyur kyang / /
mi mkhas par rlom la ci cha yod / /
ces pa ltar sangs rgyas sras dang bcas pa rnams ni gdul bya'i mos pa sna tshogs pa'i dbang las /
mkhas pa /
grub pa /
brtul zhags spyod pa /
sbas chul can /
'khor los sgyur ba'i rgyal po /
rgyal phran /
blon po /
sna bo /
khyim bdag /
bud med /
bya /
ri dwags /
gru zam /
zas gos gnas mal sogs sprul ba sna tshogs bstan nas sems can gyi don mdzad pa'i tshad ni spyan dang mngon par shes pa mnga' bam gtogs tshur mthong byis pa'i blo can rnams kyis brjod pa'i yul min na'ang /
sku'i skyes rabs dang thugs rgyud gcig pas 'gro don mdzad tshul rags pa tsam rdo rje'i gsung dri ma med pa 'di lta ste /
gu ru padma sid+d+hi hUM /
'dir skyes rabs shag dgos gsung ba la mgon po'i gra gung ba dang rgyal ba g.yung gi gsung las slob ma dang pa ches na slob dpon zog por gtong gsung ba bzhin /
thog med nas rnam smin gyi lus blangs pa la thug pa med mod /
de'i nang nas @# / /
mi lus chos ldan par ma chad kyi skye ba blangs pa ni srid mtha' tsam /
ngan 'gror skyes pa'i rabs ni brjod kyang dgos rgyu chung /
bla ma dang lhag pa'i lhas rjes su bzung ste 'gro don nus pa ni kha yar blangs /
'on kyang 'di nas 'dir skyes zhes pa'i skyes rabs ston mkhan ni ma mchis /
rang gis shes pa la ni mkhyen gnyis kyi spyan med pa'i steng nyams grib dang ngang zas kyi sgrib pas mog mog por song bas shes par dka' /
'on kyang skabs 'gan gsal snang tsam dang lung gis zin tshul tsam bye ma la mar nag gi dpe ltar dam tshig gtsang phyir zhu na /
de yang grang so gter ston rigs 'dzin stobs ldan dpa' bo'i gter byang las /
ku mA ra yi sprul ba zhig /
dga' ba'i tshul ston par chod sel / /
zhes chos bdag tu ngos 'dzin gnang ba dang /
de dang mthun par rigs 'dzin srog sgrub kyi chos bdag lung bstan du /
dbang chen che mchog byin brlabs pa'i / /
byang sems 'gro 'dul mthu stobs bdag / /
rigs 'dzin kumA'i yang sprul gyis / /
zab gnad gdams pa'i bka' babs thob / /
gang brtsams las sbyor myur rtags thon / /
zhes dang /
'di dang sngon tshe che mchog sprul / /
zhi dul sgo nas drag po ru / /
khros nas ma rungs kun 'joms pa / /
mthu yis 'dzam gling dus gnas bde /
zhes gsungs pas dus gsum mkhyen pa slob dpon chen po'i spyan sngar gnyags ban du ngos bzung zhing /
de rjes go rim nges med 'gro don nus tsam du skyes pa ni /
la stod dam pa dmar por skyes yer ba nas chos rgyal srong btsan gyis spas pa'i gter kha kha yar blangs pa'i gsal snang tsam byung /
de rjes zur mo dge 'dun 'bum du skyes pa zhig dran zhing da lta lnga 'gyur gyi bstan 'dzin phal mo che'i thugs sras su 'gyur ba'i rgyu mtshan de ltar lags de nas par skabs mal yer pa ba'i gtor gshom btsun mar skyes pa'i 'bags pa shor bas skye ba de'i 'og spos dga'i 'dabs su ri'i bye'u zhig tu skyos pa gsal por dran kyang ma dag ba'i skye ba brjod kyis ma lang /
slang yab sras gnyis kas rjes su bzung ba'i bag chags kyis zhang g.yu brag pa'i zhabs zin tsam du gdan sa ba sangs rgyas 'bum zhes par skyes /
sgom sde'i khri dang phug ron gyi brgya dpon gyi khral 'jal tsam ma gtogs bstan pa'i bya ba rlabs chen mi yong ba'i rgyu mtshan de yin /
de rjes sman lung ba'i sras su skyes khra ched dgon pa'i nags khrod du bsdad pa gsal bor dran /
bstan pa la phan thogs ji ltar byung ma shes 'di mtshams gsang phu gling stor du bla brang pa chos dpal bzang po zhes par gyur /
kun mkhyen chos kyi rgyal bo sogs dge ba'i bshes gnyen mang po'i slob dpon byas pa chos skyong gi nyid 'khrul du bstan no / /
de nas stag mgo chos rje yon tan dpal bar gyur /
rigs 'dzin rat+na gling pas rjes su bzung rje btsun btsong kha pa la bsnyen par rdzogs da lta de ba'i bag chags lags /
de rjes rgya ma gog ces par rgya mkhri dpon gyi rigs su gtogs tsam grub pa'i dbang phyug nor bu'i 'phreng ba ltar byon pa'i sras che 'og tu skyes /
ming dkon cog rin cen du grags zing pa stag mgo dang snang gsal sogs kyi gnan sa lo kha shas byas /
de nas 'brom chu ris kyi stod du zur gyi gdung las mi'i srid pa bzung ba'i gnas tshul ni da lta'i 'di ga'i / /
rang don ma 'grub pa'i bstan pa la phan pa'i rgyu mtshan ni @# / /
dgongs 'dus kyi lung bstan bka' rgya las gsal lo / /
de nas gzhan rigs 'dzin gter ston mang po'i yon bdag dang las rgya dang /
chibs pa sogs su skyes pa'i tshod mang po 'dug kyang gang gsal rnams bris pa lags pas 'di gzhan gyi sgro skur gyi gnas su 'gyur bas gzhan la mi ston pa mkhyen mkhyen /
zhes rigs 'dzin gu gu yang wang gi rigs dbon rig sngags 'chang ba don grub bkra shis kyi lo mang por nan tan gyis phebs pa'i bka' ma chogs par bris pa lags so / /
zhes byung zhing sbus srang lha rje blo bzang nor bus dri bzhus par chos rgyal srong btsan sgam po'i dus zhang blon sna chen par 'khrungs shing chos rgyal sprul pa lha rje dag pa 'bum gyis ra sa la zhabs tog mdzad dus ngad gdan sa ba sangs rgyas 'bum du gyur pas sngon gyi las 'phros mthun grogs byas sogs mang po zhig gsung ba'i 'go brtsam mur a khu dang dbon po tshes brgyad byung ba'i rkyen byas thugs bsnyal ba'i tshul gyis da mi dran pa 'dug ces gsung ma nyan nan gyis gsol bas khyed rang yang lha sa'i gtsug lag khang brtsigs dus las bskul bar yod pa 'dra zhig 'dug pa slar gsal po dran byung na rim gyis rgyu mtshan byed cing thengs shig yang bsam grub gling gi rten mkhar gyi rtsa bar bud med mcha ba gcigs pa ral pa sar nyil ba zhig gis gnyags ban gnyags ban khyod dang sman spyil chos rje /
lha rje blo bzang nor bu gsum skye ba snga ma spun yin pas da lam yang snying tig gi gdams ba shod zer ba'i sgra lhang nge ba gsan tshul /
yang mi zhig gis khyod sgrol ma skyabs kyi skye ba yin zer ba de su yin dri ba mdzad par thams cad mkhyen pa dge 'dun grung gi nya gnas nga yin zer byung sogs kha yar gsungs pas zhang blon /
nye gnas sgrol ma ba gtsang du phebs tshe span du thugs dran gsos pa'i lha rje zur du che shAkya 'byung gnas su 'khrungs pa zhal gyis 'ches na'ang 'dir mi gsal la zur mo dge 'dun 'bum snga rting gnyis tsam byung 'dug pas shAka 'byung phyi ma'i lcam sring ma de yin par mchis /
sman lung ba'i rigs su 'khrungs pa ni nyang chos ldan mgon po yin nam snyam /
gzhan ma'i zhib cha ni rang nyid 'chi ba ma dran pa'i blo ngan gzhan 'gebs kyi rnam pas rje bla ma'ang yun ring por bzhugs pa gzhir bcas kyis slar zhu long yong ba'i phyi bshol gyis zhib par ma 'chal /
dgongs 'dus kyi lung bstan bka' rgyar gsal gsung pa ni /
de dus gnyags ston ye shes ku mAr / /
las kyi grangs zad lha dang zhal mi gnyis /
rja yi chab sri dang dang las kyis 'phred /
ma 'ongs 'jug pa dus kyi mthar lhungs tshe / /
khyod ni byang khams skyong ba'i rnal 'byor ba / /
mi yi seng ge shes rab stobs dang ldan / /
cha lugs ma nges cir yang ston byed cing / /
bstan pa'i srol 'dzin rgyal gyi ming can zhig /
gdugs pa 'dul zhing 'gro ba dbag med 'dren / /
de dang de tshul bstan pa'i mthar thug par / /
nges par bstan pa'i me ro yang yang slong / /
de phyir bsam pa'i go cha brtan por bzung / /
zhes gsang mtshan padma dbang rgyal du grags shing byang khams kyi mthar thug par mthu stobs kyi sgo nas bstan pa 'phel bar nga sngags gsar rnying gi chos d+d+r+g+yun chad par nye ba mang po'ang gso bar mdzad /
'phral thugs chung bltar la ngor 'khor 'das gang la'ang nyam da med pa seng ge lta bu'i spyod pa dang thugs rab kyi rtsal sogs gang sa nas lung bstan shin tu @# / /
'grig par snang ngo / /
'grol rjes brtse'i shar ri'i phrag ba nas / /
skyes rabs zla ba'i 'phreng ba 'dzad med du / /
bstan 'gro'i kun+da bzhad pa'i grangs 'dzin na / /
smra po thog mar sbyan snga mngon shes sgrubs / /
'on ta zhing 'dir ye shes sgyu ma'i gar / /
cha tsam skal ldan gdul bya'i A dar+shar / /
rab gsal ke ta kas bgrungs dangs mtsho'i sbun / /
the tshom rnyog ma'i dri ma rgyang du bsrings / /
zhi khro kun 'dus che mchog he ru ka'i / /
bka' babs gnyags ban+dz+nyA na ku mA ra / /
bka' gter bstan ba'i srog gi zung chen por / /
slar byon padma thong 'phreng gnyis pa bzhin /
de yang dpal dus kyi 'khor lo dang bde mchog mkha' 'gro rgya mtsho sogs las gling bzhi gling phran dang bcas pa las kyis par gsungs ba'i bzhed tshul yong na'ang chas mngon bar /
sgra mi snyan sgrib gsung du 'dod / /
ces dang /
sdom gsum du /
gling gsum skyes pa bud med las / /
'gro ba gzhan la sdom ba bkag /
ces so so thar pa'i sdom pa skye ba sogs nas 'dul mngon pa'i dgongs pa'i shugs la gling 'di nyid las kyis par bstan la /
bde mchog sdom 'byung du /
shar gyi lus 'phags ba lang sbyod / /
de bzhin byang gi sgra mi snyan / /
gling gsum bo ye mi rnams ni / /
longs spyod chen pos yang dag 'tsho / /
rnam rtog med cing rtog dpyod med / /
blur rmongs bye brag mi phyed pa'o / /
'dzam bu gling du legs skyes pa /
las kyi rang bar rab tu grags / /
legs byas nyes par byas pa'i las / /
mchog dang 'bring dang tha ma yi / /
skye ba sngon ming rnam smin 'dir / /
skye bo kun la mthong bar 'gyur / /
zhes 'dzam bu gling ba nyid las kyis pa dang khyad par blang dor gyi las lam rmongs shing dbang bo rno ba dang shes rab che bas slob dpon klu byang gis /
'on kyang 'go smos bas go ba dang dbang pa rna zhing grims pa ste /
des na byang chub sems dpa' rnams 'dzam bu'i gling gi skye bo'i gnas kyi dbus su 'khrungs shing chos ston bar 'gyur ro / /
zhes mchog gi sprul sku'i tshul bstan nas chos gsung ba'i sa yang gling 'di nyid yin bar gsungs la /
ri ki a ra li'i rgyud las / /
gnas ni shar gyi lus 'phags bo / /
de bzhin du ni ba lang spyod / /
gnas ni byang gi sgra mi snyan / /
gangs ri de bzhin 'dzam bu gling / /
gling bzhir lha mo bzhi dang ni / /
ri rab spyi bor r-i ki bzhags /
zhes bcu gsum rdo rje 'dzin pa chen po 'grub byed sa bcu gsum pa mngon du byad bal nang du sbas pa'i rtsa lnga'i rlung sems dbu mar chud /
phyi'i yul chen lngar brtul zhugs spyod bas de'i mkha' 'gro dbang du bsdus sa bcu gsum gyi rtogs pa bskyed do / /
de'i rtogs ba bskyed pa'i phyi ru yul chen lhag ma lngar bstan pa gling bzhi dang ri rab la ngos 'dzin te /
nang gi sbas pa'i rtsa lnga dang / /
phyi ru yul chen lhag ma lnga / /
'dus pas bcu gsum sa bskyad par / /
rnam 'byor chen po'i rgyud las gsungs /
zhes gsungs shing bde mchog las bcu gnyis las ma bshad na'ang bde chen 'khor lo lha lnga po de nang lus la 'god pa na snying ga'i nang gi 'khor lo rtsa 'dab bzhi dbus dang bcas par bkod nas don gyis bcu gsum pa dang sbyor par mdzad /
chos mngon gnas badzrA san zhes bod skad du rdo rje gdan dus gsum gyi bde bar gshegs pa rnams byon dang 'byon 'gyur gyi gnas mchog lte bar byas ba'i byang ngos ri nag po brgyud dgu 'das pa'i pha rol na gangs ri dpal dang ldan pa dang ri bo sbos dang ldan gnyis @# / /
kyi bar na mtshom dros pa yan lag brgya de dang ldan pa /
de'i phyogs bzhi'am brag nas chu bo chen po bzhi lan bdun re g.yas phyogs su bskor nas phyogs so sor 'bab /
sbos dang ldan gyi byang dpag tshad nyi shu na brag gser gyi bya skyibs can lha ma yin gyi ngos zhes bya ba /
de nas rim gyis dpag tshad nyi shu na shing sA la rgyal por ba brtan /
de'i shar phyogs dpag tshad nyi shun rdzing bu dal gyis 'bab pa /
brgya byin gyi glang po che rab brtan brag shing rdzing bu gsung la dgun dpyid sten gsum gyi zla ba bzhi so sor rgyu ba /
ma dros pa'i mtshor dzam+bu'i shing 'bras bu dmar po rdzam tsam yod pa chu'i nang du lhung pa'i sgrar brten nas lho gling 'di la 'dzam bu'i gling zhes ming chags pa'i gling 'di nyid la /
dus 'khor las /
'phags yul bod li rgya nag dang / /
ke la sha dang gangs can che / /
zhes yul drug tu gsungs pa'i bod ni /
jo bo spyan 'dren gyi ched du rgyal ba 'brom gyis bod ston rnams la brdzangs pa'i 'phrin yig tu / /
shing rta'i dbyibs 'dra 'dzam gling phri / /
bye brag brjid ldan gangs ri'i byang / /
lo hi ta 'gram rin chen khungs / /
kha bcan zhes ming grags na / /
blo chen stobs ldan mi srun pa / /
bod ces bya ba gnas pa'i phyir / /
zhes pa'i rkyal khams 'di nyid kyang / /
'jam dpal rtsa rgyud las / /
nga yi dus nas lo brgyan / /
kha ba can du mtsho bri nas / /
sA la'i nags ni 'byung bar 'gyur / /
zhes kha ba can gyi yul mtshos gang pa rim gyis bri nas sA la'i ljongs byung zhing /
rgya gar gyi rgyal po rU pa ti dpung bcas g.yul 'pham ste bud med kyi chas su zhugs nas 'ongs pa las rim gyis mi'i 'gro ba 'phel bar bshad pa dang /
gtso bor lag na padma'i sprul pa spre'u byang chub sems dpa' dang /
'phags ma sgrol mas byin gyis brlabs ba'i brag srin mo 'dus ba las gdong dmar sha zan gyi khrug gu mang du dbel te bod kri'i rkyal khams su gyur bar 'bangs spyil dbang ba'i rgyal por 'phags pa rigs gsum gyi mgon po'i rnam par sprul pa rim par byung ba'i thog mar rje gnya' khro btsan po byon /
de nas lha mo dri ma med par lung bstan pa'i mdo las /
nga yongs su mya ngan las 'das nas lo nyis stong lnga brgya na gdong dmar can gyi yul du dam pa'i chos dar bar 'gyur ro / /
zhas pa thog tu babs te kun tu bzang po'i rnam sprul lha tho tho ri snyan shal gyis pho brang yum bu klu sgang du bstan pa'i dbu brnyengs /
re nas gdung rabs ldan phyag na padma'i sprul pa chos rgyal srong btsan sgam pos mtha' 'dul yang 'dul ru gnon gyi gtsug lag khang rnams sngon du 'gro ba'i 'phrul snang dang ra mo che'i gan+d+ho la bzhengs /
jo bo rnam gnyis gdan 'dren ba sogs bstan pa'i srol btod /
de nas mi rabs ldan 'jam dpal dbyangs kyi sprul pa chos rgyal tshangs pa lha'i me tog gis mkhan slob rnam gnyis kyis gtsos lo paN rnams bla'i mchod gnas su bkur /
zan g.yang mi 'gyur lhun gyis grub pa'i gtsug lag khang brtsigs /
dge 'dun gyi sde dang 'chad nyan sgom sgrub kyi gra btsugs nas bstan pa dar rgyas su mdzad /
rgyal rabs gnyis na phyag na rdo rje'i sprul pa lha khri lde srong btsan gyis yab mes kyi gsung rab dgongs 'grel rnams skang gsang bcad kyis gtan la phab /
rma gnyags gnubs nyang sogs kyi brgyud pa rim bar byon pas mdo sgyu sems sogs sngags rnying ma'i bstan brgya cher spel / /
bstan pa phyi dar la jo bo sgr-i ti /
dpal mar me mdzad /
kha che'i bsod @# / /
snyoms pa chen po sogs tshad thub kyi paN chen dang /
rin bzang /
'brog mi sogs 'jig rten gyi mig gcig bu ches mang ba rjes 'brang dang bcas pas mdo sngags kyi bstan ba shin tu dar bar mdzad pas na /
khro phu lo tsA bas paN+Di ta dza ya shrI can mngags nas baiDUr+ya'i tshong 'dus su kha che paN chen la zhu 'phrin phul bar /
ma ga d+ha sogs rigs 'byung gnas kyang sdig to yi / /
dmag tshogs kyis bcoms o rgyan kha che ba la yul yang / /
log spyod kyis khengs deng sang bstan srog legs gnas ni / /
bod yul 'dir zad skyes chen byang phyogs zhabs bskyod zhu / /
zhes dpal ldan shAkya seng ge'i ring lugs ches cher dar ba bod yul 'dir rje bla ma 'di nyid bstan 'gro'i ched du yang srid bzung ba'i rigs rus cho 'brang ni /
mkhan chen las kyi rdo rje'i rnam thar du / /
mi brgyud lha nas tshad pa dang /
chu brgyud gangs las byung ba dgos tshul gsungs pa ltar khungs btsun pa'i gdung rabs ni /
'og min rig pa rang gsal lhun gyis grub pa'i zhing khams nas rang rig gdod ma'i ston pa kun tu bzang po'i thugs rje gzugs khams bsam gtan gnyis pa'i rtse mo 'od gsal lha'i gnas su 'phros nas lha dbang po sme ba'i gtsug tir can du sprul pas 'od gsal lha dbang gzhon nu gcug tor can du grags shing /
lha rnams kyis sri zhu rgya cher bskrun gdul bya'i zhing 'dzam bu gling du yod par dgongs nas gnas gong ma rnams las rim gyis babs te brgya byin gyi pho brang rnam par rgyal ba'i khang bzang gi rtse mor khyon /
rang 'od kyi gur khyim du bzhugs par brgya byin 'khor bcas kyis bsnyen bkur zhing mtshan 'de byed gzhon nur grags / /
de'i tshe lha min gyi dbang po sgra gcan /
mgul phreng /
rab gnon /
thab bzang ris bzhis gtso bo byas pa'i lha ma yin gyi g.yul bshams pa na /
brgya phyin gyis lha grags ldan mchog skyong la thabs zhus pas bde byed gzhon nus 'dul bar lung bstan pa bzhin gsol ba btab pas 'ba bzang gi rtsig pa'i zur las babs te phyir rol tu byon /
legs ldan tshogs bdag nag po la bka' bsgos pas tsan dan gyi bde chen po'i nang nas bdud 'dul gyi dmag d+phung /
beng stong nas lha dmag bye ba dung phyur / /
beng rked nas bcen dmag bye ba dung phyur /
pheb smad nas 'dud dmag bye ba dung phyur spros nas lha min gyi dpung tshogs bcoms pas mtshan lha rje dpa' bo g.yul las rgyal bar gsol /
ri rab kyi lho phyogs nas babs te ma ga d+ha sogs rgya gar gyi gnas rnams su bzhugs nas sgom sgrub 'chad nyon mdzad pas snyan pa'i grags pa sa steng kun tu khyab pas 'od gsal lha'i rigs yin zhing /
rnam rgyal khang bzang gi rtsig pa'i zur las babs pas zur zhes bod skad du sgra bshad pa'ang snang /
'di nyid kyis bstan 'gro'i sman yon du 'gyur bar dgongs nas mtshan ldan gyi bu mo zhig phyag rgyar bsten pas sras zur sbyang zhu can 'khrungs pa bod du byon /
mda' bdag khri srong lde'u btsan gyi dus gnubs nam mkha'i snying po /
'bre rgyal ba blo gros /
ro gong bi byarAdzA /
dru bu u pe sha /
rlangs dpal gyi seng ge /
lce ku ku rA dzA la sogs pas lo tsA mdzad nas gsang sngags kyi rgyud snga mang du bsgyur /
ayon sangs rgyas gnyis pas gnyags gnubs 'khon swo zur sogs sngags 'chad grub brnyes mang po smin par mdzad pas bod du zur byi thog ma yin des mdo khams kyi sog @# / /
la sgang du byon nas sras bskrun par zur rgyal ba gsum bsgrags byung /
de sras zur bshes gnyen rtag spra can /
de sras zur dbang phyug rgyal ba /
de sras zur rin chen rgya mtsho /
de sras zur 'tsho bzang mig po che lnga po ni mdo khams su byon de'i sras zur A tsar+ya chen po / /
zur ba can lag can /
zur bzang shes rab 'byung gnas gsum 'khrungs pa'i A tsar+yas rgya gar du thengs gsum byon /
rgyal rigs zla ba'i dbang mo phyag rgyar bsten bas sras nyi ma'i snying bo 'khrungs de nas rgya gar du rigs brgyud mang po 'phel skad /
zur kha can lag can rigs pa'i gnas lngal mkhas shing nyis thog gi ka ba 'degs pa'i gyad kyi rtsal dang ldan /
gtsang du byon pas sras mo 'khrul zhig rje btsun zhas pa byung bas pa tshab kyi yangs pa chen por bzhugs /
bskyed rdzogs gsum la mkhas shing rgyud bshad man ngag mang du gsungs zur mo byon pa'i thog ma 'di yin zhing sku 'bum la mi ma yin kyis skor ba byas pas lam dod /
de 'og zur mo dkar rgyan /
de 'og zur mo dge 'dun 'bum sras gnyis dang bcas byung yang gdung ni ma 'phel zur bzang shes 'byung ni chung du nas mkhyen pa che /
bskyed rdzogs rgyud man ngag 'tshol bar gnubs sangs rgyas ye shes rin po che dgung lo brgya dang sum cur nye ba bsgrags yang rdzong du bzhugs pa dang mjal nas zab chos rnams zhus /
sbo ye shes dbang phyug /
gnubs bla chen byang snying gsum mched grogs mdzad pas swo zur gnubs gsum zhes grags /
'di la sras bzhi byung ba'i che ba lha rje zur bu che shAka 'byung zur bla ma zur sgom chen rdo rje 'byung gnas /
zur sgom chung ngang bzhi byung ba'i yab la ngos 'dzin mi mthun pa 'ga' snang yang khungs btsun ba mdo khams nas lung pa ril brdzor du song ba g.yar mo bya bar yab bod du smos pa dang yum padma gsal le gnyis kyi sras su 'khrungs pa'i tshe yab kyi man la lam du gser gyi 'khor lo rtsibs stong can yum gyi phyag tu babs pa dang man las da nas nyi ma shar ba 'grig pa sogs yab yum gnyis ka la ltas ya mtshan pa mang du byung /
sku bltams nas mas rin cen rgyal mtshan gyis mtshan shAka 'byung du btags /
gzhon nu nas yig klog byang zhing yab mes sogs sngags rnying ma'i bla ma du mar dbang gdams pa mang du gsan /
bla chen dgangs pa rab gsal gyi drung du chig rdzogs mdzad pas sprul skur 'dug ces mtshan ma spos /
khams su bzhugs ring mes rin cen rgya mtsho la mdo sngags kyi thos bsam mang du mdzad /
'gro don dbus gtsang du yod par dgongs nas yar klungs na mo lung du phebs kri yog sde gsum la sgrub pa mdzad kyang bogs che bar ma byung bas lung bstan bzhin rdzogs chen zhu bar gtsang la byon chos lung gi nyang ye shes 'byung gnas la sgyu 'phrul dang sems phyogs / /
ge gong gi lce shAkya mchog la bdud rtsi /
yul gsang gyi gnyan nag dbang grags la dbang dang thabs lam /
tho dgar nam mkha' lde la mdo lnga thems dar 'grel bar byed pa par khab /
nyang stod kyi 'bre khro chung pa la ka dag dang lhun grub / /
rtsa shad ldan ma sher tshul la yang dag /
bka' sdod ye shes snying bo la mdo sogs mdor na bla ma brgya rtsa lhag cam bsten nas chos mtha' dag la sgro 'dogs bcad de mkhas ba'i phul du phyin kyang tshe gcig la rigs 'dzin gyis ra bgrod ba zhig byed dgongs pa'i tshe /
mkha' 'gro'i lung bstan bzhin dgon pa med kyang da lta'i 'ug @# / /
pa lung ga chos khri'i bsas legs kyi phug par bzhugs nas sgrub pa mdzad pas sa lam gi rtogs pa mthon por son /
a ro'i slob ma dru bu klog 'byung la sban du rdzogs chen gsan /
brag du ma phug pa /
sbang po che'i brag sgom chen khrag dmar 'chang lding sags dben pa mang du bsten nas sgrub ba mthar phyin /
slob ma lta dgongs kyi rtse me zur chung ba /
sgyu 'phrul gyi rtse mo mi nyag 'byung grags /
mkhyen brtse'i rtse mo zhang 'gos chung ba /
sgom sgrub kyi rtse mo bzang sgom sher rgyal te rtse mo bzhi /
rtse lkog brgyad ni /
lo rog /
lo thung /
rta rog /
tsag bla ma /
sum pa dbang tshul /
sum pa blo rgyal /
'ol sbom /
phug ston nam mkha' 'od /
gzhan yang sgam chen brgya rtsa brgyad sogs slob ma mang du byung ba'i zur chung ba shes rab grags ni zur Atsar+ya bed du byon nas thag tu bzhugs pa'i sras thag ba sgom chen dang jo mo nyes rab skyid gnyis kyi sras su rgyan 'phar gdong du 'khrung khar yum la nyi zla shar nas 'jig rten gyi mun pa gsal ba phogs mnal tas ya mtshan bsngal byung /
thugs rab shin tu che bas 'dri klog dang cho ga chos spyod brda bstan pa tsam gyis mkhyen /
dgung lo bcu gcig pa la jo mo zhig blangs pa zhing gi shwa 'od rgyug sar dar ma gsar ba zhig gsol ba chus sbangs pa la jo mos bros pa'i rkyen gyis ber dang sbyang thul zhig yod pa bsnams nas zur po che'i drung du chas bros la byon pa dus mtshungs su khrab /
zangs zhu /
g.yu khyer ba'i chos zhu ba gsum yang 'dzom /
zur chung ba 'byon rgyu'i gong du bla ma la sku phrag steng du seng 'brug 'khrab pa sogs mtshan ltas khyad bar can byung nas drung du shar mar btang /
khong bzhi por spang zan dang lo thug gnang ba zur chung pa ma gtogs gzhar gsum gyis zar mnyan pas rten 'brel 'phyugs te khong gsum gyi phyag rten ma bzhes pas bla ma dang chos gzhan nas rnyed 'ong zhes phyir ldog pa'i gcig 'gos khug pa lhas btsas yin pa khong rgya gar nas phyir byon rjes sngar gyi de la snying nad byas nas gsang sngags rnying ma chos log yin zhes dril bsgrags skad /
zur chung pas bon po'i yas zan dang lo tshod sogs dka' thub la brten nas thos bsam la brtson 'grus cher mdzad nyin cig lha rje chen pos bse'i ga'u phul dgu cam 'gro ba zhig bsnams nas khyod la skom steng rgyu med dam gsung ba yas kyi zan chang yod zhus pa khyar shog gsungs nas snod do gsol /
de nas kyang yod mkhyer shog gsungs nas lan gnyis gsol /
nga 'dug gam gsung bar bre gang tsam 'dug zhus par da mi yog pa 'dug log mkhyod bsod nams bod da mi shong ba zhig 'ong da dung yang bsod nams chen po 'ong gsungs nas nas khal gsum gnang 'di zad rjes yo byad yang bar lung bstan pa bzhin da kho na ltar byung /
dbang zhus dang dbe 'dre ba sogs kyi mthun rkyen du spar gyi mkhar sngon na ngo mo g.yu mo bya ba phyug mo ma smad gnyis yong ba'i bdag gyis gsung ba ltar bka' bzhin bsgrubs /
de gnyis kyi ka ca la brten nas dpe 'dri ba sogs chos kyi mthun rkyen mdzad /
ring zhig na khyod kyis bsten pa'i don rgya chen po sgrub dgos pa yod pas logs su stong gsung ba ltar mdzad nas lha rje'i drung du bzhugs pa'i tshe bye stong nas chang 'dren pa dang /
ri rtser zhal zas 'bul ba sogs gang la'ang thogs pa med pa'i dngos grub brnyes /
lha rje zur bu ches zur chung bas gtsos slob ma rnams la sgyu 'phrul gyi chos mang du gsungs /
yang @# / /
dben du sgrub pa mdzad pa'i tshe rnal 'byor pa zhig gtor ma slong ba'i brda thabs la brten bzang gong shes rab rgyal po bsam las mchims phur rog shAka 'byung gi sang chos zhu bar btang bas gdams pa shin tu mang ba gnang ste tshang ba bla ma la phul /
chos kyi rjes su tshangs ba dung thod can 'brangs pas zur pa'i pho lha chen por mnga' gsol /
lha rjes mchims phu'i chos kyi khrod nas yang dag bdag don grub pa la nyams len mdzad pa'i tshe chu mar khur gyur pa dang /
chang 'tshod gcig gis mi nyi shu tsam la zla gcig ldangs pa sogs grub rtags mar du bstan /
bla chen 'brog mis paN+Di tar gser 'bul ba'i kha longs khyer shog gsungs pa ltar mi ma yin gyis byung ba'i gsor srad brgya phul nas lam skor brgyad kyi nang tshan bsam mi khyab gsan pas rdzogs chen la bogs thon /
chos kyi 'gro don che spang la bo dong mnga' bdag brag gi phug tu yang dag mar me gcig pa'i sgrub pa mdzad kyin bzhugs pa'i tsha zur chung pas gtsos slob ma rnams kyang 'dus pas dpon slob thams cad kyis sgrub pa mdzad /
mkha' 'gro'i lung bstan ltar rta nag gi mda' grog po kha lhor bstan pa'i mdon phug pa shar bstan zhig rnyed pa der sgrub pa mdzad pas yang dag lha dgu'i zhal gzigs /
nye skor gyi grog po'i logs la'ug pa'i tshang yod pas de nas bzung bla ma 'ug pa lung par grags /
phrag pa ra'i zi ri se can zer pa'i btsan rgod des 'phrin las bsgrubs shing zur ba'i chos skyong gi gral du mdzad /
phyogs der 'du 'dzi che drags pas phyir byon tshe bzhi bdag dzo bo snod mar gyis srog snying phul /
brag rgya bor phebs nas sgrub pa mdzad pa'i che mkha' 'gro ma gsum gyis shangs kyi mda' na lung bzlag ma lho nub tu sgo bstan pa sogs tshe gcig la byang chub thob pa'i gnas khyad par can yong pa tshol zar ba'i lung bstan ltar dpon slob rnams kyis gdong po zang kha nas shangs kyi lung pa'i dpyad la gzigs te rgyud nas bshad pa'i gnas der phebs zhab mo yon tan rgyan gyis sa phug phul /
zur chung ba sogs 'khor rnams kyang rang shong gi khang pa brtsigs nas sgrub pa mdzad par yul mi kun dad de rnyed bkur bstab /
slob ma rnams la yang dag gi dbang gnang pa'i dus zur chung pas bla mas ji ltar gzigs pa bzhin bdag cag rnams la ston par zhus pas snyigs dus 'byung po stobs che skabs 'dir de 'dul ba'i phyir du he ru ka'i sku zhil bzheng bas de dus bstan gyis gsung /
zur chung bas zab chos shig zhus pas /
nga ni nam ma ba'i snying po ste / /
skye 'chi med ba rdo rje'i sku / /
'da' dang mi 'da' yongs mi mnga' / /
'gro don mthar phyin rdzogs dbang byin / /
skal ldan khyod la smin par shog /
ces byin gyis brlabs pas rtogs pa phul du phyin pa brnyes /
khyad par khrag 'thung lnga bcu rtsa brgyad kyi lha dngos su gzigs shing ma dang mi lab ba bzhin gsung glang mdzad pa byung /
de nas 'ug pa lung sngar gnas rnying pa yin pa dang rgyud man ngag las byung ba'i yon tan rnams tshang bar dgongs pa'i der phebs /
rnga mo'am dre'u kha shing bkal nas brtag pa mdzad pa'ang shing chu mig 'od ma'i mdog can gyi sar phab pas klu de yang srung mar 'gyur bar dgongs te sman dang rdzas la brten nas klu bcos zangs lung dgu pa zhig gis kha bcad /
dbu rtse dkor khang steng 'og khyams stod smad dang bcas pa'i 'gram bting ba'i rgya rtsis gnas gsar @# / /
dang mnyam ba mdzad rgyur rdo bzo bas cung zad bskums zer /
dbu rtse'i ka ba gcig gis ma snyobs pa lha rje'i zhabs kyis bsgril bas snyobs par gyur cing shing 'khyog po rnams mda' ltar srong ba sogs rdzu 'phrul bstan pas shing bzo ba dad de sngar shing gron chen po bcug pa'i 'gyod mtshang la rtsig pa med pa'i ka bzhi ma phug nas phul bar mgon khang mdzad /
lha khang grub nas dbu rtse na yo ga'i lha sogs brten pa lha'i tshogs rnams bzhangs /
lha khang lags bo byung bas 'di'i nye skor gyi thab rnams kyang gser chu 'byug pa 'brom ri tshur zur nas gser 'don par dgongs pa na de'i btsan gyis nam phyed tsam la 'ongs te de ltar mdzad na da'i gser thams cad zad 'gro bas lta tshogs la 'byug rgya'i gser 'bul bas len par thong gsol ba bzhin rten gyi sku sha thams cad gser chus byugs /
gser ra'i mchin pa tsam zhig lha khang zhig gsos kyi thebs la gter du sbas par grags /
rab gnas kyi tshe zur che chung gis rnam snang gi dbu gtsug nas zhugs thugs kar thon /
thugs ka nas zhugs pa spyi gtsug tu thon ba kun gyis mthong ba sogs ngo mtshar gyi cho 'phrul la brten bzo bo rnams nga dra de lha khang gi rgyab tu bkra shis sgo mang gi mchod rten bzhengs /
bla ma'i mtshan gnas la thogs te dpal 'ug pa lung du grags /
rtse mo bzhil go tshod kyi dri ba mdzad par lan phul bas lha rje dgyes nas khyed rnams nga'i snying gtam 'di nyon zhig /
dam pa'i lha chos byed pa la /
lam lta sgom spyed pa gsum du gda' zhes sogs kyi zhal gdams gsungs /
lha rjes tshogs pa bskyangs shing zur chung pas yang dben du ru lu'i sgrub pa mdzad pas shangs kyi sgrub khang gdong la rgyu'i he ru kaH zhal gcig phyag gnyis pa zhig krong nge 'dug pa gzigs te bla mar zhus pas khyod kyis dpal tshan po'i grub pa thob par 'dug pas 'u cag rnams 'dangs gsungs nas shangs kyi sgrub khar gdong du phebs /
der lha khang brtsig par thag bcad nas sa 'dul mdzad pas bla ma dpal chen du mthong ba mang po byung /
grwa pa kun gyis rdo rje bskyal nas zur chung pas gyad rdo zhig bzhag yong glengs pas mang ma tsha ba la song shul bde gshegs rgya bos pha bod bsgul mi thub pa de phyogs| bzhe mtshams bzhir bzhag pas gzhan rnams chags sdang dang bral te gus par gyur /
'og khang gi ka ba 'khyog po bzhi yang mda' ltar bsrangs /
lha rjes gnubs nam mkha'i snying po'i lung bstan bzhin dpal chen po'i sku bzheng ba'i sta gon gyi tshe ting nge 'dzin gyis bkug pas lha bzon khas pa 'dra chos zhu bar 'ongs pa yin zer 'byor bar chos ci 'dod yong bas dus kyi snyigs mar dag phyogs rnams 'dul ba'i dpal chen po'i sku zhig 'grub na 'gro don che bas grogs gyis gsung ba bzhin khas blangs /
dam rdzas dang sa sna rdo sna sogs sku rgyu dang bsres pa'i thog tshad cig bzheng ba'i zhal bkod mdzad /
bzo gang legs byas kyang zhal gzigs dang ma mthun pas sang nga la bltas nas bzhings na yong bas shog gsungs de nyin zur chung ba dang bzo po sogs 'dus par bla ma dpal chen phyag gnyis pa /
zhabs g.yas dug pa lung gi brag gdor dang /
g.yon btsad po pur khang zhes pa'i ri rtser bzhag pas bzo po rnams de zhig dran med du song /
dran gsos nas sku'i lte ba man chad cam las mi dran pa 'dug da zhal gsum @# / /
phyag drug ba zhig ston par zhus pas de 'dra mi dgos zhal gcig phyag gnyis pa zhig bzhengs pas yong gsungs ba'i lte ba man chad bla ma dpal chen gyi skur bzhengs pa ji lta ba la sku stod chul ldan ma byung bas /
khyad tsho las ma dag pa'i skyon yin pas sku rgyu'i rdzas rnams sbyar nas 'di gar zhog khyed rang tsho sgrub chu la khrus dang lha khang la skar ba bdun byas nas shog /
de bar ngas lha la gsol 'debs bya yi gsungs pa ltar nang du 'ongs tsan sku stod rang byon du phebs /
lha rjes /
nga nyid lta bu'i gang zag la / /
nga nyid lta bu'i rten zhig byung / /
snyigs mi'i dus su 'gro ba 'dren / /
nang dang gdon gyi gnyen por 'gyur / /
sngar yang he ru kaH nyid la brten nas he ru kaH nyid byung ba yin la /
da yang he ru kaH nyid la he ru kaH thim par 'gyur /
zhes ma 'ongs pa'i lung bstan mdzad /
rgyud lung dang mthun pa'i khro mo brgyad dang /
ldebs ris la mdo sgyu'i lha tshogs sogs rgya cher bris /
rab gnas mnga' gsol gyi chas dgon par zur chung bas 'og gdong brag gi klu ming sring bkug ste rdza mar bcug /
de steng nas dkar mo gtsang mas bkang lha rje'i sku phod bkab /
rdo rje mdung ba'i rgyas btab pas chang lo zlar mi 'dzad pa byung /
phad snod mang po g.yar bar rtsam pa khyar ba re blug bla mas gtor ma mdzad pas nang par snod thams cad phyes gang /
sram sa bon grong bar glang mang po g.yar nas sha la longs spyad slar glang rnams phyir gtang pas sha chang zan rnams 'dzad pa med pa'i rdzu 'phrul bstan /
bla mas lder sku la ma 'ongs 'gro don mdzad 'tshal zhus pas sku stod 'gying zhing he he gsungs pas da lta bzhad zhal du yod /
grub rtags bstan pa'i sha chang zan sogs kyi lhag yod pas dpon slob rnams kyis la gcag gi bar sgrub pa btsugs /
rtse mo bzhi dgongs pa 'gran bcug pas gzhan gsum ri ba ltar mi g.yo bar byung yang zur chung pa tA la gang tsam 'phags nas bzhugs /
zur chung pa'i 'dzab sgra sgrub khang /
phyi rol /
ri sna gsum nas nyan pa sogs la che chung ma byung bas /
lha rje'i zhal nas /
mched grogs mnyam po yin kyang khyed gsum gyis zur chung pa la 'gran par mi nus pa'i gzengs bstod /
dpon slob rnams grog po'i sum mngor byon nas gzigs rten brten pa rnams legs po byung zhes brag steng du zhabs bro mdzad pas long bu man chad 'dam la rgyab pa ltar song /
zur chung pas zhabs rjes la byin rlabs zhus pas ral pa'i thor tshugs nas snyan cha yan 'jim pa la bcug pa ltar shul lam ma gsal / /
'ug pa lung du 'bras bu dpal chen pa zhal gsum phyag drug pa'i lha khang bzheng bar byan pa'i tshe zur chung ba mkha' la 'phur nas brag rgya bor bzhud /
lha rja zhabs chu la ma reg par byon pa'i rjes su nye gnas kyi bla ma la 'jus nas 'od ma nus pas gtsang po pha rir lus /
ko ba sgug ring kha skom te chang btsags nas btungs chang bcos nas lo gcig dang zla ba bzhi song bas 'dir gcig bcug yod pa 'dug bsam bltas pas sprul gnyis phyir thon /
de nas chang ma byung bas rten 'brel 'phyugs te lha khang ma 'grub /
lha rje chen por sku bsod rgyas pa'i skabs nya ri nam ma g.yung drung bkra shis bza' mi gnyis dge ba bya 'dod nas mchod gnas su bzang dris pas ban sngags bon gsum la kha ma 'cham pas gsum ga gdan drangs nas chogs gsog byas /
lha @# / /
khang bzheng pa'i yon sbyar na'ang rten gyi gtso bo la mchod gnas gsum mdan pas so sor brtsigs /
'ug pa lung pa sa bon pa dang bsdebs nas brtsig par brtsams pa'i che ban bon lha bsres na mi legs par dgongs te rtsig 'phra bon bor byin nas sgro phug tu brtsigs ba na sgro phug gi rgyab ri gdong dang thang gi yang gdong gnyis la re sbubs su bcug ba'i gser 'bum re byed gsungs pas lha ri gdong gi gzhi bdag dang rta nag 'brong ri tshugs po gnyis 'ongs nas gser 'bum mi bzheng ba dang gser ci 'dod 'bul bar khas blangs /
lha rjes len par byon par pha bong kha phye ba'i nang nas gser ka pA la gang bsnams /
'brong rir rnal 'byor lnga btang ba rdo dkar zhig bteg pa'i 'og nas gser byung ba gsum gyis bla ma'i bka' bzhin srog chags kyi gzugs byung ba dang 'phro bcad nas 'ongs /
gnyis kyis sred pa byas pas gser khung rdib pa'i 'og tu shi /
gser gyi khrod du mnal lam dang mthun pa'i gser ra'i mchin pa tsam yang byung /
rten gyi rgyu char song ba'i lhag ma bre gsum cam lha khang zhig gsos kyi thebs su gter du sbas /
bla ma'i gsung bzhin zur chung bas mdo dgongs 'dus bshad pas dus gcig la dab 'grems sum brgya tsam byung /
rim gyi g.yas ru khang khri'i lha khang du 'chad nyan skong ba'i du su ko mchod mi gsum la gra ba rnams gtad nas brag rgya bo'i dbyibs dpal chen po gau rI ma brgyad kyis bskor ba'i rnam par yod pas brag rgya bo dgu 'dus su grags par byon nas sgrub pa mdzad pa'i tshe srog chags sdig pa ri'u tsam pa dang gzhan yang grangs med ba dngos su byung zhing /
mnal lam du mi nag po zhig gis thag gi thang la bsgyur ba mnal sang tsa na thang de gar byon 'dug pa yang med par gnas de nyid ru sgrub pa mdzad de sgyu 'phrul las byung ba'i rdor sems bsgrubs pas zhal gzigs shing thag gi lung ba thams cad rdo rje sems dpas gang ba byung ba bsam gtan gyi mthu cam las don dam par ci yang med snyam du rgyun bskyangs pa ma rdzogs pa chen po rang snang rig med kyi dgongs pa shar te rdos bcas kyi dngos po gang la'ang mi thogs par byung /
de che sba dge mthong bya ba mtshan nyid pa'i slob dpon zhig gi grwa pa 'dra'angs nas ka ba chos can du bzung nas thal 'gyur 'phangs pa na nged rdzogs chen pa rang snang rig med la ka ba mi gda' zhes ka ba la phyag dbyug dbyug mdzad pas thogs med song bas dang ba thob nas slob mar gyur pa ma thogs byang 'bar du grags /
gnas der lo bcu bzhi'i ngo mthong sgrub pa mdzad de dgon par 'byon rkyen sngar slob dpon du bskos pa'i mgo bya tshas gsang snying 'di la thabs lam gyi dus rgyab chos su ma rgyud dgos zer nas 'gos la dgyes rdor nyan par phyin /
mag chung dbang seng gis sgyu 'phrul gyi dkyil 'khor phyir 'don pa'i dus sum gdags zer nas sum pa ye 'bar la yo gnyan du phyin /
'og chung dbang nges sgyu 'phrul 'di la grub mtha' 'dzin par tshang ma dgos 'dug zer nas spang kha dar chung pa'i sar tshad mnyan du phyin te go mchod gsum gyi bstan pa ma zin pa dang /
lha rje chen po'i sgro phug gi gtsug lag khang brtsigs pa'i phyag rjes kyi mjug skyong mdzad dgos par byung ste bla ma gshegs pa'i gong du brag rgya ba nas bos te gdan par bskos /
zur chung pas kyang nga bzhin slob ma skyongs rjes 'jug @# / /
rnams kyis kyang dkur dgos pa'i zhal ta mjad /
lha rnge sram sgrub khang du phebs zhogs pa zhig nyi ma rtser shar la nye gnas gyis phyin tsan bla ma sku tshags mdzad zin 'dug par gang la thegs dris par /
nga bde ba can du 'gro zhes phyag gnyis kyis rdor dril bzung 'od kyi rang bzhin du gyur nas dpal chen po'i thugs kar 'od zer kha dog lnga ldan shin tu 'tsher ba zhig 'phro 'du lan gsum byas nas rdos bcas kyi dngos po rnams chos nyid zad sar 'khyol te chos sku'i klong du thim na'ang las ma dag pa'i ngor yang dben du khams pa zhig la gsang dbang dngos su bskur ba la log ltas dbang ma zhus par song ba bsgral zhing du dgongs te mngon sbyod mdzad pas stag gru khar shi ba gnas spar slob ma dam nyams pa'i rkyen gyis bla ma'ang rigs 'dzin gyi gral du gshegs pa'i yang dben gyi mar gdong na pur sbyangs pa'i mchod rten zhig bshul dad pur sol yong skad do / /
lha rje zur bu che gshegs pa'i dgongs rdzogs su sgro phug gi lha khang mjug skyong dang rab gnas mdzad /
'chad nyan shin tu 'phel bas slob ma mang du 'dus pa'i ka ba bzhi ni khyung po grags seng gis lha rje 'ug pa lung pa sun 'byin par grwa pa mkhas pa bzhi btang pa'i skyo ston shAka yes khyed rdzogs chen pa'i lugs kyi sgrub pa kho na mdzad dam dris par nga dmigs pa gang la bstad 'dug gsungs /
'o na mi sgom pa lags sam zhus pas nga gang la g.yengs 'dug gsungs pas spobs pa zhum /
de rjes glan shA ka bzang gis khyed sgyu 'phrul ba snang ba thams cad lha dang lha mor 'dod dam dris par yul bem po rang rgyud du snang ba mngon sum gyi tshad ma sus 'gabs gsungs /
'on mi 'dod dam byas pas sems can rnams kyi ma dag pa'i 'khrul snang rang rgyud pa sbyong bar byed pa'i ched du bka' mdo rgyud dum las 'byung ba dang sus 'gal bar nus gsungs pas lan med du gyur pa na khong ba zhi pos bla ma khyad par can 'di 'dra rnyed par dka' bas bla ma khyung po dang thabs kyis bral nas drung du 'ong ba'i bro bor /
khyung po grags seng gis sun dbyung dam dris par ma nus chul brjod pas lta log mkhan de 'dra bsad na sangs rgyas thob gsungs pa gsan pas lha rje rgya bor chos khri'i khar phebs pa'i che sbyor sgrol gyis 'tshang rgya ba sngags lugs ma gtogs mad snyam yang khyung po grags seng lta bu'i mtshan nyid pa'ang blo phugs nga'i chos la gtod par 'dug gsungs bzhad skad /
mtshan nyid pa bzhi po slob mar gyur ba ni sems phyogs kyi ka ba gung bu'i skyo ston shAka ya /
mdo'i ka ba skyed lung gi yang khen bla ma /
sgyu 'phrul gyi ka ba chu bar gyi glan shAkya bzang po /
'phrin sgrub kyi ka ba nag mo ri'i mda' te chos shAka bzhi /
gdung brgyad ni /
ma thog pa /
skya ston chos seng /
glan shAkya byang chub /
caka shAka rin /
gnubs ston bag ma /
dbus pa sa 'thor /
shu ston zla grags /
rtse khrom Abyang dpal dang brgyad /
sgom chen gnyis ni /
'ba' sgom rig ma /
bon sgom do bo /
yus po che ni /
la stod kyi zi ston bsod rgyal /
lcam bcu drug /
dral ma sum cu rtsa gnyis /
dkyus ma mi gnyis /
sta ku ra mi gnyis /
go ma chod mi gsum la sogs pa mang du byung /
lha rje 'di nyid kyis 'ug pa lung du snga chos /
sgro phug tu gung chos /
brag rgya bor dgongs chos gsungs /
lha rje rgya bol sngags rnying ma ba'i khrod nas me 'dud pa med pa tsam yod par /
'gos lhas @# / /
btsas kyis gsar ma ba rnams lha rje 'ug pa lung pa la phyag mi 'tshal ba'i khrims bcas pa'i skabs shig shangs su ston mo zhig ga gral dbur lha rje bzhugs pa dang 'gos dpon slob byon pa 'grig nas 'gos kyis phyag mdzad pa na grwa pa rnabs kyis ci yin dris pas kho'i sar slebs na dpal chen po'am de yin snyam pa las 'du shes gzhan mi 'char gsungs skad /
rgya bor bzhugs dus nam phyed la rta pa dkar po zhig byung nas shar ri dpal gyi rtsel byon zer ba ltar phebs pa'i rdzis ra zhig tu dro bstab /
lha ze mo'i rtser mkha' 'grom rnams kyis bro 'khrabs pa'i rjes su bzhes pa mdzad dgongs par chas rnams rdzis rar las pas phyir byon pa der gsol zan gyi lhag mal tsan dan dkar po'i myu gu zhig skyes pa rnyid ma'i bstan pa rgyas pa'i rten 'brel du dgongs te lha khang ka dgu ma zhig bzhengs pa nyin mo mi las mtshan mo mkha' 'gros brtsigs pa 'ol che bar byung bas mkha' 'gro lha khang du grags /
legs ldan tshogs kyi mgon po rnyid bstan spyi dang khyad par zur ba'i bstan pa bsrung bar dam bsgrags /
ka ba dgu la yang dag lha dgu bzhed pa'i dgongs pa yod pa de dang nye ba'i sgrub khang gdong du sku snyes mdzad /
sgro phug gi lha ri gdong la zhabs g.yas brkyang /
sgrub khang gdong du g.yon brkyang ba'i 'bras bu he ru kaH zhig gzigs pas zhabs g.yon pa'i thad du he ru kaH zhal gsum phyag drug pa'i lha khang bzhengs /
'gro don rgya che ba'i dang nas dgung lo drug cu re gcig gi dus brag rgya bo nas ayon mkha' 'gro'i gling du gshags /
gdung zhugs 'bul gyi tshe me tog gi char /
'ja' 'od kya gur /
dri ngad bzang po sgra snyan ba sogs kun gyi sbyod yul du gyur cing las dag pa 'gas lha'i gdugs rgyal mtshan ba dan kyang mthong skad /
pur dud brag la chags par mchod rten rang byon byung /
gdung ring bsrel phal cher mkha' 'gros gdan drangs /
sdar brag rgya bor lo bcu bzhi cam bzhugs dus spyan dad zhal la sdom gyi ba thag chags pa nye gnas kyis dus shing 'then pas spyan hur gyis gzigs nas nged gar bzhag na thod pa mgo la mi 'gebs pa zhig yong rgyur da skye ba zhig len dgos pa 'dug gsungs pa rje btsun sa paN+Di ta yin par snang ngo / /
lha rje zur chud pa'i jo mor btsad mo dar ma bo d+hi byon par sras jo btsun rdo rje 'bar dang sras mo shAkya lcam mo gnyis 'khrungs 'di nas mang du mched pa la sras sda cher zer chos zhu ba'i khrod nas rim gyis thugs mthun pa'i gsang yum mda' ti jo shAka gi lcam mda' mo gtsug tor lcam bya ba khab bzhes min par brten grwa pa rnams kyis sdang bar byas pa na skyo ston shAka ye la 'di'i srin lag la bstan pa'i gtso bo zhig 'dug pa /
glar la jo mo'i lus la sangs rgyas kyi sku thim pa /
mda' tig jo shAka la sbyi gtsug nas gser gyi rdo rje thim pa ste slob ma gsum gyis mnal lam dang lha rje'i zhal nas 'di'i lus la phyag rdor gyi sku zhig thim pas bde bar zhog gsungs pa ltar ring zhig nas sras bltams par mnal ltas dang bstun nas yab kyis shAkya seng ger btags /
sbyan rtsa grung bas yum gyis hor po zhad po nas gras te mda' tsha hor po / /
phyis sgro phug tu bstan pa bskyangs pas gsang bdag sgo phug par grags /
de'i tshe yab kyis spong dag mdzad pa dang thug na'ang btsun ma zhig gis nas bong rgyab brgya dang mar khal brgya tsam phul bas rkan mar thogs med du @# / /
byung /
dus der mdo khams nas ja dang gser gyi 'bul ba gtos chan byung bar grags /
yab sda ma nas gshegs kyang yum dang zhang pos bskyangs dgung lo bco lnga tshun mda' phur bzhugs nas yig chos dang sgrub 'phrin bslabs /
de nas glan dang khyed gi sar byon nas yab chos kyi rgyud lung man dag la sbyangs /
dgung lo bcu dgu pa la gdan sar phebs pa sku bsad che bas skyo'i sar lo gcig tsam ma gtogs chos 'tshol bar 'byon ma thub pas tshur gdan drangs te ka ba bzhi la mdo sgyu 'phrul sems phyogs gsum gyi rgyud man dag 'phrin sgrub dbang /
glan la rdzogs chen skor lugs /
lha rje shangs pa nag po la rdzogs chen brgyud pa tha ma'i skor rgyud gdams ngag dang bcas pas mtshon te bla ma mang du bsten nas mkhas pa'aM mthar son pas zur thams cad mkhyen par grags /
'gro phan shin tu che bas slob ma gdugs thogs pa stong /
po ti'i kha phye ba'i sho bsgras nya ri lung pa'i lug gi khyu 'drogs pa lta bu byung /
chos grar chos nyan pa'i go sa dga' mi dga' la gser thang nas khal nyi shu rtsa bzhi ma'i dus kyi zho re'i 'jal len byed pa byung /
de dag nas thugs zin pa'i slob ma bzhi gsum bcu gnyis kyi nag po bzhi ni zur nag 'khor lo /
rgya nag skyi mkhar ba /
nyad nag rdo po /
lce nag dbal seng /
ston pa bzhi ni /
nye ston /
zhad ston /
gyabs ston /
rgya ston /
mes bzhi ni /
gtsang pa byi ston /
g.yung ston hor po /
spong ston lcags kyu /
dbus pa chos seng rnams yin la de'i nang nas rgya nag skyi mkhar bas rgya brtson seng sun dbyung ba sogs la bla ma dgyes te man ngag phra mo tshun chad gnang bas slob ma gzhan las gdams pa che /
skabs shig ston pa bzhi por tshogs chas khyer shog gsung /
lha rjes kyang bsnams te dpon slob thams cad lha ri gdong gi rtser byon tshogs 'khor mdzad /
khyed rnams da med pa la mya ngan ma byed ces gdams nas gsung mgur re dang sbrags nam mkha' la 'phur te mi mthong pa tsam du gshegs pa na slob ma rnams kyis sdug bsngal gyi rnam 'gyur mang po dang bcas mtshan nas bos pas bla ma mar bon nas ngas kha brda bcug pa la mi nyan pa brgyud pa la shis pa bag mi yong gsungs /
lo phyi ma la mya ngan las 'das te pur sbyong nga'i sngags gzhon chas mdzes shig gis rta dang pa bzang por dung gi sga rang gug legs po zhig gtad nas phul ba rtsad mchod pa lhas gdung 'bul byas par grags /
gzhan yang klu dang gnod sbyin sags kyis nor bu mang po phul /
mdor na lha rje 'di nyid gsang bdag mi'i srid pa bzung ba'i snga 'gyur gyi bstan pa'i nyi ma chen po zhig go /
'di nyid la sras rdo rje grags de nas mang du 'phel ba la phyi char du gleng mdo yongs sgrags sgro phug pa chen po tshangs par spyod pas sras med par grags /
lha rje zur po che'i gcud sgom chen rdo rje 'byung gnas kyi sras zur ral pa can zhes chos skyong bran du 'khol zhing sbyor sgrol mthar phyin pas sdags nag cig byung /
de'i sras zur shAkya mu dra /
de'i sras rdo rje dbang phyug dang zur bzang sgom gnyis byung ba zur lugs kyi 'phin sgrub brgya lugs sogs la mkhas bar grags /
rdo rje dbang phyug la sras zur a mes shes rab blo gros /
zur ston bla ma /
zur a mes shes rab 'byung gnas gsum /
a mes shes rab blo gros la sras zur jo btsun shes rab bzang po / /
zur lha rje jo kham /
zur lha rje dbang @# / /
nga /
zur dang la le dang bzhing shes rab bzang ba ni bdud rtsi sman sgrub /
thun mong tshe sgrub /
dngos grub bam sgrub /
mchog gi yang ngag sgrub pa bzhi la shin tu mkhas /
a mes sher blo nas gdung thor bu 'phel /
zung sher bzang gi sras zur he ru kas nag chang shar /
ka tsha gong 'og /
'ug ba lung gi bla brang rnams bzhengs shing dgongs mkhyan mtho bar grags /
de'i sras zu ro 'ad po ni shod ba'i bla ma nyang gi gdung brgyud du 'khrungs pa'i tshe skye ba phyi ma 'ug pa lung du 'byon pa dang sku tshe 'de la sdon gnas gsal pa dran pas sku skye snga phyi'i slob ma mtha' dag skyong bar mdzad /
jo mo ma gcig dpal dge la sras mo lda btud nas byung bas thugs chad de yod pa'i tshe kha che paN chen phebs pa gdan drangs bas paN chen gyis gnas 'di'i bya ri dwags kyang 'phags pa'i sprul pa /
byang la ngos bstan pa'i ri 'di dag rigs lnga'i tshul /
bya ri la gras pa'i lung chung 'di dag kyang yi ge 'khor lo tshogs chen gyi rnam par yod pa'i gnas 'dir gsang sngags sten pa'i dge ba'i bshes gnyen bar ma chad du 'byung zhing slar sras po gnyis yod bar da'i ming nas gras pa thogs /
sras mo rnams kyis kyang gzhan phan yong bas sdang po ma mdzad ces lung bstan gnang /
sras mo lnga'i che ba zur mo 'od 'bum mkha' la 'phur ba sogs rdzu 'phrul che /
zur mo sgom chen gyis mgan po bran du 'khol te mthu chengs pha mas kyi dgra rnams brlag par mdzad /
zur mo g.yang dpal mi ma yin la chos ston pa /
zur mo g.yang 'bum khyim la byon zhing zur mo dkar ru chung du nas zhing khams gzhan du 'phos /
sras zur shAkya mgon po dang bshi shAka 'od gnyis byung ba'i gcen ni mngon shes mnga' bas skye 'chi dang bar do gzigs pa brtul zhugs shin tu che /
gcung ba shi shAkya 'od kyis brag rdo rje tshe brtan nas tshe chu mu men gyi ka pA la gang dang slob dpon chen po'i dbang gi phyag phur rin po che ze khyim las grub pa sbyan drangs /
mkhas grub kyi snyan pa che pas se chen rgyal bos gong du yong dgos pa'i lung byung bar slob dpon khro bo sku tshab la mngags /
che cha phul ba bzhes pas gong ma se chen dgung lo brgyad cu thub pa de'i byin rlabs yin zer /
phur pa 'ug pa lung nas rin po che kun bzang rtse pa'i phyag tu 'byor pa thams cad mkhyen pa bsod nams rgya mtsho sog yul la thegs khar sku srung la phul ba'i mtshan pad phur khams gsum rnam rgyal du grags /
gong nas gnang sbyin gya nom pa dang span hor dud zhe lnga'i sa'i 'ja' sa byung /
klu 'tsho 'phrul gyis rgya rgan gyi mtsho bskams bcug nas phul ba'i sar sngags sde chan po btab /
phyag bzo mdzad pa'i legs ldan gyi sku re khyung tshad nas sbyan drangs pa'i dus dgun thog ser sogs 'chub lhongs che /
ka ca sags gnas gzha 'ga' bya rog tshang la gshor ba tshur blangs /
snang srid lha 'drel bsdos nas span la rka chu drangs / /
tshe chu'i gter yig las / /
rdo rje brag gi lte ba laH. byang chub sgrub pa'i sgrug gnas 'byungH. zhes pa ltar sku tshe'i smad la mkhan brag rdo rje brag gi lta ba la sgrub pa mdzad mi ma yin ngam la btags dgung lo drug cu rtsa gsum pa la dag zhing du gshegs /
bla ma 'di la yum mi gcig pa'i sbas zur nyi ma seng ge /
zur shAkya sang ga /
zur dang la ldan mgon pa gsum gyi dang po ni khro phul lo tsA bas nyi ma seng ge zhes pa'i mtshan btags /
mkhan chen bsod nams seng ge'i @# / /
drung du rab tu byung /
yab kyi dgongs rdzogs rgyas par bskrun zhing zur tsho'i gdan sa lo bcu gcig tsam mdzad /
zha lu a mes kyi lag nas yab kyis bcol ba'i 'ja' sa blangs /
rgya rgan bar sgo phyin chad kyi lcags ri sbyangs sku bsod rgyas bas zur tsho'i lha sde mi sde 'brog dang bcas pa stod skor gsum du phye /
sa skya'i nang chen gyis gong du zhu log phul nas bya rog tshad du dpon chen kun bzang ba bkrongs pa'i dus rgya'i dmag dpon mi chen sadg+has bla mar gser ka To ra gang phul ba ma bzhes bar de tshar tu 'gro ba mang bo'i srog bskyabs de rnams kyis zur ba'i bza' khral gzhal /
bar dga' lha khang khyams dang bcas pa bzhangs sku rim sgrub pa'i sdags pa khral med mang bo gzhis 'jags su bcug /
khro phur 'bum mo che ba rtsig skabs chu dkon bar phud gter bden pa bdar sku chos brdabs pas char chen po babs /
gong gi sku rim du rgya rgan sba'u srog mkhar dge leb tu sdags pa zhe lnga mtshams la bcug /
'bri gung bas stod hor gyi dmag drangs pa'i tshe rgya nag gi dmag dpon thi mur b+ho kha dang dpon chen ang len gyis gtsos pa'i sa skya'i dmag gis dpal mo dpal thang du gdong bsu btad pa'i cho gong so sgom chen gyis 'go byas gshin rje'i sgrub pa dang rlung nag bsgor bas stod hor gyi g.yul 'pham nas mang du bsad cing khri tshe gsum tsam bros pa gangs 'ur gyis mnan nas shi /
stod hor gyi dmag dpon rgyal bu rin chen dang 'bri gung gi sgom pa btson du zin pas sa skya ba'i bstan pa'i srog rtsa bzung /
ra tsa ba'i pu srid phyug mo byin rlabs khab tu bzhes pa'i sras zur byams pa seng ge /
slob dpon mgon po dar /
bde byed mgon po dpal gsum dang /
yum mi gcig pa'i sras mo g.yang 'bum dang bzhi byung ba'i thams cad mkhyen pa byams pa seng ge ni chud du nas 'dri klog 'bad rtsol la ma bltos par mkhyen /
yab kyi drung du deng sbrug dang yang phur che gsum gyi sgrub dbang /
gsan /
'phrin las kyi skor rnams slob dpon sangs rgyas mgon la zhus /
khro phur mkhan chen bsod nams seng ge la dge tshul bsgrubs pa'i mtshan byams pa seng ger btags /
mtshan nyid kyi chos la sbyangs nas bcu bzhi la gral skor mdzad pas mkhas grags thon /
mkhan pos sems bskyed gsum pa'i bzhugs khri'i steng nas tshogs pa la mngon pa bshad /
zur shAka seng la yang dag dang sgyu 'phrul tshe sgrub /
mda' shAka 'phel la gsang snying /
lce ston sgrub pa 'bum la sgyu 'phrul dang rdzogs chen /
bla ma sba ston la sgyu 'phrul zur lugs dang dgongs 'dus rtsa phung /
tho lung pa bla ma bshes gnyen la mdo dbang dang se lugs kyi zhi khro /
thar lo la sgra tshad /
khro phu dpal mchog la rdor phreng /
bsam sdings pa grub pa dpal la lam 'bras /
bla ma yon tan mgon po la mdo lugs kyi phyag rdor dang rnam 'joms /
dpon dpal mgon la bstan srung /
sman rtsis g.yul rgyal skor /
gangs pa shAka 'bum la rdzogs chen klong sde dang gshin rje dmar nag /
bla ma zhab pa sras 'dzom dang mgon sar gyi bla ma lha rje sogs la gdams ngag mang du gsan te thos bsam mthar phyin /
gnas shar rtse rgyal /
'ug pa lung /
nya ri sgrub phug sogs su sgom sgrub lhur blangs nas skyed rdzogs rdzogs pa chen po la nad byan chud /
yi dam gyi lha'i zhal gzigs /
dam can bran du 'khol ba'i sngags 'chang chen @# / /
bo 'di la slob ma snga tshar g.yung ston rdo rje dbal /
span gsum grong kadma rgyal mtshan /
shangs ri pa'i sdom pa lha rje bzang /
dpe po che ba yon tan grub /
slob dpon mgon seng /
nyad stang stag chal ba slob dpon dga' rab /
la stod spa ston gzi brjid byams pa dpal /
phyi tshar ni rta nag sgrol ma sdug pa 'jam dbyangs bsam grub rdo rje /
ra thung grags bzang /
snye mo nyi zla /
shangs phu'i bla ma rin cen rdo rje /
la stod pa rdor seng /
thugs rje byin rlabs gnyis /
kha reg pa /
gzhon nu mgon /
rgya rgan pa'i jo po mgon grub sogs khyad par can gyi slob ma dang gzhan yang rjes 'jug rgod po'i nyin lam gyis khyab pa lta bu rnams 'khor lo rnam pa gsum gyi las la bkod /
sngar gangs pa shAka 'bum lha rje byams seng dang g.yung ston pa dpon slob gnyis kyes tshe bdag sdig pa snying 'dzings kyi 'khrul 'khor la mkhas par sbyangs pas dpon slob gsum gyi steng du zha ga sras 'dzem ste bzhis 'ug pa lung du bcas chog mchod rten bzhengs /
g.yung ston pas thod pa zhal dbye bsgrubs pa'i bka' shin tu gnyan cha che ba zhig thams cad mkhyen pa bsod nams rgya mtsho'i phyag tu 'byor /
lha khud kyi bon sde'i mdzo ro dngos grub kyis lha rje la zas ngan drangs nas dgung lo so drug la gshegs par g.yung ston pas gshin rje tshu bung gi 'khor lo bskor nas bon grong mi nor dang bcas pa gtsang pos khyer nas shul med du stongs pas /
bla ma'i sku dgra thul ba kho bo tsam / /
zhes sogs kyi zhal po'ang mdzad /
gcud 'de byed mgon po rgyad bshad dang 'phrin sgrub la mnga' brnyes phur srung bran du 'khol /
g.yang 'bum ni lce ston sgrub pa bal thug nas lo bzhi bcu'i bar mtshams mdzad pas sgrub sgra thog gis mi 'gyongs pa byung /
bde byed mgon po sogs nas brgyud pa mang du 'phel /
pa shi shAka 'od dang yum ma gcig khyed 'dren dpal gnyis kyi sras zur shAkya seng ge chung dus ljags mi bde ngar dbyangs can ma bsgrubs pas smra ba'i seng ger gyur /
'phags pa rin po cher dge bsnyen zhus shing mtshan yang 'phags pas btags /
khro phu bsod seng la dge tshul gsan /
slob dpon lcog rdo rdo rje la yang phur tshe gsum sogs 'phrin sgrub mkhas par sbyangs /
sna bzhi rdo lhun la gdangs dbyangs /
g.yung ston ye shes pa la gsang snying /
bla ma mdo sde par yang dag /
lce ston la rdzogs chen gshin rje phug pa /
bla ma yon tan mgon po sogs la chos dang gdams pa mang du gsan /
yab kyi gshegs rdzod grub nas gdan sar byon /
gong nas go lug rgyal pos /
gser bre chen bzhi /
dngul bre chen nyi shu /
gos yu gnyis brgya sogs kyi gnang sbyin byung bar brten dgon pa rnams kyi chos gzhis dang mi sde 'jags pa'i ched du btang /
gong nas dbus gtsang mda' ris kyi sngags pa thams cad kyi mgon du bskos pa'i 'ja' sa las skya nas bla ma bdag nyid chen pos rgyab gnon mdzad /
'chad nyan dang bstan srid kyi sku rim la brtson zhing lugs gnyis nas mngon par mtho ba'i mdzad pa rgya che /
pa shi'i sras chung ba dpal ldan mgor po ni bla ma sgrub pa ba dang bla ma mdo sde ba /
g.yung ston ye shes /
rgyal sras mche tri sing ha /
zur sangs rgyas mgon po rnams bsten nas yo ga gsum gyi chos la mkhas par sbyangs /
'di nas mched pa'i brgyud pa'ang mang /
zur shAkya seng ge dang jo mo don grub dpal gnyis kyi kyi sras su zur bzang po dpal /
@# / /
zur seng ge bzang po /
zur shAkya bzang po dang gsum byung ba'i gcen ni /
bla ma khyams pa seng ge /
slob dpon rdo rje mgon po /
jo bo rdo rje 'bum rnams la rgyud bshad dang 'phrin sgrub zhus /
sa skya rin chen sgang du 'jam dbyangs don yod rgyal mtshan dpal bzang bor dge bsnyen bsnyen bsgrubs pa'i mtshan bzang po dpal du btags /
gong ma sbu yan tho gan gyi gnang sbyin bzang po bstsal zhing gong du lan gnyis byon pa'i sngon mar char 'bebs /
ngo log par thog ser btang bas gong ma mnyes pho brang stang du sprin nag sdag pa'i gzugs can sus kyang bshig par ma nus par ma mo phang khab kyi mdos dar khang bco brgyad kyis bcings pa btang bas sprin nag 'thor /
gong ma la yang dag gi dbang phul /
pho brang shangs mdor mtshams chugs ba'a las bzhi'i phur pa yod skad /
rgyal por dge bskul zhus nas 'grel pa bar khab sogs rnying ma'i chos sde nyi shu rtsa brgyad par du brkos rta khal drug cu'i gsung rab bod du gdan drangs /
gong ma sku gshegs rjes bla mchad pa'i snyun gyis grongs par thug par mkha' 'gro ma sngon mo'i rnam pa can gyis bum chu dang /
chos skyong gi sprul ba'i sngags po nag pos thugs kar chug tor bas snyun las grol /
btsun mo tha'us dngul bre bcu phul bar rdo rje sems dpa'i sku dang /
lcam dral gyi 'chams sku bzhengs pa'i 'chams skus bod la gom pa bdun sngos pas bse 'bag gom bdun mar grags /
bod du byon nas bzhi thog tu bla ma bdag nyid chen por 'bul ba sogs mchog dman mtha' dag chos dang zang zing gis tshim par mdzad /
slar gong du byon nas dgung lo so brgyad pas la rgya yul du sku gshegs /
zur bzang po dpal dang yon bdag mo a 'dzin gnyis la sras zur shAka 'byung phyi ma bla ma chos rgyal ba /
dpal ldan 'od 'tshom gsum 'khrungs /
gcen gyis dgung lo lnga la rtsa rgyud gsang pa snying por bshad pa mdzad /
dgung lo bdun nas bshad gra bskyangs /
bla ma kun spangs pa la dge tshul dang byang sems bsod grags pa'i drung du bsnyed par rdzogs pa'i mchan shAkya 'byung gnas su gsol dpal ldan bla ma dam pa /
zur shAka seng /
sa bzang lo chen /
sgrol ma ba 'jam dbyangs bsam grub rdo rje /
g.yung ston pa mkhas bcun sangs rgyas sogs bla ma mang du bsten nas bsang sngags snying ma gtsor gyur pa'i mdo rgyud bstan bcos la thos bsam rgya cher mdzad /
mkhas grub kyi snyan bsas steng khyab gzhan don rgya che ba'i ngang du dgung lo so brgyad pa la gshegs /
gcung lha chos mi chos la mkhyen pa che bde pho brang tA'i tur dgung lo nyer lnga pa la gshegs /
lcam sring ma mi chos mdzad pa'i mtshan zur mo dge 'dun 'bum zhes rdo rje mkha' 'gro'i sprul bar byed /
shAka 'byung phyi ma 'di nyid nas yang dben dang yangs pa'i gsang sngags glang sogs kyi brgyud pa 'del /
'bring bo zur seng ge bzang po ni yab la sngags snying ma'i chos phal cher gsan /
sgrol chen ma gsang snying dang lam rim zhus /
dgung lo bcu'i steng du rgyud la bshad pa mdzad bla chen ti shri kun dga' rgyas mtshan gyi drung du rab tu byung /
glan bsod nams mgon po dang bsod nams 'bum pa gnyis la mdo dang 'phrin sgrub sogs mang par sbyangs /
gdan sar byon rjes bla ma shes rab rgya mtsho sogs bsten nas mdo sngags kyi chos mang bor thos bsam mdzad /
gong ma do gon @# / /
gan gyis dngul tham gnang ba'i phud chos rje spal ma bar phul /
bshad nyan sgom sgrub spyi rim mdos gtor sogs sngar gyi srol rgyun rnams je bzang du btang /
dgung lo don gnyis pa la'ug pa lung du gshegs /
gcung zur shAkya bzang po thog mar gdan sa mdzad cing de rjes gong gi bla mchod du len gnyis tsam byor /
lcam sring ma yang dag 'bum dgung lo bcu gsum la grongs pa'i sha rI ram bdun cam dang de nas mang du 'phel /
zur seng ge bzang po dang dbon mo 'bum me gnyis kyi sras cha ho ta hu ni gong du byon pa'i mtshan dar kha cher btags /
gong ma'i lung gis cha nyo ta chu'i las ka bzung /
bla ma dam pa'i drung du dge bsnyen zhus mtshan bsod nams 'bum du btags /
zab chos mang du gsan zhing gdan sa yun ring bskyangs 'di'i brgyud brgya rgan sbon du 'phel /
seng ge bzang po'i phyi tshar yum phyag mo khyed 'dren 'dum la zur ri rgyal lhun po 'khrungs ba chung du nas gshags pa'i gcung zur rdo rje rgyal mtshan ni bla ma lags ldan pa la yab chos rnams gsan /
lha chos mi chos gnyis ka'i sgo nas bstan pa bskyangs /
de'i gcung bla ma grags chen pa /
de'i sas dbal chen mgon po / /
gcung sangs rgyas rdo rje ni ngan lam rgyal ba mchog dbyangs kyi sprul bar grags dgung lo bcu bzhir 'ug bya lung gi gdan sar byon /
thugs sras bsod nams rgyal mtshan sogs sla ma du ma bsten nas thos bsam mdzad /
'khar la gsum gyi byang la mchog tu brtson /
pa rnam bde bsgang du bla ma'i khri khar dpal rta mgrin bzhugs pa las dag mang bos mthong ba sogs rdzu 'phrul gyi bkod pa rgya cher bstan / /
dgra mgo dngos su dkyil 'khor gyi steng du srung mas bskyal bsam tshon ma rgya stobs kyi stan grags che /
sne'u rdzong rtse nas bdag po grags pa 'byung gnas kyis ca hu sogs bdag rkyen cher mdzad /
lhas bsam yas sogs gnas chen rnams mjal zhing tshe dgu kun gyis btud de zang zing gi 'phrin las rgyas par gyur /
sngar drung chen rin po ches sa skya'i mnga' thang bsdus pa'i zhar la 'ug ba lung pa'i steng skor gyi sde rnams kyang gshor zhing zhal po 'di gnyis kyi thog khag gsum du gyes pa'i 'jig rten gyi 'khyer kha cher ma byung zer /
yab sangs rgyas rdo rje dang yum rdo rje dpal ba gnyis kyi sras su zung khrag 'thung tshe dpal mgon po 'khrungs /
zur bu che shAkya 'byung gnas kyi sku'i skye ba yin /
ka bzhi gdung brgyad kyi mkhas pa sogs bla ma mang dru bsten nas yab chos kyis gtsos sngags gsar rnying mang du sgyangs /
rdza sgrol ma pa sangs rgyas rin po che la sgyu 'phrul che bdag bshed dmar zhus shing sbrol ma ba'i 'phreng skor bco lnga la mkhas par gyur /
tsags bla ma dang gnyags bsod nams bzang po la yang dag gi skor gsan /
rje btsun mngon grub bzang mo la bka' gter gyi chos mtha' yas bzhus shing khyad par 'od gsal sgon ma drug ba'i chos bdag tu dgongs te /
g.yung ston sangs rgyas kyi rdo rje sems pa'i thugs kyi me long /
rgyal sras chos rje'i maN+Dal chen mo /
rje btsun ma nyad rang gi 'khrid /
dbang ngo sprod kyi chas tshar ma gnang nas thig le gsang sbyor gyi bdag por bskos /
gang na sar bzhugs nas bstan pa dar rgyas su mdzad /
'byung po skad ngan tser re 'dul ba dang dgra bo bstan sung gi zhal du dmar stobs mdzad pa'i mngon spyod @# / /
la nang byan chung /
paN chen sku mched kyi yab 'jam dbyangs rin chen rgyal mtshan sogs mkhas grub kyi slob ma mang du byung /
bla ma 'di'i gcung rdo rje tshe dpal na /
gzhon nu'i das klog yig dang shugs kyis mkhyen na'ang ri dwags rngon pa sags thugs spyod rtsings par yab kyis zhi drag gi thabs du mas dka' sbyad la bcur bas sdig sgrib rnams byang ste thugs blo las su rung zhing 'khrid khang du rdzogs cen gsang skor gyi bla ma rnams zhal gzigs shing e ka dza Ti sogs kyis 'phran las sgyab par khas blangs /
rang byang gi rtogs pa nang nas brdol ba bla ma'i bka' drin du mkhyen pas gzhan don gyi skabs ma gtogs che dang sgrub pa mnyam pa'i dam bca' mdzad /
rdzogs chen gyi sgo nas gdul bya mang po smin grol la bkod cing khyad par gshin rje'i bsnyen pa 'bum phreg sum cu tsam mdzad pas mthu stobs kyi snyan pa che /
drug cu rtsa gcig pa la gshegs pa'i dus me tog gi char /
'ja' 'od kyi gur /
rtsibs shar gyen bsgreng sogs kun gyis mthong ba ngang las dag gi snang ngor sangs rgyas byang sams lha'i bu bu mo mang pos bskor nas mngon dga'i zhing du gshegs pa mthong /
mi ma yin rnams kyis zla gcig gsol ba btab pas gzugs med pa'i sgrar bla ma la gsol ba 'debs so byin gyis rlobs zer ba byung /
bla ma 'di dang byang sems chos skyong dpal la sras zur shAkya dang la 'byor /
zur mkhyen mchog sid+d+hi phal /
zur Ar+ya rat+na gsum 'khrungs pa'i gcen ni gzhon nu'i dus nas klog yig dka' tshegs med par mkhyen sngags 'chang hor mgon la nyer mkho'i chos skor dang zur hwam yab sras la yab chos rnams gsan /
na bzar phying ba nag po zhig gsol ba dang kha mchu mang du langs pas yul mi rnams kyis kha mchu nag po btags /
rin spungs nas bka' bkyon gyi rnam pa byung brkyen ngan grogs shar gyi che bdag mchod rten gyi sgrub pa dang phur pa lo gsum du bsgrubs pas zhal gzigs /
gshin rje dang phur pa'i nus mthu la mnga' brnyes pas /
e ma lo gsum bar du sgrub khang zhwa bzhin gyon / /
bsnyen sgrub rnam bzhi chu bo'i gzhung bzhin bsrangs / /
tshogs 'khor bstod bskul ma nor gzhung bzhin byas / /
de yi 'bras bu bskyad rdzogs zung 'brel thob / /
'di phyi'i skyabs gnas blo gtad sus zhus la / /
mthu dbang ster ba'i rdor gzhan nga yin snyam / /
log lta'i dgra bgegs rtsad nas gcod pa'i dus / /
sgrol byed bshan pa'i sngags nag nga yin snyam / /
tshe lung khrus lung rnam shas rdo rjer gsal / /
sbyor ba'i dus su sangs rgyas nga yin snyam / /
zhes gsungs pa'ang don la gnas / /
'gro don 'phrin las shin tu 'phel pha rgod bsod nams bzang po dang chag lo rin chen chos rgyal sogs la sngags gsar rnying gi chos mang du gsan /
rin pa che zi snu run bzang rtse pa chos kyi 'byung gnas /
ston pa shAka rdor /
khri ri rin po che /
gcung gnyis sogs zhal slob mkhas grub mang du thon /
khyad par gcung gnyis dang sras shAkya rat+na lcam sring la yab chos mtha' dag shin tu 'grus pa gtad rgya'i bar du mdzad /
rin spungs don yod rdo rje'i zhabs phyir yar lungs la byon dus sne gdong gong ma chen po sku ltem par phur dbang phul bas dpan sa sde srid kyi ti shri yin zhes sde dpon kun gyi bla bar gyur /
ngo mtshar ba'i ltas dum dang bcas te 'og min du gshegs /
gcung @# / /
'bring pa mkhyen mchog sid+d+hi phal ni /
rgya gar gyi paN+Di ta'i bag chags sad pas sang skr-i ta'i skad sogs rigs gnas la thogs pa me mnga' /
'ug pa lung pa nyag phra skabs slar 'daM gar 'ong zhes zhal gyis bzhes par grags /
gcung Ar+ya rat+na na /
sku tshe smad la gsang skor sogs rdzogs chen la nyams len chig dril mdzad /
'gro don 'phrin las rgya che zhing gshegs pa'i dus pur las mar khu babs pa mtsho ltar 'khyil zhing lha'i bdud rtsi'i ro bro ba byung skad /
zur shAkya dpal 'byor gyi sras zur shAkya rat+na ni gdung brgyud nyag phra bar byung bas bu slab thams cad kyis dga' ston rgya cher mdzad /
bla ma shAkya rdor gyi drung du slob sbyang /
yab dang zur sAr+ya la yab chos rdzogs par gsan /
'jig rten gyi chugs ka ngan par gtsang chen don yod rdo rje'i mnga' thang sgang la rgyab pa'i gtan tshigs lon pas go bcad /
bla ma rat+na'i mtshan can la rdzogs chen gsang skor /
rigs 'dzin rgod ldem /
sangs rgyas gling pa /
rat+na gling pa /
mnga' ris mtho lding gi gza' rgod sogs gter chos mang po dang / /
gzhan yang gnubs chen rat+na shrI /
gnubs rol dpal rdo rje /
dkar tshan kan dga' grags pa /
brag dkar sems dpa'i chen po sogs bsten nas sgar rnying gi chas mang du gsan /
'gro don che zhing khyad par rin spungs pa'i srung 'khor ba'i gtso bo mdzad shAkya rat+na dang yum rin cen rgyal mo gnyis la 'jam dbyangs rgyal ba'i sras po dang gsang bdag nar bu gnyis 'khrungs pa'i gcen mtshan shAkya rdo rje nyi ma dpal bzang por btags /
chu 'du'i dus nas 'chams dbyangs chog phyag len la shin tu byang /
gser mdog can gyi lcang ra paN chen blo gros bzang po la dge bsnyen dang chas kha yar zhus /
yang zur hwam shAkya rat+na /
slob dpon tshe ring mgan legs /
sgrol ma ba rnam rgyal rat+na /
lo ston sogs mang du bstan nas sngags rnyad ma bka' gter gyi phyogs la mkhas par sbyangs /
gzhis ga rin spungs su mkhas mang 'tshogs sar mkhyen pa che ba'i grags pa thon /
yab yum gyi sku dgra gdug pa chen po zhig mngon spyod kyis bsgral lha sa bsam yas sogs bod kyi gnas chen rnams mjal bar byon /
gdan sa'i 'dzin skong la brtson zhing 'phrin las che /
gcung gsang bdag nor bu ni chung du'a dus nas byang sems chos skyong dpal mo'i bag chags sang nge mkhyen pa yangs /
gzungs ston grags pa la chog phyag len gar 'chams sogs sbyangs /
gter chen chos kyi rgyal bo lha btsun lags lhan bdud 'joms rdo rje /
gcen dang zur mo grub chen mas gtsos bla ma mang du bstan nas gsang sngags rnyeng ma la mkhas par gyur /
rin spungs zhal ngo nang mchams kyi dag skyon la brten zhabs drung ngag dbang 'dzin grags gzigs phyogs ma legs par drung 'khor ma rungs pas brnyas par chos skyong gi rtags mtshan bstan /
'brug pa padma dkar pos 'brong rtse rgyal byed tshal 'debs pa'i sa 'dul ba mdzad /
rje padma dkar por mos pa chen po thob pas 'brug lugs kyi chos mang du gsan /
dur khrod bas mtha' sogs dben pa bsten nas drag dmar gyi grub pa brnyes /
brtul zhugs kyi spyod pa skyong ba'i rnal 'byor pa mdzad bzhed kyang gtsang stod sde pa karma mthu stobs pa'i bla mched srung 'khor la bsam grub rtser bzhugs @# / /
dpon sa yar rgyab mar srid 'bebs mdzad pas karma phun tshogs rnam rgyal 'khrungs /
de mtshungs mchog dman kun la 'gro phan gyi 'phrin las rgya cha gshegs khar zur bstan 'dzin rdo rjer rig pa gtsegs bzung la ayon sgoms shig zer ba'i gsal 'debs gyis gsung ba ltar dgung lo don lnga ba la zangs mdog dbal rir byon /
mched gnyis kyi jo mo rdo rje rgyal mo la sras zur dbang phyug rdo rje /
zur don yod rdo rje /
zur rdo rje rgyal mtshan /
zur dpal mgon rdo rje /
zur shAkya grags pa /
zur padma rgyal bo ste mched drug byung pa'i dang po ni /
thugs rab che zhing yig chos chog phyag len rnams tshegs chung dus mkhyen /
dgung lo bcu gsum la bsam grub rtser 'chams bshad byang ba dang 'chams mkhas pa'i grags pa thon /
rgyal ba'i sras po la mab chos rnams gsan bai ro sgrub phug tu lo gsum gyi ring mtshams bcad /
bdag chen dag gi dbang phyug la phur dbang gsan /
rigs 'dzin bdud 'joms rdo rje chu bo rir bzhugs ba'i dus byon nas yun ring bo'i bar zhabs 'bring du bcar te gdams pa mtha' yas pa dang byang theg mchog gling du chos rgyal bkra shis stobs rgyal la dbang chos mang du gsan /
gzhan yang bla ma mkhas grub du ma bsten /
kong bor byon skabs chos 'khor rgyal du thams cad mkhyen pa bsod nams rgya mtshor phur pa'i dbang phul /
dwags kong tshor 'gro don rgya che ba'i ngang nas shangs rdo rje gling du thugs khur bzhes nas bzung dpal mgon /
bla ma byams mgo ba /
dges lung pa /
ri sbug pa /
dgon sar ba /
gla na nya chal ba /
rtsags pa dgos skyes la sogs pa sngags 'chang mang du 'dus par mchog sprul legs ldan rdo rjes 'dus ba mdo dbang chen mo gnang bsar stan pa'i nyi 'od brdal /
rang nyid kyis sgom sgrub dang slob ma rnams la 'chang nyan gyi 'gro don che /
slob ma'ang kyi ston tshe ring dbang po /
zur bstan 'dzin rdo rje /
dpal mgon dbang phyug sogs gzhan phan nus ba mang du byung /
zur rdo rje rgyal mtshan yi dam lhas rjes su bzung nas mtshan ma khyad par can brnyes /
zur dpal mgon rdo rje ni mchog sprul legs ldan rdo rje dang yab sogs bla ma mar du bsten nas mkhas grub tu gyur cing gdan sa bskyangs rdo rje rgyal mtshan gyi sras zung bstan 'dzin rdo rje ni gsung rab spyi dang tha snyad rig ba sogs la'ang mkhyen ba yangs /
sngags rnying ma bka' gter gyi dbang lung 'khrid man ngag sgrub pa 'phrin las la nang byan chud /
khyad par kyi ston tshe ring dbang po la rigs 'dzin chen bo nas brgyud pa'i mdo dbang gsan ba'i phyag phyir bla chen chos rgyal rdo rje yod bas de la khyab bdag khra tshang pa chen ngos gsan /
des mchog sprul padma 'phrin las gla phul pas de la brten nas dbus gtsang khams gsum du rnam par dag pa'a dbang rgyan gyis khyab /
bar skabs su sbyan 'grib pa zab phur byon dus mi dkar po zhig gis ras kyis zhar khyim phyis ba zhig mnal lam du byung bde nas zhag shes song tshe rang byer song ba slob dpon chen po'i byin rlabs su thugs nges mdzad /
shing phag sog po ar sa lang gi dmar yar 'brog la brgyags skabs rigs 'dzin yol mo pa chen bo ba rnam du sog bzlog mdzad ba'i dkyil 'khor gyi mthar sngags pa 'ug pa lung pas dbang phyug ma nyer brgyad btang ba yin zer nas mi mgo mang po spungs gzigs pas sku rim do dam @# / /
bde 'byor byang pa 'phel 'phel la ltas 'di bzhin byung bas sog po de bas gnod par mi nus pa'i rgyu mtshan gsungs pa sogs dam can las su 'khol ba'i mthu rtsal che bar grags /
nga sras zur tshe dpal nyi ma bzang po /
zur yang phur tshe bdag rdo rje /
zur shAkya shes rab gsang bdag bstan 'dzin dbang po dang gsum byon zur shAkya shes rab kyi sras zur tshe dbang bstan 'dzin nyi ma bzang po dang zur mthu stobs dbang po mched gnyis /
de gnyis kyi sras zur shAkya bstan 'dzin bsod nams dpal 'byor bzang po sogs nya ri 'ug pa lung pa dang yangs pa'i gsang sngags gling gnyis ka'i gdung brgyud gzhung mchos srid gnyis ldan du yod cing mkhyen mchog shAkya 'byung gnas kyi sras bla ma pha la sku mched nas yeng dben dang gsang sngags gling sogs su 'phel zhing de dag las 'phros pa'i gdung brgyud la la dben pa bsten pa dang gnas nges med du byon pa nas la stod lho brag dang skyid shod tshor mched pa'i la stod du spang bde legs rgyal mtshan zhes mkhas grub 'gran zla dang bral ba de nas gdung 'phel lho brag tu zur dangs ma ba bstan 'dzin 'gyur med kyis mnga' ris rigs 'dzin chen po dang rlung nor bu dbang rgyal sogs dam pa du ma bsten nas rnying ma bka' gter phyogs la dbyis phyin par sbyangs /
khyad par mngon spyod kyi skor la rtsal du thon pas rlungs rigs rab brtan dbang po dang gung ru dbyangs dpon pa sogs zhal sleb mthu stobs can mang du byung /
skyid shong phyogs su mched pa ni gdung brgyud cig dbus kyi gnas rnams mjal bar byon pa'i bsam yas su bzhugs skabs skyid shong du dgon gnas btab na 'gro don yod ba'i mkha' 'gro'i lung bstan bzhin rgod dkar la thog nas gzigs bas sbyid shod thang ba'i mda' de lung bstan gyi gnas yin par mkhyen kri lung dgon btab nas bzhugs pas bla ma kri lung par grags /
bu slob mang du 'dus par sgyu 'phrul yang phur gshin rje sogs rnying ma bka' gter gyi chos rgya cher gsungs gzhan phan gyi 'gro don che bar byung /
de la mas rigs 'dzin thang pa 'khrungs gzhon nu'i dus yig chos sgrub 'phrin sbyong ba dang yab kyi chos rnams bum pa gang byo lta bur gnang /
rgyal sngon lcags phu sogs kyi ser srung dang grong chog gi 'phrin las che bar byung /
gzims khang gsar du brtsigs nas phur sgrub mdzad pas grub rtags mang du thon /
khyad sar rkang mgyogs kyi dngos grub brnyes pas 'phan yul zing pa stag mgo nas gzims khang gi par du nyin 'khor btang ba'i kun ya mtshan gyi gnas su 'dzin /
gzims khang la phur sgrub khang du grags de'i sras zur d+hi dam gyis yang phur gshin rje sogs chos bka' rnams yab la gsan /
dgun phur sgrub khang dang dbyar 'brom chu rigs brgyud kyi ser ba bsrangs /
lo lo bzhin phur sgrub mdzad par gshegs rgyu'i lo ser bsrung la phebs gdong phur cha rnams la gsol 'debs smon lam mdzad nas phyir byon pa'i rjes su sras phur zhig lhungs byung ba na bza' la'i khral ba yin nam snyam yar skyel bar chas phan da lo 'brom stong la 'gro dgos yod ces phur bas gsung byon bas gdan drangs /
phur ba gsung 'byon mad lta'ang yod /
jo mo skyid dpal zer ba la sras zur lhun grub rdo rje 'khrungs /
chung ngu nas yab gshegs pas ser srung yum gyis mdzad /
sras dgung lo brgyad pa'i @# / /
dus 'bri gung ba'i ti se'i ri la 'gre mkhan dang sbrags nas sa skyar phur pa'i dbang zhu bar byon pa /
bdag chen ngag gi dbang phyug gdan sar phur sgrub mdzad pa'i rgyal mtho bsdams pa dang der phebs pa 'grig snyan 'bul zhus pas rten 'brel legs zhes zhal gyis bzhes nas phur pa'i dbang dang de dang 'brel ba'i yig cha'i lung gnang /
ri pa log mi dang 'grogs nas 'ug bya lung du byon yab chos tse rigs gsan gnas rnams zhib par mjal te 'brom stod du phebs /
dur khrod klu mos rgyal du lo gsum gyi bar phur pa chig dril du bsgrubs lo gsum rdzogs par nye ba'i chub cig sgo'i thad du 'od dmar lam me ba zhig byung ba ci yin nam snyam gzigs tsan me dbung chen mo'i dbus na dpal rdo rje gzhon nu zhal phyag yongs su rdzogs pa khra lam byos gzigs pa'i mus la 'ur sgra dang bcas nam mkha'i mthongs su gshegs song bas rab dngos su zhal ston pa'i bsnyen rtags mchog tu gyur cing yi dam lhas rdzas su bzung bas mthu stobs nus pa shin tu che /
sgrub 'phrin gyi las gang mjad thog kho nar 'gro bas chu lho byang gi khengs rloms can rnams kyang spo bos mthu byed du 'od zer nas brnyas bcos byed mi nus /
rdo rje 'chad dpal 'byor lhun grub kyi gsung las kyang smo bo de ra mo sogs phyag ba rdeb zhig mi 'dug rung nus mthu zur pa' gdung brgyud phyes byung ba zhig la che zhes bsngags brjod kho na mdzad /
zing pa stag mgo'i gdan sang snang gsal nas rgyal mo g.yu sgra snying po'i rnam sprul kun dga' tshe mchog phebs pa dang 'grig ste mjal bar byon /
rin po che rnying ma gteng ma'i skong la mkhas grub shin tu che bas yun ring por bsten nas bka' brgyad bde 'dus /
gter kha gong 'og gi log bri /
nA ga rak+sha /
'chan ka /
tshe bdag mo'i spu gri /
khro chu sogs gnubs lugs skor /
'kha' 'gro snying tig dang yang tig khyab 'jug skor /
rat+na gling pa'i phur pa /
rta nag /
ma ning /
dri med lhun po'i klung dmar /
padma gling pa'i kun zhe drag /
kar smen pa'i thos grol /
'byi gung pa'i gter gsar dgongs pa yang zab sogs dbang lung 'khrid rgya cher gsan /
yi dam gyi lha rnams la bsnyen sgrub mang du mdzad /
khyad par nA ga rak+sha'i sgo nas phyag rgya thebs gsum spos pas grags ras che ba'i chad du phyin /
smu chas bdren pa'i rat+na gling pa'i rnam sras mdung dmar can gyi spub pa mdzad pas zhal dngos su bstan nas spyin pa phyogs med du thong longs spyod yong gsungs pa bzhin grong chog la byon pa'i ba dar skyos ma gnad bul po'i ris la 'phangs ma bdu btang bas 'byor ba che bar byung /
yod bzla ba phug tu mtshams mdzad tshe chos rgyal bkra shis stobs rgyal gnas gzigs pa la phebs pa'i gnas 'brel gyi dus spo bos rdor sems snying tig gi gsol 'debs gsungs pa gsan nas khyod kyis theg pa'i yang bcud thob pa e yin dri pa gan dbang ma thob zhus par khyod kyis 'don pa'i gsol 'debs de gang ga yin gsungs par rdor sems snying tig gi yin zhus par 'o mang po khyod kyis ming gi rnam grangs ma shes 'dug bla ma su la zhus gsung par rgod phrug snyan brgyud ras bar thos tshul zhus pas dgol phebs pa bzhin sku mchams khro gnas dbang lung 'khrid rnams phul /
zhabs drung rin po cher yang chos 'brel gsan /
sku dga'i ris la rlung 'khor dang mnan @# / /
gtad sogs las sbyor gyi sgo nas tshar bcad pa'i phyag rjes kyang mang du snang /
dgongs 'dus lung bstan bka' rgyar /
rnal 'byor rba gsal ye shes dbyangs khyod kyangH. snga ma'i las bzang 'di la spyod byed cingH. 'di yi smon lam mthu la brten nas kyangH. yang cig skye 'ga' brgyud pa'i yang phyi laH. 'gro ba'i don rtsa 'brom zhes bya ba'i yulH. mi 'gyur rdo rje ye shes dbyangs kyi mtshanH. dang chul bzang po legs pa'i blo dang ldanH. gtsug lag khang skyong de la brtan nas kyangH. rlabs chen spyod pas 'gro ba 'dren thabs stonH. yak+sha me dpal rlung gi 'khor lo sgyurH. rdzu 'phrul ston byed bstan pa skyong ba 'byungH. de phyir rgyud mar rim bzhin 'gro ba 'dranH. zhes yul mtshan mdzad pa sogs kyis yid ches pa'i lung bstan gyis zin par snang /
'di nyid la sras lnga byon pa'i che ba zur chen gzhon nu don grub ni chos rgyal bkra shis stobs rgyal gyis rigs 'dzin ku mA rA dza'i skya ba yin zhes lung bstan /
chung ngu nas yi ge 'dri klog mkhas par mkhyen /
thugs gnyer gyi tshe lha gdong sngags 'chang ches gcig dpal 'byor gyis brnyas bcos se ba byed 'dug pas lha gdong pa mtshams kyi tshe rmi lam du bud med cig gis shel gyi sam Ta zhig bstan nas khyod kyis slob dpon gyi sras la brnyas pa byed pa zhig 'dug pa mi rigs zer bar sam Tar bltas pas khri srong lde btsan gyi sras mo lha lcam padma gsal gyi zhal zla ma dpal mtsho /
de nas yer par rigs 'dzin ku mA rA dza sogs yin tshul 'dug pas de nas bzung dang mos che bar byed /
rtsis dkar nag dang lha ris phul du phyin pa sbyangs /
yab la nyer mkho'i chos dad gdams pa zhus /
snang gsal ba rin po che gan dga' tshe mchog la gter kha gong 'og /
rgya zhang khrom /
ayon gling pa /
las 'brel rtsa la /
sangs rgyas gling pa /
rat+na gling pa /
padma gling pa /
karma gling pa /
rdza 'bri gung pa gnam lcags me 'bar gyi gter chos sogs gter kha mang po dang /
klong chen pa'i dgongs gter gyi dbang 'khrid lung man ngag phyag len mtha' dag zhib par gsan /
lha sras rgyal po'i rnam sprul 'dri gung zhabs drung chos rgyal phun tshogs /
byang bdag rigs 'dzin chen po /
rje btsun bod mkhar pa mai tri byams pa don grub rgyal mtshan /
sde pa snang rtse ba nam mkha'i tshe brtan rgyal po /
stag lung zhabs drung ngag dbang rnam rgyal sogs ris med kyi bla ma mang por gsang sngags gsang rnyed gi chos du ma dang khyad par bai ro tsa na'i rnam sprul 'phang mgo gter ston shes rab 'od zer gyi grol tig gi chos bdag tu dos bzung gter gsar gyi skor rdzogs par gnang /
de'i tshe gter srung gi lhongs kyis glo bur du bsnyun zhing mtshan mong ngos nyams 'dres par khrag gi rba klong du sku gzugs g.yengs pa lta bu'i cho 'phul byung bar gter ston gyis gtor bsngos dang gter srung pi srog gtad mdzad pas rang zhir song /
'tshub de yang bstan skyed rdo rje gshog rgod ma'i zhal gzigs pa'i sngon 'gror 'dug /
rin po che kun dga' tshe mchog gi zhabs 'bring du lo mang bcar ba'i chos lhag ma rnams kyang bum pa gang byor gsan pa'i rtsa ba'i bla ma yin zhing thugs dam thang kha 'dri ba sogs spyod lam gyi sgo nas kyang bla ma mnyas par mdzad /
gtso bo thos bsam sgom gsum la brtson pas thugs sras su gyur /
rin po che sku gshegs @# / /
dus gdung la sku 'dra dang ring bsrel dpag med byung ba'i gtso bo dbu thod bam ril la ayon rin po che /
che mchog /
thugs rje ched po sogs rang byon phebs pa'i bzhugs gnas gser gdung rin po che bzheng bas mtshon gshegs rdzong rgyas par sgrub pa'i do dam mdzad /
gung ru dbyangs dpon pa dpal ldan grags la sde pa yug sngags 'chang dang zur dang ma ba bstan 'dzin 'gyur med gnyis nas brgyud pa'i sde ba gshor rlung gsum gza' gdong dmar nag gtad sel dbye bskrad sogs mngon sbyod kyi las mtha' mang po'i dbang lung phyag khrid la zhib par sbyangs pas dus thog der dbus gtsang gi ljongs su zla med pa'i sngags 'chang du gyur /
yar gtsang skur gsum mang 'thad sgang la rgyab ba'i skyid shod lung pa phal cher yang bzung ba'i shugs kyis dge lugs yon mchod mdzad dka'i tshe thams cad mkhyen pa yon tan rgya mtshos thugs khur bzhes te bstan pa'i spyi rim mang du mdzad skabs rab 'byams pa bsod grags pa sogs za zi'i khrom 'dul gyi sngags rlom du ma yod na'ang gung ru dbyangs dpon pa khrag 'thung ye shes rdo rje dang chabs cig par 'khrul med kyi las sbyor gnad du bsnun te yar rgyab pa dpon blon la rtags mtshan 'gyangs med du bstan pa'i zhal po dang lag len 'phrugs par brten bdag rkyen che ba dang mtshan rigs 'dzin 'khor lo'i dbang phyug tu gsol /
sku yon dang mthu stobs phan tshun 'gran bzhin pas stod snad kun gyis bla'i mchod gnas su bkur /
dgung lo don dgu pa la rigs 'dzin gyi gral du gshegs so /
kun bzang thugs rje'i 'od zer lha yi bung / /
yongs shar 'od lnga'i lam las nyer babs te / /
grags pa'i mu khyud nye dbang tshogs bcas kyi / /
bsod nams zhing du rnam rgyal khang rtsed byon / /
phyogs byung gdon gyis snying btab lha min dpung / /
legs ldan nag po khros pa'i g.yul ngo ru / /
srog sogs mgo lus gtubs pa'i khrag gi rgyun / /
gang+gA'i klung chen des kyang bsgrun nus min / /
'phags bad 'dzin mar bod gsal lha yi gdung / /
zur rigs sngags 'chang mu thil yi 'phreng / /
rim byon rnam dag brjod pa'i srad bu la / /
brgyus 'di blo ldan mgrin pa'i rgyan du long / /
dam pa 'di nyid ni chos rgyal mes dpon gyi dus dbus gtsang du bzhir grags pa'i dbu ru'i sa'i cha sa hor mchod yon gyi dus khri skor bcu gsum du phye ba'i tshe hor dga' bde bzang po dang si tu smon lam rdo rje khu dpon gyis bdag mdzad pa'i /
tshal ba khri skor gyi char gtogs shing de'i nang gses sa skyong bkra shis rab brtan gyis brag dkar 'ad mar man chad skyid shong du ngos bzung ba'i dag bcu tshang ba'i yul gru de yang 'jam dpal rtsa ba'i rgyud las /
de bzhin gshegs pa'i bstan 'di la / /
rnam la sna tshogs bya ba byed / /
byang gi phyogs la brten nas ni / /
de yi tshe na 'byung bar 'gyur /
lha ldan yul zhas bya ba yi / /
gangs can ri yi nang gnas pa'i / /
rgyal po mi yi lha zhes pa / /
li tsa bE rnams rigs su 'byung / /
de yang sngags kyi don bsgrubs te / /
longs spyod tshe dang ldan par 'gyur / /
ris ba longs spyod ldan zhes bya / /
mi yi bdag po de yang 'grub / /
lo ni brgyad cur rgyal srid bya / /
zhes chos skyod pa'i rgyal po srong btsan sgam pos bod yul 'dir sangs rgyas kyi bstan pa rin po che srol btod pa'i tshe /
lha ldan sprul @# / /
pa'i gtsug lag khang dang ra mo che gnyis kyi gan+d+ho la shAkya'i rgyal po pho brang chen po bzhengs pa'i sa yul phyogs 'dir mdzad pa'ang / /
bka' gdams glegs bam rin po cher / /
mi kho la nyon mongs mi mnga' yang / /
nga 'jig rten sgrol ma zag med la / /
mi kha yi btsun mo phyed do skad / /
rgya nag po'i mchod gnas bod du 'dren / /
bod yul gyi dbus su byed do skad / /
sa padma 'dab brgyad yul gyi dbus / /
gnam 'khor lo rtsibs brgyad phub pa'i 'og / /
phyogs bkra shis rtags brgyad yod pa'i sa /
gnas phun sum tshogs ba dam pa'i yul / /
mi khyod kyi zhing khams dam pa yin / /
gnas de du phas can dpag med 'du / /
chos bde stong rol pa'i glu len cing / /
nyams bkra shis bde bar skyong ngo zhes / /
zhes gsungs pa'i don ltar lha sa lte bar byas pa'i sted gnam 'khor lo rtsibs brgyad /
'og sa padma 'dab brgyad /
logs bkra shis rtags brgyad kyi ri mo mngon par gsal ba phun tshogs dge mtshan dang ldan pa'i nor 'dzin gyi cha 'brom chu rigs kyi brgyud du yang srid bzung ba'ang gong du 'khrungs rabs kyi rim pa smos pa'i rjes ma drung pa dkon mchog rin cen zhes rgya ma khri dpon pa'i rigs las gter ston kun dga' dpal bzang gi gdung brgyud kun dga' tshe mchog gi gcung du gyur pa des zing pa dang snang gsal gyi gdan sa lo shas mdzad cing gdung brgyud spel /
rigs 'dzin rat+na gling ba'i chos rgyun 'dzin pa rje padma gar dbang 'bri gung du bka' chos zhu bar byon pa'i rdzong gsar gyi mdun du sgar mdzad bzhugs pa'i sar rat+na gling pa'i gter chos rnams gsan par byon pa'i tshe zangs kyi dbang phyug mi chad tsam kun ba rjod nas dpal 'bri gung pa chos rgyal phun tshogs kyi gzigs snang la shar bas mi ma gis 'di 'dra zhig khur zhes nye 'khor ba rnams la gsungs /
padma gar dbang gis drung par dbang lung mang po dad khyad par lha chen gyi skor rdzogs par gnad /
rat+na'i phyag nas kyi dbang rten byin rlabs su stsal bar brten gdul bya'i 'ur langs /
lhas bsam yas r+wa sgreng 'bri gung mthil sogs su dkar me skor chen gyi mchod sprin mang du mdzad pa'i rjes ma lha sar phebs dus yar lam mar lam gnyis ka 'brom stong du bzhugs nas gter chos du ma dang /
khyad par rigs 'dzin rat+na gling pa'i rlung zhags kyi dbang lung tshang bar gnang bas deng sang brgyud pa'i gtso bo'ang 'di sror 'dren /
rigs 'dzin lhun grub rdo rje la rat+na'i phyag nas ma'i dbang brten gna' nas 'di nga'i skye ba rjes ma la sprod rgyu e yong ltos gsungs /
khyed kyi sras bo'i jo mo 'di mkha' 'gro'i mtshan rtags dang ldan par 'dug ces mnyes mnyes dang bcas mdzo mo zhig gi gnang sbyin mdzad /
zhal ngo rnams kyis phebs skyel zhus skabs dang rang rnams myur du thug pa'i smon lam byed ces don gyis sku skye ba zhes pa'i lung bstan /
yar byon nas dam sel zhig gis sku gshegs pa skye ba gzhan gyis par mchod par yang srid 'dzin par sngon du phyogs pa'i tshe yum gyi mnal lam du /
nyi zla shar ba ma la 'phur ba /
lo tog dang shing tog rgyas pa /
lus sems la sngar med pa'i dga' bde khyad par can byung ba dang mthun par yab zur gzhon nu don grub dang /
yum mkha' 'gro'i mtshan ldan yid 'dzin gnyis kyi sras su khro mo zhes pa shing po 'brug @# / /
gi lor yum la bsnyun pa sogs mi bde ba med pa'i ngang nas sku bltams /
zhabs gom 'debs mkhyen pa dang gsung 'byon pa'i 'go brtsams pa nas sngon gyi bag chags sad de nga 'bri gung du 'gro zhes gsungs par brten rgyab tu gdan drangs nas shar phyogs su rgyang tsam re 'byon pa'i stang ka byed dgos pa byung /
yab kyis mtshan chos rje nor bur gsol /
me lug dgung lo bzhi pa'i dus mes rigs 'dzin lhun grub rdo rje sku gshegs pa'i dgongs rdzogs la snang gsal nas rin po che ngag dbang ye shes grub pa gdan drangs pa'i tshe sngon chad thugs rgyus med kyang thugs 'tsher snang ye med par rin po che'i sku pang du yang yang byon /
phyag dril la 'jus nas 'di nga'i dril bu yin gsungs pas khong dpon slob thugs rtog zos nas dril ma ngas dang bsres te khyed rang gi dril bu long gsungs pa na 'khrul med du ngos bzung nas nga rang gi 'di yin zhes bdag 'dzin gyi tshul mdzad pa na thugs yid ches te drung pa dkon mchog pa'i sku skyer ngos 'dzin mdzad tshe dbang hrIH gcig ma dang bla ma zhi drag gi dbang sogs ci rigs gnang /
dril bu stsal ba de la rgya dril kha chag gi ming thogs /
gzhan yang snang gsal dang lhang lhang gi gnas tshul /
sngon gnas sad pa'i yid ches mang du gsungs pas sku skye yin min gyi brtag dril sogs ma dgos /
de nas rim gyis phyag bris 'dri klog rnams brda bstan pa tsam gyis mkhyen par ma zad lngags lung rjes su brel po ma yin pa'i nyan pa po'i rna bar lhon pa la po ti tshad ma tsam nyin re 'dril ba la ha cang gis grul ba mi dgos shing lAny+tsa wartu /
kasmi ra /
nA ga ra /
rgya mtsho mthas mtshon rgya yig lus 'gyur mi 'dra ba bcu gsum tsam /
hor yig gsar rnying /
bod kyi gzab shur /
o rgyan zi chen zi chung sogs gter kha du ma'i brda yig gis mtshon pa'i yig rigs rnams gzugs legs shing brda dag phul du phyin /
yab kyis 'phral du nyer mkho'i sgrub 'phrin gyi lung gnang /
bla ma zhi drag /
zhi khro /
bka' brgyad /
yang zab /
khro chu sogs chog 'phrin chos spyod kyi ris 'phral gyi nyer mkho mtha' dag byang chub /
thun mong zhes pa lcags pho khyi'i lo snang gsal du rig 'dzin chen po ngag dbang ye shes grub par dbu skra gtsug phung phul ba'i mtshan ngag dbang bkra shis kun dgar gsol /
dbang rjes gnang dang ljags lung nyer mkho stsal /
lhang lhing mor phebs dus mchod gshom 'og tu nga'i lham yod gsungs par btsal ba zhabs phyags thar pa zhig rnyed bas thams cad yid ches /
yang gtor sgam 'og tu sngar sbrul zhig yod pa da a yod dam gsungs nas bsngogs pas sbrul dkar po zhig don nas sku pang du sdod sku gong ma'i gsang yum gyi pang du'ang snga mo'i dus bzhin bsad song bas der 'khod rnams bla ma dran ba'i dad dungs kyis mchi ma 'don pa dang lus kyi ba spu ches cher ldang bar gyur /
chu byi lo zhang sna nam pa rdo rje bdud 'joms kyi sprul pa'i zlos gar byang pa rig 'dzin ngag gi dbang po rgya ha ka ling tse bar gyi rgyal khams phyogs med kyi gdul ba'i 'gro don la bzhugs sgar bteg nas phebs pa'i mkha' rog shan khar yab sras lhan rgyas su mjal bar byon pas rigs 'dzin chen po rgod ldem gyi dag snang tshe gur sbrags ma'i bka' dbang gnang /
sku skye 'di gsang sngags rnying ma'i bstan pa la phan thogs chen po zhig yong @# / /
bas gtsang sbra dang do dam chen po gyis zhes yab la bslab bya dang bka' bsgo phyag mdud dam rdzas sogs rgyas par stsal /
dgung lo lnga drug nas gzugs 'gros 'dri ba'i ri mo'i ris rang shugs kyis mkhyen pa'i klong rdol ba ltar dgung lo dgu bcu nas yab kyis thig rtsar bcur ba'i lha bris phul ba tshegs chung dus mkhyen cing /
rjes su chos kyi 'phrin las che drags pa'i gnang led mi yong ba ma gtogs zhi khro'i sku gang la'ang lhongs shin tu che zhing /
zhing bkod sogs che phra tshang mar nyams dod pas lha bris pa chos dbyings su grags pa'i khengs pa can gyis kyang khong gis bla ma ma mdzad par nged cho ltar ri mo nyag bskyangs na sman thang 'jam dbyangs pa lta bu'i 'gran zla dang bral ba kho na yong rgyur 'dug ces gleng /
khams pa kun dga' rtse mo dang 'bri gung phyogs nas dar ba'i byed grub kyi lnga bsdus sgra gcan /
lo 'pho zla 'pho /
mgyogs rtsis /
rgya nag gi spor thang gi rdel 'grems sogs kyang yab kyi drung du gsan /
shing yos mthu stobs kyi dbang phyug gung ru dbyangs dpon pa khrag 'thung ye shes rdo rje'i drung du chos dbang gi rlung las byed /
rat+na'i stobs ldan rlung 'khor /
zam ze sdom pa bzang po'i rlung 'khor /
klu sgrub kyi byang chub rlung 'khor /
dri med lhun po'i rlung dmar /
bai ro'i nye 'byed rlung 'khor /
'bro lo'i rlung nag /
rta mgrin gsang 'dus kyi mngon spyod skor /
sngags sdeb snying gzer nag pa /
rgyas sdeb snying gi me long /
dregs pa nyi shu /
khra mo brag gi gza' gdong dmar nag sogs drag sngags kyi rigs mang du gsan /
shing yos dgung lo bcu gnyis tsam nas rin po che ngag dbang ye shes grub pa'i zhabs drung du bcar te zim pa /
snang gsal /
byi phyi lung /
zur ru brag dkar sogs su bla ma mnga' bdag chen po'i gter byon bka' brgyad bde gshegs 'dus pa'i sgrub chen dang 'brel ba'i dbang /
rgyud lung nyi shu /
'phrin las che 'bring /
khro bo rol pa'i skor sogs rgyab brten gyi lung /
gzhan yang las 'brel rtsal gyi mkha' 'gro snying tig /
glong chen pa'i yang tig /
bad gling pa'i bla ma nor bu rgya mtsho /
bla med bdun /
bka' srung /
drag dmar /
tshe dpag med rdo rje 'phreng ba /
karma gling pa'i zhi khro dgongs pa dang gol /
gter sgrom nas chos rgyal rin chen phun tshogs kyis gdan drangs pa'i yang zab kyi dbang chen dbang phran sogs phal cher sgrub chen dbang 'brel ba /
sgrub skor gyi lung /
rdzogs chen gyi nyams 'khrid /
gzhan yang tshe bdag me'i spu gri /
gshin rje khro chu /
phyag rdor dregs 'dul /
'char ka nyang lugs /
gter mgon phyag bzhi pa /
gshin rje sha zan 'bar ma /
rat+na gling pa'i dpal mgon ma ning sogs gter kha sna tshogs kyi dbang lung man ngag mang du gsan /
bde 'dus gyi me tog dbus che mchog la babs /
bla ma dang tshe dpag /
med sogs nub phyogs su babs bas gsang mtshan padma dbang rgyal dang /
dbang gi grong khyer /
thos grol gya gsang mtshan chos dgyi sa rang grol sogs mtshan mang du snang /
phyag chen lnga ldan /
gcod kyi dbang 'khrid dang /
chos bka' gzhan yang 'ga' zhig gsan /
snang gsal lugs kyi chog phyag len gar thig dbyangs sogs dbyis phyin par sbyong dar mdzad /
snang gsal ba'i rgyun la lo gsum ma gtod srol yod pas rkyen byas gtso bor nang don dang bsnyan sgrub la phugs gzhol bas zing pa stag mgor lo gsum @# / /
phyogs gsum gnang ba lo gcig gi bar thog mar thun mong gi sems 'dzin sogs phyag chen gyi nyams bzhes cung zad dang gtso bor slob dpon chen po padma thong phreng gi thugs kyi nying khu jo mo mkhar chen bza' la gnang ba'i rdzogs pa chen po mkha' 'gro snying tig gi ka dag lhun grub kyi skor kun mkhyen chos kyi rgyal po klong chen rab 'byams pa'i yang tig gi dgongs bltar thugs nyams su bzhes pas kun rdzob kyi chos ma lus pa'i rdzun phug rdib ste rang rig gdod nas dag pa'i kun tu bzang po gcer mthong du thugs ngo 'phrod /
'od gsal longs sku'i zhing khams la khor phug tu 'byams pas sngon gnyags ban gyis klong du gyur pa slar yang me dang spra ba'i tshul du bogs cher thon /
snying tig dang thos grol gyis bar do thugs nyams 'og tu chud pas /
paN chen shul du tham la 'byung gzugs ni / /
bzhag pa mang mthong duH khas yid skrag nas / /
lam 'di'i sa bcad 'bring po rtsal du bton / /
kho bo'i bla ma bar do rnam drug yin / /
zhes gdengs khel gyi gsung yang stsal /
pad gling pa'i bla ma zhi drag /
phyag rdor dregs 'dul bde 'dus kyi bka' brgyad dril sgrub sogs kyi ljags bsnyen tshad thems dang /
nA ga rak+sha'i bsnyen ba'i tshe zhag bdun thog tu phyag rgya thebs nas de las mang ba mdzad ma dgos /
khyab 'jug gi bsnyen pa'i dus r+wa gzhob kyi dri chil byung ba'i me rlung dmar nag gi khrod na gza' bdud chen po khra lam gyis bstan nas byod kyi skye rabs kyi chos skyong nga yin zer bas lus zi bun ba zhig byung /
g.yu sgron ma'i sgrub pa mdzad pa 'khor ba'i rtags gsal zhing lan cig phyag g.yog gis snod lus nas gtor ma gshom ma thub bas de nub mnal lam du btor ma mchag par dgos pa'i brda ston dang /
gzhan yang sang nyin mi 'di 'dra 'ong sogs 'byung 'gyur lung mang du bstan /
bsnyen sgrub kyi dus rtsa ba gsum gyi dngos nyams su zhal gzigs lung bstan chos 'chad byung ba rnams spas tshul gyi reg zig dang gzhan la 'phros char ma mdzad pas des khungs 'dri ba'i rdo ma thogs /
rje ngag dbang ye shes grub pa'i zhabs phyi gnang nas rtse ba gzhis kar nA ro ta ba'i rnam sprul 'bri gung zhabs drung bkra shis phun tshogs la log tri'i rig gtad dang 'bri phung dgongs gcig gi lung thor bu gsan /
zing bar bzhugs skabs rin po che ba'i sbyin bdag cig gis sku dgra byas par bla ma'i phyag g.yog mdzad nas dpon slob bdun gyis gshin rje sha zan 'bar ma'i las tshogs mdzad pas rtags myur du thon /
zhwa dmar mchog gi sprul sku za dam nas 'bri gung la phebs rtsis kyis lung thang du bzhugs sgar gnang sar phyag dbang la phebs pas khyod sku skye yin na yon tan la sbyangs pa byed dgos da dung bslab gnyer zhig byas na yod pa'i bka' 'phros dngos su phebs 'dug pa za dam gyi chos gra 'grims na dgongs pa'i mdangs yin pa 'dra /
sgar ba gnang skyong bzang bas gnang sbyin dang bdag rkyen che bar mdzad /
drung pa phun tshogs pa la dbang lung dang gdams pa kha yar dang yab 'khor lo'i dbang phyug la ma Ni bka' 'bum /
tshe dpag rdor 'phreng /
drags 'dul /
ce ri zhing skyong /
zab chos phyag bzhes dmar 'khrid kyi mtha' rgya bcad do / /
yang dben dkar mo'i mngal du ma sbrums kyang / /
'phyugs med rigs kyi gang+gAs bsrings pa'i bskyed / /
blo @# / /
gros gdong drug snga 'gyur smig tshal du / /
na tshad gzhon nu'i khye'u rtsed 'jor rol / /
sa lam lon tan cha gang chu shel dbang / /
dam pa'i spyod tshul ri dwags rab bkra'i zhar / /
sna tshogs rig byed sa mos kha 'byed pa'i / /
mkhyen yangs zer 'phreng 'gyed la mi ngal spro / /
rnam gsum yo ga'i chu klung mgon khyod zhabs / /
bsil ba'i rgyal mtshan tog tu lha sngags kun / /
snang bzhir 'byams klas gzhan sde sbyin skyes la / /
dogs bral rang bstan 'chi med dga' ston dpyid /
lcags spel lo dpon sa stag lung ma gshegs pa'i dgongs rdzogs la pha bong kha nas rdo rje 'chang dpal 'byor lhun grub gdan drangs /
yab zur chen 'khor lo'i dbang phyug phyi rten gyi bris sku bzheng bar byon pa gdan 'dzom /
sngon nas dpon slob thugs 'dris yod pa'i gsung gleng zhib mol mang por byung ba'i mus nas khyed kyi sras po snang gsal drung pa'i sku skye de chung ngu nas sgom la dril na bstan pa dang sems can la phan pa rgya che ba dka' zhing lhag tu sgyu 'phrul gsang snying 'di la bshad rgyun nyag phra bar 'dug pas rgyud bshad kyi grwa skor zhig mdzad na bstan pa'i mig rgyan la phan pa yod pas re zhig nged kyi sar bslab gnyer la thong /
der ma zad sngags gsar rnying grub mtha' ris med kyi chos gang dgos byed par spro /
chos la phyogs ris chen bla ma bzang ba dka' las che phebs pa /
de yang rdo rje 'chang pha bong kha pa lo tsA ba ska ba dpal brtsegs dang rje 'di nyid gnyags lo tsA bar 'khrungs pa'i dus rje 'bangs nyer lnga'i nang tshan du gyur pa'i rdo rje'i mched po dang /
gzhan yang sku tshe mang por dpon slob tu 'brel zhing rje pha bong kha par lkog gyur gyi chos rnams la chags thogs mi mnga' pa'i mngon par mkhyen pas dam pa 'di nyid ris med kyi grub pa'i mtha' rgya mtsho chen po'i pha rol tu son te bstan pa spyi bye brag gi rgyun bzang po sprel bar dgongs par mchis /
yab kyi thugs la shin tu 'thad pa bzhin rje nyid dang gsung gleng mdzad bar bla ma la ngang ba dang gsan sbyong la spro ba phan tshun 'gran bzhin pa'i yab sras bka' gros mthun te chos rgyal srong btsan sgam po yab yum gsum gyis bod kyis 'dul ba'i thog mar sgrub pa mdzad pas rigs gsum mgon po zhal gzigs pa'i gnas pho brang ma ru'am pha bong kha byang chub shing gi nags khrod du dus gsum gyi rgyal ba'i spyi gzugs rigs dang dkyil 'khor kun gyi khyab bdag 'khon ston chos kyi rgyal po dpal 'byor lhun grub kyi zhabs drung du phebs /
zhal mjal ba tsam gyis mi phyed pa'i dad pa thugs rgyud la 'khrungs /
dge bsnyen dang bar ma rab byung gi sdom pa bzhes mtshan dpal 'byor 'phrin las rab rgyas su gsol /
ri phrod pa'i dge slong 'ga' zhig gis sku skye sku gzhon zhing thugs rab che bar 'dug pas ser byes lta bur mtshan nyid kyi thugs gnyer dang grub mtha' dge lugs pa khag tsang ba 'gab tshul byung ba /
kun mkhyen klong chen pa /
yab 'jam dbyangs rgyal mtshan sras mnga' ris paN chen sogs sngon gyi rnying ma'i bla ma du mas mdo phyogs kyi thugs gnyer mdzad cing shes bya'i mtha' rgya gcod pa la'ang gu yangs nyams che bas thugs la mi 'thad pa rang ma byung rung yab zur chen 'khor lo'i dbang phyug mtshan nyid la bzhed pa che ba rang med 'dug cing /
rje rdo rje 'chang la snyan 'bul mdzad par /
bka' las khyed kyi thugs rab dang dgung lo sogs sgor mnas mdo @# / /
phyogs kyi grar zhugs na shogs che nges yod rung /
gdung rus dang skye brgyud mtha' dag rnying ma bar song bas rten 'brel gyi dbang gis sngon gyi snga 'gyur ba'i bshes gnyen mdo phyogs la mkhas pa 'ga' zhig byung yang phyogs de la brten pa'i 'phran pas rgya cher ma 'phel /
kho bos kyang bslab sbyangs mthar phyin byas pa yin rung nyi ma brang dang byes kyi 'chad nyan khyug tsam zhig byas pa ma gtogs bstan pa'i bya ba blo kha khengs pa'i rgya che ba zhig ma 'grub /
rjes sor byang rtse sogs gdan sa chen po'i ris la shog zer yang de las gnas 'dir sgrub sde zhig tshugs na bod spyi'i bde thabs la phan pa'i lung bstan dang lo rgyus dum mthong bas lhag bsam rnam dag gis kun nas bslangs te nang don la dril nas bsdad pa yin /
nyid kyang sgyu 'phrul la bslab gnyer zhib pa zhig mdzad nas rtses dang du bstan pa'i rnam gzhag cig mdzod /
de rjes nged kyis thob pa'i mdo sngags kyi chos rnams gsan na phugs bstan pa spyi skos thams cad la phan pa yong ba'i bslab ston phebs pa don lung bstan du 'dug cing de don kho na dang len gnang /
gnas tshul de thos pas gra khrod nas rje bla ma la 'khang ra'i rnam pas skur zhus byed pa byung /
'on kyang drung du bcar bzhugs kyi ngos thugs dam gtor bzhengs dang drung yig sku brnyan 'dri ba sogs phyag g.yog 'phul sel gnang /
'di nas bzung dag zhing du ma gshegs bar sku tshe'i rten 'brel du tshe dpag med dang sgrol dkar gyi brgya thang lo lo bzhin phyag bstar nas bzhangs /
gtso bor gnang rgyu'i chos kyang rdo rje 'chang zur sgro phug pa shAkya seng ge'i bag chags mang par ma zad yab 'khon tshe dbang nor rgyas kyi bar du rgyud bshad zam ma chad par yod gshis rtsal bshad la ma ltos par rigs 'dzin rim pa'i gsung rgyun dang mkhyen pa'i klong nas rdol bzung du 'jug pa'i gsang snying gi brtsi bzhag chos thun gnyis re gnang ba 'dzin ga sogs med pa'i skyon gyis thugs 'dzin dka' tsam byung ba zin bris rgyab e chog zhu ba mdzad par shog bu sum cu tsam lam slebs par zin bris mdzad na 'jags chen po mi yong bas dang kyis tshod byed gsungs /
skabs shig da tsam ran tshad yan pas tshig zur dag ma dag sogs lta khyad kyis thog kha'i gnam yengs kyi zur nas dgongs mo skyor mdzod phabs pa bzhin gzims chung steng nas bshar sbyad gnang bas da cha zin bris su phob phebs pa bzhin le'u lnga pa yan la zin bris shig kyang mdzad /
rgyud yongs rdzogs kyi TIka song yang de man gyi reg zig 'phro can du lus /
phyogs nas dbang chos zhu mkhan byung tshad kyi gar mchod dpon gyi phyag g.yog dang sbrags nas gsan zhing dbang rjes gnang gi phyag len la zin bris btab ste spyan lam du phab pa 'di 'dra yin na brtsi bzhag kyang thengs nges chog pa 'dug ces dgyes pa'i rtser son /
'di skabs bsnyen rdzogs ma grub pa dang ma nas pha bong khar bslab gral ma gtogs srong mi 'dug rung rda rja 'chang 'bras spungs tshor phebs pa'i skabs rje 'di nyid tshang ma'i gral 'gor 'jog pa dang rgyan du phyag g.yog gcig la phogs sogs bdag rkyen gzengs bstod pa mdzad /
mkhan po shAka gzhon dang slob dpon ye brtson gnyis kyis @# / /
sngon 'brog mdang stag lo gnyis rgya gar du brdzangs skabs bstan pa'i gzhi ma yin bas 'dul ba nyon /
bstan pa'i snying po yin pas sher phyir nyon /
bstan pa'i nying khu yin pas bsang sngags nyon /
zhes bslab bya mdzad pa dang /
de bsngon du /
de ltar bod yul 'dir 'dul ba'i bstan pa la 'phel 'grib cher byung mod kyis theg pa chen po gsang sngags ni deng sang gi bar du nub ma myong zhing zhes pa'ang bstan pa dar nub byung zhes pa 'dul ba la nges bzung bas bstan pa'i rtsa bar dgongs te rje bla ma'i zhabs drung du /
mngal bshol brtsis pa'i dgung lo nyi shu'i dbang du btang ste rnga chen zhes pa chu pho khyi'i lo yang skyar gyi tshul du dge bsnyen nas bzung bsnyen rdzags kyi bar dge 'dun grangs tshang /
ba'i dbus su rab byung zhu ba nas gsol bzhi'i las kyi bar sgrub bya gsum /
bo rar bcad pa'i gdan sa chen po ri po dga' ldan gyi phyag len 'khrul pa med pa'i steng nas bsgrub pa mdzad /
bla ma dam pa'i spyan ltos kyis byin len dang rung chu sogs bcas pa phra mos mtha' brten pa'i bslab pa la gus shing thugs rgyud dul /
'bral gyi spyod lam tsam gyis kyang bstan rgyun la phan pa'i bag yod kho na lhur bzhes pas gzhan dag kyang nged kyi btsun pa 'di zing pa sku skye 'dra ba zhig byung na zhes chod du /
bzung ste yid smon du byed /
gsang snying gi TI ka rdzogs nas 'grel ba bar khab /
klong chen pa'i phyogs bcu mun sel la gzigs 'jug dang sngags gsar ma'i gsang 'dus rtsa rgyud dang sgron gsal la sa bcad mchan bu mtha' gcod sbyar ba'i 'grel pa bzhi sbrags su grags pa rgyal pa btsong kha pa chen po'i bzhed srol dri ma med pa dang /
rim lnga gsal sgron /
bde mchog sbas don kun gsal /
mkhas grub nor bzang rgya mtshos mdzad pa'i dus 'khor spyi dan dra med 'od rgyan rnams kyi ljags lung dang sbrags ba'i zhib bshad gsan /
mkhas grub nor bzang pas mdzad pa'i gsang 'dus bskyed rdzogs /
gsang 'dus kyi TI ka'i zin bris rags rim thugs blor bzung /
rtses dang gi grwa skor la las chen pa tshos bstan pa ris med nas dri ba sna tshogs yong gi yod 'dug par brten rdo rje 'chang gis thugs rgyus khog nas deb ther sngan po /
chal ba'i de ba dmar /
bu ston chos 'byung sogs rgya bod kyi mkhas grub du ma'i rnam thar yig tshang /
chos mngon pa /
pha rol tu phyin pa'i sa lam gyi rnam gzhag /
bod du chen po rnam gsum du grags pa'i lha pa'i khyad par /
rig gnas lnga'i spyi bshad /
rlangs kyi po ti bse ru dang chos 'byung mig 'byed 'od stong sogs nas bsdus pa'i phag mo gru pa'i snga srid byung tshul sngags log sun 'byin du grags pa'i rnying ma gtso bor gyur pa la zhar byung gsar ma'i phyogs la'ang 'jams yig dang de lan gyi rtsod spong sogs sna sgor ma nas gzigs rtog mdzod gsung ba bzhin /
phyag dpe mang por gzigs rtog dang rdo rje 'chang gi gsung rgyun zin bris kyi ris kha yar thugs su chud bar mjad nas 'phral 'phral dogs gcod gnang bar brten mdo rgyud kyi chos thams cad la mkhyen pa'i klong rdol ba lta bur gyur /
shing pho byi ba'i lo chos gra chen po dpal gyi rtses dang gi dgun chos thog grwa skor @# / /
la phebs /
thugs gnyer gnang sa'i stabs kyis lnga mchod par babs /
gnas tshang gis bshad pa gnang sa'i ka ba de la rdo rje g.yu sgron ma gdas pas gsol mchod gnang ba 'gab tshul zhus pa ltar mchod mjal dang sgrags gsol mchod bzabs rgyas mdzad pas mchod khang nang du phebs dus steng gi dar lcog dang snyan shal rnams g.yo zhing dbu thog tu snyan dar zhig babs pa srung ma dgyes pa'i mtshan mar 'dug ces dkon gnyer gleng /
de yang g.yu sgron ma 'di bstan ma bcu gnyis kyi nang tshan rdo rje g.ya' ma skyong yin cing gnyen chen po thang lha zur phud lnga pa'i gsang yum gnam mtsho'i rgyal mor yang grags grol tig gi gter srung rdo rje gshog rgod ma dang zhi khro'i khyad ma gtogs thugs rgyud gcig pas dam pa 'di nyid la shin tu 'go ba zhig yin par snang /
sne'u sdong rtse dang rtses dang gtsang gzhung nas bzung ba'i skabs rtses dang 'ong gseb tu cha kha pa'i gnod pa byung ba sngar chos rgyal byang bas 'bag pa ge'i zhabs 'dren zhu mi rnams la than skyel gnang ba'i snod rgya mtsho spug tu chag nas 'phel ba yin pas gzhan gyis bzlog mi nus zhes rdzong dpon drung 'tsho blo rnam pas rdo rje brag nas byang bdag rig 'dzin bla ma rin po che gdan drangs pa dang 'grig pas sngar sku na phra dus spyan lam du thogs tsam las thugs 'dris che ba med na'ang de skabs phyag 'bul la ched bstad phebs te rgyu mtshan snyan dbang du gsol bar /
sngar rnying ma phyogs la rgyud bshad kyi dar rgyas che'ang dus phyis bstan pa mar 'grib lta bur 'dug pa khyed kyis gsang snying la bshad pa mdzad pa shin tu legs zhes dgyes par byung /
sngar e brag sna rab 'byams pa la'ang rtsod pa byung 'dug pas da lam yang de ris mi yong ba'i nges pa med pas zon skyor mdzod gsung ba'i bslab ston dang /
drung 'khor phyags phyi ba rnams la de ring bar ba 'dra yang mi dges pa'i ngos ba med pas bshad pa'i sar ltad mor rgyug ces phyag g.yog 'phra sal ma gtogs rdzong bda' mdzad pa mngon mkhyen du shar bar mchis /
gsung bshad tshugs gdong do sngon chos sde ba rnams kyis sa kar rnying gsum phyogs mthun pa yin pas sa kar gang rung la 'bab pa dgos rgyu ma babs pa'i nyes chad lta bur las chen po tshor phyag tshol zhes rtsod pa btang bar /
lnga mchod pa rnams kyis de lan 'jal rtsis byas par rje nyid kyis dge 'dun gyi dbyen du gyur na skabs su mi phabs /
kho bo phyag 'tshal ba la mi 'tsher gsungs nas phyag mdzad pas rtsod pa chos thog tu zhi /
gsung bshad pa brjod bya'i don bzang zhing rjod byed kyi tshig sbyor 'jebs pa las tshan pa rnams kyis mdo sngags tha snyad gang la dri ba zhus kyang lan thogs med du 'grel chags kho na mdzad pas sku yon dang mkhyen rab kyi grags pa thon /
phyag phreng gi thag pa chad pa 'di 'dra'i ris la 'phrin las che ba'i rten 'brel yong zhes gleng /
lnga mchod pa'i las chen pas gsung bshad shin tu legs ba byung ba rjes kyi dpe la zhog ces gzengs bstod /
do sngon chos sde ba phyogs nas lnga mchod pa tshor sngags bon 'dral byed du bcug nas ngan gtad yod dam zhes som nyi che bar da la srung @# / /
bzlog gi thabs dgos tshul gsol ba ltar spyi so'i sku rim mngon chung ka sgo nas gnang /
byang pa rig 'dzin chen pho rtses dang za rabs gdan drangs pa'i zhabs phyir phebs gsung gleng zhib mol dang bstan pa'i rnam gzhag mdzad par legs skyes stsal /
gter kha gong ma'i brag dmad 'bring po me'i spu gri'i dbang zhu ba gnang /
dpal ri sgrub sder phebs nas rigs 'dzin shes rab 'od zer gyi gter rdzas sogs rten rnams bzhib par mjal zhing rgyal sras karma kun bzang la chos 'brel gsan /
thang yig las /
khyad par yar lung shel gyi brag phug 'diH. bdud rtsi sman sgrub byas pa'i gnas yin pasH. gsang sngags mthar phyin ayon yul lta buH. ya mtshan sgrub khang phrag phug khyad 'phags yodH. zhi khro sogs kyi gzhal yas khang mang bzhugsH. bod 'bangs dga' dang spro bar gyur pa'i bragH. yon tan brgyad ldan bsam las 'das par brjodH. de la gnas tshad tu ruSh+kas mi phebsH. gangs dkar te se tsa ri zab bu lungH. gnas gzhan la yang yon tan yod med kyangH. bsam grub shel gyi brag phug char mi nyeH. ayon he ru kaH ngang mtshungs dper bzhugH. 'bring dang thams sbas yul gangs la bsgrubH. sgrub gnas ri brag mang po bsam 'das kyangH. sgrub gnas gtsug lag khang dang zur 'brel baH. 'di gsum dge ba brgya 'gyur 'thob pa'i gnasH. tshogs 'khor byas tshad chud zos sor re sa naH. zhes slob dpon chen po'i sku gsung thugs yon tan 'phrin las kyi gnas lnga dang chos 'khor gsum dang zung 'brel gyi gnas gsum du gsungs pa thams cad kyi nang nas 'gran zla dang thal ba klungs shel gyi brag bug mjal bar phebs /
gnas 'di ayon chen pos sman sgrub mdzad pa yin zhing gnyags dz+nya na ku mA ra che mchog yon tan grub pa'i bka' babs pas gnas zhag gnang skabs rtsa ba gsum gyi zhal gzigs dang sngon gnas rjes dran gsal bar byung /
padma gsang phug dang 'tsho rgyal phug sogs gnas gzigs zhib pa dang bstan 'gror bde skyid 'byung ba'i smon lam rlabs po che mdzad /
tshur lam rdo rje brag tu sprul sku rigs 'dzin chen por drag po rtsal gyi byin rlabs thugs dbang e ka dzA Ti'i bka' gtad ljags lung thor bu gsan /
'brom stod gzigs khang du rgyang tsam gzhugs nas pha bong khar phebs /
'di nas bzung phyogs phebs kha yar ma gtogs lo bdun tsam gyi bar bcar bzhugs mdzad nas bka' gdams glegs bam /
bstan rim chen mo /
be'u bum sngon po /
dpe chos skor gsum /
bka' gdams zor bu /
blo sbyong legs bshad kun 'dus /
dpal ya ma /
mtshon cha 'khor lo rna bya dug 'joms kyis mtshon pa'i blo sbyong gi yig sna mang po /
mdo sde mdzangs blun dang mdo phran gyi ris kha shas /
skyes tshoms /
bslab skyod /
sa rgyan te bka' gdams gzhung drug /
byams ches sde lnga /
dbu ma rigs tshogs drug segs rgya pod kyi gzhung mang po /
gsang sngags lam rim gyis thog drangs rgyal ba btsong kha pa chen pos mdzad pa'i gsang 'dus /
gshed skor /
bde dgyes dus 'khor sogs kyi mngon dkyil /
bskyed rdzogs /
gzhung 'grel /
zin bris phal mo che @# / /
byang chub lam rim che chung /
rtsa 'jug gi rnam bshad /
tshul khrims le'u'i rnam bshad sogs mdo phyogs dang 'brel ba'i gsung rab du ma /
gsung 'bum thor bu /
'dul 'dzin pa'i gleng 'bum /
bslab bya che chung /
kun rig TI ka chen gyis gtsos rgyal tshab mkhas grub sogs rjes 'brangs kyi yig cha du ma /
yang dgon pa'i ro chos /
rgyal sras bka' 'bum /
spyan snga lha gzigs ras pa'i chos drug sogs grub mtha' mi gcig pa sna tshogs kyi lung mang du gsan /
gsang 'dus rem lnga /
'pho 'khrid gser gyi sgo 'byed /
rgyal sras thogs med pa'i yig cha'i steng nas blo sbyod don bdun ma /
thams cad mkhyen pa bsod nams rgya mtsho'i bdud rtsi gser zhun gyi steng nas byang chub lam rim /
rje rdo rje 'chang gis mdzad pa'i lta ba spyi khyab rnams nyams 'khrid du gsan /
dmar 'khrid kyi rtags rnams go rim ma log par gsal bar byung ba snyan du phul bas skye ba gong ma zhig goms pa'i las 'phros sad pa yin ces dgyes /
dpang los mdzad pa'i me long ma'i 'grel pa'i steng nas snyan ngag gi gsung bshad rdzogs par gnang /
le'u phyi ma gnyis la rtsom rgyugs phul zhing thugs rtsom dam lhod ci 'dra zhig mdzad kyang sgra don rgyan dang 'brel ba'i nyams 'gyur can sha stag 'ong /
sgra pa kun dga' chos 'byor gyi yi ge'i steng nas mtshams sbyor lnga pa'i ri mo /
sde pa sbyor br-it+ta'i skor sogs tha snyad kyi gtsug lag kyang mang du sbyong dar mdzad /
rigs 'dzin rat+na gling pas brag dmar ri mo can nas gdan drangs pa'i rdzogs pa chen po klong gsal snying tig gi dbang /
dbang phan /
lung 'khrid rnams rdzogs par gsan zhing ka dag lhun grub kyi 'khrid bskyangs pa sngar rje ngag dbang ye shes grub pa la mkha' 'gro snying tig gsan pa gcig grogs gcig tu song ba'i sku tshe 'di ga la chos nyid zang sar 'khyol ba 'dra dgongs pa tsam gyi nyams rtogs ches cher 'khrungs /
ra sa'i gtsang khang byang nas sprul sku dri med lhun pos gdan drangs pa'i rdzogs pa chen po don tig 'gro pa kun sgrol gyi dbang lung sogs sngags snying ma'i skor yang mang du gsan /
mkhas grub dge legs dpal bzang gis mdzad pa'i khams gsum rnam rgyal gi steng nas rdo rje 'jigs byed kyi 'phrin las rnam bzhi'i 'khrul 'khor /
ye shes kyi mgon po phyag drug pa'i be'u bum yongs rdzogs /
gtor chen gtor sgrub 'khor lo'i las rim sogs shog dril bcu gsum gyi phyag bzhes dmar 'khrid gnod sbyin beg tse'i rjes gnang las tshogs man ngag dang bcas pa gsan /
rje 'di nyid grub mtha'i gdod sngags rnying ma ba yin kyang gsang ma spyi dang bye brag bka' gdams dang dge lugs kyi chos la shin tu mkhas /
byi lo'i dgun byang phyogs hor gyi rgyal khams ras zhabs drung byams pa dge 'dun dpal bzang rgya mtsho bla ma ser mo ba brgya phrag mang po'i 'khor dang bcas pa'i sgar pa gtos che ba dbus phyogs su byon pa'i bla ma ser mo ba'i khrod nas rje rdo rje 'chang gi drung du dbang rjes gnang lung man ngag zhu mkhan ches mang ba mtha' dag dang chabs cig par gsan /
nye gnas dka' bcu 'phrin las phun tshogs kyis 'grul pa'i thang dom blangs nas sku skyes srungs dbar tshor phyag bris mdzod @# / /
phyag mdzod dang gnyer tshang gi gsos la phan pa 'dug tshul byung ba bla ma'i zhabs tog tu dgongs te 'bad nas mdzad pas phyag bris kyang zhag skyed nyin skyed kyis thon /
shing glang lo sog pa tsho chen bzhi bcu'i gur dkar po'i bdag po ji nong rgyal po'i gcung thub ba thal sun hung tha'i ji mdun na 'don mi bzang sogs dpung chen po'i rta rmig gi rdul phyis nam mkha'i khams gang bar byed pa lta bus gtsos ta'i ching chos rje /
grwa gtsang rje /
se chen chos rje /
paN+Di ta klu'i rgyal mtshan sogs ser mo ba brgya phrag lhag pa'i byang 'phrul gtos shin tu che ba 'byor /
grwa tshang chos rje dang paN+Di ta gnyis kyis thog dngas sar mo ba phal cher gyis sbyin bdag byas te rdo rje 'chang gdan drangs nas lha sar zla ba phyed gnyis tsam bzhugs ring /
phrag dgon spyan snga nas brgyud pa' phrad bzhe lnga ma'i dbang shin tu dngos gtsang ba /
zur bka' gsang 'dus mi bskyod pa bde ma rog lo dril /
'jigs byed /
gshed dmar /
phyag rdor 'khor chen /
kun rig mi 'khrugs pa tshe dpag med sogs gsar ma'i dbang du ma /
bka' brgyad /
thugs rje chen po 'gro ba kun sgrol /
rta mgrin yang gsang gis mtshon pa'i rnying ma'i dbang 'ga' zhig spyi bdag rjes gnang sgrub thabs rgya mtsho /
rnam rgyal 'joms kyis mtshon pa'i zur bka' rjes gnang sogs chos kyi 'khor lo rgya chen po bskor ba'i dus phyag las dang bsre ma dgos na dbang don 'phrod par dgongs nas de bar gyi mchod dpon dgongs ba zhus nas dbang gral du bzhugs /
mchod dpon gyi phyag g.yog dbon po lho brag pas zhus /
dbang rjes gnang gi phyag len mi mthun pa'i khyad chos mtha' dag zin gris su btab nas spyan lam du bab /
slar pha bod khar phebs nas kyang byang 'grul dang dbus gtsang gi chos zhub du mar che dpag med grub rgyal lugs /
rta mgrin skyer sgang /
lcags ral can /
sgrol ma nyer gcig /
snar thang brgya rtsa /
mgon po bcu gsum /
rigs gsum mgon po lugs mi gcig pa du ma /
sgrol dkar /
dbyangs can ma dkar dmar /
dmag zor ma /
gur zhal /
rnam sras /
zhang blon /
dpal lha sogs yi dam chos skyer gi byin rlabs rjes gnang mtha' klas pa gnang ba dang sdebs su gsan /
me stag rgya btab ra mo che'i smon lam gyi tshogs dbur sa skyong bsod nams rab brtan gyis rdo rje 'chang gdan drangs pa'i skabs gzhis ka shar du 'grul pa'i thang mngas 'dri ba'i phyag las la phebs pa bshol nas mchod dpon mdzad par phebs na'ang tshogs dbu 'phrin las chen po 'ur langs kyi skyon gyis klungs sum brgyags pas rje bla ma se rar phebs pa'i zhabs skyes mdzad /
gzhis ka shar nas rje nyid kyi gcen lags kun dags do dam byas te tshes bcu shar ma ba rnams la rdul tshon gyi dkyil 'khor la brten nas padma gling pa'i rdzogs chen dbang gi phreng ba'i dbang bzhi yongs rdzogs dang mtha' brten du ras chung rnam sprul bkra shis rgya mtshol dag snang du byung ba'i tshe dbang hrIH gcig ma'i dbang gnang ba chos sgo phye ba'i thog ma yin zhing /
de nas lo gnang sa chags lta bur lta sa'i tshes bcu ba tshor sbye dbang rgyas pa re mdzad /
rdo rje 'chang sku na smin pa'i phebs 'grul ma rtag gshis ra ma rtse gnyis thang mkhar rnga sogs sbyin bdag mang po'i sar rkyen sel gyi @# / /
dbang bya ba khrus gnang ba'i sku tshab tu rdzong bda' mdzad /
mkhar rngar thog mar phebs pa'i nub /
nub byang gi zur du thugs dam la bzhugs pas mnal thum zhig sad pa'i srod 'khor la mun nag gi dbus nas me mthe bong tsam zhig 'dug pa je nyer 'gro ba byung bas bar gcod kyis mtho 'tsham pa zhig yin 'dra dgongs nas mgo 'khor dang tshar tshad mi yong ba'i phung po zan skyur gyi sbyan dmigs gnang ba slar 'od gsal gyi ngang la sku dpung g.yas pa'i 'og tu btsun pa zhig kha spub tu chud nas ma thon par zhu 'bul byed pa zhig shar bde ga'i rgyal phran de dam la thogs pa'i nyams kyis sang nub nas 'tshub kyi thugs dogs cam yang ma byung bar snang /
nang so dar rgyas la lha chen gyi dbang gnang ba'i dus khong gi spi gtsug tu thog mtshams nas bdud rtsi'i thig pa lnga babs pa dbang rtags kyi rten 'brel legs par mngon /
lha sras mu tig btsan po'i yang srid dpal 'bri gung pa chos kyi grogs pas chos rje bya khyung pa mkhas grub padma bstan 'dzin gdan drangs te dgongs 'dus gtso bor gyur pa'i sangs rgyas gling pa'i gter chos rnams gsan pa'i zhabs phyir dpal ri nas rgyal sras dkon mchog chos dbang grags pa byon /
da zhor zing pa stag mgon rje ngag dbang ye shes grub par thes grol sogs mang du gsan pa'i skabs rje 'di nyid kyis gsol 'debs gnang bar brten chos rje rgyal sras pas grol tig gi sgrub chen btsugs pa'i thugs rje chen po /
rta mgrin sogs dbang phran rnams dang /
nyams 'khrid lung yongs rdzogs /
gshin rje nag po sum dril te rje bradz+nyA rasmi'i gter chos yongs rdzogs /
sangs rgyas gling pa'i 'jam dpal zhi drag phyed ma /
rnam sras skor sogs gsan /
chos rje rgyal sras pa pha bong khar thugs dad dang deng la dpon zhen gyi phrad par 'byon bzhed pa'i rje nyid la dge rgan gnang dgos tshul gsungs na'ang slar gra pa 'dras bsgyur ba yin nam thugs dogs ci 'dra zhig shar rung da lam long mi 'dug ces lhas nas 'phyong rgyas su shar mar byon skad /
dge 'bri gnyis 'gras ches pa'i rje gun dga' rin cen yan la 'bri gung phyogs nas bde gzar kyang mang du /
bslang dgon pa bcu gsum tsam gyi zhwa thabs bskyur /
chos rgyal rin cen phun tshogs nas bzung mngon sbyod kyi las sbyor mdzad cing zhwa lha khang du khyab 'jug gi sgrub pa sogs la brten khri rin po che bde ba can pa man chad steng grib kyis skyon pa mang bas 'di lo 'jam dpal dbyangs dkon mchog chos 'phel khri thog tu phebs pa'i sku'i dogs sel gyi srung 'khor bzheng bar dga' ldan du gden 'dre gnang /
lho 'khor sogs sku srung zab khyad can kha shas 'bul ba dang rgyu lam gcod par mdzad /
lo bzhi tsam song dus brag dkar ston chen gyis bcu gsum 'khor rtsis btab par khri rin po cher sku grib kyi snyan gzhi yong ba'i mo zur la shar yang de nas dag zhing du gshags par lo bco brgyad tsam song rung mnyel babs de ris kyi thugs dogs tsam yang ma byung bas thugs nges shin tu che bar mdzad /
rgyun gcod kyi 'khor lo mnyams pa'i stabs kyis khri rin po che kong po bstan 'dzin legs bshad kyang zer kha'i ris kyis ma bstun pa'i ngang du song dga' ldan du bzhugs ring mjam dbyangs dkon mchog chos 'phel gyi zhabs @# / /
'bring pa mkhar grong chos mdzad la phug lugs tshes sbyod nyin zhag gi gza' lnga rtsa sgrub /
mkhas grub nar bzang pa'i ma gyogs rtsis /
dus sbyor dum drug tat+kA la dang bcas pa /
nyi ldog 'khor lo /
zhag gsum rnam dbye /
stong 'jug dbyangs 'char sogs la sbyong dar mdzad /
skabs shig brag khar byang bdag rigs 'dzin chen pos 'jam dpal gshin rje gshed kyi drag po'i sbyin sreg gi sgo nas 'byung po'i 'tshub lhongs char bcad nas thub bstan rdo rje brag tu phebs pa'i drung du byon /
dpal phyag na rdo rje'i rnam sprul chab mdo rje drung rin po che bstan ba rgya mtsho /
klong chen rab 'byams gsum pa sha zug ba ngag dbang bkra shis rnam rgyal gyis thog drangs phyogs 'dus dang gnyug mar gnas pa'i don gnyer can dum dang lhan cig par rigs 'dzin gdung sgrub kyi rab 'byams bka'i dbang /
zlam po bzhi dbang /
chos skor /
g.yu thog snying tig gi dbang bzhi che dbang chos skor /
ki kang rlung sgrub /
las 'brel rtsal /
klong chen pa sogs gter kha thams cad phyogs gcig tu bsdoms pa'i gza' pod yongs rdzogs /
gza' dbang sogs zab chos mang du gsan /
thugs brel che skabs dang ma 'grig tshe chos thun gnyis re chag med du stsal /
chab mdo rje drung rin po char sngags gsar rnying gi chos skyong du ma'i rjes gnang lung man ngag mang du gsan /
chos rja sha gzug par dus sbyor dum drug gi dogs gcod kyang gnang /
zhabs drung rin po che'i dbu zhwa bzhes 'phro bcas byin rlabs rten sogs bdag rkyan rgyas par mdzad ngos pha bong khar phebs /
chos rje sku skye ngag dbang bstan pa'i nyi ma dbyangs can dgyes pa'i lang tshor thags pas bzang sdings dgon par gdan drangs chos rje rdzir ba ba'i khri steng nas sgrub ba bo mo la spyan snga lha gzigs ras pa'i chos drug gi lung dang /
chos rje sku skyer sger du padma gling pa'i gu ru zhi brag sogs dbang lung mang du gnang /
tshur 'brug pa sprul sku padma dkar pos mdzad pa'i phyag chan chos drug bse 'pho sogs kyi yig cha'i lung yang gsan zhing dpon slob gnyis ka tha snyad rig pa la byang bas mkhas pham pas pa'i mdun sar mdzes pa'i dpe ltar thugs kha 'gre bar byung /
rting sor chos rje sku skyes bzang sdings su chos khrims bsdams pas chos bzang rgyal po sogs rtogs ldan rgan po thams cad mgrin gcig dbyangs gcig gis bla ma bkrong bar thag bcad pa sogs kha mchu cher langs bde chen rdzong dpon rta nag 'o rlon par bla mas /
dpal gangs can 'dzin ma'i dbang po dang / /
khyod phur bu'i bla ldan mdun na 'don / /
bdag ci brtol gyi yus lam lags kyang / /
rang chos bzhin du bgyid pa'i mgo 'don zhu /
zhas dang /
gshin rje rnams log sgrub rigs mthun khyu / /
da chags sdang gi tsher dong du cung mtshugs / /
zhes sogs kyi 'phrin yig dang zhu khra sbrags ma bskur zhing /
bde chen chos 'khor du /
thos bsam som pa'i spyod tshul mi dman kyang / /
zas gos gnyen gyis bongs pa'i dA ri dra / /
'dub tshul gshin rje'i 'jig rten la 'khu ba / /
'di 'dra thugs kyis bzod na sems dpa' min / /
zhes sogs kyi 'phrin gsol na'ang yas mas tshang ma nas shogs mthon par bya yul du 'grug pa sprul sku rin po che'i sku zhabs su bros pa'i tshe gzhis ka gong dkar gyi brad du rtogs ldan gyi rjes bsnyegs slebs kyang rje 'di nyid kyis jag chings ra rum bskur ba gnang ba'i mthus ma mthong bas skyon dum gyur pa gcig pu'i bka' drin kyang bsam las @# / /
'das /
sa sbrul lo bkra shis lhun po nas dpon slob paN chen rin po che'i zhabs drung gdan sa chen po ri bo dga' ldan gyi gser thog bzheng bar phebs pa'i 'di lo dgung kag snga bsu dang mo rtsis dang sbyan ltas la'ang 'tshub lhongs kyi thugs rtog che ba'i bla ma gong ma zhig gis dus 'khyad dra mig ma sogs kyin rten mang po skul bcangs 'dug cing /
rgyu mtshan mgo ba'i ser 'bras kyi gra pa 'dras dpon slob rin po cher sgom zha bzhes pa'i khar da ni sgom thag dang bcas dge lugs pa'i bla ma mi 'dra pa 'dug ces gleng pa'ang byung /
lha sar phebs nas rje nyid gdan 'dren gnang ste gsang bdag lto 'khor sogs khyab 'jug gi sku bsrung dgos phebs pa dri ba mdzad nas spyan lam du pheb /
rab gnas 'di gnas gnang bdag gis chings sogs byed zhus pas bka' las /
khyed kyis srung ba btags pa de skyabs 'og tu bcug pa yin pas rab gnas kyang nyid kyis mdzod cig gsung ba bzhin phyag g.yag gang dgos dang /
lha sa'i gnyer pa rab 'byams pa chos dpal steng grib kyi dogs gzhis na bar srung bcos mdzad pas gzhi med du song /
dpon slob zhabs drung gi phebs sgor khri rin po chen rim la 'bri gung phyogs nas gza' mthu'i dogs gzhi'i bsnyun mkhan mang par 'dug par de la phan pa'i ris gser theg gi gany+dzir ra 'jug rgyu dgos gnang ba bka' bzhin bsgrubs te dga' ldan du bzhags skabs 'bul bar phebs /
dpon slob paN chen rin po che dga' ldan nas lha sar phebs skabs yang dgon sbyan snga skal ldan rgya mtsho sogs chos thub kha shas dang lhan du bden chog lo e pa'i dbang dang /
phyag bzhi pa'i bum dbang bcu bzhi pa sogs gsan /
ston mjug rdo rje 'chang gis sheg gsungs nas nged pha bong khar yong skabs rje nyid zhabs phyir bzhugs pa'i sger gyis ngos 'phrad la byon /
de snga phan sbyan 'dris tsam las med kyang 'di skabs nas thugs 'dris pa'i 'go tshugs /
'on kyang nged rang na phra gshis ngos kyi gsung gleng sogs ni ma byung /
sa skyong bsod nams rab brtan dang tshab dka' bcu ba sogs kyis zing ba sku skye 'di sbyod lam zhe dul che zhing yon tan can zhig 'dug ces gsung 'phros mdzad kyi 'dug na'ang ded rang mtshan nyid ba'i nyams kyis dag snang chung bas 'gangs che snyam pa'i nyams snang ma byung /
skyid shod stod smad kyi sngags srid kyi mgon la sbe bo dpal ldan rin chen gyi khang par phebs sgrub zhag dang 'brel ba'i gtor bzlog grol rjes 'brom stod man nas glang ra yan /
thang pa rgyal sngon sogs kyi khrom stong phrag brgal bar tshe dbang gnang /
lcags lcag lo 'jam dbyangs bla ma dkon mchog chos 'phel gyis zing ba sku skye'i srung ba 'di rnams zab pa zhig 'dug pas dpon slob tshod lo e ri sgo phyogs la phebs pa dang bcas srung 'khor bzhengs na yong zhes sa skyong bsod nams rab brtan la phebs sgo gnang bltar rje nyid 'bras spungs su gdan drangs /
nyi 'od rtser zhag shas bzhugs nas srung 'khor rnams bzhengs /
'khor lo lus la bcang ba'i blang dor gyi rim pa gnang bar gsung 'bros brjod pa dag po zhig 'dug snyam pa las rtog ge pa'i blo ngan gyis bsgribs nas ngag snang gang yang ma byung /
'di lo dum yid 'dzin ma chab bsags kyis sku ltem par pha bong kha nas 'brom stod du phebs snyun g.yog sogs sri zhu 'bad pa chen bos gnang yang zla ba brgyad pa'i nang du sku gshegs pa rje nyid kyis rdo rje slob dpon mdzad nas zing pa'i gra pa rags bsdus kyis zhi khro gzhan phan @# / /
'od kyi 'khor lo'i gdung chog btsugs pa'i stong rtsa dang /
rje ngag dbang ye shes grub ba dpon slob sum cu skor gyis zhag gsum gyi bar gsung chog dang rjes su sreg sbyang mdzad dgon sde mang por mang ja /
bla ma du mar bsngo rten /
dpal ldan stong rgyud gra tshang du tshar /
bris 'bur gyi rten bzhengs sogs dgongs pa rdzogs thabs rgyas par mdzad /
thugs brel rnams chod nas lo tsA ba chen po gnyan dar ma grags kyi bsti gnas gtan mgon phug tu zla ba gsum gyi bar sku mtshams dam par bcad /
de mus nas kha ru srang nang pa /
gshe ma mkhar pa /
ring mkhar pa /
rgyal sngon pa sogs la so so'i 'dod chos dang rtsis dkar nag gi phyag 'khrid bslab ston stsal lo / /
'khon ston 'jam dpal zhal lung nyi zer gyis / /
mkhyen pa'i 'dab rgya grol las shes bya kun / /
gzigs pa'i legs bshad sbang rtsi'i bcud mngar pos / /
mkhro ris sar+b+ba dz+nya yi khengs ba btang / /
rtses dang blo gsal 'du ba'i chos kyi grar / /
'chang mkhas gtam gyi sbyor ba'i rgyud mang glur / /
snga 'gyur chos sgra 'dren pa'i rnam dpyod kyi / /
gdub gsil dbyangs can phyag sor rjes su snyeg /
tshul ldan pa g.yod lcags kyo rnon po yis / /
sgo gsum nyer dul mkhas btsun bzang po'i glang / /
ris med thub bstan shalbi ka li khrod / /
zos bsam sgom pa'i 'gros kyis lhod bor rgyu /
shar phyogs gur ba pa'i pha 'das pa'i dge rtsar yer pa spos dga' ba rnams tshogs kyang khong tsho'i bla ma stod rgyud dbu mdzad 'on phro rab 'byams pa grongs nas bar gseng dang 'grig pas rje nyid bla tshab tu gdan drangs pa bzhin phebs pas sku gsung thugs kyi mdzad pas yid phrogs te bla ma gnang dgos pa'i snyan gsan phul bar /
pha bong khar rdo rje 'chang la ci 'gab kyi bslab ston zhu ba gnang bar khyed la deng sang bzhugs sa'i par bkab cig mi 'dug pas re zhig khong tsho'i 'dod ba dang bstun nas bla ma mdzad na 'phrin las kyang che zhing legs pa 'ong tshul bslab bya rgyas par gnang /
sngar spos dga' gsang sngags mkhar pa'i dgon lag lta bus sngags mkhar nas bsko srol yod pa ltar dpon slob khri rin po che nas thugs khur bzhes pa zhig byung na dgongs pa shar yang yer pa phu mda' rnams 'phan yul za dam pa'i 'og tu song ba'i kar lugs shugs che sgang dang 'grig bas za dam nas spos dga'i khur bzhes mdzad dgos pa'i rgyu mtshan phul ba ltar zhal gyis bzhes /
pha bong kha ri khrod pa'i nyams kyis gzan pa me shing dkon gshis gzhis ka shar du byon /
der spos dga' ba'i phebs bsu dang nye skor gyis phebs skyel ba 'dzom pa'i gra 'grig dang bcas gza' skar dus sbyor legs pa'i thog spos dga'i gdan sar phebs /
pha bong kha nas rdo rje 'chang / /
o ke nas zhabs drung rje btsun drung /
za dam spyi gnyer gsum nas bsko 'ja'i tshan grangs /
gra rigs sbyin bdag sku nye sogs kyis 'bul ba rgyas par bstar zhing phun sum tshogs pa'i dga' ston sbel /
sngon mal yer pa ba'i gtor gshom mdzad dus 'bag btsog gshor bas bye'ur 'khrungs pa'i tshe bla mas chos gsung ba gsan pa sogs sngon gnas thugs kyis gsal bar dran /
dgon pa'i srung ma gtso bo dpal ldan lha mo dung skyong ma yin 'dug pa dgyes pa'i mtshan ma byung gsung ba zhal gzigs lung bstan 'dra byung tshong du snang /
dam sri'i rigs kyis rgyal sar yod snang ba rje bla ma'i lha sngags ye shes kyi gzi byin ma bzod pa'i thog mar gra ris rnams la bde ngog gi 'tshub lhongs ci ris byung na'ang rim gyis rang zhing @# / /
song /
dpon bdag stabs nas zad ma karma thub bstan nyin byed gling gi gnas mjal dang mang ja zhu bar phebs /
slob dpon rab 'byams pa sman thang pa dang gnyer pa gnyis kyis bkur bzos mdzes mtshon che ba byas tshogs la sgyu 'phrul gyi gsung bshad mdzad par dka' rab 'byams rnams kyis legs gso'i tshig gi me tog gtor /
gra tshang gi gra rgyun yer pa ba tshos phyogs dkar gyi ja zhus byas /
yer pa phu mda' dang 'brom chu rigs kyi sbyin bdag drag rim sngags pa lha rje rnams kyi dbang gzhi bteg pa'i khrom pa stong phrag tu nye bar tshe dbang gnang /
bla brang dang mchod khang dgon rnying gog po'i nyams kyis 'jig tu nye bar gser du bskrun zhing /
sgrub mchod dang yer pa mdos chen gyi rgyun rje 'grib la song ba'ang rgyas par mdzad /
zla shas sku mtshams bcad de rdzogs pa chen po klong gsal snying tig gi snang bzhi'i lam la rtsal 'don gyi nyams bzhes bskyangs bas rig pa tshad phebs kyi rtags mang du shar bas sku mtshams grol nas pha bong khar phyag dbang la phebs dus 'od gsal 'char lugs kyi rgyu mtshan rnams snyan du gsol ba'i lan du /
khyed stag mgo yon tan dpal du 'khrungs skabs nyams bzhes mdzad ba'i bag chags bzang po bgal zha ba gsol 'debs kyi tshul du song ba yin zhes dgyes pa chen pos gzengs bstod /
yer pa brag gseb tu ngan lam rgyal ba mchog dbyangs bzhugs pa'i phug par bla ma sku gsum gyi sgrub pa zla ba gsum gnang ba'i skabs rdo rje brag nas byang bdag rigs 'dzin chen bos g.yu thog snying tig 'di srung ma'i stabs nas bka' shin tu gnyan pas gzhan la ma bshad gong du bla sgrub cig mdzad pa 'gab tshul byung ba bzhin gnang ba sgrub pa ma grol ring bag gseb kyi nang du snan gyi dri dang yang yang ldang bas mi gun ci yin snyam ba'i the tshom zab byung nub cig gi mnal lam du /
nyi thang lha rje blo bzang rgya mtsho 'di mtsho smad mkhan chen gyi skye ba yin pas lung tshar gcig bskyar nas nyon zer ba zhig byung bar brten /
spes dgar gdan drangs nas g.yu thog snying tig dang bdud rtsi snying po yan lag brgyad pa gsang ba man ngag gi rgyud bzhir grags pa'i lung gsan /
'tsho byed phu lung ba dang cha pa drung 'tshos gtses pa'i skyid shed stod kha'i lha rja dang sngags pa sogs don gnyer can mang po la g.yu thog yon tan mgon po'i thugs tig rigs 'dus bla ma sman rgyal gyi dkyil 'khor chen por dbang bzhi mtha' brten drang srong bka' sdud gi rigs gtad /
tshe dbang 'chi bdag bdud 'joms /
po ti yongs rdzogs kyi lung dang bcas rgyas par stsal /
o ke gzhis kar skyid shod kyi lcam dpon sa rje btsun mang lo lo bzhin rkyen sel gyi tshe dbang brgya rtsa sogs bka' dbang gi ris 'bul ba gnang /
dpon sa skun dang sku chas thams cad smin pa'i mtha' son za dam pa'i phogs pa lta bur song ba'i zang zing gi dbang yon 'bul ba gnang ma bde bas mkhas grub nor bzang rgya mtsho dang thams cad mkhyen pa yon tan rgya mtsho'i dbu skra /
thams cad mkhyen ba bsod nams rgya mtsho'i phyag rjes sogs nang rten gyi rigs mang du 'bul ba mdzad /
rje kun dga' tshe mchog gi khro chu'i mdun bskyed zhal gsum phyag drug bshad par 'bri gung ba chos kyi grags pas rtsod pa la lung rigs ti ma'i snang bar grags pa lcags stag lo mdzad pa dngos lan btab na ma 'gab pas 'di spo bo ban grong pas zhabs drung la kha g.yar nas brtsams phar ngos bzung ste rje nyid kyis rtsod lan legs bshad 'khrul pa'i mun sel zhes chu sprel sa ga zlo ba'i tshes @# / /
bcu bzhi la thugs rtsom mdzad pa zhabs drung rin po che'i spyan lam du phab /
de lan rgyas pa zhig mdzad rtsis kyi nub lho phyogs nas mtshon cha'i char pa 'bab pa'i mnal ltas byung ba 'jam dpal dug sdong ma mnyes pa'i thugs dogs kyis rin po che ngag dbang ye shes grub par 'jam dpal rigs gsum 'dus pa'i dbang brgya tshar gsan te yar lan ma gnang bar bzhag skad /
chu sprel sprel zla'i mar ngo'i tshes bcu la lha sa'i tshes bcu shar ma ba rnams kyis yer par dpal ayon chen po'i mchod pa rgyas par brteg pa'i gral dbur gdan drangs par bla ma nor bu rgya mtsho'i zlum po bzhi dbang gnang /
mar lam tshes bcu ba rnams la gdab lan gyi tshul du spos dgar gzhis len rgya par mdzad /
'di lo than pa che bar stod smad kun nas char 'bebs kyi rigs byed mkhan mang yang thog tu yem babs pa'i lo tog rnams tshig par nye bar rgya nag chu 'khor 'jo ru ma /
smyug tshigs sogs kyi las sbyor mdzad pas zhag bdun tshun la ri klungs kun char gyi rgyun chen pos brlan te mi phyugs mtha' ngag bde ba'i ngal gsor bkod /
phyag len gtsang zhing byin rlabs che ba'i snyan grags kyi 'ur langs /
khams ka thog gi bla ma padma blo gros byon nas rje 'di lha sar gdan drangs gter kha du ma'i dbang lung dang gsang snying gi 'grel pa phyogs bcu mun sel gyi bshad lung gnang ba /
sprul sku gsung sprul sogs khams bod mang por chos rgyun khyab che bar byung /
tshur dgongs 'dus kyi bo ti'i lung dbang spyi rgyud sogs rgyud dgu bcad thabs dang bcas pa /
las byad me tog 'phreng mdzes /
bka' srung gi las byang bkang gso /
zor las gnam lcags thog mda' sogs lung kha yar gsan /
bla mas sbyin pa dag mdzad nas mtshan brgyad gra tshar dang slob dpon chen po'i rnam thar zhing dkong phyag bris su mdzad /
khams stod nas bla ma dpal 'bar drung ba lha sar 'ongs te ltag sgo ba'i der gnas tshang byas dgongs 'dus gtso bo dgu'i gser sku dang bris thang sogs bzheng ba'i zhal bkod dang /
gon je sku skye zer bas chos longs sprul gsum gyi gser sku khru re lhag tsam bzheng ba sogs khong khag gnyis la'i 'bur sku rnams kyi gzungs 'bul rab gnas mdzad cing 'dod chos kyang kha lar stsal /
rten bzhengs kyi 'tshub yin nam zer gang ltar bla ma'i nu bo lha sar 'das phung po bsam yas mchims phur bsgyal ba'i sreg sbyangs la gdan drangs pa bzhin pur sbyong gnang pa'i thog ma gnas bzang pa'i rten 'brel du dgongs te phebs /
mchims phu dang zan g.yang mi 'gyur lhun gyis grub pa'i rten brten pa rnams zhib mjal snyan dar gser cha ba sogs dngos bshams yid sprul gyi mchod 'bul ngos rgyal bstan 'phel ba dang 'grol bde skyid 'byung ba'i smon lam rgya cher mdzad /
phar tshur gnyis ka'i phebs lam rgod dkar brgyud lha sar phebs /
dpal 'bar bla ma de nu po la shin tu brtse ba zhig yod 'dug pas ched gnyer du zhus pa bzhin zla gcig gi bar rus pa rnams la sbyang ba gnang /
bla ma gnyis kyis 'bul zhabs kyang rgyas par byas nas dpal sdong zhes pa chu mo bya'i lo lha sa sde ma lag dang bcas pa gtsang sde srid nas dga' ldan pho brang du sbyor 'jags gnang ba'i smon lam chen mo'i dus legs bya 'bul bar phebs skyid shod stong smad kyi sngags pa rnams kyis gtso bor gsol ba btab pa'i zhar byung du lha sa'i tshes bcu ba thor bu /
'tsho byed kyi ris /
'phyong rgyas sras po sogs don gnyer can drug cu skor la mnga' bdag chos kyi rgyal po'i gter byon @# / /
bka' brgyad bde gshegs 'dus pa lha bdun brgya nyer lnga'i rdul tshon gyi dkyil 'khor dang 'brel ba'i sgrub chen zhag nyer gcig 'jugs pa gnang ba'i sman sgrub kyi tshe /
khrol bu'i sgrub dang 'phel dka' rung 'di skabs mngon pa 'phel zhing phye ma'i sgrub pa'i tshe spos dga'i dgon pa'i nang sman dris gang zhing rlang gi rgyu phyogs kyis yer ba phu mnga' dang nye skor gyi grong gseb tshor yang dri ngad ldang zhing 'phel kha shin tu che bas sgrub pa'i rtags mtshan bla na med pa'i dam rdzas yungs 'bru tsam re khar song yang 'khor ba mtha' can du gyur te myong grol gyi 'phrin las rlabs po che spel /
rdo rje spyan ma'i rmi lam du 'tshub lhongs kyi ltas shar yang bka' srung gi gsol mchod la gtso 'don mdzad pas bar chad kyi 'tshe ba cung zad kyis kyang ma nyen /
chos rgyal rin chen phun tshogs kyi phyag len kun dga' tshe mchog sogs nas brgyud pa'i lugs bzhin mtha' brten du spyin sreg dang khro rol gnang zhing /
nang gi dngos grub len chog grol nas yar phebs pa dang tshes bcu bzhi'i zla ba shar ba 'grig pas rten 'brel gyi sgo legs /
grol dbang gi nyin stag rtse nas gung thang par gyi tshes bcu ba sogs don gnyar can lnga brgya tsam la bkra shis tshe'i dbang dang dngos grub len chog gnang zhing sgrub gtor dang bdud rtsi chos sman gyi skal ba bkye /
rje ngag dbang ye shes grub pa lha sar jo mjal la phebs pa'i yar lam spos dgar gdan 'dren gnang nas gzhis len bdog pa'i dngos po gya nom pa'i 'bul ba dpangs mtho bar mdzad /
hrIH gcig ma'i tshe dbang gsan zhing pad gling pa'i tshe dpag rdor 'phreng yang bskyar du gsan I snyan gsan phul bar dbang tsaka gcig phyag bris mdzad nas bsnams 'byon pa zhu gsu ba pa ltar thugs dam rtan gyi thang kha zhig kyang bzhengs nas zing par phebs /
tsaka li phul nas zhal thang la phyag nas zhus shing dbang rgyas bar gsan /
nged hor nang brgyud rgyal nas 'bras spungs su slebs skabs snyan ngag gi lam nas drangs pa'i phyag tham stsal ba ni /
gangs can ma gro ba kun gyi skyabs gcig pu / /
rgyal ba'i sras po sems dpa' skyabs sgrol mdzad / /
zhing 'dir dur smrig gar gyis rnam rol ba / /
rgyal dbang thams cad mkhyen pa'i zhabs drung du / /
kun rtog pir gyis 'dzin ma'i khyon ma lus / /
tshar du dngar ba'i mchod sprin gyis bris shing / /
sor bcu snying gar zum pa'i 'jo sgeg dang / /
lhan cig gus pa chen pos mchid 'di zhu / /
lags byas chu gter las 'ongs lha bcas kyi / /
mgon du gyur ba'i yid bzhin rin chen dbang / /
thub bstan rgyal mtshan rtsel mchod 'os pa / /
'tsho zhing gzhes pa sring gsum dpal du gyur / /
gang 'di skyu 'phrul sras po slar 'ongs sam / /
'on te ma pham mgon po'i zlos gar nyid / /
sngon med legs bshad tsha zer 'bum 'gyed ba'i / /
rtsod dus rdzogs ldan nyin byed khyod du nges / /
'chad rtsod rtsom pa'i tsha zer rab 'gyed kyang /
thos bsam sgol pa'i cha shes ma yol zhing / /
mkhas btsun 'bum phrag du ma'i ral pa'i rtser / /
gang gi zhabs sen zla ba 'di rmad byung / /
chos 'dul sbrang rtsi'i rgyal mtshan legs bzung yang / /
'gro la lhag par chags pa'i snying rje dang / /
snod bcud dkyil 'khor 'khor lor shar ba'i rtsal / /
gsum ldan 'di ko mgon med kun gyi mgon / /
mkhyen pa chos kun gzigs pa 'jam dpal dbyangs / /
'gro kun brtsebs skyong la 'jig rten dbang / /
ma rung bdud dpung 'dul la mthu chen thob / /
sku gsum 'bras bu'i snya ma deng 'dir @# / /
smin / /
'di na phyogs bral 'grim pa'i gus ldan pa / /
sgyu lus lnga ba'i mgron du ma gnyer kyang / /
srid pa'i nyes brgya mthong bas yid gyungs te / /
'dod chung dpen bar rgyu la ring zhig mchis / /
zhu mchid snying por 'khril ba baiDUr+ya / /
rgyud mang dang gus snyan ba'i ska dbyangs can / /
mgon khyod lha bcas 'gro ba'i cod pan bu / /
zhabs sen sa 'dzin spo lhar yun ring por / /
brten pa'i gdung shugs kyis bskul 'dong pa'i smrangs / /
gang gi rgyal ba'i mdzad pa mtha' klas pa / /
dpag nus min yang bus bas yid drangs te / /
zhal dkyil mjal 'dod spu long che cher g.yo / /
'on kyang zin med bya bas blo brid cing / /
'dub gshog rnam g.yeng gzhan dbang gis bcings pas / /
ngos kyis mjal bar ma sleb yid gdungs te / /
'phags nor bdun gyi bdud rtsi'i zas ldan yang / /
bdag cag legs byas zhing du gyur slad du / /
lha rdzas mchod pa'i rim gro dang bcas te / /
chu shel dbang po smin drug ris babs ba'i / /
snga ma'i phyogs kyi bzang po gnyis pa la / /
bka' brgyud kun gyi gtsug rgyan g.yu brag pa'i / /
gtsug gi rgyan gyur rje btsun mal yer gyi / /
grub pa'i gnas mchog dus kyis nga skal gyur ba / /
sde dgon gog po'i gtsug lag khang nas phul / /
zhes bar de mtshungs kyi man 'bul ni rngom thogs /
sku yon sgor mnas legs po yod 'dra snyam pa shar /
gzhan yang bit+pA ta yod pa'i tshigs bcad kyi phyag bris ngo mtshar ba rjes su kha shas byung rung mtha' dag brir ma lang /
da mthun gyi lan 'ga' zhig kyang phul /
sngags 'chang lha gdong ba'i mthu byung ba 'dra zer gang ltar nang ba glang kha ba'i pha bu gnyis ka 'gyangs med du 'das pa'i bsngo rten la bla ma zhang gi bka' 'bum po ti dang po 'bul mi slebs gdong spos dgar rgyun du sdod pa'i bya rog gnyis grog skad snyan po sgrag cing gzims chung gi zhal dka' nang du yod la khang ba'i rkyen gyis thugs la sngar med pa'i dgyes nyams che ba shad /
nub cig 'od gsal ba'i rag po zhig gis 'dir shog zer nas byon ba'i mchod khad chen po zhig gi nang du gdan drangs byung ba bla ma zhang yin zer ba zhig dang mjal ba ni sngar gyi bya rog dang mi nag po gnyis ka dpal ye shes kyi mgon po phyag bzhi pa'i rnam 'phrul bstan nam gung thang gi bla ma mdzad dgos par bslul ba dang /
de la 'gro mgon g.yu brag pa'ang dgyas pa'i sku'i snang ba bstan par gor ma chag /
mi ring bar gung thang chos khri lho lcog gnyis nas bla ma mdzad dgos pa'i snyan gsan byung pa 'gro mgon brtson 'grus grags pa'i bstan la phab na zhing mgon po bya rog gdong can gyis 'phrin las sgrub ba'i sngar byung ba'i rtags de rnams yin par dgongs te zhal gyis bzhes /
sde brtse khab /
lo ba'i nang so grags pa /
tshe ru /
sbus grong /
zhal slar brtsam pa sogs drung 'khor dang sde phan tshun gyi che bgres rnams kyis tshigs bsu /
grwa dmangs kyi gdugs bdan po la mo sogs phyag mtshan thogs ba'i ser sred dang bcas smin drug gis nya ba'i gza' skar 'phrod sbyor dge ba'i dus chos khri'i gdan sar phebs par bde chen rtse nas sde ba rdzong phyi ba'i bsko 'ja' /
gra rigs sbyin bsad rnams kyis zang zing gi bdog pa rgya cher phul /
de nyin nam mkha' dag pa la 'ja' sprin bir gyis bris pa lta bu /
nyi ma snga dags 'od gsal la dgun yin kyang dbyang sos 'dra ba'i sa la drong chen po phebs pa'i ya mtshan zhing skya sar tshad ma thag dri ba'i @# / /
ltas bzang ba ni gdan sa pa sangs rgyas 'bum slar yang rang gi bsti gnas su phebs pa'i ltas su snang /
de nyin btsun pa byed mkhan bdun tsam byang ba'i skra phung bzhes shing min 'dogs mdzad /
mchod khang chen mo mjal bar phebs dus sngon gnas rjes dran mang du shar /
khyad par mgon khang gi sgo rang byer song mgon khang shin tu mun pa nag kyang mgon bo'i zhal gyi thad du 'od sgor mo zhig shar nas thams cad gsal bar gzigs pas kun ya mtshan du byed /
sgom sder byon du sku skye sngon ma'i dus thugs la shar zhing sangs 'bum gyi sku gdung gzigs pa'i tshe de dang rje nyid dbyer med du song blta bu'i thugs nyams la ja phor gang 'thung yun tsam 'byams /
sku dung gi srin mdzu bde byin rlabs rten la bsnams /
de nub mnal lam du rgyal po bsa'i khyab can 'ongs nas khyod bla brang ba chos dpal bzang por gyur dus nga srung ma yin gsung bsags dgyes pa'i rnam 'gyur mang du bstan /
sbyin bdag rnams kyis so so'i gnas khang du gdan 'dren pa dang tshur sbom 'bul gyis mtshon pa'i rnyed bkur rgya cher btab /
shing byi'i lo zhang lha tshe ru ba srus grong ba gsum gyis do dam byas nas khrom dbang dang drung 'khor so sor sger dbang sul /
rgya ma btsod gtun rong pa'i rab 'byams pas thang yig lad gag pa btang ba'i rtsod yig 'bri gung rdo rje brag snang gsal gsum du phul ba'i shu yig tu deng sang dbus phyogs su rnying ma la khyed dpon slob gsum mkhas pa 'dug pas 'di la lan zhig mdzad dgos /
drang nges kyi don so sor gye ste khung rigs dang 'drel ba'i lan byung na kho bo'ang rnying ma la 'jug /
de min rnam dag min pa sogs kyi rgyu mtshan yod snang ba 'gri gung dang rdo rje brag gnyis nas bla chen dbyings che sa'i phugs kyis zhu lan tsam yang ma byung 'dug /
zing bar rin po che ngag dbang ye shes grub pas khos rnying ma'i bstan par zhugs pas pan rgyu yang mad ma zhugs pas gnod rgyu yang med 'di 'dra'i lan byed pa las brel ba gzhan btsang chog tshul gyi bsgyur byang 'ur sdum rbad kyi lan zhig byung tshod du 'dug pas lhag par yi ma rangs pa'i snga 'gyur gyi ring lugs la ngan smras kyi than skad phyogs brgyar sgrog pa'i gnas tshul phu lung kyang ra grong 'cho nas rgyu mtshan rje nyid kyi snyan du gsol bar brten lan gnang bzhed kyis rtsod yig rtsad gcod mdzad kyang dum bu zhig las phyag tu ma 'byor zhing /
de rdo rje 'chang la spyan 'bebs gnang 'dug pa ded kyis pha bong khar bka' chos zhu bar phyin dus gsung sgros kyi lhongs la thad yig gi lo rnams dbyar lo dgun lo stor lo dpyid lo sogs sna tshogs brtsos pas lo ril por 'jog mi thub cing /
'dul ba lung nas bshad pa'i rgya gar gyi yul chen po drug dang yul phran mtha' yas pas spyi bye brag gi dbye ba phyed po mi 'dug pas rtsod pa de rang 'gangs che bar ma mdzad /
de las dpal 'dzin gyi rtsod yig tshig don bzang rgya mtshe gling gi dbang mo che sogs kyi rigs lnga gdan du bting ba'i skor lta bu gsang 'dus kyi rgyud du / /
khyod kyis srog chags gsad phar bya / /
zhes sogs dang /
dus gsum pa yi sangs rgyas rnams / /
dgra bos bsad bar bsams nas ni / /
zhes pas mtshon te dngos shugs kyi dgongs pa len rgyu mang po'i byams yig gi rigs tsho'i lan la dka' ba mi yod yang bu ston thams cad mkhyen pas /
rang nyid rgyal 'dod pha rol sman bab 'dod / /
g.yo sgyu'i @# / /
rtsod pa tshig rtsub ngan sems can / /
ngag 'chal sna tshogs smra zhing gzhan rgyud ba sreg /
da lha'i rtsod pa'i yang dmyal ba'i rgyu / /
zhes pa lta bu'i rtsod lan gyi g.yeng ba las mnyam gzhag thun gcig byed pa dga' gsung ba thos shing /
dus phyis 'bras spungs su rje nyid dang gsung gleng byung ba'i rkyen gyis slar spus srang gser khang ba brgyud rtsa gcod mdzad pas sbus srang pas brag sgo rab 'byams par yod tshul thos nas g.yar ba dge slong shAkya la bcol ba'i sa nas ma byung zhes g.yar du ma 'dod /
rtsod yig tshang bar ma 'byor bas lan gnang ma thub pa'i ngad la lus /
dus phyis brag sgo rab 'byams pas brtsams pa rnams kyang rgya ma rab 'byams pa'i de gnas khol du byung ba'i ris su 'dug /
ji skad du /
yon tan ldan pa yin tan la dga' zhing / /
yon tan med pa yon tan la mi dga' / /
nags kyi bung ba mtsha yi padmar dga' / /
sbal pa lhan cig gnas kyang de lha min / /
zhas pa ltar snang ba rigs kyi sman pa gtsang stod dpon tshang tsha rong pa tshe dbang rigs 'dzin grags ba'i dpyod ldan des dam pa 'di nyid kyi snyan pa'i grags pas yid drangs te lan cig ma yin bar gtsang phyogs su phebs dgos pa'i snyan 'bul byung ba dang /
sde srid sku zhabs sa chos khri ba'i zhu don yod pa gnyis sbrags nas g.yas ru gtsang gi rgyal khams su byan pa'i 'ug pa lung gi mnga' sman gyi thad du phebs pa na /
lha rje zur bu che dang zur mo dge 'dun 'bum du sku 'khrungs pa'i dus kyi gnas tshul du ma bsnyel gsos /
'ug bya lung phyogs kyi rten bshad dang lo rgyus rnams gsungs pas zhabs 'bring ba tsho ngo mtshar du gyur /
bkra shis lhun bor dpon slob paN chen rin po che'i zhabs drung mjal bar phebs pas bdag rkyen thugs la btags /
dga' ldan bka' brgyud kyi phyag chen rtsa 'grel de skabs ngad phyogs la grags che bas ljags lung gsan /
gzhis ka rtser zhu don yod na dpon blon rnams dbyings che bas 'gor gzhi chen po yong ba'i lung bstan /
pho brang bsam don lhun gyis grub pa'i rtse mor sa skyo ngo mi'i dbang bo mngal par phebs par bzhugs gral lan mang gnang zhing zur gsos gnang spyin dpangs mtho ba zhu don gyi phebs gsal sogs 'phral du gnang /
dpon tshang tsha rong par gsob rig pa'i gzhung lugs kyi yang snying rigs 'dus sman rgyal gu Na'i bla sgrub kyi dbang bzhi /
drang srong dang chos skyong gi bka' gtad tshe dbang lung man ngag thams cad rdzogs par stsal bas khong pa rgyu mtshan shes nas dad pa lhag par thob /
phyir phebs gdong gtsang sde srid nas skyid shod phyogs su rnying lugs kyi bla ma khungs can yad pa shes ma byung khyed rigs rus yon tan thams cad nas khungs btsun par 'dug pas slar stan srid spyi'i sku rim byed dgos pa 'dug tshul gyi bka' bkod mgron gnyer dpon rtsa khu nas kyis bsgyur /
tshur lam nyang stod dpal 'khor chos sde'i dge rtsa tshugs pa'i sgrub mchod kyi gar 'chams sogs gzigs mo che zhing gtsug lag khang dang mchod rten chen mos gtsos pa'i gnas mjal mdzad /
slob dpon chen po padma 'byung gnas kyi dngos slob rgya sngags 'chang chen bo 'jam dpal gsang ba sogs rigs 'dzin rim bar byon gnas rnying dang /
@# / /
bka' brgyud kyi gdan sar lung gis mtshon pa'i gnas gzigs gnang nas lum pa'i gru bton phyag g.yog dmangs ma gzhung la btang ste /
dpon slob nyung bsdus shig gis rigs 'dzin chen po mjal bar phebs nas rdo rje brag tu bzhugs zhag gnyis gnang rim gyis gung thang du byon /
gtsang pa phebs ring gla pa gzhon pa rnams la klog gra /
bar shar ba rnams la kun rig gi phyag rgya 'ching tshul dang dung chen spyod ba sogs zhal brda gnang ba tsho tshul ldan byung ma byung gi rgyugs ba zhes bar der rin po che ngag dbang ye shes grub pa dag zhing du gshegs pa'i zhugs 'bul sogs brub na'ang mchod 'bul la snang gsal du phebs rtsis la dbur stod phyogs su hor yar gyi jag chom mang bar yab zur chen gyis jag chings r+wa ru ma sgrub pa gnang bar mnal lam du mun pa 'thibs pa dang ser ba 'bab pa gnyis ka byang bar thugs dogs shar rung bla ma la dad pa'i gdung shugs kyis the tshom med par phebs pas phebs lam du hor rta pa bdun brgyad tsam zhig dab mjal yang dri pa zhu ba las nyer 'tshe ma byung /
bya yul mang ra'i mdor rta ba sum cu tsam khad nyer 'byor kyang dpon slob rnams ma mthong bas gdams pa dang mtshan ltas gnyis kar thugs yed ches /
rin po che'i dbu thod ba ma ril lag mthil gyi rgya tsam gyi dbu skra yang ma tshig pa thugs ljags spyan gsum gdung lcags gcod dang bcas pa rnams la dngos bshams kyi mchod 'bul snyan dar /
bla ma dkyil 'khor gyi gtso bor bzhugs pa la gsol 'debs dang ting nge 'dzin kyi dbang bzhes pa /
bstan 'gro kun la sman yon du 'gyur ba'i smon lam mdzad /
zhag shas kyi bar bzhugs nas grwa ris rnams dang khams pa gsar rnying gi gsung gler zhib rgyas gnang /
rin po che kun dga' tshe mchog gi phyag nas ma'i ayon rin po che'i rnam thar zhing bkod /
phyag dpe nyer mkho kha yang /
gdung skal gyi byin rten sogs bsnams lam /
zhor du rnam rgyal chos rdzong du phebs /
rin po che ngag dbang ye shes grub pa zhabs drung chos kyi grags pa'i dbu ltar song ba'i phyogs 'phul gyis mi mnyes pa yong 'dug gshis /
khyed tsho'i bla ma snang gsal ba zangs mdog dpal rir 'byon rtsis phyag mdzod pas rta ma bskur ba'i lam la lus pa e yin dbu skra ma tshig pa bzang ngan ci yin zhes zhe ma gshags gsungs par /
phebs lan du dag pa ye shes kyi sku zangs mdog dpal rir 'byon par chibs pa'i dgos byed med pa 'dra /
dbu skra ma tshig pa de ris zhabs drung gong ma rin po che rnam rgyal la'ang byung 'dug pas bzang las che zhus par phyag mdzod pa hor che brgyud kyi mi ngo lbab can de ma dga' ba'i rnam 'gyur chen po byas skad /
'bri gung zhabs drung dkon cog rin cen yer pa dang lha sa'i gnas mjal la byon pa'i tshe thugs rgyus khog nas phyag chen la shog gsung ba bzhin phebs pa po ta la'i mchod khang dmar por nang so nub pa bar zhabs drung gis jo bo'i g.yas mjal 'di rang la dga' ba byed pa'i rgyu mtshan ci yin dri ba gnang bar thugs ka g.yas na yang bzhin nor bu bzhugs pas yin pa 'dra zhus pa'i lan du /
jo bo'i sku lugs ma yin na lugs rgyag dus yid bzhin nor bu thugs ka g.yas la song ba sus mthong sogs 'brel med mang po gsung gi 'dug zer pa nged dga' ldan khang gsar du bsdad yod par gleng brjod @# / /
byed snang /
glang ra'i bar chibs skyal mdzad pas bla mas phyogs dkar dang rgyus yod legs byung zhes na so mnyes mdzad cing zhabs drung la phyag bzhi pa'i dbang sogs chos 'brel kyang gsan /
spros dgar zla gcig tsam gyi ring rin po che snang gsal ba'i gdung rus la mchod 'bul dang dri med bshags rgyud kyi gsung sgrog chag med du mdzad /
dga' ldan khang gsar du ngos 'phrad la phebs byung bar dpon slob gling smad zhabs drung dang gsung gleng zhib rgyas ngos dpon slob rin po ches rin spungs zhabs drung ngag dbang 'jigs grags kyis mdzad pa'i 'jigs med seng ge'i rgyud kyi nga ro de bzangs sdings sku skyer yod 'dug pas chos rje'i drung gis g.yar nas phyag dpe bshu ba'i ma dper yong ba mdzod ces phebs sgo gnang /
dkar phibs chen mor gsol tshigs zhu sar sku mdun sman thang nas blo bzang rgya mtsho'i phyag bris ma'i cho 'phrul gyi thang kha bkram 'dug pa nas shog dpe 'ga' zhig 'phral du 'dri ba gnang song bar gnam yangs nas lta mkhan gyi drung 'khor mang pos mthang bas phyag bde ba dang thugs rtsol che ba'i dper 'dzin /
de yang pha rol tu phyin pa lnga'i mdo las /
gal te byang chub sems dpa' bskal pa gang+gA'i klung gi bye ma snyed du khyim na gnas te /
'dod pa'i yon tan lnga rnams la brten cing longs spyod la /
nyan thos kyi sa'am rang sangs rgyas kyi sar yang sems mi bskyed na /
de tsam gyis ni byang chub sems dpa' tshul khrims 'chal pa zhes mi brjod da / /
de ltar 'dis 'di lta ste /
thams cad mkhyen pa nyid kyi lhag pa'i bsam pa ma dkrugs pa'i phyir ro / /
tshe dang ldan pa gang po dper na /
mi la la zhig nyes pa med par btson rar bcug ste /
de btson ra der lo mang po lo brgya phrag mang po /
lo 'bum phrag mang po btson rar bcug la /
de'i lhag pa'i bsam pa yang 'khrugs par ma gyur /
das rkun po'i sems kyang ma bskyed du zin kyang /
de btson rar bcug na /
de tsam gyis ni de rkun po zhes brjod pa ma yin no / /
tshe dang ldan pa de bzhin du bzhin du byang chub sems dpa' de yang khyim na gnas shing 'dod pa'i yon tan lnga rnams la longs su spyod pa des /
tshul khrims 'chal pa zhes bya bar mi brjod do / /
gal te bskal pa gang+gA'i klung gi bye ma snyed du tshangs par spyod pa spyod la /
de yang nyan thos kyi sa'am rang sangs rgyas kyi sar yongs su bsngo zhing thams cad mkhyen pa nyid kyi lhag pa'i bsam pa yang /
'khrugs na de tsam gyis na des tshul khrims dang ldan pa zhes mi bya'o / /
gang gi tshul khrims kyi pha rol tu phyin pa nyan thos kyi tshul khrims la gnas na /
de byang chub sems dpa' zhes mi brjod do / /
de ci'i phyir zhen 'di lta ste tshul khrims kyi pha rol tu phyin pa dang 'gal ba'i phyir ro / /
zhes dang /
rin po che sdud ba las /
gal te byang chub sems dpa' 'dod yon lnga spyod kyang / /
sangs rgyas chos dang 'phags pa'i dge 'dun skyabs song ste / /
sangs rgyas 'grub bya snyam du kun mkhyen yid byad na / /
mkhas pa tshul khrims pha rol phyin gnas rig par bya / /
zhes sems can gyi don du byang chub sems dpa'i spyod ba rlabs po che bslab pa rnams la 'dod yon rnams grogs su 'gyur ba /
'od srungs kyis zhus pa'i mdo las /
ji ltar grong khyer skye bo'i mi gtsang lung / /
de ni bu ram shing ba'i zhing la phan / /
de bzhin byang chub sems dpa'i nyon @# / /
mongs lud / /
de ni sangs rgyas chos rnams bskyed la phan / /
zhes gsungs pa dang mthun par /
mdo sde las /
bram ze'i khye'u bla mas tshong dpon gyi bu mo la spyad pas tshul khrims kyi phar phyin rdzogs pa dang ded dpon snying rje can gyis mi nag mdung thung bsad pas bskal ba grangs med dgu'i chogs 'dums par bshad pa sogs thun mong bu'i thog pa'i skabs su'ang gnang bkag gi khyad par ches mang zhing /
slob dpon seng ge bzang pos brgyad stong 'grel chen du /
bskal pa grangs med pa gsum mam bcu'am sum cu rtsa gsum gyi bar du bsod nams dang ye shes kyi tshogs gnyis bsags te gdong mngon par rdzogs par 'tshang rgya bar 'gyur ro / /
zhes pha rol tu phyin pa la yun ring por tshegs kyis sangs rgyas sgrub dgos na'ang rdo rje theg pa'i khyad par gyi chos snyigs dus kyi tshe thud gcig la 'tshang rgya bar nus pa /
bshad rgyud sam+bu Ti sas /
tshe 'di nyid la sangs rgyas sam / /
rdo rje sems dpa' nyid thob la / /
zhes dang /
mkha' 'gro ma rdo rje gur gyi le'u drug pa las /
skye 'dir sangs rgyas mchog nyid du / /
sems bsgoms bas ni sangs rgyas so / /
rin cen sems las phyir gyur pa'i / /
sangs rgyas med cing sems can med / /
ces nyel ma khyad par can du gsungs pa'i thabs kyang rtsa rgyud brtag pa gnyis pa /
bshad rgyud sam+bu Ta /
dpal 'khor lo sdom pa'i rgyud le'u lnga bcu rtsa gcig pa rnams mthun bar /
dgod dang lta dang lag bcas dang / /
gnyis gnyis 'khyud dang de bzhin du / /
rgyud kyang rnam pa bzhi rnams kyi / /
zhes 'dod chags lam du byed tshul mi 'dra ba bzhi tsam gsungs pa'i gtso bo rnal 'byor bla na med pa'i smin grol gyi rim pa yin pas /
sdom gsum du /
des na smin byed dpa' dang ni / /
rim pa gnyis la 'bad byas na / /
de ni cha 'di bar da'am / /
skye ba bcu drug dag nas 'grub /
ces dbang po rab 'bring tha gsum gyi khyad par gsungs pa'i che gcog ga lus rten la grol bar byed pa dbang po gnyis sbyor gyi phyag rgya'i lam la bltos bas /
spyon bsdus sgron med /
de ltar cha rkyen ma chang pa med pas legs par bslabs pa'i phyag rgya rnams dang lhan cig bde ba chen po'i ting nge 'dzin la slob par byed pa dag gi phar yon bstan pa ni /
zhag bdun zhes pa la sogs pas gsungs te /
dbang po rab kyis dngos grub kyi dus ni zhag bdun no / /
dbang po 'bring gis zla ba phyed de zhag bco lnga'o / /
dbang po tha ma yis ni zla ba gcig gam zla ba phyed dang gnyas ta bla ba phyed kyis lhag pa'i zla ba ni zla ba phyed dang gnyis te des dbang po thams 'grub par 'gyur ro / /
zhes sems dben gyi dpe'i 'od gsal skabs nges par las rgyal brten nas bde chen gyi ye shes 'dren dgos pa /
rim lnga las sgyu mdag ni thams cad las / /
bud med sgyu ma khyad par 'phags / /
ye shes gsum gyi dbye ba ni / /
gsal bar 'di las mtshon par 'gyur / /
'dod chags nyid dang chags bral dang / /
de yi bar nga gsum po ni / /
dbang po nyid ni mnyam sbyor ba'i / /
rdo rje padma lus las so / /
zhes dang /
gsang 'grub pa las /
las kyi phyag rgya mnyam ldan pas / /
rdo rje padma mnyam sbyor ba / /
bden pa gsungs pas mngon sum du / /
'di 'dra'i sgom pa gang gsungs pa / /
dang po'i las can sems can la / /
las @# / /
kyi phyag rgya gang spangs nas / /
byang chub sems ni rab ston pa / /
gzhan gyis mtshon pas mi mthong ste / /
dang po'i las can rig par bya / /
zhes med du mi rung ba'i lam nyams su len pa'i pho nya'i mtshan nyid ni /
mder bcas las /
dme sha can gya bdag nyid che / /
bu mo ut+pal mtha' kha'i mdog /
mig yangs dam pa rnyed nas ni / /
mnyam par bzhag cing legs par bslabs / /
sgrub pa po la shin tu mos / /
zhes gsungs shing /
theg dgu'i yang rtse nges don rdzogs pa chen por khreg chod dang thong brgal gyi lam gnyis la lta ba dang /
spyod pas bogs 'don pa'i phyi ma'i skabs /
klong gsal thems yig las /
de dag klong gsal snying khrag dangs ma'i skor / /
mthar thug yin no snying gi dkyil du chongs / /
zhes pa'i nang tshan zab lam nyi zla kha sbyor las /
bde ba'i rang bzhin chags med dbyings na rol /
kun+da'i dpa' bo rtsa rlung bde bas tshim / /
zhu bde'i rang bzhin 'khor lo lnga la rgyas / /
zhes gzhan lus thabs ldan la brten nas shin tu myur ba'i gsang lam la bslabs par sngags mkhar phyug po gling smang ba'i ngag slong sogs du mas ya ga sgrog pa ni /
nA lan+ta ra rnal 'byar dbang phyug dge 'dun rnams kyis dbyung ba dang /
grub pa'i dbang phyug dril bu par grong khyar ba rnams kyis thal mo brdabs pa'i tshul du snang zhing /
slob dpon dril bu pas /
oD+Di bi sha'i yul gyi rgyal bor /
dngos rnams yongs su shes pa'i mkhas pa rnams la brnyas par mi bya ste / /
de ni rtsa rtse chung ba bas kyang chung ba'i 'byor pa rnams la chags pa min / /
rgyun mi chad par chang 'dzag pa yis 'gram pa nag por gyur pa yi / /
glang chen rnams ni padma'i skud pa phra mos 'khyig bar mi nus bzhin / /
zhes pa'i don du mngon /
shing phag phag mo lo'i bka' brgyud pho brang du chas rje sku skye ngag dbang pa gtar kha'i khrag zhag ma thems par sbyin bdag gcig gi rten bzhengs la rab gnas mdzad pa bsgul bskyong dang rol mos nyer bslangs glo bur du grongs pa'i sreg sbyangs dang rten bzheng gi jig rtsa zhal bkod gzungs bzhugs rab gnas gnang /
bsngo zhus 'bul mar bya yul nas 'brug pa sprul sku dpag bsam dbang pos dpe cha thams cad tho nang bzhin zags 'thor med par bskur gsungs par brtan /
nged pha bong khar bsdad thog rje nyid kyis phyag bris dang bcas rin spungs pa'i snyan ngag gi 'grel pa bya yul nas rtsad gcod byung bas dgos tshul phebs pa bshus grub mtshams dang 'grig pa'i zhus dag gtong long med par 'bul dgos byung /
dbyar gyi ring rje bla ma 'bras spungs su gdan drangs /
nged zil gnon gyi bsnyan mtshams shig byed kyi yod pa'i mtshams khog tu phebs nas gags sel bogs 'don dang dmigs skor ljags lung sogs chos 'brel la yar zhus /
phal cher nya 'od rtsar bzhugs pa'i tshe bdag gi zhal thang che chung sogs phyag bris gnang /
'jam dpal me'i spu gri'i phyag 'khrid zhib bar zhus /
'phan yul za dam gyi gnyer pa steng grib kyis mnar ba'i byin rlabs la byang pa rigs 'dzin chen po gdan drangs pa mkha' rog gi gru brgyad phebs gshis shan khar gung gi dro 'debs pa'i rnyed bkur rgyas par gnang /
zhabs drung rin po ches rje 'di nyid kyi snyan la zhal sbyar nas gsung gleng mang du gnang bas der 'khod rnams dpon slob thugs nang gcad zhes glengs /
'phan @# / /
yul nas chur lam yer pa brag gseb kyi gnas gzigs gnang nas spos dgar gdan 'dren mdzad /
de dgongs 'brom stod gzhung gi tshes bcu pa tshor le'u bdun ma dang bla ma'i rnal 'byor gyi lung gnang /
mtshan mo rje nyid la brag stag pa'i man ngag sgran ma drug pa /
phag ston gyi rin po che 'od 'phro /
se ston I mchod rten gsal byed kyi sgron me rnams kyi lung /
mnga' bdag nyid gi bla ma rdo rje 'chang /
byang gter gyi phur pa srid gsum bdud 'dul dang sras mchog nyi ma sogs sku la bcar ba'i nang rten rnams kyi mjal ka dang chos sman gyis gtsos dpa rdzas byin rten gyi ris dang bya mang phug gi gter ma'i ayon chan po'i thugs dam sdig par kyang kha shas btab nas gnang /
nang par dpon slob sum cu skor la tshe gur sbrags ma'i bka' dbang stsal /
dpon slob thugs yid gcig 'dren lta bu'i dgyes par gyur /
nang par lha sar chibs kha bsgyur bar rgyang tsam gyi bar phebs skyel gnang /
zur chen gzhon nu don grub kyi sku'i tshogs gsog tu dmigs pa'i yer pa brag gsab /
spos dga' pa /
gar pu dgon 'brom stod dgon /
sdings phu ba /
lcags rdzong rtsa brgyad pa sogs chu byang kha'i ser tshogs kyi gral dbu brag gseb bla ma gdan drangs /
byang brgyud kyi skye bo pho mo rnams la ston mo sbyin gtong gis tshim par mdzad /
spos dga'i thugs khur bzhes rin brag gseb dang spos dga'i sman bla'i cho ga blo la gang yod rnams tshogs par lo lo bzhin bde gshegs brgyad kyi mchod pa stong tshar btsugs /
skyid shong stod ka'i sngags pa rnams kyis dpa' bo'i brtan bzhugs phul ba brtan bzhugs kyi thog ma yin 'dug cing spes dgar stan chags ring bzhugs gdan de ga 'ding ba gnang ngo / /
ris med 'gro la brgya phrag phan bde'i sgo / /
thog ma'i rten 'brel 'phrin las lde mig gis / /
mal yer g.yu brag gdan sar legs phye che / /
snga dro dgongs khyad bzhin du sngon byung gsal / /
sku gsum bsnyen pa'i dngos grub byang pa dag gis / /
lung bstan rigs 'dus snying tig sgrub pa'i dus / /
rtsi sman dri bsung mngar pos kun khyab pa / /
g.yu theg mgon de slar yang byon tam snyam / /
dbyings rig dag pa'i mkha' la 'og min zhing / /
mngon sum zhi khror 'byam klas stag mgo rjes / /
bsgoms nyams dang 'dir sad pa'i gzeng ma bstod glu / /
rje btsun bla ma'i mgur gyi bum par blangs / /
zhi dang khro bo kun 'dus bka' brgyad lha'i / /
bgrang yas dkyil 'khor bye ba'i rigs so sor / /
skal bzang gdul bya nyer smin mAn+da ra'i / /
cod pan dbang rtags gtsug tor rgyan du mdzes / /
bcu drug phyed byed rdzogs pa dga' ba bzhi'i / /
bde chen ka dag dbyings su zung 'jug pas / /
bcu gsum lam gyi bgrod ba'i rtse mo ru / /
kha sbyor bdun ldan longs spyod rdzogs skur bzhengs 'thebs bu'i sprib srab dad pa'i skya rengs mas / /
dab drangs mgon khyod zhabs san nyi 'od kyis / /
bdag blo'i padma thog mar yongs bzhad pa'i / /
bsod nams byas 'bras smin pa'i rtse dga' rgod / /
'jam dpal phyag rgya zil gnon gyi skor dus phyis dbus gtsang gnyis ka'i rnying ma rigs rus ngang skye ba'i nom sems can phal cher gyis cha tsam yang ma rtogs shing shes par khas 'che pa 'dra yang log rtog gi zing zing po kho nar gyur par mthong bas byin rlabs kyi chu bo ma nub cing man ngag la nang byan chud pa 'bri gung zhabs @# / /
drung dang byang bdag rigs 'dzi gnyis po las med 'dra bas /
da gnyis gang rung gi drung du chos bka' rnams gsan bar phabs pa 'gag tshul gyi rgyu mchan gsol zhang dgongs por bstad pa'i 'bre gung zhabs drung bye ri stag rtser bzhugs gshis skabs su babs pa tsam 'dug rung 'bri stag gnyis sngar nas sgrong shin tu che ba'i khar gtsang nas lcam phebs pa'i gshis drung 'khor rnams kyis sku dbyings ched du bcos ba 'dra ma'i snyan 'dul zhu khag ba tsam byung dogs kyis rdo rje drag tu phebs par thag bcad /
ston gyi me tog grub bstun phabs rgyur sog po ar sa lang dmag khri phrag tsam dang bcas 'dram du 'byor pa'i stod smad thams cad g.yang srag che bas dgon phan tshun gyi nya len dang bcas skor cig phebs ma thub /
dgun smyang chibs kha bskyod de zhal gyi phur phebs skabs er khe nga'i sang gis gtsos pa'i sog po g.yas ru'i dmag rnams 'bri gung nas mang 'ongs dmangs ma 'phan yul du brdzangs /
nyis brgya tsam zhig lha sa dang 'bras spungs su 'ongs pa'i ga re 'brom me rgyag shing ba shus cha ngam ches pas yab 'khor lo'i dbang phyug gir /
bags blor ma chud nas gdan 'dran btang ba ltar log phebs pas rnga chen 'phrang du sog po dang mjal rung ma mthang ba bzhin yin nam skyon du ma gyur /
sog po de kar sog gi grags che zhing khyad par khong tsho'i bla mar zhwa dmar rab 'byams pa bzang po zer ba yod ba bstabs za dam nas ler pa phu mda' khyab shig lugs byas 'dug kyang /
rdza nya de thugs blos mkhel par dga' ldan pho brang du srung kha dgos tshul zhu ba mdzad pa ltar dar khan er ri'i pa shes rab bkra shis gnang ba dang /
ma nas g.yas ru'i dmag dpon de grub mtha' dge dugs yid snang las gnod pa'i rigs ma byas 'dug /
ar gsang gis gtsos pa'i sog mangs yan 'brog tu yong pa phyogs ga la 'gro 'on pa'i gshes 'thangs ma bya bar stan chags ngos 'bras spungs su zhag bcu skor zhig bzhugs sar phebs 'jam dpal rlang sbrub dang 'gong po yar gtad kyi lung phyag 'khrid zhus /
cor zla bcu gnyis pa'i mjug tu tha'i jis gtsos pa'i dmag rnams gan pa la rgyang nas 'ongs skabs sog po kha 'thor pa mangs pa'i srung kha rkyang bas thub ris mi 'dug rung /
gu ru tshe brtan rgyal mchon gya dmag bzlog sogs jag chings sgrib shing ge ris mdzad pas spos dga' dgon la 'brom chu rigs kyi skyas shin tu tshan che'ang gnod pa'i rigs ma byung /
dmag dum zhag gis thang ba'i gu brgyud phrag gseb la rgyab nas gshor god che bar byung bas phun dang g.yog gshis ya mtshan du 'dzin /
me byi zla ba dang po'i nang du chibs kha bsgyur ba'i tshe zhabs drung bla ma rin po che dpon slob gtsang nas sog bzlog sgo gang zab mdzad dgos tshul la brten /
mtshims phur dbang chen dang yang rdzong du gshin rje'i sgrub phal phebs pa'i yang rdzong du bzhugs pa dang 'grig /
gter gsar lung bstan du /
drag po'i bu mchog dpral sme canH. gnas chan drag bor zab gter spelH zhes ba'i thog mu'i chos bka' drag po'i mtshan nyid tshad pa'i gnas shig tu sbel dgos pa byung nas dol gyi phur gnam sa gnyis ka gru gsum du yod pa zhig la rje gong ma thugs the tshom gnang ba'i lo rgyus dang bcas yang rdzong 'di slob @# / /
dpon chen po'i sku 'jam dpal gshin rje'i dben gnas /
gnubs chen gyis nye 'byed rlung gi 'khor lo bskor ba sogs mngon sbyod kyi las sgrub sa yin /
da lam karma gu ru'i sgrub pa dang 'grig pa rten 'brel legs sku mtshams ma grol bar bzhugs gsung ba bzhin phyag dpe 'dra 'dri ba dang yang rdzong gi gnas rnams mjal ba mdzad pas gnubs chen gyi gzims phug tu tshe bdag gi zhal ras rang byon gsal bar gzigs brag gi dbar nas rdo'i dung dkar rang byon zhig phyag tu 'byor /
grub thob me long rdo rje dang zhang gi thun mong gi gnas ngar phug tu sang phebs rgyu'i nub gnas bdag klu mos dga' ba'i rnam 'gyur gzigs snang du shar /
gnas su phebs tsha sngon gyi bag chags 'ga' zhig sad /
grub thob me long rdo rje'i sku dang zhabs rjes spyan lam du thogs dus thugs mos shin tu che ba dang gnas 'dir sgrub ba la sgril na dgongs pa thun mong ma yin pa shar /
gnas skor grub pa dang sku mtshams 'grol gdong 'gig pa'i sgrub gtor steng nas karma gu ru'i srog gtad yongs rdzogs lung bcas /
gnas kyi khyad nas tshe bdag lcags 'dra'i gnyen po don rgyud dang drag sngags mtshon cha nag po'i rgyud sogs chos chan kha shas kyi ljags lung gi dbu btsugs /
sang nyin zhabs drung rin po che rdo rje brag la thegs zhor sgrags sngags grar phebs rtsis kyis gnubs nam mkha'i snying po'i thugs dam rten thub chen gyi sku la dar dkar yug 'di 'bul rgyu yin pa nged rang rnying ma bal mi tshos mi shes pa'i mthong rang byed kyi 'dug par khyed kyis thugs rmon dang bit+bA ta sogs mdzod gsung ba bzhin rje nyid kyis phyag bris su btab /
sngags grar sgar pa'i gzigs chung du gdan rgangs dus karma ba'i bzhugs khri'i che ba yin zer nas zhabs drung bla ma rin po cher kha gang ma gcig las ma bting bas thugs dgyes rgyu ma byung zhing thub chen gyis gtsos pa'i mchod khang rnams la phebs dus mgon khang du rdo nag po snying gi dbyibs can zhig mgon po ber nag gi thugs yin zer mjal kar phul tshe sngags 'chang spos phor bas kar lugs la mthu mi yong ba bden pa 'dug /
chos skyong sku gshegs 'dug ces gshags kha byas skad /
rdo rje brag tu zla ba gsum gyi bar zhabs phyir bzhugs te nges don bde 'jug gi stad nas bka' gter gyi dbang gi chu bo thams cad gcig tu 'dres ba'i 'jam dpal phyag rgya zil gnon gyi dbang bzhi yongs rdzogs /
lcags 'dra pad gnubs kyi rigs so sor ma 'des pa /
lugs sdeg chos sde rnams kyi lung man ngag /
khyad bar mchod rten bcas chog gi phyag len dmar 'khrid du bstar /
gzhan yang thugs sgrub drag po rtsal gyi sgrub pa sde brgyad dang sde drug gi dbang /
chos tshan nyer lnga thems can thems med /
dmar nag gshin rje'i yar snying mthu stobs dregs ba'i rgyal bo /
gnubs kyi shog ril dgu pa sogs gdams pa zab dgu gnang 'phrin las che zhing ljags klog dal ba sogs nas 'phro lus dogs nas gal che ba rnams sku dngos dang gzhan ma bla ma a ljag par zhus na ji ltar yong snyan du gsol bar tshang ma nged rang gis thub par byed pas gtan nas mi 'gab phebs pa de dus dogs pa ma shar yang rjas su sngags 'chang ngag dbang phun tshogs kyis dpon slob bar du sel cung zad yong pa de la dgongs 'dra zer /
dgongs pa ma khrol @# / /
bar lngo brag mkhar chur 'byon nyin dbu zhwa yang brdabs zhes pa mi bden las che /
bden na ma zhus ba skabs su babs pa byung 'dug gsung /
gnam lcags ur mo'i dpa'u ris gzhung gi shugs bstan zab khyad can tsha /
rgyal bkra shis stobs rgyal gyi phyag dpe'i steng nas zur rigs 'dzin pas 'bri gung rtse bar ngos bshus mdzad pa sbyan lam du phab bas 'di'i dpe cha 'dir yod pa de bor nas ma rnyed pa da lam bu yig bsnams byon pa dngos grub rang du byung zhes dgyes ba chan pos tshar gcig bshu ba gnang zhing /
rigs 'dzin chen po 'phrang 'go shel gong du phebs pa'i lam du dang 'thag ya khod cig 'dug par chibs kha bskyil nas steng 'og gi 'khor lo sprod lugs sogs kyi ngo sprod zhib tu gnang /
'di lo gcang sde srid nas bskul lcag mdzad pa rnams su ma zad rnyed ma ba thams cad dad blangs kyis hUM rub phaT rub ngang /
lhag tu byad pa rigs 'dzin chen pos sog po 'di bas gtsang po lho khar 'don pa sogs sngar ma grags bod kyis lha mi thams cad la brnyas gsungs shin tu mi dgyes pa'i dgu gtor khyab 'jug gi 'gyu dus thams cad byang la 'phen zhing dbu zhwa brdabs /
gdab las kyi tshe ming 'bod sogs hor bzlog la shin tu brtson par gnang /
bka' chos kyi srubs dbar chor bal po rdo brkos pas bzhengs pa'i rgya gar gyi rigs 'dzin brgyad /
bod kyi grub chen dgu /
gan+d+ho la rnams la gser chab sgron pa /
thugs dam cag li bzhed dgos pa'i stabs mtshan mo mar me la sger gyis phyag dpe 'dri ba sogs kyis spyan mnyal bar tshur phebs gdong rigs 'dzin chan ba'i bka' las /
bstan pa la a phan dgongs pa'i thugs rus ches na phubs sbyan la skyon yong bas thugs zon mdzod gsung ba'i bslab ston dang /
nyid zhang gi gdan sar bzhugs pa la mkho che ba yod bas bla ma zhang gi sku mar pa lha skal ma g.yas ru byang pa'i rten gtso 'di 'bul gsungs nas gnang /
tshur phebs nas spos dkar yab sras gnyis dang rgyal sngon ma khu padma gsum gyis 'khor lo rnams kyi dpa'u ras bzhangs /
sgo tshang nang ba lags rigs 'dzin sogs kyis tshugs sdig gi gregs bam bris /
de dus nged 'phan yul lha khang na bsdang yod par rje nyid kyi phyag bris dang lcags 'dra'i glegs bam byang lhag tsam zhan bshu ba'i ma dpar gnang /
dbyar dge 'bal du 'brum 'dzem la yong thog lcags sdig byang pa'i bla dpe dang bya yig ge nyis ka gung thang nas skyel mi gnang ba bu yig ma dper phyag tshags dang mang ber chos rgyal byang ba'i bla dbe yin ba gras kha bis shog tshang mar gzigs 'jug ngos phyir bskur gsung bar dge slong gnyer a dpe cha gces po yod na chu mo che 'di 'du la bskur nas chul gshor na mi la sprod rgya med par ci bral gang drag 'od zer nyams 'char byed snang /
ded rgyal du 'brum 'dzem la zla ba drug ba'i nang du 'gro dgos shar bas rje bla ma 'gyangs med phebs dgos ba'i zhu 'phrin phul /
hor zla dgu pa'i nang du dpon slob rnams kyi phyag phyir dbu mdzad don grub bkra shis dang bcas chos 'khor rgyal mi 'gyur snun gyis grub ba'i gtsug lag khang du phabs zla ba lnga cam gyi bar bzhugs /
dbang lung man ngag ji snyed dang khyad par bcas chog chen mo'i phyag len dang 'bad @# / /
lung man ngag mtha' dag shin tu zhib par zhus /
'brug pa sprul skus sgren ma drug pa gnam lcags 'phrul gyi lde mig tu /
kak+Ni 'dom ba dgru bzhi brtsig /
ces pa ma gzigs par nag po khru gang nga rim bzhi zhes /
pa'i tshig la 'khrul nas srog shing la mda' tshad mi dgos gsung bas mtshon rdza tshig lung ma dros tshor dpags kyang chos 'di shes pa rang gi sar gtug pa gnang ba legs 'dug bsam bshad /
dpe'u ris po tir longs pa'i phyag bris gnang /
ltun grub dga' ba'i tshal gyi de wi koTir dpal ldan dmag zor ma'i rten mdos 'dzugs pa mdzad /
skyid shod du phebs gdong nged kyi zla bo sde ba 'phrin las rgya mtshos byas nas byed rtsis kyi lnga bsdus sgra gcan dang nag rtsis rags rim tsam zhus bka' gdams glegs bam gyi zhul na nor bu'i 'phreng ba'i lung dgos gsung ba phul /
rgyal nas phyir phebs zhor chos 'phro dogs gcod 'dra dang bcas rdo rje brag tu zhag kha shas bzhugs rtsis la 'phrang 'go phyogs su 'brum pa mched drag cing phyag g.yog rnams kyis ther pa ma thar ba dang ar sa lang ge pha chog thu'i dbon mo zhig 'das pa'i dge rtsa mo rang gi kha chems bzhen grub mtha' ris med kyi bla ma mang bor 'bul rgyu bskur 'dug ba rdo rje brag tu phul ba rnams yar stod bkras rab kyis cha'i zhu rten la song ba'i thugs mkho che'ang drag las gnang ba'i dam sel gyi lcog sgar ba'i grwa pa mang bo 'brum mjug steng grib kyis byas ba'i zhabs drung rin po che thugs dal ba sogs phyogs dus gnas skabs thams cad nas mdor bsdus ba'i rgyur brten zhag gsum las ma bzhugs par go bo la brgyud gung shang du phebs /
dgun zla gsum gyi ring 'brum nad mched skabs sbyin bdag grwa ris tshor phan thogs ma byung zhes re 'khang thor bu zhus snang /
chu lha kha'i dgon sde rnams kyi re 'dod bskang nas spos dgar phebs /
'bro me chu brgyud sogs byang kha ba tshos mjal /
dus rgyun du 'phrin las cha ba'i khar 'de dus thor nad stabs nas gson po'i ram gra srung ba /
gshin po'i yar 'dren sogs kyi thugs brel shin tu che ba byung /
me glang lo 'di char zhod lhag par che bas brag sgo kak+Ni zhig tu nye bar sde pa bsad nams rab brtan gyi phebs sgo bzhin lta 'phye'i thig dang sa 'dral la phebs /
mchod rten gyi theg rtsa dang zhal bkod zur chen gzhon nu don grub kyis mdzad /
rdor dbyings kyi dkyil 'khor rje bla ma'i phyag bris dang phyogs mtshams kyi dkyil 'khor brgyad bzhis ka shar nas lags kun dags bris /
gtsang nas sog bzlog la lha sar rje nyid kyis khro rol /
rgyud stod smad nas drug cu pa /
ser 'bras nas dge 'dun lnga brgya tsam gyi rgyab chos dang bcas sku rim gnang /
zla ba brgyad pa'i tshes bcu la pha bed khar rdo rje 'chang dug ba'i zhing du gshegs par nyi thang slob dpon drung 'tsho ba dang dka' bcu 'phrin las phun tshogs gnyis mo la bsdur nges rje bla ma ma phebs bar gsang rtsis kyis dge slong 'phrin las chos rgyal gdan 'dren la btang pa bzhin 'phral du phebs sngar nas gsung 'phros kyi lhongs la rigs 'dzin rat+na gleng ba'i lung 'dren dang bcas bya sgel lcags khabs yin zhing /
khyad par lcags kyi bya sbrel me la sreg mi rung bas thog mar nang bzhugs byas na nyes pa sel ba'i phebs sgo yang yang gnang ba thugs la bcags te zhag bdun @# / /
thugs dam la bzhugs ring gsung chog ngang mchod 'bul mdzad /
thugs dam grol rjes gza' skar dang bstun pa'i tshes nyi shu'i dgongs mo sku gdung rin po che chud mi 'dza' ba'i phyag tshags dam par mdzad nas rin po che'i sgrom bur bcug ste nang bzhugs su mnga' gsol /
lo ma gsar ring rje nyid nas gdung yid bzhin nor bu'i drung du nyin re bzhin mchod pa lnga tshar chag med /
gdung chog pa tshor nyin 'khyongs kyi zhabs teg gdung 'bul rgyas par mdzad /
sa stag shar nas zhugs 'bul mdzad pa'i sngon du grub rtsis kyis dngul gdung bzheng ba'i thig rtsa bzo bkod gzungs bzhugs rab gnas kyi bar phal cher pha bong khar bcar bzhugs gnang nas phyag bstar /
chos lung mdo sbyil gyi dgon pa dga' ldan pho brang nas gnang ba ltar rtsis bzhas /
chos khri lho lcog gnyis kar bla bar ngang 'du khang brten thub med cing grwa tshang gi ming so sor btags kyang don la shogs chung bas gcig tu bsgril /
bla brang 'du khang gsar bzheng gi char bla brang gi phyag 'debs /
sgrib kyi shas yod grwa tshang gnyis rang gi bshas bogs rnams lo snga mtsho nas zur du bsags /
rje nyid kyis dga' ldan zhol thar rgyas nas sgrib kyi bar la me tog mdzad pa rnams phyogs gcig tu bsgril te dbon bo dge 'dun bsod nams dang dkon cog rgya mtsho gnyis la rtsis sbrad nas do ngam gcol chos khri'i bla brang rnying ba'i steng du sbyil bu lnga tsam bsnan te rgya khyon che ba mdzad rtsis sa stag zla ba gnyis pa'i nang du yab sras lhan du phebs /
sbom gta' sogs rtsis dkar nag las byung ba'i bcos ka rgyas bar mdzad nas hor zla gsum ba'i gza' skar bzang bar rtsig rmang khrid be ar po btsags /
mo rang bar dga' ldan khang gsar du gdan drangs 'bras sbungs mchog khang chen mor bzhugs pa'i bde gshegs mchod rten brgyad kyi thig rtsa dang ljags bkod lany+tsha dang jo bo shAkya mu na'i dbu rgyan zheg gsos kyi gzod 'phul gyi phyag bris sogs gnang zhang /
sngar nged rang dang se ba 'phrin las rgya mtsho gnyis kyis rgyal du bslab sbyang zhus pa'i 'phro mthud grub rtsis kyi lnga bsdus /
byed grub kyi mgyogs rtsis /
lo 'pho zla ba pho /
gza' lnga tshes sbyod dang nyin zhag gi rtsa sgrub /
nyin zhag ma'i mgyogs rtsis /
dus sbyor dum drug /
stong 'jug /
zhag gsum rnam dbye /
dbyangs 'char /
lto 'bye'i thig rtsa rnams zhib bar nyan /
stod rgyud zhal snga nas bzang grong pa sogs lha sa skor du steng greb kyi gnod pa sna tshogs byung bar srung bcos byin rlabs mang du gnang /
dbyar sos chos lung tshes bcu ba rnams kyis dbang gzhi bteg nas dgon ba stang shong du khrom dbang stsal /
gung thang mkhar las grwa rigs rnams ma gtegs mi lag nyung ba'i 'ol chud bar brten las g.yor yod du re ba'i bye ri stag rtser 'bri gung zhabs drung rin po che chos kyi grags pa'i drung du phebs nas /
snang rtse gter ston gyi lung bstan duH. zho stod nang nas 'bri yis gad bdar byedH. tshal thang rtse ru mnga' thang bskyed pas byangH. zer ba 'di 'bri gung nas thugs khur bzhas pa'i tshal gung phyogs su zhig gsos gnad na 'bri /
gung pa'i tshes srid la phan ba yong 'dra ba'i rgyu mtshan 'jebs chags ba 'bul pha gnang kyang rdzong gi zhig gsos sogs byed sgo mangs pa'i 'u lag gi mthun rkyen mi thub ces zhal gyis ma bzhes pa thugs la gnang ma 'dod ba rang yin shas ma kha rung stag rtses @# / /
gtsos pa'i sa smad rnams gtsang pa'i lcam sku dbang btsan gshis 'bri gung nas ngon du thugs da'ang 'dus pa'i las g.yong gnang thabs gal ba de /
ma nas sngar chos rgyal rin cen phun tshogs rgya mkhri khang gi gro bo lungs me tog 'thor nas lo ngo gsum bar gsang sgo byas dus gal la hor dang lcang 'jib pa sogs blon po rnams kyis mnga' ris rigs 'dzin chen po dang snang rtse gter ston gnyis la zhabs dung sku bde ngo gi brtag pa zhus par rigs 'dzin rjes sku khams mthar thon mi yod pa'i phyogs dang /
snang rtse nas sku rim phab pa'i sku khams bzang ba yongs ma byung nang gter chos lag tu mi len zhes lung bstan /
gsang sgo 'grol gdong snang rtse nas brtan bzhugs 'bul bar byon pa sku gdung nang bzhugs byas sar btang nas yol ba bsal bas sde pa snang rtsa ba zhal skyeng ste ayon padmas da bslu ba zhig yin zhes gsungs pa sogs kyis 'bri gung phyogs su 'khong par yid brtan chung zhing snang rtse nas phag mo ba'i bla ma yin gshis phyogs 'phul sogs ngag sa nas lung bstan das rba phigs ris su mi snang /
'on kyang zhabs drung rin po cher sgrol dkar yid bzhin tshor mchog gi skor gsan nas grung thang du phebs /
rigs 'dzin yul mo ba chen po rdo rje brag nas yer par sogs 'brog la phebs pa rje nyid stag rtser bzhugs pa dang dus 'grig nas mjal ka dang gzhi lan gnang ma thub par thugs 'gyong cher mdzad /
dpas gtsang gi thor thag phal cher chod nas 'bri gung phyogs su byung ba'i snang gsal drung pa phun tshogs pa thor nas kyis grongs pa'i phyi rten la slob dpon chen po'i rnam thar gra char lnga /
bsam pa lhun grub ma rnams bzhangs pa'i rab gnas la zing bar phebs /
mang nga bsdo rten gnang zhing gra dis rnams kyis bsnyen bkur nas zhag snga tsam bzhugs /
sa yos zla ba dang po'i nang du deng yer pa'i gnas mngal la phyin ri skor sogs chang mang rten bshang la rje nyer phebs ta g+ngas kyi lo rgyus las 'phros pa'i gsung gleng shin tu rgyas par byung /
mchod rten rtsa dgu dang sri gcod 'bum pa skor sar gnas 'di la phyis skor ter sogs gi gnod pa mang bas phyis nas de ris mi yong ba'i smon lam gyis phebs pa ltar byed blo tsam zhus /
phyir lam spos dga'i 'khris su rje bla mas dkar spro'i gzhi len gnang zhing zur chen gzhon nu don grub dang mol mchid smar bar byung /
zhabs drung rje btsun ma sku gshegs pa'i gsal bdebs nas bzung zhag shas bzhugs ring byang zhul ma bstan sags ma chag par dang zhugs 'bul gnang /
byang ba dkar gis 'dzin ngag gi dbang po padma 'ang kyi zhing khams su bshegs pa'i gnas tshul gsan 'phral rdo rje brag tu phebs kyang stod nas rigs 'dzin yul mong ma byon bar me mchod ba gyangs pa'i sku ska dung rin po che nang '+zhugs grub pa dang 'grig pas 'grig pas khang drung du bla ma dkyil 'khor 'khor lo'i mgon por shar ba la gsol 'debs mchad pa gdung 'bul gyis mchon pa'i legs byas kyi tshogs chan po bskrun zhing dbang bzhi byin rlabs kyi tshul du bzhis /
zhubs 'bul dus 'phros gtong ba'i chang na gnang rte phyir phebs /
zhe dgu'i sku tshigs thams cad la gsung chor mchong 'bul dad lo lo bzhin dus dran gyi mchod pa mdzad /
rgya ma byed chen gzhis ka ba dang btsong @# / /
gtun rong pa'i mi ngo skyes rgyal rnams la chad lhag che par sri ngan bzlog pa'i rim gror gdan drangs pa'i zhor la ri bo maN+Dal dang khri khang /
ayon chen po'i sgrub gnas gog chung gsang ba'i phug pa mjal te sgrub phug tu slab pa'ang las byang tshogs mchod dang bcas pa gnang zhing tshogs 'khor 'god 'grem gyi skabs slob dpon khang dmar brag gu dus rje nyid gyi sku skal ma zhus par thugs rtog zos te thugs dam brtag pa gnang bar yul phyogs de gal gnod pa shar ba o rod na re la dpon po'i dmag gsol mjug rgya ma bcoms pa'i rtags su gnang /
hor zla bdun pa'i tshes bcu pa 'brom stos gzhung gi chos bcu pa rnams gyis yer par gdan drangs /
bla ma nor bu rgya mtsho'i dbang rgyas par stsal zhing spos dgar sbyin bdag rnams la gzhe len bshams /
rigs 'dzin yul mo ba'i gter lung du /
ri bo dpal 'bar bar gyi zab gter sa yos lo gdan 'dren dgos pa'i dus rtags su slebs na'ang /
lo snga ma gtsang dpung lho nang du bcug pa dang 'grig pa'i mda' dpon dogs lung pas dbang yod kyi ngag rir sku rim la bzhugs su bcug pa dang /
ri bo dang la 'bar gyi gter byang yom bu lung nas sbyan drangs pa'i brjod don bzhin bla gnyer gra rigs log sgrub byed pa'i ngan dbang can chos rang thag chong bzhin du 'khyags pa kha'i me 'bud lta bur sprul pa'i sku stod nas gdan 'drin pa /
gal te 'gong po spun dgu yisH. mtha' tshams gter 'di thon pa dka'H. zhes pa'i thog tu babs te rigs 'dzin yol mo ba rdo rje brag tu phabs /
'phros byung ba ltar rje nyid kyang byon zhugs me 'bul ba'i phyag g.yog gnang gdung skal byin rten zhus shing gter ston yol mo bar bka' chos bya 'grel pa gsan /
rigs 'dzin rjes dang gyad rten bzhengs ma grub bar sdod rtsis yod pas snga ma rin po ches sku rten bris sku bse rtsa ka la cha bzhas ci gang dri ba dang rten gyi zhal la kong la phabs dgos gsungs pa bzhon slar ma 'gyangs par tshigs kha bskyod /
thub bstan rdo rje bra btu re zhig stan chags ngos rigs 'dzin brgyang kyi sku thang /
dur khrod kyi bkod pa bka' brgyad gsang rdzogs las byung ba'i byin can ngo mtshar ma'i zhing bkong dang lha mgron rnams rigs 'dzin nying kyis phyag bris mdzad pa sor bzhag /
thub chen gyi thig rtso /
gdung tshe /
tshe dpag med lcags sdong ma /
ayon rin po che /
rigs 'dzin ngag gi dbang po dang bcas pa'i snang brnyen khri tshar bcar bar gser dngul mtshal gsum sgon pa thub chen gyi bzhugs khri'i 'og tu bod 'a bdas spyi'i 'de thabs bsal phan pa'i 'god po mar gtad dang sgom gyi dam sri ra dmigs pa'i log tri'i 'khor lo srogs 'dri ba'i phyag len mdzad nas rang gi bsti gnas su phebs /
mdo spyil du a khu tshe dbang grongs pa'i sku gdung zhugs 'bul dang chog mangs kyi gral dbur yang dgan sbyan snga gang na drangs /
zla ba bcu pa 'di nag rtsis pa'i lo mjug sngags pa zor 'phen gyi zla bar song gshis khro ral sogs dus rim mang tsam star chags su gnang ba zin nas phyir lam lta sar dpon slob paN chen rin po che dang sde ba bsod nams ba brtan gnyis mjal nas 'bras spungs su zhag gcig bzhugs /
tshar chen chos kyi rgyal po'i thugs dam dung chos rin po che bod mkhar bar gnang bsgom mo dpon po brgyud phyag tu byung 'dug pa ltar bya mdzad rdo rje phrag tu @# / /
phebs nas thub chan gyi zhal gser spyan 'byed sogs rten bzhengs kyi mjug skyong rnams grub ste rje nyid gtso bor gyur pa'i dpon slob gzhi byes rnams kyis mchog sprul zhig ma phebs bar grang so gter ston chen po rigs 'dzin bla ma'i gdan sar bzhugs dgos pa'i gsol 'debs gnang ba bzhin zhal gyis 'ches /
lcags 'brug gi lo gsar nas sngar rigs 'dzin yul mo bas rgyang yon pa lung nas gter gyi kha byang bzhes pa'i shog ser gyi ljags lung dang chos bdag las can snying gi bu bdun byung ba'i gnyag sa dz+nyA na ku mA ra'i sprul ba de rje bla mar ngos 'dzin mdzad /
byang gter rdo rje phur ba lugs gsum las 'bring po spu gi'i dbang dang lugs gsum ga'i chos skor gyi lung /
gru gu yang waM gi gter ma'i 'joms byed rtsal chen nyi zla nag po'i bka' gtad lung man ngag phyag len dang bcas pa gsan /
bang chen rdzong dpon chugs bde yangs pas rdzong gi lnga bas su mkhar las gsar rgyag byas pas sngags mkhar klu bdu 'a kyi gnod pas byin gzhug la ste'u thebs par gnyan kha 'khris pa'i shin tu nyen par sku rim la gdan drangs rgyal bo'i mdos dang gtor bzlog sogs gnang zhing 'brug pa bka' brgyud chos sdings bla mas mtshon thabs rten 'brel shes so cog yod 'dug rung nad par phan ngo ma ltas shing nyi thang slob dpon drung 'tshobs nad ba'i rtsa ni bsdags tshar khyed mdos 'chos kyi bzhugs rgyu e yin sogs rje nyid la gsungs pa thags bzhed kyang 'byin stabs ma bde /
'on kyang zhang ston pa'i bon bos klu bcos pas nad pa shi mal nas lhogs /
rjong dpon rgan par phan thogs che ba gnang rgyum byung rung gsog khang nas la 'dod chos kha yar stsal /
nub cig man la lam du mi dkar po dar dkar gyi gos rim pa mang po brtsegs pa phying zhwa dkar po gyon pa zhig gis rjo ngal phyin kha log tu bskor ba dang /
yang mi gnyis dri bshad lta bu'i tshul gyis rdzong bdag myur du brjes 'gro zer ba gsan bas mnal sad dus rdzong dpon gnyis brje rgyu e yin dgongs pha las ma byung rung la rting ma rdzong sde pa dga' ldan par gshor bas de'i ltas dang mi dkar po de sogs po'i lha yin pa 'dra gsungs /
dbyar ba lam shar nub rnams kyis sbyin bdag zhus nas khrom dbang dang de ga'i gdab lan sogs dbyar gzigs kyi thugs spro bar byung /
rje nyid kyi gcen lags kun dga' lo snga ma nas dkar rtse nas chu bo rir khri lcam de nyid kyi sku gdung gdan 'dren pa'i rtsis bshags nas tshung 'khor pa dang bstun steng grib kyi rnam bas yun ring ma bde bar dbang byin rlabs rim gro sogs yang lang du stsal zhing /
lo 'di'i ston dus kyi chos nyid du gyur tshe bde chen gyi zhing du 'dren pa dang pur sbyang sogs rgyas pas gnang /
de da dga' ldan khang gsar du ts+n+d+ra pa'i rtsa ba /
snyan ngag me long /
gso dpyad kyi rgyud chung gsum 'dzin ba sogs tha snyad kyi bslab sbyangs byed skabs lhas nas sde pas rgyal po bar khams su bzhugs pa'i sku rims las sbyor mang tsam dgos pa'i rgyu mtshan yang yang byung bas /
sngar las sbyor gyi ris la sbyong bdar byas pa rnams kyang bar skabs su blos btang ba'i rgyu rang med pas rje bla ma dga' ldan khang gsar du gdan drangs gshin rje dang rlung 'khor gyi lag len la brjed gsos dang dogs gcod zhus /
bi rir bde gzar yun ring 'gor na @# / /
las sbyor tshan che ba dgos mdog kha ba nas mchod rten la dgos pa'i rdzas gsog ba sogs 'og grabs gnang ba'i snyan gsan phul nas 'bras spungs su phyin /
pha 'gyangs par 'chi bdag zhal dbyeg gsar bskrun zhig dang 'khor lo 'ga' phyag bris su stsal nas gnang zhing slar yang dogs ma chod pa'i ris la snyan sun yang yang zhu dgos byung /
dpon po sbyin ba rgyal du rdzong bda' mdzad skabs dpon g.yog thams cad ar+g+haM gyis myos te lam du bde yangs pa'i g.yog po dang thug phrad byung bar brten rdzo nga dpon gyi rta drel brgyad cu skor phrogs /
dmag gis chos lung bkra shis sgang gi gzhis ka bskor dus rje bla ma bar mtshams la phebs brjod dpon gzhon pa gsog khang nas gnam lcags drag 'bebs dad gus che gshis dmag log pa dang rta drel gyi gtod len sogs ngo tsha spas blta bu'i zhabs tog tu 'gyur ba byung /
lcags sprul smon lam nas 'khor 'phral rje bla ma 'bras spungs su phebs /
'joms byed nyi zla nag pos gtses pa'i lung man ngag kha shas zhus /
de nus bdag thor yan zhig gis na bar byang ngos nas sku gzhon par mi rnams kyis b+chu 'gros las thag chod rang mi gsung 'dug bsde pa dang ta zhing chos rje sogs thugs nyams can rnams kyis 'brum par thag bcad 'phrod bsten gyi tshe rje nyid nas srung 'khor gegs sel gyi byin rlabs dang mdzod gtor gyi ri mgro mang du stsal /
rab gsal gyi rtog pa brjod pa'i yal 'dab las byung ba'i glang pho'i lo rgyus ltar sde pa gtsang du dmag mdzad par thugs blo rtse gcig ba'i shugs kyis rma kha dang kyi tshil gyi dpe bzhin bcas chog mchod rten bzhing ba'i mthun rkyen mdzad bzhed 'dug par brten dus gzhan du dgos byed gra mi 'grig par nges te nged rang nas rje nyid la rgyu mtshan gsol ba ltar chos lung mdo spyil du phebs /
sde pas thong smad nang so a bar btang ba'i chos lung gzhis gnas gsol phogs sogs dgos cha rnams phul lha 'dre drag po gnas khyad kyi za lung 'du khang gi shing can sa dgos 'tsham drangs /
shing ba ser rab brtan /
sprul sku lam rnyed /
cha khar dpon po /
chos lung ba gnyis /
lag g.yog gang dgos rnams gtong dgos pa'i ngas sbyar zhus /
snge ba byang nas phebs bstun grub pa dgos pa'i phebs sgol brten thugs brel gzhan ba'i ris bskyur nas bcad rgya gnang zhing dpon slob tshang ma nam langs sa rub kyis thugs rtsol mdzad kyang phyi rgya'i mtshon rtsi sogs grub tsam dang nang gi lta rang zhig chags rnams ma grub pa'i dus rgyal mo che chung gis gtsos pa'i sog po skyid shod du slebs /
bde chen mnga' khul gyi drung 'khor dang gsang sngags mkhar pa rnams ngo log par tha'i ji rdo rje rnam rgyal dang dar khan nang sos rgyal mo cha chung gi sog dmag khrid pa rnams rtse 'dzom du bde chen rdzong la skor rgyag btang ba'i tshe /
tshal gung gi bla ma rnams kyis skyid shod tha'i ji mjal bar phebs pa'i skabs chu gsor thongs la res rje nyid la chu bsgyur char gcod gnang dgos tshul zhus pa 'bras spungs su phebs par gtugs gshis de ga'i phyag len rnams gcung la bslab ston mdzad de hor zla lnga pa'i tshes bco brgyad la chos lung mda' nas dan bag bar gzhud ko gnang nas 'bras spungs su phebs /
lha tshogs kyi sku dang 'khro la ngi sogs zhib cha'i phyag las dang nyer lnga'i nyin @# / /
shun gdong mkhar la 'tshangs ka'i skabs skyogs gcog pa sogs rtsis dkar nag gis lto bcos de nyin dgos pa rnams thugs grabs tshogs su btsud de brtson 'grub dka' bcu bar rtsis sprad nas byed lugs kyi bslab ston gnang /
rdzong nang nas sgyogs gnyis cam zhig btsugs yod 'dug pa thabs byas 'phral chag pa sogs nges shes 'drongs pa mang du byung /
sngon chad sogs bos gtsang par dmag byas pa mtha' dag rlungs su ma brgyugs shing srid gtsang pa mang 'thang sgang la rgyab dus yin gshis rang phyogs kyi grwa ris de nyid mgo ba'i snang ba gdong ded kyi ris thor bu la cha ci yod 'gangs ches nas dpon slob paN chen rin po che dang sa skyong bsod nams rab brtan gnyis po ma gtogs rkad so yan gyi rang phyogs pa phal cher ya nga zhing 'bag mgo gnyis kyi 'jol 'gros 'khan mang ba 'jig rten gyi bya bzhag 'di la lhus things pa gal che ba don la mi bden rgyu yang mi 'dug /
lhag tu rje 'di nyid lta grub kyang gsang sngags rnying ma ba yin zhing gtsang pa nas sku rim pa'i gral du 'jug pa'i bdag rkyen sogs gang sa nas gzhogs phyed g.yang bsgyur gyi thal song de 'dra gnang don mi 'dug rung pha bong khar bzhugs yun rings pa'i dge bstan la thugs zhan dang skyid shong pa'i dpon zhen yin 'dra bsam pa byung rung /
slar zhib tu d+ph+yad tshe dam pa 'di nying la lkog gyur gyi gnas rnams chags thogs mi mnga' bar mngon par mkhyen pa zhig snang bas /
dge lus mchod yon gyi bde gzar tshabs su 'go ba ye shes gzigs pa'i me long du shar ba gor ma chag /
lcags dbrug gi dpyid gtsang gi span du skya btsun gnyis 'gro ba'i rjes la rlung nag chen bo dum chad rde'u rnams kyang khyer 'gro ba'i thag sga byed ba'i 'tshu ba ma'i brod du bud med nag mo ral pa rting par slebs shing dre'u la zhon pa zhig gi rgyab mdun kun tu mi ro mang po brtsegs nas khur ba yul mi dags mthong bas rtog bskyes te /
a gsas phab nas dris par lha mo dmag zor mas sde sring gtsang ba'i bla khur zhes smras ba /
gtam de blor ma chung nas b+kh+rims bsngags pas lo shas brjod gleng cher ma byung 'dug dung phyi sgor gcig nas gnyis su mched pa'i gnas tshul dang yul ma rdar bsam sogs la'ang rgyus 'dug pa srid pa gsum dbang mos rje bla mar lung ma bstan po'i nges pa'ang med dam snyam /
bcas chog gi rab gnas sgrub pa las sbyor 'jug rlon gtad kyis mtha' bsdu ba'i bar mtha' dag la zhal bkod kyis khyab par mdzad / /
rga dang pa lam gyi mtsho kha ral dang mkhar nag g+ngal 'gag ba kyi gsung 'phros byung bar mkhar nag la gtad na ming yig rags rim lo gsum las mi 'gyangs pa 'dug ces lung bstan pa ltar de khon nar song /
khams gsum 'khrug byed las kyi rlung dmar dang gnam lcags ur mo'i skor kyang phyag bstar nas bzhengs /
rlung 'khor shun gyi spel hril du 'dzugs par phegs pa ma 'gyangs par rdzong rgyab tu gla ba sgal ral 'ongs pa sogs rtags sna tshogs byung /
than rnams chos sde gsar ban 'khyol ba nas 'dzin cha'i nang kun gra mi 'grig ba'i nyams chen po gyu zhes ngam ring mkhan chen lo tsA ba gsung 'phros mdzad /
hor stong pa'i dpon rnam sras can gyi dmag stong phrag tam yas mas gang 'os su mtho 'tsham pa'i @# / /
thugs 'tshab kyis sde pas sras pa rab brtan btang nas dmigs bsal zhig dgos tshul byung ba bzhin srog 'phyan pa nag po'i rlung 'khor 'dzugs pa gnang song ba zla ba gcig gi steng du dpon rnams sras can kha shas chu shur du sog pos bsad /
de nas lo gcig gnyis kyi khongs su rnam ru pa rnams rtsa brlag lta bur song /
sog pe'i rta pa kha shas kyis snye phu brgyud sle'u chung du phyin par yul pa rnams kyis rta dad pa slar lha sar 'bul du 'ongs kyang sde pa'i dgongs par phog pa'i bka' bkyan babs lci ba yong ba'i sngon 'gro dang /
sngar nas sog bzlog pa'i gras su song ba dang /
lcog sgar ba'i bla ma aM ljag gis mchong yon gyi thog tu sngags bsde pas kyi rlung la bar btsugs pa'i grags pa bsam yas zur mkhar phyogs su mched pa dbu mdzad mdo sngags gling pas khyer yongs par brten /
sde dgon chags 'jig la gya ba'i nyes dmigs shar skabs rab 'byams pa bla ba dang sngags 'chad sbos phor ba gnyis kyis yal mo sprul pa'i sku'i phyag tham khyer nas rje nyid kyi drung du 'ongs pa bstan pa dang bla ma'i dam tshig la dgongs te thugs khur che bzhes gnang bas e waM lcog sgar ba'i rtsa ba tshugs /
slob dpon pa'i rlung 'khor rjes su 'bebs pa'i spar bag pa med par thag steng du skyur nas thums ral ta re gnyis 'khyar ba grwa ris 'dras dpe la khyer 'dug ces snye mo dgon pa ba'i nang zan 'dra las 'phrang sgo drung ba'i pus thos pa rjes su glang brjod byed snang /
bde chen rdzong sde pa dga' ldan pa rtsis bzhes par rdzong 'og ge sde dgon mtha' dag gi legs bya phul zin gshis dpon sa byang sems mas drib yang yang mdzad pa yab zur chen gyis gsan pas gnas tshul 'di bzhin 'dug pas mgyogs tsam phebs gsungs pa dang thugs brel kyang ha la mchod pas yar phebs gdong tshe dbang zhig dgos gsung ba bzhin phul dus nged kyi gzugs thugs rje chen po sems nyid ngal gso'i rnam pa phyi gsal nang gsal rgyab kyi po ti'i rtsig pa sogs kyang mi sgrib pa zhig tu gzigs ta tsag lir 'di ba gnang 'dug pa /
rang blo rang la lkog tu gyur par gzhal na yong don gal yod kyang rje nyid blo ba'angs bde stong chos sku'i dang nas dam pa rigs brgya'i tshom bu khor yug tu bar ba'i gzigs snang yin nam snyam /
yab sras lhan rgyas su skyid shod kyi zhal ngo phyi ltar du g.yang ma khyu gcig la nang ltar du ma re bur 'tshul gyi gsol thab khag bzhi tsam yod snang bar so sor thugs 'ang dangs pa'i legs 'bul mdzad /
ma gcig tha'i ji'i dpon mo nang o pa shi sogs la spos dgar phebs nas bka' dbang gnang mus la zur 'khor lo'i dbang phyag glo bur du bsnyun pa'i mdo spyil du phebs /
snyun g.yog sku rim sman dpyad kyi sri zhu cher mdzad na'ang dgung lo bdun cu don dgur phebs pa'i zhing khams gzhan du gshegs /
yang zab kyi 'khrid zab mo'i thugs dam dang sku tshe sngon ma'i bag chags kyis /
'jam gsar bas /
dang por 'chi bas 'jigs nas thos pa btsal / /
bar du 'chi brod dgos snyam sgom pa byas / /
tha mar 'chi rgyu med pas nyal nas bsdad / /
rgod po da yi bya ba tshar nas gda' / /
zhes ba ltar chos ba rab 'chi ba la brod pa'i tshul ma gtogs chos pa'i mal sar tha mal pa'i phung po 'jog pa tsho dang 'dra bar ma mchis /
'on kyang rjes 'jug rnams kyi @# / /
legs byas kyi ched du 'bri gung dang yol mo sprul pa'i sku sogs bla ma rnams la bsngo rten /
zhi khro dad kun rig gi chog gra /
chog mngal tshal gung grwa dmangs kyi mgon du yang dgon spyan snga skal ldan rgya mtsho dang grol ston la chos khri ba'i tshogs dbur ra ba stod nas zhal snga nas dam chos rnam rgyal gdan drangs /
sku gdung zhugs 'bul yang dgon spyan sngas mdzad cing gdung thams cad lcags gcod du song dgongs rdzogs kyi bdog pa kun spams bstod pas lags rigs 'dzin sogs sku nye mtha' dag rjes su yi rang bar gyur /
a mdo nas zhing skyong paN+Di ta zer ba rtsis dkar nag dang lha bris shes pa des sngar khyed rtsad bcad kyang dge rgan rnams kyis ma bshad pas ma byung /
nga lam mjal du 'ongs pa yin zer nas bka' brgyad bde 'dus kyi mgyogs dbang sogs chos bka' kha shas dang go la'i 'khor lugs kyis mtshon pa'i rtsis kyi dogs gcod mang du zhus /
dngul gos dang jas gtsos pa'i 'bul ba phul gser thog chos rje lo snga ma yongs pa nas bzung 'byor res kyis bka' chos zhus shing 'bul ba sogs gus ba lhur len /
'di lo mi tshogs ches ba dang dam sel gyi sku khams nyog pa tsam byung bar zla ba brgyad pa nas bzung sku mtshams shin tu dam pa rgyang tsam gnang ba'i khrus chab sogs rten 'brel gyi chogs dam grib kyi rigs rnams rjes mang du bsangs /
zla ba dgu ba'i tshes gsum gyi nub mo lo 'di ga dang rjes su rgyal po'i sog po dang yong shes ye'i bu nor bu rin cen 'khrugs nas phan tshun bcom res yong ba dang ma dmigs pa'i sa nas dgra dpung yongs pa /
tshes bzhi'i dgongs dga' ldan pho brang gi chams su bla ma mgo dkar po gnyis kyi rgang pa lcags sgrog gis bcings pa tshas lnga'i nub 'od gsal du rdo rje 'chang pha bong kha pa phebs nas slob dpon padma'i ska seng ge la bcibs pa zhig gnang ba /
tshes drug gi dgongs dga' ldan pho brang gi ltag sgo rgyab tu sde ba gcang pa dpon blon ched ma dang khyad par mgron gnyer don tshing ba shin tu gsal bar grong smad nas kyis skor g.yeng 'ga' zhig mdzad mthar g.yu bang sogs sku chas rnams rim gyis rtsis blangs pa shang tshul gyi tho chung dang phyag tham dngos gzhir dmigs ltas 'di tsher dpags na btsun pa lcags kyis bcings pa ar la gtar pas rang zhir 'gro nyams kyis ka nas rnying rgyal pa'i bar chad la thugs dogs che ba ma dgos shing gtsang ba'i mtshan don kyang mtha' tshes pa zhig yod pa mi 'dug /
dgra ngo gsar pa zhig la thugs bcag dgos phebs pa rjes su dbyad tshe gzhis ka rtser bar bskor g.yeng kyang grong smad nang so a bar yin 'dug pa dang gzhan ma'i dogs gnas sogs lung bstan du nges pa rnyed /
gu ru'o sku seng ge la bcibs pa ni bde gzar la brten nas bod kyi lha 'dri 'tshub ba zil gyis gnon pa dang /
ri dwags seng ges gcan gzan 'joms bltar 'jigs pa med pa'i ban thabs yin nam snyam /
zhabs drung byams pa'i gzims dpon se chen no mon khan gyi 'dod sbyar bzhin lha sar phebs chos la yar dang gza' lnga dus sbyor phan byed man ngag gi phyag len gyi ris gnang gos dar gyi 'bul ba bgya nom ba bul zhing khong byang la thon gdong spos dgar gzhis len rdzong ba gnang /
hor zla bcu gnyis pa'i nang du rje bla ma 'bras spungs su gdan drangs te gter kha du ma'i dkyil @# / /
'khar gyi dbang dang lung man ngag mang du zhus /
lo gsar dus rim la gshin rje khro chu'i sgrub zhag bdun dang bcas te zor las gnang ba'i che sku mdog kyang rgyun dang mi 'dra bar smug nag tu 'gyur zhing lta bar mi bzong pa'i gzi byin dang bcas me rlung sogs zor bkra rnams shin tu legs pa'i byin rlabs kyi tshan kha che /
chu rta zla ba dang por yab kyi dgongs rdzogs la byang chub chen po'i gser gdung rgyug mtho lnga pa zhig bzheng ba gnang ba'i do dam dbon po sbyin pa dang /
bal po gu Na shin can gsum gyis byas pa'i brdung 'phrul phra gsum dngos gtsang zhing gzungs bzhugs phyag bstar ma /
gsung rten la dri med bshags rgyud gser chos dang thang yig skya chos /
sku brnyan 'phral du ma grub pa'i dod zhal thang rnying pa rnams kyi gong gsham zhal khebs gsar du brjes pa'i rab gnas pa yang dgon spyan snga dang /
bzo bo 'go lung tshang mar zhabs tog yo nang bar gzabs rgyas gnang /
hor zla gsum pa'i nang du nged gtsang la 'gro gdong rje bla ma gdan drangs rkyen sel gyi dbang kha zhus shing khyad par dam sel la phan pa'i srung ba zab mo mang du stsal ba'i phan yon gyis dam grib kyi na bun chen po 'khrigs gseb tu phyin kyang gegs dbang du ma gshor ba'i bka' drin bla na med pa mdzad /
gung thang me tog mchod par skyid shod tha'i ji bgres pa rdo rje rnam rgyal gzigs mor byon pa'i bzhugs mtsher chos khrir mdzad par gzhi len gzabs rgyas bstar /
dbyar mchod yon lhan rgyas gtsang nas 'khor ba'i nged klu sbug tu sgar byas yod thog tshal gung gi bla ma rnams dang phyogs mthun du ngos 'phrad la phebs shing lhag par rje bla mas rigs 'dzin chen po'i phyag bris ma'i phur pod yongs rdzogs kha'u'i rten rdo la zhal gyi sku brnyan thams cad mkhyen pa bsod nams rgya mtsho'i phyag bris ma byin rten du stsal /
bla ma gong ma'i dbon yin dgongs pa'i zing ba'i dpon po nal nal gzhung pu sne spyor sogs yar skyed yong la ra kho na thugs la bcags kyang dpon po rang gi rang la byin rlabs zhu ba'i mar mchongs rgyag pa la dga' ba zhig 'dug bas gnang thebs che ba zhig byung ma song /
zla ba bdun pa nyes brtsegs kyi sngon ma'i tshes dgu'i mtshan lam mnal sad 'phral phyag bris su btab ba ni /
na mo gu ru ma hA kA ru Ni kA ya /
rje zla bral 'khor lo'i mgon pho mchog /
dpal tshogs gnyis kyi 'byor ldan ngag gi dbang / /
ngon ye shes su lhun grub yongs 'dzin rje / /
mtshan brjod dka' gsum spyi bo'i rgyan du mchod / /
yongs rta lo gro bzhin zla ba yi / /
tshes bu ga'i dgung gi tho rangs cha'i / /
rmi lam gyi bar do'i 'khrul ngo la / /
bdag dus kyi phyogs su kha bltas 'dug /
dgung sngo sangs dang sa gzhi kun mun pa'i klong / /
gzha' tshon gyi dra bas sprel nas 'dug /
de'i bar mtshams med par thog ser dang / /
btso glog dmar gyi bu yug 'tshub cing 'dug 'di lta bu'i cho 'phrul ci yin snyam / /
shar phyogs kyongs la phar bltas pas / /
mi lus la g.yag gi mgo can zhig /
ngon chu 'dzin gzugs su grub nas 'dug /
lho phyogs nas rta yi mgo can zhig /
snga ma bzhin phyogs 'dir bltas nas 'dug /
da nub nas kyang de bzhin yod dam snyam / / /
chu lha'i phyogs su bar bltas bas / /
mdog dmar po khro bo'i gdong can zhig /
snga ma bzhin tshur la bltas nas 'dug /
d+kho bo bar dor 'khyams 'dug snyam / /
bden med kyi mos blo ma gtogs pa / /
'jigs skrag gi rnam pa cher ma byung / /
@# / /
rje rgyal ba nyid gang du bzhugs yod snyam / /
shrId+hA n+ya kaTa'i phyogs bltas pas / /
sku 'od kyi rab bzhin bum pa'i gzugs / /
don brtan g.yos mi brdzi ba ru mthong / /
bgegs cho 'phrul 'di yi lta ga la / /
snyam pa'i dga' spro'i gdengs shig byung / /
de yi mod la gzugs med sgra gcig gis / /
khong thugs rje'i nyin byed bum par sbas / /
spyir 'gro drug kun mun pa'i klong dung dug /
sgos rkang gnyis kun mun khung lam mi rtol / /
'di myur du 'char ba'i gsol ba thob / /
ces zer ba'i mod la 'khrul snang sad / /
spyir rmi lam la rtag pa'i go skabs bral / /
sgos kho bo la tig gtad ma mchis kyang / /
kho 'khrul snang 'khyar bo'i brda chos 'di / /
don thog tu bab pa 'ga' yang byung / /
'di rgyal ba'i thugs rje'i 'jug pa dang / /
'bangs 'gro ba'i bde sdug gi ltas ma gtogs / /
mi kho bo la cho 'phrul 'di tsam ci /
ga mgon rgyal ba'i snyan du gsol ba lags / /
don blang dor gyi thugs rjes 'gro ba kun / /
bde ldan gyi zhing du khrid kyang 'tshal / /
zhas shugs 'byung du mal gyi dgon hrul du bris / /
zhes deng la dog chu yod pa'i lung bstan dang mthun par dam sel la brten nas lud par khrag yong ba'i glo nad 'dra mol lha rje rnams kyis ngos 'dzin cher med cing sman 'jam rtsa ba gang gis kyang mi phan ba'i rim 'od la 'gro ba zhig gis zla ba phyed gnyis tsam mnar ba /
zla ba brgyad pa'i mjug tu 'phreng bsten la ma stos par bla ma dam pa'i thugs rjes glo khur bu zhibs mos pa lhag par 'phel /
khal kha er ti ni hung tha'i jis klu skug gling khar gdan drangs sang gdong mas gtsos 'dod chos kyi dbang rjes gnang du ma dang srung ba'i ris mang du stsal /
gtsang gi skya langs la dpon slob paN chen rin po che'i sku zhabs nas /
dmag bskul gyi mi sna bka' shog byung ba ltar skye pa 'phrin las rgya mtsho er ti na hung tha'i ji'i rtsar rgyu mtshan mol bar btang ba de gong tha'i jis rje bla mar gtsang phyogs kyi bde gzar ci 'dra yong gi brtag pa zhus par /
de nub 'od gsal la nub phyags su sprin nag khrod nas thog sar glog sogs 'tshub chen po dang sprin gyis nyi ra sgrib la khad la bud med rta la zhon pa zhig gis nyi sprin gyi mtshams la rgyug cing nga'i gnas gzhi 'jig dogs 'dug zer ba'i mdo la nyi ma sprin gyis ma sgribs tsam shar chul gsungs pa'i nga dran te tha'i ji rang gi gcung bod yan no yon dmag bcas btag pas sog po'i sgri skad kyis kyang ban thogs chen por song /
rtsis snyan ngag sdeb sbyor mngon brjod lo rgyas sogs la dogs gcod zhus par lan rgyas par gnang bas shin tu mos ta dngul gyi maN+Dal ja gos dar kha grangs lnga bcu lhag bcas kyi bdog pa phul /
tha'i ji bdi bod kyi skad yig la mkhas shing mthong rgya che ba'i khengs pas bla ma yin chad la gus po byed ris su ma mo chis /
nged rang gi dge sbyor rten du rigs 'dzin rdo rje drag po rtsal dang khyab 'jug gi bris sku'i phyag bris gnang tshe 'od gsal du gzims chung mgon khang yin rgyu ba zhig na khyab 'jug gi snang brnyan gzi byin ltar mi bzong ba'i lha dngos su song ba 'dra mo dang /
r+wa gzhu thog tshang tsam pa sogs chos skyong 'khor ba'i spyan ltas mang du shar zhing /
nged kyi pa mas brgyud pa'i srung ma'i lugs su song gshis bla rdo srog 'khor rtod gnon sogs 'khor lo tshad ma lus la bcang rgyu gnang ba 'byor dus de phan dam grib kyi rnam pa'i lhongs shig yod pa'ang tsher ma dbyung ba ltar gyur /
zil gnon gyi thong sku @# / /
phyag bris su mdzad dus mtshan ltas byung ba phyag bris su stsal ba ni /
rmis ltas thod pa 'di bri dus 'di thod pa min rus spal gyi khog pa yin zer /
bltas pas rus sbal khog pa gser gyi mdog can zhig 'dug /
mi zhig gis gling 'od snyoms 'jug dgu dag pa yin /
gling 'di 'phags lam brgyad dag pa yin /
gling 'di rten 'brel yan lag bcu gnyis dag pa yin zer gling so sor rten bshad byed bzhig byung /
de nas bzung rnam rtog tsam la thod pa 'di kha dog gser du song 'dra dang lci ru song ba 'dra zhig byung lags /
zhes phebs pa'ang dpal ldan dus dgra'i dbang po'i thugs kyi ngo bo rnam pha srid gsum tshe srog 'chang ba'i rus sbal du bstan pa sogs chad du gnyer nas bsgrubs par ma bltos pa'i ye shes pa rang bzhin lhun gyis grub pa'i ltas su mngon mod /
kho bo brtson pa chung ba'i bcas sgrub ring du 'gyangs na'ang 'di lo sgrub pa mthar phyin pa'i ngos bcas chog bum par bzhugs /
dgun smad bdo chen gling khar kun ci rgyal mo'i sgar thog tu gu shri bla ma dang er te ni chos rje gnyis yod pas gdan drangs /
srung 'khar dang rim gro mdzad /
gu shri bla mas theg chen gan dril dang rta sogs kyi 'bul ba mang du phul /
bdag nad 'di las grol na yer ba phu mda' chos gzhis su zhus brag gseb gtsang dgon la btang nas bde mchog gi sgrub sde 'dzugs /
nyid kyang spos dga'i khur bzhes rgyun skyong dgos yer ba dam pa chos thebs su sbyor sogs zhus 'dug kyang dra bla ma ma 'gyangs par grongs ba'i thog tu mkhel /
nal dro gang mkhar las skyong thog rgong rnam rgyal gyis dbu mdzad pa'i dmag gis bskor ba'i jus rim la bde chen du gdan drangs khro 'char dang glang chen sna bsgyur gnang /
drung 'tsho cha bar shig nad byung bar ku su lu'i tshogs gsog gcod dmigs sogs la nan tan byas na phan yong shig gis so btab par mchugs na gsang spyod ji ltar thongs kyi zhu lan byung ba'i de nub nas shig rnams gar song cha med du gyur to / /
pad gnubs brgyud ba'i zhal lung zho 'thung rus / /
mthu stobs rtse brgya 'bar ba rdo rje'i mtshon / /
chos rgyal byang pas mgon khyod phyag mchan du / /
gtad tshe dga' rab dbang phyug snying rtsa 'dar / /
lan cig min par nges gsang bdud rtsi'i thigs / /
bdag snying sbran bas rig rtsal kun bzang srog /
zungs gyur drin lan byang chen thob nas kyang / /
rigs kyi cod pan gyur la mjal bar spo / /
rje btsun g.yu brag ye shes pho brang cha / /
chur mthong snang ngor ngan hrul glo bur du / /
'chi med grong khyer sa la mngon sum par / /
'jig rten mes pos sprul snyam 'phyang mo nyug /
padma 'od zhing bsgrigs pa'i lta gral du / /
thugs rje dbang grub rang rtsal nyer 'phos kyang / /
rgyal ba'i gdung 'tsho ba gtso bor grangs so pa / /
bstan 'dzin gcug tor rtser bkod nor bu'i tog /
snum zan grod pa'i rkang 'thung 'khrig pa'i klung / /
khe nyen gsher gyis don chen 'grub pa'i zhugs / /
'bar mnam babs las kyi rtag tsams / /
sgar gtsang srid sde'i chu bo skem ste mtshar / /
'byung 'gyur lcags rdul las phra'i gzugs brnyan kun / /
ye shes me long ngos su sgrib med par / /
shar tshe auD+Di ya na'i mkhan po dang / /
khye bang 'grang la gzhal byang gang gis dbye / /
brgya ba shig ltong du 'gugs pa'i /
thob phrul gyis / /
rnyeng 'tshol 'phyon ma'i zlos gar bsgyur ma ni yang / /
rang rgyud rnam par grol ba'i thugs rje che'i / /
'phrin las gdul byar 'jug de dngos po'i gshis @# / /
chu lug chos 'khor bsam yas su phebs /
dbu rtse yak+sha bA 'og gling bzhi gling phran jo mo gling gsum sogs rten brten pa rnams zhib mjal dang gser chab spyan 'byed dkar me snyan dar gyi mchod 'bul /
'jig rten spyi dang bye brag gangs can ljongs kyi skya rgu rnams bkra shis bde legs su 'gyur ba'i smon lam gyi mtshams sbyor gnang bar dge lugs mched yon sger gyi bstan sring la phan thabs zur pa zhig yin par dogs nas bsam yas rab byung pa rnams kyis de'i nus pa spyod byed kyi lugs su dpon slob rnams thegs rim gyis khrus gsol byas pa'i gnas tshul brag kha ba'i drung 'khor 'dras mnga' ris drung par bshad 'dug /
bsam yas mthil du bzhugs ring byang brgyud glo bur rgyal po nyag re a 'phel gyis gzan shing rgyas par phul /
mchims phu gsung gi sgrub gnas su phebs pa'i blon po mgul du rang grol gyi rnal 'byor pa kong smyon lha btsun nam mkha' 'jigs med dang mjal /
bang ri gter ston hUM nag me 'bar gyi dkon cog spyi 'dus kyi dbang lung rnams gsan /
gsang phug gis gtsos pa'i gnas rnams su mchod 'bul gsol 'debs /
smon lam rgyas par mdzad /
phyir lam phyag 'phreng gi thag pa chad pa ma mkhyen par dur khrod du phebs dus mdo 'dzin ma gtogs ma byung bar thugs dogs kyi rnam pa gzhan ngor gnang ba don du mdzad pa tha ma'i yang mtha' sku gdung rin po che der gdan 'dren pa'i mtshan mkho nar mchis /
phyir lam rdo rje brag tu phebs /
rigs 'dzin yol ma bsngar yam pu rgyal pos gdan drangs dus pal tshad kyi snyun ro yod ba langs pa'i mjug dang 'grib rkyen sel gyi bya ba khrus 'bul ba gnang /
zhab pa yar sngags 'chang chen po'i zhabs pad bsnyen /
smon lam gyi thog yol mo sprul sku lha sar mchod yon mjal bar byon pa'i sne shan gyi snyan 'bul dang do dam mdzad /
sa skyong bsod nams rab brtan gzigs phyogs legs pa dang 'grig pa'i mthong bzos bdag rkyen bsgrags zhang lhan gyi mchod gzhis dang gnang skyes rgyas par byung song ba sprul pa'i skus dbu mdzad phyogs de'i gzung gnas mtha' dag rje 'di nyid kyi bka' drin du nges pa'i rjes su yi rang mod /
rab 'byams pa wa ba sogs lhas sbyin drin bzo med pa'i ring lugs la brten pa rnams la cha mi 'tshal /
gzhis ka shar du gnas g.yar ba'i rigs 'dzan chen po dpon slob la rnyed bkur gzabs rgyas dang lha chen rdo rje 'bar ba rtsal gyi chos ka yongs rdzogs gsan /
sog po nor bu rin cen la dmigs pa'i gnubs kyi man ngag ral gri phyung rgyag cig mdo spyil du bzos nas blo bzang chos dbang la bskur te bla brang gi rang du ma khyer gnang 'dug pa bzhin rags sgrubs shig la sbas phyag bis nang du khyer yongs pa dang 'tshub kyi rnam pa'i tA zhing chos rje steng grib phog pa'i ngang lkugs bar rdzas sngags za yig gi bcos kas 'phral du smra ba bye ba'i do gso thon /
sngar phan ston yas mas tshor me tog kho na la brten nas dgon gzhis bla brang 'dzin dgos par padma mkhar ba'i phyag bzo bde mchog mkha' 'gro rgya mtsho'i gser skus thog drangs zhu rten dang bcas mchod gzhis zhu ba gnang ba char zhod snyoms tshe 'bru khal lnga brgya tsam thon ba chos lung na ga'i thog nas sbyor 'jags kyis 'tsho ba bsod snyoms la brten mi dgos pa las gsung ram 'degs pa'i grwa tshang 'dzugs thub pa'i thugs kyi re che @# / /
sar bro thebs pa ni ma byung /
zla ba gnyis pa'i mjug dga' ldan pho brang du phebs /
padma gling ba'i bla ma nor bu rgya mtsho dang phur ba lcags kha dma' dbang sogs zab chos mang du zhus /
zla ba gsum pa'i tshes brgyad kyi dgongs phur pa'i dbang gi sta gon gnang nas bzhugs gnas su phebs thog grang shum dang 'dar sil gyis sku bsnyel bar rim gyi pas zhabs byung phul kyang mnal ye ma byung ga'i dang la pho brang zhol gyi 'khur thab la me gshor nas rim gyis shar brgyud rnams tshig pa'i zhugs kyi phur po bdun thog tsam 'bar te lung pa thams cad nyin mo ltar gsal ba na snyun cher ma phyungs pa ltar zhi zhing /
byad ltas dang rgyal 'gong gi 'tshub lhengs kyis pho brang lte pa la 'chor nye ba'ang rje bla ma'i lha sngags ye shes kyi nus pas rlung kha shar phyogs su 'gyur bas gnod pa ma byung /
gtso bor phur ba'i dkyil 'khor sgrub mchod gnang zin pa'i mthur mngon /
'bras spungs su ar po'i stabs nged se rar sdod dgos shar bas rje nyid kyang phebs rgyang tsam bzhugs nas chos 'phro rnams stsal /
gnas rnying rgyal po'i 'tshub ltods che tsam byung bar 'jam dpal gshin rje'i sgo nas mnan sreg sgrub pa'i 'khor ling 'dri ba dang phyag len gyi zhal bkod gnang /
yer par lags rigs 'dzin dus kyi chos nyid du gyur par gsal 'debs ston mjug me mchod legs byas spel ba'i mthun rkyen gya nom pa'i rjes 'jug rnams kyi glo'i rab bkang /
bla ma bka' brgyad yongs 'dus kyi spyi lung mdor bsdus snying bo las /
khyad par gdug ba spul gyi lo shar dusH. gnam rtags 'od dkar skya rengs yang yang 'charH gza' skar 'khrug cing byang du ho rtog g.yoH. 'ol ba ga'i phyogs su chos pa'i rkyen byas 'khrugH. dbus gtsang sde 'khrug 'gro rnams nyam thag 'gyurH sa g.yos nad rims lo gsum lo nyes 'byungH. lo dgu'i bar du dbus gcang dbu rur 'tshogH. ces pa'i don ltar sbrul rta gnyis la rgyal khams byings la sad mo cha byung nas thams cad mu ges mnar bar brten skyed shod nas sde pa thog rgod rnam rgyal gyis de ris la phan pa'i bcos thabs dgos tshul gsol ba bzhin bde chen du dpon slob tshad mas zhag bdun gyi bar sngor dkar gyi ngos bum gter bca' ba dang sgrub pa mdzad nas skyid shod stod smad kye ri mthos bkra legs pa dkar phyogs la dga' ba'i lha klu yong sar sbas /
nor bu mchog rgyal gyi g.yang 'gugs gnang bas nye skor tshor sad skyon lo sdam las chung tsam byung rung yul khams byings la ston thog bsdu med du ma sod cam las lung bstan gyi lo ma thengs pas phebs pa zhig byung tshad min 'dug /
yol mo sprul pa'i sku'i zhabs drung du phebs pa'i cho sprul sku rin po che yang rab 'byams pa sogs gra ris ma rungs pa du mas thugs dkrugs shing lo rgyus la lar sprul pa'i sku dang am ljag sel med par grags la /
phyag mdzod mnga' gdag bas sde srid sna dkar rtse par zhus pa ltar na rab 'byams pa sogs las kyang slob dpon par thugs 'khang che tshul thos pa dang sngags sdebs snying gzer nag po'i ma @# / /
ya dang ma'i kha bral nas ya dang de bzhin pha dang la sogs yig 'bru mang bor bris srubs kyis sngar slob spyangs byas pa rnams dang mi mthun pa'i mgo 'khrugs par brten rje bla mas phyag dpe de ga yol mo sprul skur spyan 'bebs dang sbrags ngag pa zhig g.yar bo dgos tshul zhus pa'i yan du slob dpon pa thugs bsam nag drags dpe mang por 'di 'dra 'ga' 'ga' byon 'dug pa'i khrod kyi sdebs shig tu mchis /
ngag pa 'di bzhin phul yod do gsung ba'i phyag bris ngom mthong ba dang klu gong blon po'i skye ba'i ngos 'dzin sogs la dpags na yid gnyis su snang ba ci yin cha ma 'chal /
gnag ltar gros dbang ma rungs pa kha shas kyis /
chu rta skya langs chen mo'i dus kar lugs dang sa 'og 'brel thag byas nas dmag phyi 'brangs rtsis kyis sgar btags la rtse gsum bskyon pa sogs slar gnas pas da 'di tsho'i khrod du bsdad na mi rgan rjes su khrims rar mi chud pa'i nges pa mi 'dug ces 'phrang 'go shel grong du gzims khang byas bzhugs pa dang 'grig /
rje 'di nyid kyi gzigs snang la gzims khang gi g.yon ril nye sras brgyad rang byon dang chu bo gyen du 'gro ba sogs ya mtshan pa byung ba rnams phyag bris su bkod nas spyan 'bebs dang gnas chul gnang bar bla ma rin po che lung grin gyi skyes bu dam pa yin ba dang thugs dang kyang gzhan dang mi 'dra bas dag snang la nges pa ci yod /
gzhan kho bo'i nyal sa la de 'dra yong ba'i re med /
g.yung gi rnam thar du slob ma dad pa can gyis bla ma zog por gtong ba'i dpe yin 'dra gsungs chos rgyal byang ba'i gter gsar bla ma mtsho skyes rdo rje sku gsum rigs 'dus kyi dbang lung gi gtsos zab chos du ma gsan /
sgrul ba'i sku dgung lo so bdun dus byon pa'i tshems shig sngar gnang yod 'bug pa rtags bzhin e byung zhes dri ba mdzad par da lo ring bsrel zhig 'khrungs tshul zhus par da rgad po 'gro ran pa'i rtags yin phebs /
tshur chibs kha bsgyur gdong thugs dam rten gyi phag mo'i sku khyad 'phags shig la bzhugs khang bzo rogs gyis gsung ba bzhin bsnams phebs /
gung thang chos khri'i shing rtsi 'dzugs pa'i sta gon mdzad /
shel grong nas sprul ba'i sku'i phyag bes shig byung ba bdag gi rmi lam du dur phrod 'di na nged kyi gtso mo mi 'dug zer bud med mang po du ba zhig byung bas phag mo'i sku de med bas lan 'dra ba bzhugs khang gi tshad blangs ba'i sku tshur bskur gsung ba bzhin 'bral 'bul dang bzhugs khang yang bal bos myur du bzos nas phyag tu 'byor pas dgyes par gyur /
'di lo sos dbyar gnyis ka char zhong shin tu dgon zhing sprin 'khrigs ba na rlung dmar chen bos gtor ba'i stod sgang kyi char 'bebs pa kun ngal brgyas 'bang pa bya lam rjes med du song /
rje bla ma'ang phyogs phebs thugs brel gyi lus pa dbyar dkyil la'ang zhing thams cad zangs sder lta bu thugs kyis ma bzod nas las sbyor gnang bar 'phebs ma thags la sngar bzhin rlung gis gtor ba /
nub cig mnal lam gyi tshul du bla ma chen po dbu shin tu dkar ba sgar gtos chen po rgyab pa'i gzi brjid can zhig mchis @# / /
ba sngar nas thugs 'dris yod rgyu ba'i mjal bar phebs pa'i dri ba mdzad bar nge da tsho 'dir char bzung gi yod zer bas /
nang bar nas 'byung bo de da g.yas kyis bcos ma thag char chen po zhag kha yar babs kyang gzhi nas zhod chung bas lo tog gi rtsa ba tshugs pa ni sems can spyi mthun gyi las la ma grub pas dka' bar snang /
grwa tshang du phur ba zhig 'dzugs rtsis gyis las byang gi rgyas bsdus sogs la bslab ston zhus par grang so gter ston gyis mdzad pa'i sgrol byed drag po'i rno mtshon chas dbang gi gter gzhung kha yar dang bcas bka' gter gyi bla ma mang po'i bzhed tshul kyi dogs sel stsal /
stag lung zhabs drung dang rgyal tshab drung pa lho brag nas gtsang du phebs pa'i sgar khrod du 'brum nag gcig mched pa mchod yon ston ka dbus su phebs skabs nad mtshams ma chod pa'i skyid shod sgor du gron chad kha yar byung bas nged 'ol dga' phyogs su 'gro ba'i sgo dod /
rje bla ma dngos su gdan 'dren ma thub pas srung ba zhu bar sde pa blo bzang mthu stobs de skabs gra tshang gi sgrigs 'grim yin pa btang bar gang ci'i blang dor gyi bslab bya lhug stsol du byung /
'ol dgar bsdad skabs rje bla ma sku khams mi bde ba'i gnas tshul thos par tshe dpag med lcags kyi sdong po'i dbang bskur gyi dmigs rim dang 'brel ba'i sku tshe bsrid thabs kyi brtan bzhugs mang du byas pa'i tshe 'od gsal gyis tshul du bdag gis tshe dbang phul ba'i rnam pa byung ba dang mi ring bar snyun tshul bstan pa'ang gzhi med du dangs pa'i ngos mjal tshe zla dus tshes grangs 'grig pa'i gsung gleng thos pa rnams po mtshar rgya gnas su 'dzin pa nged la de 'dra'ong ba'i lung rtogs kyi cha shin tu phra na'ang rje bla ma mi 'phrog ba'i thugs rje dang nus mthu tshad med pa mur 'khas kho bo'i che ba dbyung ngam snyam /
stag lung zhabs drung rin po che'i bka' drin la brten nas gar lugs kyi dgon pa sdong mkhas nyi shu skor ma dor tsam gyi su prat+ti'i ts+tsha /
rag tu gnas na'ang smyug la legs bshad gling pas lnga phyi bar gsum du byed 'jol 'ji ba spyod pas 'chi bar nye ba'i dkyil 'khor nyer bsdur thug gshis sle'u chung byams pa gling dang smon po bdog gnyis legs gling par ni mi 'jags /
zhang lhan dang sa brjes nus na phyag 'tshal sgog rnyid lta bu'i btsun chung gang las gdung ma de la 'byar ba'i dpe'i rnying ma ba rnams kar lugs kyi dgongs ba len dgos gshis ma nus /
sle'u chung rtsa ba dge lugs kyi dgon pa yin pa bla ma drag shul mthu ldan zhig byung na mchod gzhis rnams kyang rang dbang ma 'dus dogs pas sang srung ba'i sprin pa lta bur rje nyid kyis zhal 'dzin gnang dgos tshul rdo rje brag pa dpon slob tsho nas byung ba /
dgon pa 'jig par nye ba'i gser gton pa'i sa ro de 'dra la thugs bde ga la yod kyang rigs 'dzin la bsras kyi dam tshig la dgongs nas zhal bdag gnang ste zhabs kyis bcags /
der sprul sku sle'u chung pa'i spyil bu /
bzo ra /
mchod khang na phyag bzo'i dus gsus sangs rgyas gan+d+ho la'i nang du bzhugs pa /
ba ser gdung gnyis /
jo bo rje /
rgyal ba btsong kha pa'i sku 'drar nang bzhugs sku chos dang gtsang khang nub tu nag po skor gsum gtso bo thog tshad la rja'i zhal dkar yod la @# / /
gtsang khang shar du dam can seng zhon thog chad rnams bzhugs pa'i lha khang yang 'jig tu nye bar zhig gsos kyi zhal bzhes mdzad rung dgon pa'i kha 'dzin ma gnang nas skyong bsod nams rab brtan kyang mi dgyes /
rgyas rgyas gnang bar gra rim rnams karma pa kho nar song zhing rdo rje brag ba'i gnyer las 'dzin rnams kyang rta pho'i sgal bcos ngan la mngon te phyogs 'phul gyis gnang dka' dgag bya che zhing dgos ba chung bar dgongs te lo shas nas 'khur bskam bo'i zem 'jog mdzad pa /
spyi pa dang bar ba gros pa gsum / /
phyogs ris zug rngu ldang ba'i rgyu / /
zhas pa'i don du ma song ba'i legs thog tu 'khyol /
tshal mthil gyi dgon lag yin zer ba tshor 'gong po spun dgu 'chub pa 'dra ba'i ras rul gyis dus 'da' bas sle'u chung gi 'od gsal sgang du bla mgon gyi sku bskum khru gang tsam pa sarba gats+tshar nye ba la zhig gsos phran bu gnang /
rgyang cam bzhugs bzhed kyang shing chu'i stabs kyis ma thub cing phyir lam shel grong du rigs 'dzin chen por brtan bzhugs phul zhing zhag bzhi lnga tsam stan chags /
spang gshod ha ri kha ba chos bla ma'i snyan gsan thul kyang mdzad par ma shar /
shing sprel lo chos 'khor lha sar gnam sa'i dbang phyug bstan 'dzin chos kyi rgyal bo'i sku rim du 'joms byed 'char kha rag pa'i bzlog ba gnang /
rigs 'dzin yol mo ba sku ltem zhing mkha' 'gros gdan 'dren pa'i sbyan ltas byung ba gcung sgam smyon sprul sku dang phyag mdzod mnga' bdag ba can gyis bsun bzlog brtan bzhugs sku rim gyi ris byas na gsol bar /
rin po che sbom dga' nas gdan 'dren thub na nged rang gi gter lung du gsal ba bzhin gangs nas rten 'brel 'grig pa tsam yong shas che gzhan byas ma byas med gsungs pa ltar gdan 'dren byung ba bzhin bebs /
mkha' 'gro grib sel bsun bzlog dang 'brel ba'i brtan bzhugs /
mkha' 'go'i bshags skong /
rje nyid nas na bza' dal bcas sgar ba so sos brtan bzhugs phul /
dam tshig gcang ba dang yid mthun pa byung bas lo gcig cam sdong gsungs pa der 'khod rnams kyi mya ngan sel byed kyi dgongs gzhi can pas tshad ldan min 'dug gshes rigs 'dzin nyid kyi sgu rA hu la'i rnam par gyur pa dang nub cig rA hu la'i skal ba chad ces bud med kyi skad lhang ba zhig gsan pas de ma thag bzhes can nang gi khrung bzhes 'phro de bsngos nas gnang /
sang nyin nas khyab 'jug gi mdos nag cig gtod dgos 'dug ces rdo rje brag nas sngags 'chang brag lha ba don grub rgyal mtshan gyis gtsos ba'i brgyad gra gcig bos nas btang ba'i mdos yang thog tu bsgul ba'i dus rigs 'dzin chen pos sngags pa rkyang pas btang ba'i nyams kyis rim gro la 'gyur mdog kha po 'dug kyang mdang rmi lam du rab 'byams pa wa ba gar byed pa byung bas mi rgan yun ring mi sdod par bdug gsungs /
nyin cig shog bu la rnal 'byor ba ang rag tsam ma gtogs gos med pa he ru ka'i chas sbrad cing lag na kha TwAM ka bzung ba zhig phyag bris su mdzad nas rje bla ma dang sgam bo sprul sku sogs la ston bar gnang /
'di gang yin zhus bas ma 'gyangs par mi rgan dbyibs 'di 'dra ba byas nas rgya gar phyogs su 'gro ba 'dug /
skye ba phyi ma'i pha ma gnyis kyang mdun thabs byas zin pas rgya gar du skye ba len dgos shas @# / /
che gsungs pa'i che /
dpon slob rnams kyis nges par sku'i bkod pa bsdu na gter zhabs bzhes pa'i ched bod rang du sku skye phebs dgos tshul gyi gsol 'debs nan cher mdzad na yong rgyur da dung bzhugs la res rten 'brel la gnod dogs pa lta bus ri bo dpal 'bar gyi gter 'gyangs skyon du song /
gsang ba'i lung bstan sogs zhal che mas phal cher rje bla ma la gsung 'phros kyi tshul du gnang /
re zhig sku khams bde ba'i khul gyis gung thang du phebs /
sman tshul bla ma steng grib kyis mnar bar srung bcos byin rlabs mdzad pas bde 'go bstad /
chos khri'i 'du khang gi ldebs bris rnams phyag bstar te gnang ba'i sman bla bde gshegs brgyad kyi la la mkhyen lugs 'ga' re sman lugs dang rnam grol ba lta bu rdzu 'phrul gyi phyag gis 'du mdzad /
gnas bcu rgyal gyi si thang la cha bzhag bzheng bar gnang ba lha bzo ba dmangs mas mdangs tshon bcad gsum gyi 'phro 'thung nas legs par grub /
zur rams pa dpon dar ba dpal 'byor dar rgyas dge ba'i bshes gnyen chen po yin kyang rdzas bsod chung bas sku chas dbul bar ga ba'i dzam dmar gyi dbang lung gnang ba bzhin zla gcig gi bar khong gis bsgrubs pas mtshams grol rgyu'i zhogs bye ri stag rtse nas sku rim la byon zer ba'i bda' byung bas dngos grub myur ba'i thog chod /
de nas bzung ste sde ba dga' ldan pa khag gnyis /
skyid shod stod smad kyi rta drung mang po dang sog po'i dpon mi bzang du ma'i bla mchod du gyur /
me phag lho 'brug pa'i thog tu ye shes mgon po phyag drug pa'i gtor chen sogs bsgrub par 'bras spungs su byon zhing pha bong kha'i gdan sa mdzad nas bstan 'dzin chos kyi rgyal po'i ti shrir gyur pas mtshon 'phrin las nam mkha' dang mnyam pa'ang rje 'di nyid kyi bka' drin yin /
gung thang mchod khang gi tshe dpag lha khar du spyan sba skal ldan rgya mtshor rnam sras dang tshe ring ma'i skor sogs bzhed chos kha shas 'bul ba gnang /
sprel zla'i tshes bcu'i nyin nged rang gi dge sbyor rten mtshan brgyas kyi bris sku nyin thar du grub pa'i zhib po de 'dra rdzu 'phrul gyi bkod pa ma gtogs lha bzo ba ji ltar lag ma phyogs kyang yong tshod du ma mchis /
glo bur du gdan 'dren byung ba ltar 'phrang 'go phel grong du phebs /
rigs 'dzin chen po ma dzal ba gnang ma 'byangs par padma 'od kyi zhing khams su gshegs pa'i sku bur nam zla'i stabs kyis nang bzhugs kyi zhal bkod mdzad /
bla gnyer gros pa tshos dgongs rdzogs kyi khur gang yang 'khur mnyan pas byes pa rnams kyis gras 'brig par re zhig gsang ba'i rgyas btab /
nged 'ol dga' nas 'bras spungs su slebs dus rje bla mas bye ma a krong gi slob dpon chen po'i sku la stod byang pa'i nang rten gtsang sde srid nas theg mchog gling pa'i spyi rdzas su sbyar ba theg gling dbu mdzad rab rgyas kyis sprul pa'i skur phul ba dang thob rgyal du bzhengs pa'i bka' brgyad gra tshang dpus bsgyur du byung bar /
sde pa bsod nams rab brtan gyis mkho dgu'i 'byor ba char bzhin du snyil bas rdo rje brag gi gdan sa pa'i dgongs rdzogs sde pa gzhung nas btang ba de 'dral dang gsan yas rma byas pa dang mi 'grad byas ba chung mi 'dza' bar bshad pa'ang mi bden pa 'dra zhig @# / /
snang /
phyag mdzod mnga' bdag pas dpus bsgyur gyi 'byor lan du skyabs mchog dam pas bor ba'i nyam thag par dor 'khyams pa lta bu bdag 'dra bla ma'i dgongs rdzogs cam ya' gtong rgyu med pa'i skabs su dgos bde bka' drin che chul gyi yi ge shod thebs med pa bris 'dug pa myangs na rang bzhin brjod pa'i rgyan kha nar snang /
rje nyid nas zhe dgu'i bar gyi sku tshigs dang dus dran gyi mtshad pa sogs dngos grub kyi rtsa ba bla mar dgongs te mdzad /
lo snga phyi chor gsang sngags mkhar pa'i bsod nams rgyal mtshan sogs kha shas kyis sa skyong thog rgod rnam rgyal gyi sku mdun nas bogs pa'i bong bu khal bcas 'phreg pa sogs sde pa gcang pa'i mtshan don gyi nyi ma nub long med pa nas rmu rgod skye bo'i lug pa skad gsang mthon por sgrog ba'i rim pa mang du byung song ba'i sdebs su /
'brom stod nas gcung lags dgos pas ser bogs rdzong du phul bar sngags mkhar bas snying nad kyis ser gzhis phrogs par sde pa bsod nams rab brtan kyi bka' shog zhus pa'i lam du ma song ba'i lan du ngan bslabs kyis gcung rkyen lam du btang pa kha mchu'i 'jog kha mi mdo na bu zhal ras 'degs thub pa zhig yong la res zhu 'bul gnang song rung a ma shi ba'i bad phyin gyi dpe kho nar song /
gtsang dus bla ma sog bzlog pa dang khams pa lung pa'i nu po lta bu bsad na ge sar gyi stong ltar byas pas mi zin pa yod tshod du 'dug na'ang 'di res lha sa skor lam gyi ku ku zhig bsad pa las drag pa'i dge stong sa bcad ma stongs tsam las byung ma song /
'on kyang 'di snang gi bzang ban mun nag ga glog 'gyu tsam dang khyad par rdzogs chen pa rnams snang grags thams cad bde gsang chos sku'i rol ba yin gshi gong gi gnas tshul thams cad spros bral gyi ngang nas phaT rgyab ste tshe phyi ma bshul thag ring bar dgongs nas dge sgrub kyi bslab ston gnang /
rkyen ngan dang de la dmigs pa'i zhe sdang gi rgyus mi ma yin gyi lus blangs 'dug tshul a lags bsod nams kyis snyan du phul bar brten zhi khra dang thugs rje chen po'i sgo nas rigs drug gnas 'dren dang /
gri sgrol gsang pa'i man ngag la brten nas gnas ngan len las spar te mi lus su nyid mtshams sbyar ba ni gzhis ka shar gyi lags 'phrin las rnam rgyal yin par snang /
rtsas mchad nas grang so gter ston chen po'i sku gdung zhugs 'bul la phebs /
gdung la mchod pa brgya rtsa zang zing gi 'bul ba mdzad /
me mchod grub nas zhag gsum gyi bar bur khang rgyas btab ba'i ring ye shes kyi me rang 'bar lta bus dbu thod ril po dang gdung rus phran bu tsam ma gtogs phal cher yal ba mkha' 'gros gdan drangs par thugs des mdzad /
sprul sku phyag rdor nor bu dang mnga' bdag phyag mdzod pa sogs kha shas la zhi khro dgongs pa rang grol gyi dbang lung gnang zhing sprul sku la lta bas bogs 'byin pa gsang ba rmad byung dang dur khrod bdag po'i rjes gnang chos skor gsan /
rigs 'dzin yol mo ba'i sras mo lha lcam jo mjal la byon pa sne shan sags kyi zhabs 'degs dang khyad par bla ma'i sras mor song bas 'bul ba rnyed bkur bzabs par gnang /
stag rtser sde pa tha'i ji mched kyi jo mor lha rgya ri ba'i lcam byon pa'i sna chog srung 'khor @# / /
sku rim la phebs /
phan bde sprul sku ngag dbang rgya mtsho khengs drags kyis bla ma bsten par bag tsha bas chos thob thob nyung bar rje nyid kyis 'jigs byed bcu gsum mas thog drangs gsar rnying gi dbang chos mang du gnang / /
khong par mi tra 'khrid drug tu grags pa'i zhal snga bka' brgyud pa'i zab ches yin khul zhig yong snang pa gsan /
gnam gong bla ma bad ma legs grub kyis phan bde ba'i zlar chos zhus snang ba khong pa yon tan che tshad cig 'dug pa thugs mgu pa'i gsung gleng mngad /
bar khams nas 'phags pa lha'i drung 'tsho bar g.yu thog snying tig gi dbang lung /
rgyud bzhi'i lung /
da'i zla grogs sngags pa zhig la thos grol gyi dbang lung stsal /
mdo spyil ba rnams kyis rgod tshang pa'i gsang yum ma gcig 'gro ba bzang mo'i phyag len gyi brtan bzhugs phul /
'di lo nas bzung hor zla bcu par khro ral /
pad gling drag dmar gshin rje khro chu /
'joms byed /
'char kha /
mgon po 'bar ma /
sde bdun rnams kyi mdos gtor gyi rim pa /
hor zla bcu gnyis par gzhung gi sku rim du dmigs pa'i bla ma zhi drag /
gshin rje dug sdong nag po gsum gyi tshogs brgya /
gter mgan phyag bzhi pa dang dam can sde dgu'i bskang brgya /
'jam dpal khro chu rigs gsum 'dus pa'i gtor bzlog rnams star chags su 'dzugs pa mdzad /
stag rtse nas zing pa'i dgon 'og gi mi phyugs la khral gsar 'gel byung bar bla mas tha'i jir zhus kang ba khang sku skyes mi dbang g.yul rgyal nor bu'i dgongs pa 'di ni rta rnga brgya gshags las kyang phra zhes byas pa'i lo rgyus ltar don ma smin pas bla gra nang zhig pas rje bla mas mthun rtsis kyi bslab ston mdzad rung /
gra pa rnams kyis stag rtsar gtugs pas dgon pa rtsis bzhes skabs bla mar 'jags gang che'i thabs dang sbyin bdag tsho dang bstun pa'i ngos slar lnga ba rgyu'i sa bcad la g.yog khams ba zhig gis mo ston bsad pa'i rkyen gyis 'bri gung phyogs su bros /
sde pa stag rtse bas dbur stod sems dpa' chen po bla mar bsko ba'i 'jas byung bar gra ris rnams 'jigs te rja nyid dgos chul stag rtser zhus pa bzhin tha'i ji'i phyag tham byung pa 'di ris thugs sun las spros pa'i dge mchan che ba mi 'dug rung bla ma gong ma'i bstan rgyun la dgongs nas zhal gyis bzhes /
zing pa dbon po rang gis byas nyes ma go ba'i rje bla mar log phar bltas te zas ngan gyi sbyor brtsom zhing nang rten dang khyab 'jug gi dam shing brku bar btang yang lam du ma song ngo /
rtag tu gang snang thams cad ngag zhing gi /
rten dang brtan pa'i ral par 'byams klas kyang / /
zan g.yang gsung gi dben gnas zung 'brel bar / /
sri zhu gzhan bskul ched du dngom mam snyam / /
gter min gter brdzus rag la gser gsol mkhan / /
ma yin sprul pa'i skyes mchog grang so ba / /
dgyes bskyed rtse mor son pa'i mchod pa'i sprin / /
dus gsum rgyal ba kun la bstab pa bzhin / /
dga' ldan bstan pa'i zhabs 'deg sa snga 'gyur bas / /
mi srid srid pa'i ngal bsten sge ma'i 'bras / /
smin che bzhad pa'i don gyi e raN+Da / /
bskams be'i cho ga rdzun min mngon sum rdzogs / /
lus med lus can sna tshogs sbyor 'phrul me / /
dus mtha'i @# / /
sbyin za ltar 'bar che dpal rtse / /
dpal chen phur pa'i byin rlabs 'thor rlung gis / /
shar phyogs rgya mtsher slebs par bsnyal ba bzhin / /
shel greng ri bo'i khyad par gzigs pa'i nyams / /
'od mtshan dpag med gnas kyi mchad par 'gran / /
kun dga'i ra bar thub dbang sras slob kyi / /
snang brnyan sgyu ma bkye ba'i grong la 'khu / /
klu gong log pa'i smon lam shugs btsan yang / /
sprul pa'i gter ston re zhig bzhugs gsol thabs / /
ras la snum ltar rnga yab gling gshegs par / /
drin bzo'i mdzad khur mgon khyod phrag par lci / /
shing mo bya lo dmar po rir pho brang gsar bzheng gi sgo dong pa'i thog mar rje bla ma 'bras spungs su phebs zhag shas bzhugs nas nged dpon slob phyogs mtshungs sus 'dul la po ta lar byon /
rje nyid kyis lha srin sde brgyad cha mnyam pa'i ched du rgyags rngan gyi cho ga zhogs star dang /
hor zla gsum pa'i nyer brgyad kyi nyin phyag bstar nas rgyud sde'i dgongs don bzhin sa bdag lto 'phye'i thig 'debs gnang /
rang byon 'phags pa lo ke shwa ras skyong g.yul rgyal ba'i dus po ta la nas gzhis ka brag dkar du gdan drangs /
rta lo sde pa a dpal gyis dmag gi rngan bar se chen tha'i ji la phul ba bod rten gcig mtha' la 'khyer na mtha' dbus 'jig ces lung bstan ltar shes ldan rnams blo mi bde zhing rdo rje 'chang pha bong kha pa 'phags pa yar gdan 'dren pa'i rtsol ba byed ran yin zhes mang por gsung yang do dam byed mkhan dkon zhing yul dus gnas skabs kyis 'grub kyang dka' bar 'di'i dus blo gros dang brtson pa mchog tu yangs pa nga la'i kun ci rgyal mos do dam mdzad nas /
'phags mchog 'jig rten dbang phyug gi sku brnyan yid bzhin gyi nor bu gdan drangs pa dang 'grig rten gnangs che ba tsam gyis phyi 'brang gi 'byung po mi yong ba'i nges pa mi 'dug pa dang rgya 'dre zhig yod pa'i mtshan ltas kyang shar bar brten /
dpal chen khrag 'thung drag por khros pa'i chas su zhugs te bgegs skrod gnang bas mi ma yin gyi chogs rgya mtsho'i pha mthar bskrad rmang zhabs su dgra 'dre gnon pa /
stong du bum gter dang sel srung 'jug pa sogs pho brang chen po bkra shis dge legs kyis khyab pa'i 'phrin las mang du gnang /
de nas mdo spyil nas dben par dgongs te zla ba dgu pa'i bar rdo rje gsum mi 'da' ba'i bcad rgya dam par mdzad /
'phrin las drag por bsgrub pa'i rigs 'dzin karma ma hA gu ru'i ljags bsnyen gyi tshe nub cig seng g.yabs nas gzugs med pa'i lag pa nag po zhig brkyad nas mar me la lag pa 'gebs pa'i 'tshub lhongs kyi rnam pa'ang byung /
yang zab kyi rdo rje gro lod dang byang pa'i gter gsar 'chi med sku gsum rigs 'dus kyi ljags bsnyen dus dam sri 'byung po thul nyams dang sku tshe'i bar chad sel ba'i ltas ya mtshan can 'ga' zhig shar /
zhogs shig gsang spyod kyi skar gsal nas thig le dkar po zhig shar ba rim gyis gcig 'phel gnyis 'phel song nas mthar gzims chung gi nang thams cad khengs pa na zhal dang spyan yo zhing phyag g.yon pas tsho mi zin pa byung ba mngon spyod kyi @# / /
las sbyor mangs pa dang /
gzhung gi drung 'khor las tshan la dgra gnyer par ma mtha' dag mnyam pa nges med kyi tshul du shan dang chu kha da rbad bcad la song ba'i dam sel gyi skyod du ngas shing /
zhabs 'bring pa rnams kyis bcos ka gnang dgos tshul gsol bar thog mar sngags rdzas kyi thabs shig mdzad na dgongs pa la deng sang bstan srid thams cad dar zhing rgyas pa'i skabs 'dir bskyas chen btab ba mi legs rgyu mi 'dug dgongs khu 'khrig med pa'i thugs thag rbad chod kyis ro snyoms gnang bas nang par snyun gzhi'i shul tsam yang ma lus par sprul gyi shun pa brjas pa lta bur song /
'bri gung pa rigs 'dzin chen po chos kyi grags pas mchod yon du las sbyor gnang ba rnams nag gu zer ba'i phyag g.yog nang ma zhig gis stag rtse tha'i ji brgyud mchod yon du gsol ba la brten ston mjug zhabs drung rin po che lha sar sgor bskyil gyis thugs sun che ga bas phan thogs dgos pa'i rje bla mas phyag bris byung ba dang chos rgyun sogs gang sa nas byed spro bas sde par nye len btang bar mi yong ba'i 'jas byung rung nan tan chen po byas las sku la dam dog yod pa'i nyes dmigs lta zhog sa cha rdzong gzhis sku chas chang ma la zegs 'ther med pa'i rang 'jags kyi zhabs tog 'grub pa'ang gtso bor dam pa 'di nyid kyi thugs rje'i mthu kho nar nges /
rje bla ma 'bras spungs su gdan drangs te bka' brgyad bde gshegs 'dus pa'i sgrub dbang /
g.yu thog snying tig sogs za ba chos mang po'i bka' drin stsal /
rje nyid kyis brag sna chos rje ayon bstan 'dzin la yang rdzong snying tig gsan song rung khong pa mtho dma' che drags pas brgyud pa la yang med pa lags sam rnyam kho bos ni zhu ba ma shar /
me khyi zla ba dang po'i mjug tu 'jam dbyangs bla ma dkon cog chos 'phel dga' ldan gyi gnas su rje btsun btsong kha ba chen po'i spyan sngar phebs par sngon du phyogs pa'i nged kyi phyag 'bul la phyin pa'i dus rje bla ma'i sku mtshams zla dgu ma'ang grol zin pa dang 'grig pas mar lam chos khri bla brang du zhag gcig bsdad gzhi len rgyas par gnang /
tshe dbang lcags sdong ma zhus shing de thog nas brgya rtsa zhi ba sku tshe'i rten 'brel du phul /
bla brang 'du khang sogs la shis brjod gyis gsung ba bzhin me tog gtor /
'di lo'i dbyar nged kyang mtshams dam ba zhig byas pa'i skabs de dus rang gzhan su la'ang dogs gnas med rung rje bla ma'i spyan ltas su nged rgya nag la 'gro dgos pa shin tu gsal ba'i lung bstan dang bud med dkar mo zhig gis ras kyis gril ba'i bum pa gnyis khyer nas 'di tshe chu yin pas bzhes pa zhu zhes phul 'dug pa de skabs sku khams mi bde ba'i dus yin pas sku tshe'i 'phrang bsal bar snang /
bum ba cig shos kyi chu nas kyang dgos gsungs pas 'di nged la ster rgyu yin 'di ma gsol na da lo dog cha chen po yod tshul dang yang gsang drag mo'i bris sku bzheng ba gnang bar bu mo des bltas nas khyed ma gcig dpal lha'i sku bzheng gi yod pa e yin zer ba sogs ngo mtshar ba'i gzigs snang mang du byung ba mtha' dag blor ma nges shing brir yang ma lang /
rigs 'dzin yol mo ba chen po'i thugs dam gsal snang la shar ba bzhin chos rgyal byang ba ngag gi dbang po'i sku'i rnam par sprul ba mon mkhar rnam sras gling du bya nag gi rigs su @# / /
'byon pa'i lung bstan shog khra gnang ba ltar nges shes 'drongs nas sprul sku rin po che rdo rje brag tu gdan drangs pa rim gyis 'bras spungs su dbu gtsug gsil bar phebs dus rje gla ma sku khams bsnyun pa dang 'grig gshis ngos phebs ma thub par legs skyes kyi zhu 'phrin 'bul ba rgyas par gnang /
sngar sgar ba mnga' thad sgang la rgyab pa'i dus zhwa dmar ba'i drung yig kha rag bod 'brug pa 'jam dbyangs sngags rnying ma la mi gus shing khyad par rigs 'dzin yol mo ba dkar chas su gyur par skur pa tshan po che 'debs pa sgar pa lugs gnyis ka nas dgun chu bzhin rim bri'i steng snga pa rgyal bzang pa yul don bas kho pa sdod gnas ma rnyed par rdo rje brag tu chud la re'i rgyu mtshan legs lags mang po gsol yang /
grang so gter ston thugs bkyel che bas mchod yon nas dgongs khrol byung na ma gtogs mi nus zhes de ris kyi bsten sgor ma mdzad rung /
rjes sor bla ma aM ljag gis kar btsun mang po bskyil ba'i gnas chul 'phrang 'go drung pas sa skyong bsod nams rab brtan gyi snyan du phul bas rten brtan pa thams cad gnas dbyung mdzad rgyu'i gsung gleng dngos su'ang thos shing bla ma btsan 'jog gi phyag tham gnang bar rje bla ma zur chen la ngan dgos byed tshul lho byang gnyis kar gleng zhing bla ma'i g.yog de don 'di yin med bar gung thang du yongs nas nyin kha yar brlag stor 'tshol ba lta bu'i bla brang gi phyi nang kun tu sgor sgor nyug nyug mang du byas pa na zhabs 'bring pa rnams kyis mi tsho'i lab rigs dang bcas zag rjas 'tshol mi yin 'dra zhes zhus 'dug rung khong de 'dra mdzad don med ces thugs dogs cher mi gnang /
sde pa zhad mkhar nas rig byed pa 'jam dpal rdo rje rigs 'dzin ngag gi dbang por shin tu gus shing tshur yang thugs nang gtsang ba'i phebs sgor byang pa dang 'phyang rgyas pa sku nye mchod yon gzhan dang me 'dra gshis thams cad mkhyen pa bsnyen rdzogs bzhes par legs ja dang bcas ngos kyi mjal 'phrad byed 'dod yod kyang slob dpon i ljag ba /
sde ba phun tshogs gling ba zhabs drung snying sogs kyi blor mi chud 'dug pas lag thog tu 'gel mi bad ba 'dra gsungs pa dang /
rigs 'dzin yol mo ba chen pos da lam slob dpon pa rang yang mchad yon mjal bar lhan du 'gro gsungs bar dpon slob rnams chur phebs pa dang aM lngag skyed gshongs bde ba can pa'i rim grar 'gro ba rgyab gyes byas /
'das pa'i bar la lo mang rab song rung mchod yon phyogs su ye mi yong ba mnong langs rgyu yod bdag kha mo la khong pa skyon can min pa'i sgrub phyogs kyang ci rigs snang bas /
kun mkhyen bus rnying rgyud la gsungs pa ltar lkog gyur gyi rigs 'di btang snyoms su bzhag pa legs sam snyam mo / /
rje nyid lus can kun la byams brtse che bar ma zad snga 'gyur gyi bstan ba spyi dang bye brag rdo rje brag phyogs kyi nyes skyon mtha' dag sbed pa lhur len pa las gsang ba'i rnam thar tsho zhal gyi zur tsam la'ang 'don pa mi srid rung brgya kha thal mos mi khebs pa'i nyams @# / /
kyis skad ca gzhan dag nas rim gyis mched pa'i gra las dol gsal ba'i dber snang ngo / /
rdo rje brag nas gru bu yang waM gi dbon brgyud khams bsngags 'chad don grub bkra shis dang gong dkar nas sngags 'chang stong grong ba gnyis la 'jam dpal rigs gsum 'dus pa khro chu dug sdong /
dam chos dgongs ba yang zab /
sba dong gi gter ma'i 'jam dpal zhi drag phyed gsum /
lha chen dbang phyug rlung zhags /
gter kha 'og ma dang rin chen gling ba'i na ga rak+sha /
rat+na'i dam can gter gnas mi 'dra ba gnyis /
rlung 'khor zhi drag gi ris sogs dbang lung phyag 'khrid mang du gnang /
gzims khang shar ba'i bla ma gra ris 'ga' zhig gis rje 'di nyid la 'os tho byas bar dge slong bsod nams rgyal mchen can gyis dge min rnying min 'di 'dra la mi bsko zhes mas 'jog gi gtam btang na'ang nA lan+da'i 'bul dbon khams pa bros thabs kyis song rjes bla ma med mur /
bkra shis ljongs chos rje'i bla ma dbu mdzad zer ba /
de chen nas bsko bar sngon du phyogs ba gang sa nas khong tsho'i blor ma chud pa'i sla nga tsha dus kyi skam pa dang grod pa ltogs dus kyi zan gong bzhin khong tsho gros thog nas gung thang lcags ri nang la bla ma gnyis kyi dgos don mi 'dug /
lhag tus rnying gnyis nang mthun pa bcas bla ma gnang dgos pa'i rgyu mtshan gsol ba khong tsho'i g.yo skor gyi zhu ba mkhyen pa gzhir bcas dang sle'u chung gi skor la rdo rje brag gi slob dpon dang chos mdzad rdor legs sogs sros dbang kha shas kyi thugs sun che tsam byung ba'i lte bor dbon po dgos pa la thug pa slar bshags pa 'bul bar 'ongs pa na sku 'khor rnams kyis dam sel 'dra e yod gsol bar nged rang rdzogs chen bar song bas 'khon 'jon byas zhan 'dra zhes spyan 'bris ngang ba tsam yang mi gnang zhing /
bstan don la thug pa'i ris ma gtogs sdar gcung po gsod mi gros bcas sogs la las sbyor gnang dgos tshul tshang mas zhus par thugs do mi gal bas mtshon rang don du sku dgra gdug ba can gyos drung du btud na phan ba lhur mdzad pa'i rgyal sras chen po'i rnam thar ma gtogs ye mi gnang ba dang /
gzims khang shar pa rnams grub mtha' bsgyur dgos kyi myu ngan gyi za non par brtse ba chen pos zhal gyis bzhes shing bde chen du'ang de ka'i rgyu mtshan gnang ba thugs la 'thad rgyu med tsam gyi ngos sde pa gzhung gi la cha'i ral gri la 'jom bya'i rnam bas 'gab gram dang bcas gza' tshes dge bar gzims khang shar pa ba rnams kyis chibs bsu ser speng gi mdun bsus te gdan sar phebs thogs skyong thog rgod rnam rgyal gyis bsko ja'i gnang skyes /
yang dgon /
chos khri sogs sde phan tshun gyi gra ris sbyin bdag tshang mas legs 'bul bzabs /
sbom sde dang gdan sa khyon gcig ba'i gshis sku tshe gong na'i rten 'brel gyis nam mkha' 'ja' sbrin gyis khyab pa sogs ltas ngo mtshar ba byung /
dbyar gzims khang shar ba rnams kyis dbang gzhi bteg ba'i tshe bde chen nas sgrib par gyi khrom dma' nag tu 'khyil bar tshe dbang gnang /
sbyon bdag rnams la shangs len bzang du mdzad /
me phag shar nas bla ma khro bu bas gsol ba btab pa @# / /
la brten bka' brgyad bde gshegs 'dus ba'i sgrub chen 'dzugs ba gnang bar yang dgon spyan snga /
gnon 'dzom ba sgang pa /
sngags 'chang don grub bkra shis sogs kyis gtsos ba'i bla ma sngags pa /
sman pa sogs brgya skor la sman sgrub ma gtogs sgrub dbang rgyas par stsal /
grol dbang khrom du dbang rdzas yang dgon zhabs drung gis 'degs mkhan mdzad pa sbyan snga lugs gnyis ka nas khungs btsun pa'i grags bas kun ha las las su byed /
mtsho smad du byang ngos nas bkra shis phun tshogs kyis gdan drangs pa'i zhor lam snang rtse gzhis kar gu ru jo tsho'i gter rdzas du ma dang sde ba nam mkha' tshe brtan rgyal po'i phyi rten gyi gser gdung /
gtum drag me 'khor gyi rdza sku sogs gnas gzigs mdzad /
de nyin gung tshigs kye ba zhes ba gra 'grig rgyu med par ji ltar 'gab zhus pas gzhis ka'i rgyal bo 'dis gzhi len byed pa 'dug gsung ba ltar gzhis gnyer blo 'gyur nas go bur du gsol tshigs zhus /
rgyal khang gi rgyal po nges kyang gzugs dngos su bstan nas 'phrin las sgrub par dam bcas tshod du 'dug /
drag dmar gyi rdza sku de de nga rgya nag la 'gro dus rtog pa bcug bas gter kha tshad ldan tsho'i sku dang mi 'dra ba'i 'jim bze ba mkhas ba zhig gis bzos tshod nas byon shin tu gtsang bar snang /
kong bo rdzogs chen pa 'bras ljongs phyogs la 'byon pa'i lam yig rje nyid kyi gsung bzhin smin grub zhus /
me tog mchod ba'i skya hrags gcig sgom lde par 'khri ba'i gra bsgrig tshar du dngar bas yang dgon dbus gring gnyis kyang nad langs pa'i rje rgyas su song /
chibs rags phan tshun gzigs res byung skabs yang dgon sbyan sngas dbu zhwa 'bud ba sogs bkur bzos che bar phul /
ston mjug 'bras spungs su phebs nas zhag shas bzhugs de mo sprul skus kong po spyi khang du gdan drangs khro chu'i chos skor sogs zhu 'dod tshad tshad ba la phan bde sprul sku phyogs su phul nas phyag thog tu ma bkal ba'i gsung gleng zhib mol dang khong gi phyag tu rkun rgyab rdzun mas byas pa'i zhal gyi be'u bum nag po'i dpe yod 'dug pa ma dpe dkon gshis 'phal bshus gnang song ba mi 'gyangs bar chos phyag tu 'phrod pa'i rten 'bral sngon 'gror dogs /
lho'i jus rim la chos rje dbon dar gyis phyag drug pa'i gtor chen mdzad pa'i 'khor lo / /
sngags 'chang don bkras bas shun du 'dzugs rgyu'i 'joms byed rlung 'khor rgyun gyi bzlog mnan sogs phyag bris su stsal /
gung thang du gshin rje kho chu'i zor las kyi sgrub zhag bco lnga gnang ba rtags bzang po yod 'phror yang dgon spyan snga 'brug zhen ches pa'i ja rgyugs kyi gdong zor sa la lhungs pa gur dang go cha gu ru rat+na'i sngon 'gror song /
yang dgon zhabs drung gis dbu mdzad gung thang ba rnams kyis grib sel bsu bzlog dang 'brel ba'i brtan bzhugs phul /
rin po che ngag dbang ye shes grub pa'i dbu thod zing ba ba tsho'i rten skal du hril le bzhugs pa rin po che rang gi sku brnyan bzheng ba gnang ste nang du bcug nas zing bar gdan 'dren la phebs /
gung thang du grub pa'i dbang phyug tshe 'phel bzang po'i sprul sku kun bzang dbang po la byang chub gling pa dpal rgyal mtshan gyi zab chos kun bzang thugs gter /
rat+na'i drag dmar /
bdud rtsi bum pa'i dbang sogs zab chos dkon pa mang du gsan /
stag rtse tha'i dzi @# / /
mched kyis dgos pa'i rdo rje'i sku rim srung 'khor la gdan drangs /
'bri gung gi phyag dpe sku khrus pa'i dpe cha sna bsdus pa'i mi khur gcig tsam dang /
r+wa lo'i thugs dam rten yin khul rdo rje 'jigs byed kyi zhal thang phul /
sle'u chung du mi zhig 'der skyes nas khog tu brlams te bla ma 'dra la gtugs nas nga lus 'di dang bral ba'i thabs shig gyis labs par brten /
nang mi rnams gyis byang bzhu phul bas ring bor ma lon bar tshe 'phos nas mi lus thob ste byis pa'i dus nga spos dga' dpon slob kyis 'dir btang zer smras pas 'ur langs te skyabs 'jug zhu mi je mang du song /
dga' ldan pho brang du phebs nas zhag shas bzhugs dbang lung 'ga' zhig zhas shing snga sor nas gsung gleng yod ba ltar yar klungs bkra shis rtse chos sder khyab bdag gnas gsar ba chen po'i drung du zab chos rnams gsan par 'gyangs med du phebs pa'i thugs thag bcad gung thang du grubs yul la skor tsam phebs ngos /
rdo rje brag tu rigs 'dzin sprul pa'i sku mchog mjal bar phebs chos 'brel gyi thog pa tshe dbang hrIH gcig ma 'bul bar mdzad /
rje bla mas rigs 'dzin sprul pa'i skur lcags sdong ma'i dbang gi phyag 'khrid stsal zhing tsag li yang 'dri ba gnang dbang bskur lugs kyi deb la'i rgyus ba bzhis pa'i skyon bas ba ngos sku tshe 'di'i bka' chos kyi thog ma nged rang nas zhu zhes dbang khang du rje bla ma dam pas dbus rnam gling sde ba yab yum gra ris rgan rim dang bcas bar lcags sdong ma'i dmang tshar gcig dang phyi dro rje bla ma nang lcog sgar ba yongs rdzogs la gsol ba 'debs le'u bdun ma'i lung ste chos sgo gnyis 'byed pa'i khur bzhes gnang bar sprul sku rin po che yang rjes su yi rang gi thugs bzo ba'i gsung 'gros kyang thos /
rnam sras gling nas gdan 'dren byung ba dpon slob lhan du byon ba bcur du bzhugs pa'i nub rnam sras gling gi sde ba a mi glo bur du cho dus byas pa'i bang phyin srod 'khor la byung ba gsol 'debs la 'phral du bteg ba bya skad rgyab ba dang rnam sras gling du phebs pa'i 'pho ba /
bar do'i smon lam dang rigs drug gnas 'dren mdzod /
legs pa gling nas glang phu nas dgra 'dul gyis mtshams sbyor gyi zhu yig dang bcas bkra shis rtse chos sder zhabs drung dpon rin po cher bka' chos zhu bar phebs chog ba'i nye len dang /
sne'u sdong rtser bkra shis rtse'i gzhis ka bzhugs mtsher la g.yar bo zhu par theg gling dbu mdzad rdzong bda' gnang /
de nub bya sar bzhugs gnas mjal mdzad sar phebs lam du tshe chu 'bum pa mjal mkhan rnams log byung ba ded rang tsho phyis btsam yin 'dra bang 'gro dgos gsungs che chu 'bum par zhabs skor gnang bas gnyags lo tsA bar 'khrungs pa'i dus gyi mdzad pa mang po gsal bar thugs kyis dran /
tshe'u ca ner bzer chog ba'i mang ba babs /
shas brag la rgyang phyag dang smon lam rgyas bar mdzad /
bkra shis rtse chos snga'i rgyal sko'i 'gag tu gra dmangs rnams kyis bsu ba dang bcas bla brang du dbon slob gnyis dar sna dang phyag 'bul rtse sprod kyis mjal 'dzom gnang /
sngar phan ngos mjal lta zhog phyag bris phar gnang tshur gnang gi lugs 'dris kyang med rung snga mo nas thugs 'dris 'dris pa zhig bar skabs su ma mjal ba mngal ba lta bu'i dgyes tshor dang dag snang chen po rje bla ma gnyis kar byung ba sku tshe sngon ma nas dbon slob tu 'brel ba zhig yin chod du 'dug @# / /
ces sku 'khor ba rnams la gsungs pa sngar zhal 'dris ya med pa'i skabs rje bla ma'i dag snang la khyab bdag bka' 'gyur ba kha che d+harma pA la'i rnam sprul dang gzims khang shar gyi bla brang 'dra rung ba zhig tu khri mthe ba'i steng sa skya pa'i bla ma sku bongs che zhing gzi brjid phun sum tshogs pa la chos mang du gsan ba byung ba rjes su rje btsun bka' 'gyur ba chen po'i bzhugs gnas bka' chos gnang tshul sogs sgo mtshungs pa dang der ma zad kha'u brag rdzong pa'i bstan pa spel bar rdo rje 'chang tshar pa chos rje'i rnam sbrul du thugs ngas 'drongs par cha mtshungs su mchis /
thog mar nad so chos mdzad pa'i spyil bur bzhugs zhag gcig mdzad rung sang nyen lha gzigs mi'i dbang pos bkra shis rtse'i gzhis ka bzhugs mtsher du g.yar po phul nas der bzhugs yul gnang /
rje bka' 'gyur ba chen por 'di nas bzung snga phyir snyan brgyud tshad ma bzhi ldan gyi chos bka' gtos che ba re gsan res rin cen gser gyi maN+Dal dang tshogs kyi 'khor lo sogs snyan brgyud dang po'i rten 'brel sgrig phyogs rgyas par mdzad nas thog mar tshe dpag med dkar po phyag lugs kyi rjes gnang gis sgo bya /
kye rdo rje man ngag lugs kyi rgyu dbang /
nA ro mkha' spyod kyi sin+d+ra ra'i dkyil 'khor la brten pa'i byin rlabs nyam su 'khrid shin tu smin rgyas nA ro ta pa'i bzhed gzhung slob bshad thun mong ma yin pa chos skor yongs rdzogs /
in+d+ra mkha' spyod dang mai tri mkha' spyod kyi lung /
rje btsun gu ru kulai thun mong dang thun mong ma yin pa'i rjes gnang /
DoM b+ho lugs kyi sin+d+hu ra lha lnga'i byin rlabs /
dmar chen bgegs kyi rgyal po phyag bcu gnyis pa'i thun mong ba'i rjes gnang /
dpal mo snying gi gser thag can /
nor rgyun ma dmar mo /
lha mo ti nu gsum gyi rjes gnang /
dmar chen skor gsum dang dmar chung skor gsum gyi be'u bum yongs rdzogs /
zhal bsnyen dus kyi mgon po'i rjes gnang /
rtsa gsum 'khor lo bzhi'i 'khrid kyi yig sna rnams ma gtogs pa'i dkar chag nang gi chos skor tshang ba /
snyan brgyud ha la nag po'i ba'u bum sogs zab chos lhug par stsal bar gser srang gang phyag gtod kyi 'bul ba'ang mdzad /
rje btsun bod mkhar ba chen po yab sras slob rgyun dbu ru phyogs su 'phrin las chas par skyid shod du khong dpon slob la dbang sdung yong ces log rtog byed pa thugs la mnga' pa dang /
gshen rdor seng gis phag mo gru pa da'ang du bsdus pa'i kag chol ma'i yo rgyus kyis khyad rkyen byas rje bla ma'i thugs la mchod gral gyi me'u dmar po pha gi na dbang sdud cig med dam dgongs pa khyab bdag bka' 'gyur ba'i mngon par mkhyen pas mchod dpon 'jam dbyangs la de tshur thong dang gsungs nas ze'u kha bye ste byin rlabs rten sogs spyan 'bebs gnang bas rje nying thugs mos bla nas blar 'phel /
chos 'brel dgos tshul phabs par ras chung rnam sprul bkra shis rgya mtshor slob dbon chen pos dag snang du stsal ba'i tshe dbang hrIH gcig ma 'bul ba mdzad ring slar chos bka' mang tsam zhu ba'i snyan gsan gnang /
mkha' spyod ma'i 'khrid gyi bsnyel tho spyan lam du 'bebs pa gnang bar 'bul thengs gcig la 'di 'dra'i dngos gtsang ba ya mtshan che zhes shin tu dgyes /
lugs gnyis @# / /
kyi gnas tshul gyi gsung gleng zhib rgyas ngos 'dzam gling rgyan gcig pho brang ser sdong rtser gong ma chen por phyag 'bul la phebs par sum gdan snyes 'bol gyi bkur bzos dang gzhi len zur gsos gya nom pa gsol ba sbyor sbrel gyi bar dri ba zhib rgyas slar jo mo lugs kyi phur pa'i dbang lung zhu dgos 'dug ces bka' stsal /
'di la zla ba shol khyad nas hor zla dang po'i tshes bcu bzhi'i phyag bzhi pa'i gtor chen rten 'dogs dang 'grig pa'i dpal ldan bla ma dam pa'i phyag nas ma'i ya shes kyi mgon po phyag bzhi pa'i ru mtshon chen po bgram 'dug par smon lam 'phrin bcol mdzad /
yar lam rnam sras gling du rjes gcod la pang gling drag dmar gyi gtor bzlog /
nag rtsis kyi sri gnon dang nyes pa kun sil gyi mdos gnang /
sgrags su rgyal yum ye shes 'tsho rgyal gyi bla mtsho dang zhabs rjes mjal /
gung thang du phebs ba'i 'od gsal du mi ras ljang gu'i ang rag gyon pa rgya dang sma ra dkar ba lag tu rkang dung khyer ba zhig byung nas mgon po bsod nams mchog ldan sngon kha che d+harmA pA la dang tshar pa chos rje /
gzims /
khang shar gyi bla ma sogs kyi skye ba yin nga la gtor ma re yang ma chag pa sbyin dgos /
nga'i chos skor rnams gang rung rung lam ster zer pa byung ba'i sang nyin mgon po shing drung ma dang zhal gyi thang rnying zhig 'bul mi 'byor pa rten 'brel gyi sgo 'grig par dgongs nas phyogs phebs kyi tshe 'bral spang mdzad /
nged lha sar yong thog yar klungs la phebs pa'i gnas tshul gnang bar nyang cem phebs /
mi ring bar dga' ldan pho brang me tog mngon par bkra ba'i lding khang du byon /
'di lo ltor dmag bcug nas mchod yon gtsang du bzhugs pa'i 'gol skabs dang 'grig khyab bdag bka' 'gyur ba chen por gsan pa'i chos bka' rnams tshang par zhus /
khyad par nA ro mkha' spyod kyi nyams 'khrid rdo rus thugs par bsgoms bas kha phyir bltas kyi shes pa nang du khugs nas gsar ma'i dge sbyor lam du longs pa'i thog ma'ang 'di nyid yin pas bla ma dam pa'i sku drin ni byang chub kyi bar du 'khor ris su mi gda' /
dpal mgon gdang brnyan can gyi zab chos gnang dus gnas chung chos skyong yin zer ba'i rgyal po khog tu zhugs pa'i gzi brjid can zhig pho brang lhag sko'i 'gag tu byung nas zhing skyod dbang po'i chos skor 'di rnams gang rtsol gyis grub pa gyis zer ba byung gsung ba chos rgyal rdo rje drag ldan rang yin nam mgon po'i 'khor zhig gis rnam pa de 'drar bstan pa yin cha ma 'chel yang don la chos grub pa'i 'phrin las ma zed pa'i legs par mngon /
grub bu'i bsnyel ro yod par dwags yul chab chan la phebs pas 'phral du drangs tshur lam bshes gnyen chen bo shar ba'i 'bum pa mjal ba gnang zhing bla ma a rong dge slong gis gnas bshad bla brang du g+ngan drangs nas gzhi len zhus /
sa skyong bsod nams rab brtan 'dam bsam grub bde chen kyi ar po'i zhal bkod la thegs pa'i sa brko rdo slog gi nyen sel gyi sku srung 'bul bar mkhar rtse lcad rar byon pa'i gdab lan du yar klungs bkra shis rtse phyogs khyi 'brul lam mnyes pa'i sgyur sbyang gnang /
zing ba dgon gong 'og la tshe dpag med dang bla ma zhi drag gi dbang stsal nas gung thang du phebs /
yang dgon ka dgu ma'i sbug tu bde mgon 'khor mang gi logs bris skya ris dang sbyan 'byed gnang /
spyan snga skal ldan @# / /
rgya mtshor zhang bka' rgya'i dbang lung yongs rdzogs gsan /
khyab bdag bka' 'gyur ba chen pos las sbyor mang po gnang zer ba'i snyan khra la brten sa skyong bsod nams rab brtan gyi thugs kyi 'dzin stang gzhan du gzhol ba 'dra'i brjod pa sna tshogs kyis skyid shod phyogs su phebs bar thugs ya nga ba rje bla mas mchams sbyor gnang ba'i rkyan gyis mang mkhar mu gu lung gnyis bar rnam par grol ba'i dga' ston gyi dbu tshugs te dbyar gyi dus rje btsun bka' 'gyur ba dpon slob rgod dkar brgyud gung thang du zhag shas bzhugs nas dpal ldan 'bras spungs su nged dang ngos 'phrad la phabs pa chos dang 'brel ba'i gsung gleng zhib mol dang /
snga pa bsod nams rab brtan gyis spyan ras kyis btsal ba nas chos 'khor dpal gyi lha sar brtan pa'i bdag po jo shAka sogs gnas khyad par can gyi mjal ka gnang ngos zhang bde ba'i rdo rje'i pho brang chen por chos kyi 'khor lo rgya chen po bskor ba'i mthun rkyen phul nas rje bla ma rnam gnyis stabs gcig par bzhugs /
rje nyid kyis bkra shis rtse chos sder gsan pa'i chos 'phro'i rim pa mi dbang chos gsum dang /
mai tri mkha' spyod gnyis kyi byin rlabs /
bstan srung bye ba'i sde dpon dpal grur gyi mgon po lha brgyad /
bcu gnyis ma /
gri gug lha lnga ma /
gshin rje ltar grub pa lha bcu bdun ma bzhi'i dbang /
mgon po lcam dral lha gsum /
lha brgyad ma /
lha bcu gnyis ma gnyis kyi rjes gnang thun mong ba /
mgon pa khro chu'i rjes gnang /
phyi 'khrid rdo rje brag rdzong /
nang gi brag rdzong sngags rgod /
gsang ba sems nyid rtsal 'don /
rtsa gsum 'khor lo lnga la brten pa'i gsang 'khrid rnams kyi nyams 'khrid smin rgyas /
mgon pod me 'bar ma /
der ma 'dus pa'i kha skong po ti /
gyi ljang glegs bam /
dud sal po ti /
gsang ba las kyang chas gsang ba snyan brgyud po te rnams kyi lung man ngag phyag lan ngo sprod /
mthu stobs kyi dbang phyug dpal mgon stobs 'phrog nag po gdong bzhi pa'i thun mong ba dang /
las bzhi'i mgon po /
bram nag bshan pa drug skor rnams kyi rjes gnang /
cho sgrub srog 'khor dang bcas pa dang gsang 'khrid zab mo'i nyams 'khrid /
de skor gyi yig cha dang sngar 'phro lus pa'i man ngag skor kha shas /
zhal gyi las mkhar dmar po gnod sbyin beg ce'i rjes gnang dang sgrub skor yongs rdzogs /
lha chen Tak+ki rA dza'i 'dod pa lha'i rjes gnang /
'jam dpal nag po'i rjes gnang lung bcas /
seng ldeng nags sgrol /
dpal ldan dmag zor ma /
gnas brtan bcu drug /
khro mo sme brtsegs rnams kyi rjes gnang /
de dag dang 'brel ba'i yig lung /
rdo rje 'chang blo gros rgyal mtshan gyis mdzad pa'i bdud rtsi ril sgrub /
gter kha'i ga ma'i thod 'phreng rtsal gyi zlum po bzhi dbang /
bla ma gsang 'dus kyi skor /
nyang gi drag dmar rdo rje spyi blugs kyi dpang /
bka' brgyad gsang ba yongs rdzogs /
phur ba spu gri /
bstan ma bcu gnyis gsum gyi dbang dang chos skor yongs rdzogs /
rta mgrin yang gsang khros pa'i dbang /
rta pod yongs rdzogs /
paN chen sku mched kyi gter ma'i bla ma bka' brgyad yongs rdzogs kyi rtsa dbang sgos dbang chos sde'i skor /
mnga' ras rigs 'dzin chen po'i gter ma drag po dbu dgu'i skor gyi lung /
'char kha sprin shugs ma dang sgrom bu ma nyis 'dus /
'joms byed 'bar ba'i dbang chen chos sna thor bu /
rnam sras sprin gseb ma'i dbang sgrub skor /
dri za'i rgyal po 'bar ba rtsal @# / /
gyi srog gtad /
grub chen lcags zam pa'i tshe dbang /
byang gter tshe dbang lcags sdong ma ldong ston chos skyong bsod nams kyi phyag bzhes ma sogs sngags gsar rnying gi zab chos mtha' klas pa gsan /
gur zhal dmar po skor gsum sogs kyi gtor ma la brten pa'i phyag len ngo sprod khyad nas mchod dpon pa rdzong bda' gyis gnang ba bzhin btang bar lugs srol mi 'dra ba mtha' dag dpe ris su gtan la phab /
lag bzo byed dgos rnams kyang dmar 'khrid du nges shes 'drongs par byung /
dpon slob lhan du yer ba spos dgar phebs nas khyab bdag bka' 'gyur bar 'joms byed nyi zla nag po'i bka' gtad phul nas rja bla ma gar par dbyar mjal gyi khrom dbang gnang ba sogs kyi thugs brel gcod ring bka' 'gyur ba dpon slob brag gseb kyi gnas gzigs la thegs pa'i sne shan sogs khur bzhes mdzad /
rje bla mas khyab bdag bka' 'gyur ba chen po gtso bor gyur pa'i don gnyer can mang bar theg pa kun gyi yang rtse rdzogs pa chen po klod gsal snying tig ces chos rgyal rat+na gling pa'i gter ma'i dbang lung /
sprul sku dri med lhun po'i rdzogs pa chen po don tig 'gro ba kun sgrol gyi dbang yung /
bla ma nor bu rgya mtsho'i sgrub chen dang 'brel ba'i dbang chen dpang phran /
bka' brgyad bde gshegs 'dus pa'i dbang chen /
'jam dpal phyag rgya zil gnon gyi dbang bzhi lcags sdig lcags 'dra yongs rdzogs /
'jam dpal rigs gsum 'dus pa khro chu dug sdong nag po'i dbang lung /
dam can skyes bu'i srog dbang las tshogs /
'khrug byed las kyi rlung dmar dang rlung nag /
bram ze sdom bzang gi rlung 'khor /
sangs rgyas gling pa'i rnam sras ser chen gyi dbang dang sgrub skor /
zhang blon gyi rgyud sgrub thabs /
tsa ri zhing skyong gi srog gtad /
g.yu thog snying tig dang bdud rtsi bum pa'i dbang lung /
brang ti'i gdams ngag dngul bre'i drang srong ser skya'i sgrub lung /
snar thang brgya rtsa'i rjes gnang lung bcas /
bla ma zhang gi bka' 'bum pod bzhi ma sogs zab chos mtha' yas pa 'bul bar mdzad /
bka' 'gyur ba chen po 'bras spungs su skor tsam phebs nas yar lam gung thang du dpon slob mjal 'dzom ngos yar klungs su thegs khar 'bul ba zhabs tog bzabs rgyas mdzad /
zla gcig pha nye bar sku mchams shin tu dam pa'i sgo nas brag rdzong ma'i las rung gi gzhi bsnyen zhig gnang bar rtags ya mtshan can byung tshong nas nged kyis skye ba sngon ma sa lugs kyi yi dam chos skyong gi skor la nyams len dga' rab byas pa 'dra bag chags gzhan las che ba zhig 'dug gsung /
dgun gyi ring dga' ldan pho brang du phebs rdo rje 'chang gnas gsar bar gsan pa phal cher dang gzhan yang rgyal po bka' 'bum /
zhi khro dgongs pa rang grol gyis gtsos pa'i dbang 'khrid lung man ngag mtha' klas pa stsal /
brag rdzong ma'i 'khrid kyi dus dmigs ltas byung ba rnams snyan dbang du phul bas dregs pa rgyud gsum dbang du 'dus pa'i ltas su 'dug cas dgyas par gyur /
brag rdzong ma'i nyams 'khrid kyis srung bzlog bsad mchan gyis sa ma d+hi gzhan dag la'ang mun khung du sgron me bteg pa ltar bogs thon zhing /
mgon po gnyis kyi nang 'khrid kyis sngon chad chos @# / /
skyong zer na kha gdangs mche ba gcigs ba zhig phyi rol na yod rgyu'i 'dzin rteg gi ngan mtshang rdib nas rtsa khams rlung gsum thams cad dregs pa'i ngo bor nges shing de yang gsal stong zung 'jug sems nyid gcig bu'i ngo bor thag chod pa'i sa skya'i bla chen kho na'i khyad par gya thugs kyi chos zab mo 'dis 'brog mis zur bu che la bsam mi khyab kyi 'khrid gnang tshe bla ma chen po'i bka' drin gyis a pe'i sems phyogs nor du song zhes pa'i lo rgyus bzhin sngar rdzogs chen gyi sems ngo sprad pa tshol rtsal thon pas sngags gsar rnying gang la'ang dam pa 'dis drin gyis bskyangs pa la mtha' ma mchis so / /
me phag gi bde gzar gyi skabs nas lho 'brug gi dgon pa mtha' dag badzra mu'i 'dres su mi dbang bsod nams rab brtan gyis bkra shis 'brug rgyal gyi dgon pa sbyor 'jags gnang song bar rje bla ma sku tshe thams cad du 'dod chung chog shes la goms pas thugs dam skong sla gshis dgyes par gyur /
sa glang lo gung thang gzims khang shar gyi 'du khang gsar rgyag dang bla brang la zhig gsos kyi bya ba las kyi 'khor lo rim bzhin gnang /
yang dgon sbyan snga bsnyung bar yang yang sku khams skor bar phabs rdo rje drag ldan ma mnyas pa'i mtshan ma thugs dam la shar ba'i bslab ston bzhin gnas chung nas sku khog 'bod par btang ba ma 'byor gong la sbyan snga glo bur du gshags pa'i thugs dam gsal 'debs dang phyag g.yog grul thub med gshis dgongs rdzogs kyi bslab ston me mchod phyag bstar mchod 'bul sogs nan tan du gnang /
zhig gsos kyi sa ris rnams gung thang du mchod khang sus 'dzin la babs 'brel yod gshis sde pa bsod nams rab brtan gyis lha khang dang sbrags rtsis sprod mdzad mgar stong bcan yul srungs gyi gdung rabs chad bas sog rtsa btsugs pa'i ston bsdu long med par bde chen nas yang dgon nang so'i sa ris rnams rtsis bzhes pa'i rgyus rten bzhangs sos kyi than sbrin ltar gyur par rje nyid nas yo bad dgos bya phyag 'don dang do dam gnang nas spyan snga'i gsar sku mda' gang ba zhig bskrun te yang dgon du bzhugs su gsol bar skyid shod stod smad kyi gzur gnas mtha' dag dad pa'i gsos su gyur /
yang dgon pa'i rten bzhengs kyi zhar la thugs dam rten du ayon chen po /
rgyal ba btsong kha pa /
rje pha bong kha pa /
zhabs drung bla ma rin po che /
yol mo sprul sku /
rin po che kun dga' tshe mchag khu dbon /
zur chen gzhon nu don grub /
deng kyi 'dra 'bag rnams khyid gang pa re bzhangs par bal po gu Na dang shi na can la gla thob yon 'phar sogs bzabs rgyas su stsal /
dbyar stod yar klungs bkra shis rtse chos sder pha rgod gnas gsar chos rje'i drung du chibs kha bsgyur /
tshang ma bzhi ldan gyi chos rnams bka' gnyan zhang bka' sdod gshin rje pu tra khyab bdag bka' 'gyur bas phebs bsur btang ba'i lhongs lta bus ba lam du bzhugs pa'i nub sngar mi grags kyi kha ba babs pas sang la la phyags phyi rnams mig phyid gangs zhu ba'i chu glo bur du rdol nas phu chu la phebs ma thub par rnga 'gor bzhugs /
sang nyin shar mar phebs rtsis bu tshal du cis kyang 'gro gsungs phebs der gzigs snang gi rim pa byung ba phyag bris su stsal ba 'di lta ste /
ngas sngon @# / /
'dir mang du bsdad pa yin bsams can DA dril gyi sgra zhig byung ba'i dang la mdun du slob dpon chen po padma 'byung gnas rigs 'dzin gdung sgrub kyi gtso bo lta bu /
g.yas su paN chen bi mA la chos gos ngur smrig can paN zhwa li khri'i mdog can gsol ba /
phyag g.yas na po ti phra ring bsnams pa /
slob dpon chen po'i g.yon nam gcig ye shes mtsho rgyal bu mo lo bcu drug lon pa'i na tshod tsam dbu sgra gsil ma rgyab hu bcings pa /
na bza' dar dkar dmar mthing gsum /
sku rags ling sngo skya bcings pa /
phyag na sngon po ril ril zhig bsnams pa mthong byung bas gu ru zhi ba'i yan lag bcu ba tshar gcig byas nas dzaH hUM baM hoH sa dbang bzhi blangs pas /
gu ru'i zhal nas dz+nyA na ku mA ma yengs gson mdzod cig /
chos dbyings rnam dag ye grol gdod ma'i klong / /
ngo bor rang bzhin thugs rje gsum dang ldan / /
mi 'gyur gting zab brjod bral lhang re ba / /
dri bral yan pa lhun grub chos kyi sku / /
zhes ngo sprad /
bi mA las /
'khor 'das thams cad byang chub sems kyi dkyil / /
gdod nas dag pa sku gsum lhun gyis grub / /
de nyid ma bcos lcog bzhag so ma'i dab / /
ye grol dag pa de nyid nyams su long / /
zhes gsungs /
'tsho rgyal gyis /
yang dag don la skye 'chi gnyis med kyang / /
gnas skabs sha khrag lus 'di nges bar 'gyur / /
tshe 'di'i snang ba rmi lam sgya ma 'dra / /
rang ngo shes nas skad cig brtan pa thob / /
ces gsungs /
de nas bdag la sku zhabs chen mo'i phebs sgor bkra shis chos sde'i bla mar sa skya'i zhal ngo nas brgyud pa'i chos skor gyi 'phro rnams zhus gnang byung bar bla ma de ci 'dra yod dam zhes sngar gung thang du lung bstan zur tsam byung na'ang de kho na la thugs ma bkal bar zhus pas slob dpon chen pos chos rgyal khri srong lde btsan 'di res lo tsA bslabs nas chos mang du bsgyur bcug lo paN rnams la chos zhus /
btsun mo dang blon po'i dbang du song nas lo paN rnams la dka' ba spyod dgos mang du byung /
da lta'ang dbang 'khrid lung sogs byed dgos pa sngon gyi las 'phro sad pa yin /
snyigs dus gsang sngags rdo rje theg pa'i bstan pa'i sgron me lta bu'o / /
zhes gsungs ba'i ngang la mi ras ljang gu'i ang rag gyon ba rgya dang sma ra dkar po grang du sleb pa ral pa spyi bor bcings gseb tu gtsod r+wa gzer ba lag tu rkang dung khyer ba zhig gis mgon so bsod nams mchog ldar 'di sngon chos rgyal khri srong gi lo paN rnams bsam yas su gdan drangs pa'i dus kha che'i paN chen d+harma pA la yin /
de nas rgyal sras dngul chu chos rdzong ba dang gong dkar chos sde'i bla ma /
gzims khang shar gyi khri pa /
tshar chen blo gsal rgya mtsho /
de'i skye ba da lta'i bla ma 'di yin pas khyed kyi rtsar ngas yongs pa yin ngal gtor ma re ma chag bar ster dgos nga dang gzhan mi 'dra bas nga'i chos skor rnams gang rung rung la ma sbyin zhig zer ro / /
zhes pa'i gsung gi gnang ba dngos su stsal zhing ayon gyi mkhan po gsang ba shes rab ltar paN+Di ta d+harmA bA la'ang tshe'i rig pa 'dzin pa la mnga' brnyes pas rje khri srong lde btsan gyi dus byon nas lo chen gyi bar bzhugs par mngon /
paN+Di ta 'di rgya gar shar phyogs pa yin kyang kha che d+harmA pA la zhes grags che @# / /
bas 'jig rten gyi grags pa mi 'gog pa'i ched du dgongs pa 'dra /
de nas gcang chung gling khar phebs rtsis la srung ma'i 'tshub kyis rlung dmar shin tu che ba langs pas gru gtong ma thub par blo mdar bzhugs /
sang nyin g.yo ru khra 'brug gi gtsug lag khang gi rten brten pa rnams mjal ba mdzad tshe rgyal khang gi sku thog mar kha dog dmar ba la mthar smug nag tu 'gyur ba zhig kun gyis gzigs /
bkra shis rtse chos sder gzims khal 'bebs long mad par ser ba drag po glo bur du babs pa'i thigs pas dbon slob mjal 'dzom gyi dus sgo mangs kyi steng du bzhugs gdan 'ding dgos byung /
da dang dus mtshungs su gong dkar 'od gseb tu chu 'thab kyi rnam pas mi zhig bsad pa dang /
bka' chos tshugs nas ring por ma lon par rje bla ma sku ltem ba'i bang phyin byung 'phral byang ngos nas dbon tshad gzhan ban dbang pos sngon mo chu 'dren gyi chab sman sbyar ba 'phral du 'bul mi btang zhing khyab bdag bka' 'gyur ba chen po'i thugs dam brtag par chos skyong gi 'tshub lhongs yin chu la shar bar brten mgon po che chung las mkhan gnyis dang bcas bar gra pa bcu gnyis kyi nyin gnyis kyi bar bskang bshags brgya tshar bsags /
chos sder mang ja spong dag gi spyi 'gyed gnang /
sne'u sdong rtse'i bla sman gyis phyag rtsa zhus shing phu lung drung 'tsho brtsa ri'i gnas skor nas 'ongs pa'i 'phrod bsten zhus pa sogs rgyu rkyen 'dzom pa'i mnyel babs lci yang sman thun lnga tsam gyi thog gzhi med du song ba chab gsog dkyus ma la da'ang dka' na'ang ma 'ongs pa na slob ma dam nyams shig yong ba chos skyong gi mkhyen pa'i rtags kho nar snang /
bka' chos kyi rim ba mgon po lha brgyad dang lha bcu gnyis ma'i rjes gnang thun mong ma yin pa /
dung sol ma'i rjes gnang nan chags mar grags pa /
pu tra /
ber nag zangs gri can /
gcer bu zangs gri can /
ru mtshon gyi las mkhan bran bdud thun mong ba /
zhal las sbyor gyi mgon po grang gdong ma /
phyag rdor gos sngon can /
rnam sras seng chen smad lugs /
dkar bdud lcam dral rnams kyi rjas gnang /
rta mgrin yang gsang khros pa'i rdzong chung tshe dbang /
mdzod dbus mras byon pa'i tshe dpag med dkar bo'i dbang /
drag po dbu dgu ye shes rang gsal gyi rtsa dbang /
ras chung lugs kyi tshe dbang lha gcig bum gcig /
tshe sgrub zhag bdun ma /
tsher chen gyi bka' 'bum /
sgo rum pa dang 'jam dbyangs mkhyen brtse gnyis kyi rnam bar gyi lung /
bla ma dam pa dang nus chen gyi kyi rdor mngon rtogs /
dkyil chog bya bral ma sogs zab chos mtha' yas pa dang /
man ngag zhal bzhes snying nang gi khrag lta bu rnams sba sris med par stsal ba'i ljags lung nang gi slob dpon d+harmA pA la'i brjod bya zhig gi skabs rje bka' 'gyur bas spyan nam mkhar gzigs nas zhal 'dzum tsam mdzad pa bu chal gyi lung bstan de mkhyen pa yin nam dgongs pa'i thugs dogs shar /
bran bdun kyi bka' gtad skabs 'tshub mkhams gcig gis dkyil nas mi nag po ral ba lhag par bcings shing re ba'i gos gyon ba rtan gzhon ba zhig rdo gtsal nas gzims chung ba ra 'ur 'ur zer nas rtam babs par nang du byung pa bka' las /
de 'dra gsal po mthong yang rnying ma @# / /
ba'i ris la zog gi khag yong bas dgongs khrel dogs snyan 'bul zhu ma nus gsung /
sngags sde ba snying gzer nag po dang srid pa'i gter khyim gyi lung dgongs bzhed bzhin 'bul ba gnang /
nang so dge 'dun rgya mtshor gter mgon phyag bzhi ba dang sman lung lha mo'i dbang dang bskang gso'i lung stsal /
tshur phebs gdong dpon rin po ches da lam nged rang tshar lugs pa rnams kyi gdams pa yod dgu thabs cad phul ba yin pas chos skyong rnams phyi 'brang byas mi yong la che /
sngon gyi bla ma rnams la'ang de ltar byung 'phros 'dug phebs /
sang thegs khar bla brang du gdan drangs chos sde'i rgyal sgo bar khyab bdag bka' 'gyur bas skyel mar byon nged tshos g.yab dbyug zhu dus chibs kyi zhal kha bsgyur ba zhu gsungs pa bzhin lcang gseb sgrol mtshams la phebs pa na thog kha nas rje btsun nyid kyis g.yab dar dang zhabs 'bring pa tshos gzan gyis gal ba mo sogs chos skyong phyi 'brang mi yong ba'i rten 'brel bsgrig pa gnang /
sne'u sdod rtser zhabs drung gdung brgyud rin po che blo bzang mkhyen brtse'i dbang phyug nor 'dzin chos kyi rgyal po ngag gi lha mjal bar phebs thugs 'dogs bdag rkyen tshad med stsal /
bsam gtan gling nas sna mo shag grub chen mi pam karma sangs rgyas ja zhus dang bcas phyag dbang la 'byor /
rtse tshogs mkhan chen skyong bas ja 'dran zhus /
gtsang chung sling khar sde pa bying ba mchen gyis gung gi dro'i bsnyen bkur /
rnam sras gling du zhag gsum bzhugs par spyi sger so so nas zhabs tog dang sde pa ma chen gyis gtsang gi bde gzar dus nom par byung ba'i rta mgrin gyi li sku phul /
zan g.yar mi 'gyur lhun byis grub pa'i gtsug lag khang chen po'i rten la snyan dar dkar ma zhal zas kyi mchod 'bul rgya cher bstab cing smon lam rnam dag gi mtshams sbyor dang slob dpon chen pos gung thang la khar bzhag pa'i zhabs rjes ngo mtshar can dang /
ba ro'i phyag bzo'i rta mgin sogs pho brang 'og tu yod pa rnams kyang zhib mjal mdzad /
rta mgrin gling du tshes bcu gnang rtsis mchod pa thengs gnyis skyel bar zhabs 'bring pa zhig gis phyin skabs sgo ma byung ba dang phebs nyin kyang sbug gi lde mig lus nas sgug pa gnang dgos byung bar thugs tshig pa'i rnam bas rta mgrin gyi zhabs 'og la nan cher gzigs /
bzhugs mtsher du phebs nas rta mgrin gling na chos gter gyi skal ba zhig yod rung rten 'brel ma 'grig ces drung du 'khod pa rnams la bka' stsal /
bsam yas mdo snge mchod pa'i de ba la dang 'grig ste lcog tu phebs bstan srung dregs pa'i sde dpon gnod sbyin chen pos stag lbags khar kha gang ma zhig bting ba'i gdan bzos dang gu ru padma'i bstan pa la sngar bzhin 'dzin skyong spel gsum byed dgos /
srung 'khor dang ma dud pa la rgyas bsdus 'tsham pa dga' /
rigs 'dzin pa rang gi bstan pa 'di yun ring po'i bar du gnas pa'i 'phrin las sdug 'dres byed do zhes dgyes dgyes dang mtshon cha rnams kyang rje nyid phyogs su ye ma 'phangs pas tha'i jis gtsos pa kun ya mtshan gyi gnas su byed /
phu lung gya ra bas zhag gcig gis zhabs tog zhus shing ba lam shar nub sogs stod smad kyi sngags pa @# / /
rnams bsdus pa'i mkha' 'gro bsu bzlog dang 'brel ba'i brtan bzhugs phul /
ston po ta lar phebs nyin pu tra'i 'tshub lhongs kyi rnam pas ser ba chen po glo bur du babs /
bak shis rtser gsan pa'i bka' chos rnams dang sngags gsar rnying gi chos bka' mang du zhus /
drag po dbu dgu'i dbang gi nyin mchod dpon pas gtor ma khur yongs pa gnam sgo la lhung grabs kyi rdur che bar byung /
'di res dang dus gzhan dag tu'ang snga 'gyur gyi chos srung bka' gtad 'dra'i tshe slob ma phur pa gshin rje rta mgrin sogs thugs la gang 'thad pa zhig gi bskyed rim mdzad pa zhu zhes brda sprod pa gnang dus rang gi blo la gang 'thad bsgoms pa slar gtor ma lag tu gtong pa'i tshe sngar gang bsgoms pa de ka'i mtshan smos te khyed rang der gsal bal chos skyong gtad byung dgongs pa'i mos pa mdzod sogs gzhan sems mkhyen pa'i mngon shes thogs med ma gtogs pho tshod dang gsang gtam nyan dgos pa'i ris de 'dra ye min /
phan bde legs bshad gling par snga 'gyur gyi sgrub 'phrin 'dzugs ba'ang bla ma dge dar bas gra mi 'grig pa'i thabs kho na dang kho rang gi kha la nyan ba tshor khral btsos las tshul ldan byas gzhan 'dra dang sde pa'i snyan du'ang sbos dga' sku skyes zhu 'bul mangs pa'i nged tshor byed gtad byung tshul rje bla mar lkog tu skur 'debs tshan po che /
yar klungs bkra shis rtse chos sde 'jig tu nye ba'i 'phrul sogs gsang ba'i rnam thar mang yang /
bshes sbrings las /
mi ni a mra'i 'bras bzhin ma smin la / /
smin pa dang 'dra smin la ma smin 'dra / /
ma smin ma smin par snang smin la ni / /
smin bar snang zhes bgyi bar 'drar rtogs mdzod / /
ces ba'i don thugs la mnga' ba'i chul bstan gyis khong ba bsam bsam pa rta dang 'gro khar rkang thang gi rnam pa'i bla ma byed par chos 'chad rgyus lag gtugs nas sla nga tsha dus kyi skam pa'i tshul du rdo rje 'chang pha bong kha ba nas brgyud pa dang /
nA ro mkha' spyod gur zhal sogs gnang ba sngar stobs 'phrog dbang pos nga'i chos bka' su byung byung lam byed gsungs pa'ang 'di ris la dgongs gshis sku tshe'i gegs su song ba'i 'gyod pa ni rtas mi zin ba lha bur snang /
lcags stag nang du rdo rje brag nas rigs 'dzin sprul pa'i sku dpon slob bka' chos gsan par phebs /
byang gter /
tshe bdag /
dgongs pa yang zab /
gza' pod sogs dbang lung mang du 'bul ba gnang /
gar bu dgon du sbrul sku rin po che /
bla ma 'dzom pa sgang pa /
gzhis su gnas pa dang phyogs mtha'i sngags ban mang du tshogs par zhi khro dgongs pa rang grol gyi sgrub chen zhag bco lnga skor la rdzogs par mdzad pa'i 'og sgo bde chen gyi skor dpon slob nyung bsdus dang /
steng sgo rnam grol gyi chos sogs dngos gzhi tshogs pa byings la stsal ba'i mtha' brten sbyin sreg gi bar snang gsal ba'i phyag len ma 'phyugs pa /
grol dbang la stod smad kyi khrom chen por bkra shis tshe dang sgrub rdzas kyi dbang bskur gnang gar bu dgon ba la tshor sger du spyan ras gzigs kyi byin rlabs /
smyung gnas kyi cho ga /
ma Ni'i bzlas lung sogs kyis re ba bgang /
yang dgon bla ma sha ra hor sku skyer tshal lugs bde mgon gyi dbang sogs nyer ma bo'i chos bka' mang du stsal /
lho brag nas sbrul sku @# / /
gsung sprul dkor chen bshags te lha sar byon pa'i lam zhor gung thang du dpon slob gtan 'dzom /
phar gsang ba snying po'i rgyud kyi dbu tshugs dang tshur chos 'brel tsam gsan /
po ta lar sa 'dul gyi tshe lha sar mchod yon zhal mjal bar byon 'dug rung zhal 'tsho ba bzhin med pas 'di res sprul sku rang la thig le bcu drug gi lung dang thugs sas zla ba'i dge bsnyen bsgrub par 'bras spungs su 'byon par rje bla mas mtshams sbyor gyi phyag bris gnang ngo / /
gnam gyi she mong dpung pa srid pa'i rdzong / /
rdzogs ldan slar bzhin dngom pa gsar pa'i sgo / /
brgya phrag 'byed la yangs pa'i rnam dpyod kyis / /
sa la blo gsal phur bu'i mched por 'gran / /
rang rig bla mar nges bcal zla dgu'i bar / /
rang bzhin lhun grub 'dus ma byas pa'i klong / /
rang las mi gzhan don gyi padma 'byung / /
rang snang ngo bor 'byams klas dngos grub brnyes / /
lha gcig mu tig btsan po'i sgyu ma'i 'phrul / /
grags pa don ldan chos rgyal 'bri gung pa'i / /
bstan srid padma'i skud pa ltar phra ba / /
mi zad rdo rje'i zungs su deng byin brlabs / /
kun 'dus zhi khro'i bu ram ljon tshal du / /
bdag rgyud dug lnga'i thig le'i ye shes lngar / /
dbang chu nyi mas smin 'bras shAkya'i brgyud / /
gtan mdun don rnams grub drin gang gis gzhal / /
mgon khyod gtsug rgyan mi nyag byad pa rje'i / /
mchog sprul zla ba tshes pa 'khor 'das kyi / /
yon tan bye ba'i cha rdzogs nyer bsdogs su / /
rdo rje'i slob dpon chen por deng 'dir grub / /
rgyun gyi dbang po'i mkhan po khrims ldan gtso / /
brtul zhugs spyod pa mthar phyin bi rU pa /
ljongs 'dir gnas gsar chos rjer yongs grags zhabs / /
dam pa'i gtsug tor rtser 'god rten 'brel 'grig /
bla ma yi dam khyad par gnyan mgon das / /
lung bstan bden gtam 'gyur med gtan tshigs kyis / /
snyan brgyung tshang ma bzhi lngan bdud rtsi'i bcung / /
gang gi thugs gsang dpal ber yongs su gtams / /
phyi 'gyur chos thab kyis gdungs gnas ngan las / /
bde 'gro'i rten la dngos su nyams myong bdag /
zab rgyas gdams pa ro brgya'i bza' ba la / /
ci dgar spyod 'di a to bla ma'i drin / /
sa dbang sgra 'dzin la bcug phra ma yi / /
chang myos gnyis 'thung rgol ba'i spobs bral yang / /
ngag 'jam gzhan snang 'drid pa sor mo'i dug /
'khor lo'i ri mo can gyi zhabs la bsku / /
thugs rje nyi dkyil mkha' la rtag 'char yang / /
'phrin las chung ngu'i bu gar rab 'jug pas / /
mchog dman bar ba rjes 'dzin khyod nyid kyi / /
khyad par ma lags sangs rgyas spyi yi lugs / /
khyab bdag bka' 'gyur ba chen po sa glang gi mjug khu lung du yab yum gyi sri zhu la phebs pa'i thugs brel chod 'phral gung thang du shar rgyag chibs kha bskyod nas stan chags /
dpon slob gnyis byi lo chos kyi skyes 'bul res gnang ba'i 'phra mus khyab bdag bka' 'gyur ba chen por gsan par dus kyi 'khor lo'i thun mong pa'i las sgrub lha gsum du grags pa'i tsher ma can gyi nang zhi ba sna tshogs yum dkar mo /
klung ngad sa bdag 'joms pa rdo rje khyung khra /
char dbab gcod byed pa rdo rje shugs /
sman bla sprul sku /
dbang gi sgrol ma dmar mo /
'jam dpal ye shes yon tan bzang po /
rnam 'joms ljang sngon ba @# / /
ri lugs /
phyag rdor u tsar+ya /
mi g.yo dkar sngon /
sme brtsegs /
zla rgyal lugs kyi rta mgrin lcags ral can /
ras chung lugs kyi rta mgrin /
spyan ras gzigs gtso 'khor gsum ba /
dzam ser nag /
seng gdong nag mo /
ngur khrod bdag po /
gur mgon gsang 'khrid kyi rjes gnang /
bran 'dud kyi rjes gnang thun mong ma yin pa /
zhab sgrub dus thun mong ma yin pa /
khyung zhal can /
srin po ri'i dpal mgon seng ge nag po /
lha mo rdo rje rab brtan ma rnams kyi rjes gnang /
rnam sras drag po bka' shin tu gnyan pa /
gsang sgrub ljang ser be con can /
drag byed rta sngon srin mo bzhis bskor /
nang gsang ltar sgrub pa lha dgu /
drag byed seng zhon klu brgyad kyis bskor ba /
drag byed rkang thang lha brgyad /
mdung dmar can lha bcu gsum /
yang gsang drag po srin po bzhis bskor /
mthing kha zhal gsum phyag drug pa las mkhan mdung dmar can dang bcas pa'i gtso 'khor gnyis /
gar mkhan mchog ljang gu zhal gsum phyag bco brgyad pa lha brgyad /
ga ra mkhan mchog dmar smug zhal gsum phyag bco brgyad ba /
dkar po sems dpa'i lha dgu /
yang gsang mdung dmar can phyag mtshan bzhi pa /
phag dkar shes rab gsal byed /
rta mgrin skyer sgang lugs kyi byin rlabs /
rdo rje nam mkha' lding gseng mig 'khyil pa 'byang po 'ur 'ded kyi rjes gnang /
man ngag skor sgrub thabs rgya mtsho las sku'i rnam 'gyur dang sngags me 'dra pa brgya bzhi bcu'i rjes gnang dang rgya gzhung gi lung /
dus 'khor gyi bdag po chen po ma gtogs sku gsung thugs yongs rdzogs /
gshin rje gdong drug rnam snang mngon byad /
ma Ni ka badzra lugs kyi rnam 'joms mthing nag lha bcu dgu /
gdugs dkar lha bcu bdun /
srung ba lnga /
lha nga gcig /
rigs gsum spyi /
mi 'khrugs pa lha dgu /
rdo rje phur pa lha khra stod las byang chub sgrub pa'i dbang /
smad las drag pa sgrol ba'i rjes gnang /
sngags srung ma'i srog gtad dang chos skor /
ayon bla ma sku gsum sgrub pa /
gsar 'gyur ma ni ka nA thas thams cad mkhyen pa mkhyen brtser gnang pa'i rgya gzhung dang de'i lo rgyus 'grel pa mkhyen brtse'i zhabs kyi zhal lung /
dkar bdud kyi sgrub skor /
lam skor phyi ma brgyad kyi lung /
tshar gsum khug pa'i byin rlabs /
tshar chen gyi kye rdar bskyed rim /
gsung ngag khog phug rje mkhyen brtse'i zin bris sogs smin rgyas dang /
khyab bdag bka' 'gyur ba'i zhabs phyir dbon mkhyen rab rnam rgyal sogs kha shas la sangs rgyas gling pa'i 'jam dpal skor gsum dang /
drag dmar dbang phyug /
dregs pa nyi shu /
gnod sbyin rtag mtha'i skor /
ser srung drag po lnga dril /
rat+na gling pa'i rnam sras mdung dmar can /
dzam nag lha chen /
bla ma zhang gi bka' 'bum bka' rgya'i dbang lung /
bka' che mas bka' khol ma sogs sngags gsar rnying gi chos mtha' klas pa 'bul ba mdzad /
dar rgyas chos sdings nas mkhas grub chen pa rigs 'dzin 'phrin las lhun grub la rje bla ma rnam gnyis chabs gcig par rigs 'dzin rat+na gling ba'i gter chos kyi phur pa yang gsang bla med /
rta phag gsang sgrub /
zab lam gsang 'dus /
rtsa gsum 'bras bu'i don 'khrid /
phyag chan nyi ma'i snying po /
skyes rabs lung gi lde mig sogs zab gter @# / /
kha 'thor /
dag snang mdzod khang dgu pa /
byang gter drag po spyan mang /
las 'brel rtsal gyi drags 'dul /
sgrub thabs chig brgyud /
rigs 'dzin yongs 'dus kyi dbang lung sngar ma gsan pa'i 'phros gang yod /
gu ru lha khang gi yang gter sger klong chen pa'i yid bzhin mdzod /
lho las 'phro gling pa nam mkha' rdo rje'i rdo rje sems dpa'i thugs sgrub kyi dbang lung /
dri med kun dga'i thugs rje chen po ye shes 'od mchog /
spa gro gter ston tshe ring rdo rje'i rdzogs chen ci ti'i gsal byed nor bu'i dbang lung /
shas rab me 'bar gyi rdzogs chen 'khor 'das rang grol /
gar dbang las 'phro gling pa'i bla sgrub phyi nang gsang gsum /
rgya ban rdo rje dbang phyug gi rtag tu ngu'i bcud len /
dam pa dmar po'i bdud rtsi'i bcung len /
'phrang 'go gter ston gyi 'chi med sku gsum 'dus pa /
zla ban gzi brjid 'bar gyi sngags sdeb snying gi me long /
mang rong gter ston gyi tshe sgrub thugs kyi yang snying /
snang rtse sde ba'i tshe 'khrid yang snying 'dus pa dang 'jam dpal nag po /
spo bo padma rigs 'dzin gyi nor bu padma'i 'phreng ba'i gsang sgrub /
bal po badzra ma ti'i rims srung /
gu ru khyung nag gi gshin rje'i sku gsung thugs kyi za yig| pon po drag rtsal gyi ser srung /
lcang sman don grub dar gyi dug sman gdams pa /
g.yu thog snying tig gi sman bla mched gsum ye shes khye'u dang bcas pa'i rjes gnang /
de nas mi ring bar gsung sprul 'bri gung nas tshur byon pa dang 'grig par bla ma yang tig gi rjes gnang sogs 'ga' zhig gsan zhing khyab bdag bla ma rnam gnyis nas khong dpon slob gnyis la bzhed chos kha shas 'bul ba mdzad /
'di lo nub cig rje bla ma'i 'od gsal la shar tshul bka' las /
nub mo zhig gser khang gling du 'dug pas 'og khang gi gung na ayon chen po dang mkhan po bi mA la yin rgyu'i paN chen gsum zhal shar du gzigs /
khri chen po'i thog tu zhal bzhin dang paN zhu res mthong res mun pa'i klong nas mi mthong ba zhig bzhugs 'dug /
g.yas gral du paN chen mang po'i gral /
g.yon du rgyal po khri srong lde btsan gyis thog drangs btsun mo mang po 'dug /
bdag dang zla bo ngo mi shes pa gnyis gsum zhig kha yar khyu byas gdan med par 'dug /
bzhugs gral der ja chang zhus pa'i nyams tsam byung /
de nas gral grol ba'i slob dpon gsum bzhugs g.yas kyi gral rked nas paN chen rgad bu ras dkar bo'i phywa ru gsol ba 'khar ba dang ku ba'i snod khyer ba zhig 'dug /
rgyal po de'i lho zur gyi lcog der sgron me bcas thegs pa dang mnyam du bdag la rtsis sprad nas da nub khyod kyi slob dpon 'di'i zhabs phyi gyis la nub lcog tu bzhugs /
da lta'ang khyed rang dpon slob tu 'dug /
slob dpon 'di khrungs sing la dgyes po yod pas 'di zhus sku rdab ma byung ba gyis gsungs ku ba'i snod chang gis gang ba zhig gtad byung /
nub lcog tu gdan drangs pa'i sgron me yang 'dug chang zhu zhing bsdad pas dgyes dgyes mdzad /
skad cha mang bo rgya skad mdzad byung yang go ma byung da lta'ang slob dpon dmig sngar gsol po 'dug pas bris pa yin /
dpyod shes pa ni ma byung /
paN chen 'di la slob dpon thams cad gzigs nas bzhang mo dang dgyes dgyes mdzad cing gces @# / /
spras chen po mdzad kyin 'dug go /
zhes slob dpon de'i sku gzugs phyag bris su btab pa /
lo paN rgyal blon 'dzum pa'i gzis snang dang paN+Di ta bgres po de khrung la dgyes pa da lta'ang dpon slob tu 'brel tshul gang la dpags kyang rnal 'byor dbang phyug bi rU pa yin par snang /
zhabs 'bring pa dang nye skor gyi sngags ban rnams bsdus pa'i bsu bzlog dang 'brel ba'i brtan bzhugs phul bar khyab bdag bka' 'gyur ba chen po gdan 'dren gnang na dpon slob zhal rgyas kyi rten 'brel legs tshogs su gyur /
'di lo dgun steng nas rje bla ma gdan drangs pa'i zab chos mang po zhig zhu rtsis la 'tshub lhongs kyi rnam pas nged rang bro 'tshal ba ngang mchod dpon pa na ba shed ma gsos pa sogs nas rim gyis 'gyangs pa hor zla bcu gcig par rigs 'dzin yongs 'dus kyi 'pho mus /
gur zhal rnam sras kyi rjes gnang sngar ma thob pa phal cher /
gzhan yang nyer mkho'i rjes gnang rnam grangs mang ba zhus pa mtha' dag dgyes bzhin du stsal /
mchod dpon dbu mdzad gnyis kyis 'dod chos mang du zhus pa'i nub mnal lam du mi zhig na re /
mchod dpon pa 'di 'brom sten pa'i nye gnas su skyes skabs sa bdag gi nad kyis zin pa'i snyogs skye ba gzhan du'ang byung zhing da lo na pa'i gnod pha'ang de dus kyi klu gnyan de ga yin pas zon byed dgos 'dug zhus par brten slar gter kha 'og ma'i nA ga rak+sha'i dbang dang srung ba za yig mang du stsal /
des mtshon sngags rams pa blo bzang don grub kyis gsang ba snying po'i TIka'i rtsi zhag dang /
gzhan yang dbu mdzad blo bzang bstan 'dzin / /
sngags rams pa nam mkha' bzang po sogs gra tshang gi gra pa rags rim la 'dod chos dus snga phyi du mar mang du gnang /
sa skyang bsod nams rab brtan nas lho 'brug pa la rtags thon pa'i las sbyor mdzad dgos pa'i phebs sgo bzhin mdo spyil du sku mchams khag nas lags a gur dang ngag dbang 'phrin las gnyis kyis zham ring zhus rlung dmar dang srog 'phyang ba nag po'i 'khor lo phyag len du bstar ba khro chu dug sdong nag po'i sgo nas dgug gzhug lha dbye rlung lta'i mchod bstong bskal zor 'phen sogs dang /
dge slong byams pa blo bzang can grwa tshang gi grwa pa bzhis 'khor lo sgrub pa'i phyag g.yog zhus phag ri rnam rgyal dkar po'i rdzong du 'jugs par gra tshang gi gra pa snang rtse ba dang lags ngag dbang 'phrin las gnyis kyis phyin /
than rdzas rnams rdos po'i phu dang ku ku 'phrang sogs su bskyal bas mi ring bar rdo gdan lcags rir dug sprul brkyugs pa /
rta khya la rta nad /
ra lung gi dud rang byon gyi gangs zhu bas mtshon ltas ngan sna tshogs byung zhing zla ba lnga tsam nas zhabs drung 'brug pa chu tshan du byon thog chul bse dug 'debs mkhan byung nas skrangs sam yang zer /
la la steng grib rgyab bam zer ba sogs kha ma mthun pa'i chu chan kha nas 'dol ler gdan drangs te spu nag khar sku mtshams bsngams so zhes dril bsgrags nas da lo phan lo nyer drug gi bar phya nang sus kyang mthong rgyu med par gsang ba'i rgyas btab pa'i phyag rjes ni lha rje zur bu che chung gis kyang dka' bar snang bas gnubs ban sangs rgyas ye shes kyi mched zlar 'os sam snyam /
bla ma tsa ri ba 'brug pa'i phyag tu rgyab na dmar gsod las tha mi @# / /
tsham yang kar brgyud pa'i rigs 'di bong bu sna tshogs kyi rmongs dad che bA bag chags shig yod 'dug pa'i skyen yin nam dam sel lta bus khong pa rdzang dpon byed skabs yin pa ma 'gyangs par 'das /
lcags sprul bde gzhar rang bstan chags 'jig la gya ba'i nyen can gyi sku rim mdzad par 'bru khal lnga brgya las ma byung rung da lam 'brug pa gdung brgyud gshegs par dbus gling 'od gsal rtse'i bogs khal bdun brgya tsam gyi sbyor 'jags byung /
sgam smyon sprul sku lha sar zhabs skar la byon par gzhis ka shar du gnas g.yar nas bsnyen bkur /
sde pas brag gseb bla ma'i gzhi rten la yer ba spos dga' bzhes pa thog ma'i dgon par song bas thugs la ma babs kyang rtsis 'bul gnang /
sngar chos rgyal byang par rigs 'dzin rgod ldem gyi gter ma'i dug dbang char gcig gsan yang lcags yos lo sgam smyon sprul sku phyag rdor nor bur 'gro don ched du char gsum /
tshe dbang brgya rtsa /
byang gter gyi chos tshan kha shas /
ma gcig lab sgron gyi gcod lung dang /
rje btsun mi ma'i dus kyi ras pa brgyad kyi nang tshan gcig gi sbrul pa yin nam zer ba'i gling gzhi la brten skabs su babs par dgongs te mi la'i rnam mgur sogs bka' brgyud kyi chos dum gsan /
phar rdzogs pa chen po mkha' 'gro snying tig gi dbang dang 'khrid yig la dka' gnad kyi sar zhib bshad dang bcas pa'i ngo sprod /
ras chen dpal 'byar bzang pa'i 'pho ma 'jag tshugs ma 'bul ba gnang /
gzims khang shar gyi 'du khang gi ldebs bris bcugs pa'i skya bras rnams phyag bstar zhing mthar gtso bo rnams kyi spyan 'byed kyang mdzad /
chos khri'e mgon khang du phyag bzhi ba'i 'bur sku mchid tsam bzhengs pa'i gzungs bzhugs rab gdas gnang /
kong po rdzogs chen pa gsung snyan bla ma nam mkha' 'jags med du grags pas lha 'bras mo gshang gi gnas sgo phye nas 'od 'bar lha ri rdo rje'i phug tu thog mar lung bstan gyis dbu brnyes nas rigs 'dzin srog sgrub kyi zab chos byung ba rnams gung thang du gdan drangs /
lung bstan du /
byang sems 'gro 'dul mthu stabs bdagH. sogs gyis chos bdag tu ngos bzung ste rtsa dbang tshe dbang chos skor rags rim gyi lung /
shar dung mdzod dkar po nas byon pa'i rdzogs pa chen po ka dag rang byung rang shar /
dbus snying mdzod smug po'i lhun grub dgongs pa zang thal gyi dbang lung nyams 'khrid shin tu rgyas pa /
spyod pas thogs 'byin pa phag mo zab rgya'i dbang lung 'khrid /
rlung 'khrul 'khor dang bcas pa /
sangs rgyas gling pa'i thugs rje chen po lugs gsum gyi nang tshan phyi rgyal po lugs kyi skor sogs zab chos mang du gsan /
nyin cig rje nyid ma phebs par rin po che gong pos gtsos pa rnams kyis gung thang mchod khang du 'khrul 'khor mdzad pa'i sgang la dbu ru phyogs kyi bla chen zhig glo bur du byon pas khong dpon slob 'bros dgos pa dang rdzogs chen pa'i phyag la a rang byon gyi ri mo yod du'ang zhag gsum gyi bar mgo mjug ldog /
rigs 'dzin rat+na gling pa sogs gter kha gsar rnying gi lung bstan gyis zin pa zhig tu thugs nges kyis zhag gsum gyi bar gung thang mchod khang rtser gcod dmigs mdzad pas ngan rtags de rnams bzlog sang @# / /
zhes rje bla ma'i snyan du gsol /
rin po che rdzogs chen par padma gling pa'i chos skor kha shas /
rgyal po bka' 'bum yongs rdzogs /
dri med bshags rgyud /
dA ga ra kA /
ki kang nag po /
smyung gnas kyi phyag len sogs bzhed chos du ma 'bul ba mdzad /
rin po che rdzogs chen pa'i mnal lam du 'brug pa ngag dbang rnam rgyal myur du gshegs pa'i rtag pa dang /
rje bla mar yang de mtshungs byung ba dpon slob phan tshun zhib mol gyi bsung gleng dang thugs yid gcig 'dres su gyur /
dpon slob gnyis chabs cig par ri a 'dzin srog sgrub kyi 'chi med tshe'i ril sgrub mdzad /
tshag gur du mgron gnyer kun dga' blo gros kyis gdan drangs ta tshe dbang zhus /
g.yog rnams kyi sar bla ma 'di 'gangs chen po zhig 'dug kyang sgrub pa bu kun bzang rnam rgyal la chos zhus pa de khyabs chen po ma byung zer /
'di nas bzung lo lo bzhin gdan drangs nas bsnyen bkur ba'i sbyin bdag gi mthil du gyur /
slob dpon chen pos rgya gar rdo rje gang na nas spyan drangs te gnyags dz+nyA na ku mA rar gnang ba sde pa gtsang pa gnyags kyi brgyud pa yin khul gyis zhal ngon rim gyi sku srung yin pa'i snyan pa glang phu nas sogs kyis brjod pa dang /
la la gnubs kyi sngags 'chang nag po no zan gyi thugs dam rten yin zer pa stod pi dkar la smad lcags las grub pa'i mda' gang tsam bde gzar gyi lo ros snge gsar pa'i rbab yol byas pa'i che ba dang bcas mchod yon nas gnang ba'i gtan tshigs rgyab gnon len pa'i ster bya la mgron gnyer kun blos rje bla ma brgyud 'bras spungs su byung ba phur gshog la gzong gis brkos pa'i rgyal sras mgon gyi thugs dam rten du bzhengs zer bsnang bas rgya gar rdo rje gdan nas phebs pa sogs ni dgangs pa nges par zhu dags su 'dug /
gang ltar rgyab gnon 'gangs che ba'i ris kyang sde pa bsod nams rab brtan gyi snyan gseng gi ut+pal ma phyi par byas chog gi med gshis gsung gleng byung bar rgyab gnon gnad chog phur gog 'di 'dra phyag re dgag pa las mi yod gsung ba thugs kyang bden par 'dug pas phyir phul ba chag gur du'ang lag ro zheg dgog gi yod tshod nas rje bla ma'i phyag tu phul /
sa dung sku skyes thang stong rgyal po'i phyag 'phreng yin zer ba'i 'phreng rdog gcig dang khams phyogs su glang po che'i so la sgro btags nas byang chub sems dpa' chos 'phags kyi chems yin zer ba mang po yang gin yong 'dug pa de 'dra zhig kyang phul /
gung thang mchod khang thub chen gdan sa'i mched zlar song ba'i phyi rgya che la nang du mchod pa dkon gshis ltad mo la khrom che ba re lo star gyis 'dus na de thog tu dge bskul gyi mar me'i rgyun 'phel bar dgongs pa'i tshes bcu'i 'chams 'dzugs pa gnang rtsis kyis ayon yab yum gsum /
sang rdor gnyis /
mkhang 'gro sde lnga /
gsung sprul phyogs kyi gri ging spre'u'i zlos gar bcas 'dzugs pa gnang /
lo rting ma nas sdebs phong ka bcu tsam gyi gnang sbyin dang yang dgon nas zhal brnyan g.yar ba'i tshes bcu'i gar 'chams gung thang ba'i gra pa rnams kyis bslabs nas brgyab /
zhang 'gro ba'i mgon po'i mchod pa la tshang mas khur blangs dgos gras nas sa dge'i gra pa su 'os kyis khas pa lo bcu gsum gyi bar tsam sgrig pa gnang ba'i deng sang yang dge ba rgyun @# / /
chags su yod /
dbyar 'bras spungs su zla ba gnyis tsam stan tshags dus 'khro dang sgrub thabs rgya mtsho sogs lo snga ma nam dus grang gshis zhu ma thub pa'i dbang lung man ngag tsho dang dug dbang tshar gsum /
byang gter gyi rdzogs pa chen po ka dag lhun grub yongs su rdzogs pa gnang ba'i nyams 'khrid gnad du bsnun drags pas rgyun 'di ga skyong rgyu byung na yar sangs rgyas la re ba dang mar dan song la 'jigs pa gnyis ka mi dgos pa 'dug snyam pa'i brong kha tsam byung rung /
ches bsod med pa'i ris 'di yong la khrad tshong la mi the ba'i dpe'i nyams kyis rgyun skyong rgyu ma byung /
sngar mkha' 'gro snying tig dang klong gsal snying tig zhus pa'i phan yon gyis da lam ngo 'phrod pa'ang sla ba tsam snang /
phag mo zab brgya'i skor kyang gzhan lus thabs ldan gcig pu ma gtogs nyams 'os tu chud nges stsal /
rang blo brtson gnyis gzhan drags pa'i skyon ma gtogs sangs rgyas lag bcangs su gtod pa'i 'dren pa 'di las lhag pa gzhan nas 'tshol mi dgos par nges pa'i pu thag chod /
dag snang rigs 'dzin sreg sgrub kyi dbang lung yang tshang bar stsal /
deng gong gi lung lci ba'i pho brang du 'degs pa'i sdon 'gror chos 'khor rgyal du 'gro rtsis kyis lha sa nas thon pa'i nyin rje nyid tshal gung gi bla ma rnams kyi sdebs la bsu skyel gnang bar phebs /
blo khang gsar du gung gi dro'i sar rje nyid kyi gzigs snang dang rigs 'dzin srog sgrub kyi lung bstan skor la brten pa'i gsung gleng zhib rgyas gnang /
gung thang du nub rig mnal lam na bud med dar gyi na bza' gsol ba zhig gis khyed rang la stong dmar po 'khrungs dus gter nas spyan drangs pa'i dung de mtsho smang mkhan po'i skyebs ster kha 'dug zer bsang nyin gling stod chos rje blo bzang rgya mtshos dam pa dmar po'i gter ma'i dud 'di bdag la gnas byang pas spyin byung ba 'bul du btang yod tshul gyi zhu shog 'byor pa ni dpon slob gnyis ka'i che bar mngon /
bkra shis 'brug rgyal du khrom gtos che bar tshe dbang gnang /
dgon pa de ga'i sang nang ba'i spyil bur rdo rje gsum ma 'da' ba'i bcad rgya shin tu dam pa mjad pa grol bstun rdo rje brag tu phebs /
gzhi byes nang ma gshin par mthun sbyor dang nang mtshams su zing ba shig mi yod pa'i gan rgya bzhes /
rigs 'dzin ngag gi dpang po padma 'od kyi zhing 'khams su gshags rdzas zham ring ba tha dad blta bzing zing por gyur ba'i skyon gyis phyag dpe 'gangs che ba mang rab cig 'khar zhing lhag ma rnams kyang rdzogs pa chen po'i klong du ro gcig par 'gyur pa mchog sprul sku na phra ba dang bcas sbags 'chang ngag dbang phun tshogs kyis rje bla ma'i phyag g.yog zhus nas sde tshan so sor bzhugs pa'i bka' drin mdzad /
sde pa rnam sras gling pas gzhis kar bsnyen bkur nas klungs bskor te gu ru jo tsho'i gter gnas bod kyi ri bo rtse lnga'am thangs g.yag brag gi gnas mjal gnang /
brag la bka' 'gyur gter du bzhugs pa sogs dkon gnyer la rgyus med pa'i gsung bshad la dad nas rjes su mjal bar 'ongs /
ded lho kha nas 'khor to 'bras spungs su slebs bstun ngos phrad la phebs /
yar lam grong smad du nang so tshe dpal ba rigs drug gnas 'dren dang sde pa 'phrin las rgya mtsho'i ma la tshe dbang stsal /
bde chen du sne'u sdong rtse nas zhabs drung lcam phabs pa'i sna @# / /
cho ga la gdan drangs pa bzhin gegs sel sku rim gyi rim pa mang du gnang /
chu 'brug zla ba gnyis par rgya nag tu 'degs gdong gi mi tshogs ches par brten ha cang gi 'gol rgyu med rung rje bla mas 'bras spungs su rgyang tsam bzhugs de dus lhags zam sprul sku kun dga' bsod nams dbang phyug phebs par mnga' ris rigs 'dzin chen pos 'bras gshong lha ri rin cen snying bug nas gdan drangs pa'i tshe sgyab bdud rtsi 'khyil ba'i skor dang /
ayon chen pos rigs 'dzin rje la dag snang du stsal ba'i rlung sbyor tshe sgrub gnyis gsan nas deng rang la gnang ba ni rgya nag tu che la bar chad mad par gegs med du 'khor ba'i rten 'brel lhun grub tu 'grig /
thugs dam brtag pa dang spyan ltas tshang mar rgya nag tu 'gor gzhi che ba mi yong ba'i phebs sgo byung bltar da bar dgongs 'dus sogs chos bka' mang tsam gsan dgos pa'i snyan 'debs dang rkyen sel gyi rjes gnang 'ga' zhig zhus /
rje bla mar brtan bzhugs kyi tshigs bcad dang bcas pa'i rten 'byung bsgrigs /
'phral yun gyi bslab bya sogs gsung gleng zhib par gnang /
lam gyi gegs sel la po ta la'i zil gnon lco gnas khro rol rgyas pa zhig mdzad rjes tshal gung byings dang sbrags nas dga' ldan pho brang du skor tsam phebs pa'i zhag gnyis bzhugs /
khyab bdag gnas gsar ba chen po nged dang phrad par phebs zhor gung thang du zla ba phyed gnyis lhag tsam stag chags par pu ston thams cad mkhyen pa'i gsang 'dus mi bskyod pa'i 'khrid yig za ma tog la 'jam dbyangs mkhyen brtses kha 'byed lhan thabs sbyar ba'i rim lnga'i dmar 'khrid /
paN chen shAkya nas brgyud pa'i bde mchog dkar po'i nyams 'khrid /
rnal 'byor dbang phyug gi thugs kyi nying khu 'jam dpal dmar po lha lnga'i dbang dang spros med kyi nyams 'khrid /
r+wa chen gyi sgrub dkyil la 'jam dbyangs mkhyen brtse'i lhan thabs sbyar ba'i r+wa lugs lha bcu gsum ma'i dbang /
ye shes mkha' 'gro'i zhal lung r+wa 'khrid mkha' 'gro snyan brgyud kyi 'khrid r+wa chen shes rab rgyal mtshan gyi dkar chag dang de ram 'dus pa sogs r+wa pod yongs brags dang shin tu zab pa dpal 'dzin pod chung /
mchog sprul nyi zla 'od zer gyis chu bo ri nas gdan drangs pa'i bla ma sku gsum gyi nyams 'khrid /
gtsug tor dri med lha lnga'i dbang /
bir srung na ngam /
rtogs brjod rin po che dpag bsam 'khri shing /
jo bo'i chos 'byung brgya rtsa /
gsar ma rgyud 'bum na sa po ti kha shas rnams kyi ljags lung gsan /
dpon slob gnyis kar dge slong bsod nams rgya mchos bsnyen bkur gdan drangs pa'i phebs lam du lug gu nag po zhig gzigs pa'i rkyen gyis khyab bdag bka' 'gyur bas dug dbang zhig zhu dgos yod gsungs lan du rje bla mas 'di 'dra'i rigs kyi sha zhig dgos kyang mi rnyed pa 'dra gnang ba'i sang nyin mes ston khro rgyal dpal mgon gyis gnas mo dung dkar la sngags rgyag par phyin skabs lam du kha sang gi lug gu de 'phags 'phags 'ga' zhig byas nas shi tha mthong bas gnas mor blangs te dpon slob gnyis la gnas tshul dang bcas phul bas phan tshun gcig gis gcig la bdog pa'i skyes dbul nas lug gu'i ched du bzang spyod smon lam dang ljags bsngo gnang /
rje bka' 'gyur bas thugs rje chen po 'gro ba kun sgrol @# / /
gyi cho ga dang rje bla mas zhi khro'i bkongs mdzad cing sha de la brten nas byang gter dug dbang kyang 'phral 'bul zhi bzheng pa bkang /
gling stod zhabs drung gi gsang phur gdan drangs 'du khang chen mor dgram rgyu'i ras yol gyi rten gal che bar phyag bris dang gzhan ma rnams la bslab ston mdzad /
nged rgya nag nas ma 'khor bar sde pas zil gnon lcog tu rje nyid bzhugs stan 'jags pa'i bstan pa spyi sgos kyi sku rim gang dgos kyi thugs dam brtag pa zhal bkod sku ngos kyi gnang dgos rnams 'thung ma shor ba dgos pa'i bslab ston bzhin phal cher bzhugs /
rin po che dar rgyas chos sdings par bla ma dgongs pa 'dus pa po ti dgu'i dbang lung /
pad gling pa'i bka' brgyad thugs kyi me long /
nag po skor gsum sogs padma gling pa'i gter chos sngar ma byung ba mang du gsan zhing phar chos rgyal byang pa'i gter gsar karma gu ru /
las 'brel rtsal gyi gnod sbyin dmar nag /
lha chen gyis mtshon pa'i bzhed chos du ma stsal /
gung thang dkar me'i dus khrom dbang dang yar 'brog brag la bla mar zhang gi bka' 'bum bka' rgya ma gnang bar gung thang du rgyang tsam bzhugs /
slar po ta la'i zil gnon lcog nas khro bo rol ba dang sgrol ma'i mdos sogs spyi sgos kyi rim gro mang du mdzad /
rin po che rdzogs chen pa gtso bor dag snang lung bstan du /
ltar snang za zi blo phrid rjes 'brang zhing / /
mi chen 'dod pa'i rkyen khar btang srid na / /
lnga bcu rtsa drug tshe yi chad nyid do / /
zhes chos skor rnams 'phral du spel drags na nga drug mi bsgral bar bshad pa dang 'phral rkyen 'bras ljongs su mnga' bdag stag sham pa phyogs nas zas ngan drangs pa'i snyan nad chud pa dang spo bo bdud 'dul rdo rje zer ba'i gter chos gang slebs su bkra mi shis pa re yong gi yod snang bas khams nas khong pa'i slob ma zhig chos skyel du btang pa lung gsan pa'i sgang la padma dra ba bkod pa'i zhing du gshegs par mchod 'bul rgyas par mdzad /
rin po ches zhal chems bzhag pa'i don bzhin 'bras mo ljongs su bum gter skyel ba dang zhu don 'dra yod 'dug pas mtshams sbyor gyi rogs ram gnang /
brag dkar bkra shis steng du bka' 'gyur gdan 'dren dgos skor lho phyogs kyi dus gzings dang bcas sde pa'i dgongs par ma babs pas phyag thog tu ma khel /
lha btsun mkha' 'gro'i dbang phyug gis zhal chems mang du bzhag nas gshegs song ba'i gnas tshul gla ba sgang pa yod skabs gnang 'dug /
gung thang du dpal ri sprul sku la rigs 'dzin srog sgrub kyi bka' srung gi dbang dang sngon ma'i 'phro mus kyi lung rnams tshang bar gsan zhing phar yang chos bka' ci rigs stsal /
nged kyi mtsho kha nas d+harma khI ya tha'i ji bod la brdzangs skabs zhu 'phrin dngul gyi rten dang bcas pa'i brtan bzhugs slar bka' chos gsan dgos kyi tho sogs phul ba ltar bla ma'i rtsad gcod kyi thugs rtsis mdzad rung /
lo phyi ma'i dbyid ka lho 'brug pas mon bum thang la gsang dmag btang pas mtshon chu dang nya'i dpe bzhin dgra gnon glang chen sna bsgyur /
ga'u chu bsgyur sogs jus rim gnang dgos mangs pa'i thugs g.yeng gis rim 'gyangs su lus /
so g.yul nas rgyal khang rtso sprul sku yum sras dang gnyug mar gnas pa'i tshe ba sku skye can byang ris pa'i bla ma che kha la @# / /
so so'i bzhed pa dang bstun pa'i dbang chos mang du gsungs shing bgyin rten gyi rim pas thugs 'dod bskangs /
gser dngul gos dar sogs kyi 'bul ba tshan po che bstab /
gnam sa'i dbang phyug bstan 'dzin chos kyi rgyal po sku cung zad srab par gdon 'grol gyi chogs gzhi med du dangs /
a mdo nas zhing skyong paN+Di ta dge logs kyis 'ongs nas zang zing gi bdog pa'i phyag rten ring du brkyang zhing 'dod chos ci ris zhus /
chu sprul gsar nas dpal phag mo grub mi pham bsod nams dbang phyug grags pa rnam rgyal dpal bzang mchod yon dang mjal 'dzom la phebs pa bzhugs mtsher du mjal bar byon pas bzhugs khri'i steng nas bzheng ba sogs bkur bzos bla na med pa gnang /
bstan pa spyi sgos kyi sku rim ci 'dra mdzad kyin yod kyi dri mol dang dgyes zhal lhug par bstan me tog mchod pa'i dus 'grem pa'i gos sku ha cang hrul drags par gso ran gyi grabs yul la dgongs pa zhu ba mdzad pas sa skyong bsod nams rab brtan gyis sman bla'i gos sku rnying pa las chung tsam zhig gnang ba zhig gsos par sbyor 'jags mdzad /
lhun grub pho brang par gdung brgyud grul thub med par sku skye'i sgrib shing la brten skabs mtsho sna dga' ldan rtse phyogs nas rgyal po'i chang pa chen po yong ba'i thabs mkhas kyis dril bsgrags te mo rna phyogs su bskrad nas dgon pa bdag gir bzung ba'i rnying ma rgyud 'bum rnams gong dkar dga' ldan gsang sngags gling pa'i spyi rdzas dang dmangs ma rnams po ta lar drangs nas rje bla mas dbye g.yang mdzad par gnyer sten yab sras kyi phyag dpe 'gangs can rnams gong pa'i phal cher 'dam snyigs cha khang ma shas che bas dgongs 'dus po ti dgu pa zhig ma gtogs tshad pa'i ris dkon pa 'dug gsung /
dags yul chab tshan la phebs brog rgyal smad bla mas chos 'brel zhu ba dang gzims gur la skor ba brgya rtsa sogs gting nas mos pa'i rnam 'gyur byas /
slar po ta lar phebs nas khro rol slang dgu mas gtsos bstan pa spyi sgos kyi sku rim du ma gnang /
nub cig mnal lam du sde ba bsod nams rab brtan klu sbug tu sku mtshams la bzhugs pa zhig byung bas bdag gi gnong pa yod par dgongs te klu'i gta' sdom dang bum gter gyis mtshen pa'i bcos ka dum mdzad /
mi ring bar 'bras spungs gser thog gi phyag las dus sde pa'i zhabs blo bur du skangs pa'i nyen dmigs che bar myur du dangs pa bcos sngon chug nas gnang ba'i phan yon du mchis /
gzhis ka rtse'i tshes bcu'i 'bag rnams gung thang dkar me'i 'chams la dgos tshul zhu ba mdzad pa rgyu rkyen lhun grub kyis dgyes bzhin du gnang /
dkar me bskul dbang dang 'brog gzhung gi tshes bcu ba rnams la bla ma zhi ba'i dbang rgyas pa zhug mdzad /
lo snga ma sad skyon che ba byung ba 'di lo sde pas bslab ston phebs pa ltar sad srung sprin gyi go cha'i phyag len bzhan thugs khur bzhes pas lo tog mod la 'khyol ba'i legs tshogs su gyur /
nged rgya nag nas 'khor ba'i smin drug zla ba'i tshes bcu drug gi nyin thang sag dga' ldan chos 'khor du rje nyid bsu bar phebs pa dang gsel ba'i ring gsung gleng gi /
@# / /
ris zhib rgyas dang /
'brom stod du 'byor skabs chal grung ba byings dang lhan cig par yang zhabs zung 'khor lo'i ri mo phyogs der mngon par bgod /
zing pa bgra pa bco lngas gung thang du zhi khro gzhan phan 'od kyi 'khor lo'i cho ga stong rtsa zhig 'dzugs pa mdzad /
nged phrad par byon pa'i phyogs 'dus kyi khrod nas zhal 'dris yod pa'i bla ma mang dag cig mjal ka gsung chos zhu bar 'byor bas thugs g.yeng che tsam byung zhing /
khyab bdag bka' 'gyur ba chen po 'bras spungs su phebs pa'i phyir lam gung thang du zhag shas dpon slob gdan 'dzom nas bka' chos gsan nas kha yar gnang ngo / /
mkhan slob chos gsum zhal lung mngar po'i ro / /
bye ba phrag brgya myangs pas ma tshim par / /
deng dus btungs pa'i bag chags slad ma'i tshe / /
yang yang sad pa'i skyes rabs pha mtha' rang / /
rgyal khams rlung la bskur nus 'phung byed las / /
sde brgyad rba klong 'khrug pa 'khor lo'i rtser / /
lho 'brug gdung brgyud blon 'bangs ming grags can / /
phal cher ring min mi rtag lam la bkod / /
sbas yul kun rtse 'bras mo'i gshong gling du / /
nam mkha'i rnal 'byor kod smyon he ru ka re / /
bka' babs rigs 'dzin srog sgrub chos bdag gi /
gtso bor mgon khyod mnga' gsol me tog gtor / /
sngon dus rang gter skal bar rnyed pa'i dung / /
bla sman shAkya dbang phyug rnam sprul gyis / /
slar yang dbul ba'i lung bstan mngon sum pa / /
rmi lam tshul du ston pa'i rgyud de ci / /
rams tshos rgyal 'dus seng phrug mdzes pa'i 'phrul / /
gnyan 'drid ma yin brab gter g.yu ral can / /
legs ldan thugs bcud bdud rtsi rab 'khyil bas / /
'gyur med srog gi ka ba der 'dir tshugs / /
bde gshegs kun tshang che mchog he ru ka'i / /
bdud brgya nyi shu'i 'khor lo rang sde'i tshogs / /
nyer chud bzlog bsad mtshen char bdud sde la / /
phab 'di drag sngags bdag po gnubs chen bzhin / /
gangs can bstan srid dpal mo'i srog gi shing / /
mi dbang gnyan rgod byad kyi zhags rgya las / /
bkrol 'di mchims phu'i gnas su padma 'byung / /
'jam dpal klu yi srin po'i rjes su 'gro / /
shing rta zla ba dang por dga' ldan pho brang du phebs zla ba gsum tsam gyi bar stan chags kun rdzob kyi chos thams cad rang mtshad rjen par ston pa 'jam dpal gshin rje gshed dmar po'i spros pa med pa'i phab 'khrid rdo rje 'chang tshar ba chos rje'i gsung rgyun thun mong ma yin pa /
ye shes mkha' 'gro'i zhal gyi drod rlangs ma yal ba r+wa 'khrid mkha' 'gro snyan brgyud kyi nyams 'khrid /
r+wa bod /
bla ma dgongs 'dus po ti dgu /
rigs 'dzin rat+na gling pa'i gter kha sogs zab chos mang da zhus /
skrangs 'bur gyi glo bur du zhabs bsnyun nas 'phrod bsten le gung thang du phebs pa'i tshe zhang 'gro ba'i mgon po zhal gzigs bka' rgya'i dbang gi dus dar sbug gi glu mo'i gtor ma chad pas lan klu gtor btang na legs gsung ba bzhin mdzad pas gsos sman gyi 'phrod bsten las ngo gso che ba byung /
nged bcad rgya dam po zhig yod pa'i khog nas zhabs phang brtan pa'i rten @# / /
'byung smon lam tshigs bcang dang bcas pa phul /
sgags sngags lcog gnyis nang ma'i cham par dge slong yid bzhin zeng pas gung thang du 'ongs nas sde par snyan 'bul gyi sne sbyor zhus par phan tshun gnyis kar dge bshad sdig grol gyis dben bzlums nas badzra mu las rnam par grol ba'i kar bstan la phan ba gnang ba ni sngags rnying ma pa'i phyag yen gyi gsos su gyur /
bdun gsum gyi bar bsnyen sgrub kyi sku mtshams shin tu dam pa gnang /
nub gcig mnal lam du mi dkar po A tsar+ya'i rnam pa can zhig gis lam sna byas te nub phyogs su zhal bstan ri mthon po zhig la 'dzegs nas thegs pas 'phrang ring po brgyud pa'i mthar gnam sgo 'dug pa phye nas nang du byon /
ri khrod kha lho smad du blta ba phyi nas tsham rkun sogs kyi 'jigs pa med pa'i shin tu btsan nang yangs shing rtsi shing nags tshal me tog 'bras bu can sogs bde ba can gyi zhing bkod lta bu'i shin tu spro ba khang ba rnams kyang rgya khang 'dra rung ba'i gser thog g.yu thog yod pa /
snang bar ban+de dang skya bo rnal 'byor pa sogs ri khrod pa yin khul da rnams sngar nas thugs 'dris yod rgyu ba la 'phral du 'di yin rang gi ngos 'dzin mi thub pa zhig 'jug par thugs dgongs lag nas 'di 'dra las skyid pa da mi rnyed pas tshe mtshams byed dgos dgongs thugs thag bcad pa'i dang la mnal sang byung gsung ba de nas lo gsum tsam gyi thog sku'i bgod pa bsdus nas padma 'od kyi zhing khams su re zhig gi bar bzhugs pa'i rtags su mngon /
der rgyas chos sdings nas rigs 'dzin chen po 'phrin las lhun grub kyis bka' brgyad bder gshegs 'dus pa yongs rdzogs kyi lung rgyun dam nyams 'dres khyer gyi bsla kha ma zhugs pa'i khungs btsun pa e nas rigs 'dzin chos dbang kun bzang la gsan te gung thang du phebs zla shas bzhugs par bka' brgyad bde 'dus /
'jam dpal rdzogs chen sogs mtha' yas pa gsan /
rin po che chos sdings pa dang grub chen karma gsang sngags gnyis la rigs 'dzin srog sgrub kyi dbang lung gsan zhing grub chen gsang sngags par rdzogs pa chen po sangs rgyas mnyam spyor gyi lung sogs chos bka' ci ris gsan /
gar par dbyar mjal la phebs pa'i nub 'od gsal du jo bo shAkya mu ne'i sku mdun du bla ma bla gos thar sor bzhes pa'i dbu dkar ba zhig la mi mang pos gus 'dud byad 'dug pa su yin dri ba gnang par bka' gdams kyi dge ba'i bshes gnyen bya 'chad ka ba yin zer /
des rje nyid la phyag mdzad pa myung ba sang nyin gsang phu rnam rgyal gser bkang pa'i drung chen dkon cog dpal 'byor gung thang du byon byung ba dpon slob gnyis thugs nang dag cing chos bka' gsan res mdzad /
'jam dbyangs bla ma dkon cog chos 'phel dag zhing du gshegs rjes grung chen 'di las mkhas btsun bzang ba zhig gsang sne'u thog phyogs su ma byung bar ma zad khyad par rdzogs pa chen po dang gsung ngag lam 'bras gnyis ka la phul du phyin zhing byang chub kyi sems la mnga' 'byor bas 'chad ka ba ye shes rdo rje'i rnam sprul du the mi tshom par gnang /
nged gtsang nas 'khor ba dang bstun zhag shas rje nyid 'bras spungs su bzhugs pa'i gzhis ka shar lags a gur gyis zhing bkod kha bar bris pa'i zhal bkod dang shog dpe gnang /
byad pa rigs 'dzin chen po'i rnam thar 'dri dgos tshul phebs pa bzhin nyer ba sngogs byas /
zla ba bcu gcig pa'i nang du rje bla ma 'bras spungs su gdan drangs dgongs 'dus kyi dbang chen dbang phran gyis gtsos pa'i chos bka' mang du @# / /
zhus /
lho brag smra bo lcog nas mnga' bdag bstan 'dzin chos dbang la srid pa'i gter khyim gyi lngags lung stsal zhing phar yang chos 'brel gsan /
zla ba bcu gnyis pa'i nang du bstan 'dzin chos kyi rgyal po sku gshegs pa'i lo gcig gi bar gdung nang bzhugs byed par shar bar mo che'i gtsug lag khang klu'i rgyal po'i pho brang gi steng du yod pa phyogs de klus che gshis zhal ngo phyi ma rnams la skyon mi 'jug pa'i slad du phyogs bzhir 'khor lo sbyor ba sogs gegs sel gyi bcos thabs mang du gnang /
lo snga ma mchong yon rtser rgyas gzhis ka rin spungs su byon dus bla ma bon lung pa gar dbang tshul khrims rgyal mtshan gyis mjal ka ma zhus par rjeng dpon dgas po bkra shis kyis gtsang po lho kha'i bsod snyoms bkag pa sogs drag shul gyi cho ga ci ris byung bar shing lug khong pa gung thang du rje bla ma ma 'dris pa'i mdza' bshes chen bo'i drung du byon /
gong ra lo chen gyis chos log tu ngos 'dzin pa'i karma gu ru rnam dag tu song nas srog gtang dang lung rdzogs par zhus /
don gyi gtso bos skyong bsod nams rab brtan gyi phyag 'bul 'grub pa'i sne sbyor gnang /
phag mo bka' brgyud chos sdings pa'i sku skyes gtsos phyogs 'dus mang bar 'dod chos kyis re ba bkang /
nub gcig mnal lam du 'bri gung nas gdan 'dren la 'ongs zer ba'i bu mo 'ga' zhig byung ba mi legs par dgongs te de la dmigs pa'i sku mtshams gnang rung mtshan lam du thog 'bab pa sogs 'tshub lhongs che ba las bzang ltas cher ma shar bas gshin rje khro chu'i gtor bzlog dang gzhis ka shar nas sbyin bdag byas pa'i mkha' 'gro bsu bzlog gi brtan bzhugs phul /
kho bos mo rtsis sogs zhus par shar ba'i sku rim gi ris phal mo che dang bying pa sngags rams pa blo bzang don grub kyis rdo rje slob dpon byas pha'i grwa tshang gi grwa bgrangs bcad kyis gung thang du 'jam dpal me'i spu gri'i srung bzlog sreg mnan dang bcas bsgrubs pas bstan 'gro'i mgon du lha ma mer bzhugs pa'i skal bzang du gyur /
zla ba gsum pa'i nang du khyab bdag bka' 'gyur ba chen po 'bras spungs su phebs pa'i phar lam gung thang du zhag shas dpon slob gdam 'dzom pa'i rkyen sel gyi bka' chos gsan lan mdzad /
lho brag nas rin po che gsung sprul phebs bar bang gling ba'i drag dmar gyi dbang sogs snga 'gyur gyi chos bka' mang du gsan zhing phar yang de mtshungs 'bul ba gnang /
rje bla ma'i sku rim du rin po che gsung sprul gyis drag dmar gyi gtor bzlog mdzad /
snon chos rje 'dzom pa sgang bar mchog sprul mnga' ris paN chen gyi gsung rgyun 'khrul pa med pa rgyal po lugs kyi thugs rje chen po'i nyams 'khrid sogs chos kha shas gsan /
snang ba mtha' yas kyi rnam sprul zhang 'gro ba'i mgon po'i dben gnas bya dkar 'brong por phebs /
sku 'dra rin po ches gtsos rten rnams la gser chab spyan 'byed snyan shal mchod pa smon lam sogs rgyas pa gnang ba'i nyin nam mkha' dang bya dkar 'brong mo'i nyi grib mtshams gnyis kar 'ja' tshon dang nyi ma'ang 'ja' spungs kyis bskongs par mes kyi sngags 'chang khro rgyal dpal mgon gyis ltas bzang po byung ba ngo mtshar che lags zhus par sdon gyi smon lam gyi shugs yin de bas lha mo khang yin snyam pa zhig tu bdag la zhang gis rtsa ba'i bla ma drug gi sgrub thabs gsung yod /
mkhas bcun spel phug ba zhes par skyes dus gtsang 'o yug tu bsdad pa zhig kyang dan gsungs /
spyil bu brag thog gi bla mas gdan drangs nas bsnyan bkur /
dbyar 'bras spungs su stan chags bka' brgyad bder gshegs 'dus pa po nyi dgu dang dpag bsam 'khri shing sogs bka' chos @# / /
mang du stsal /
de dus dwags lha sgam bo'i sprul skus khra mo brag nas gtar bton khul la zhib tu dpyad na shog ser rnams phar sbas nas med tshul gyis rab rib mdzad nas shog ser gcig lus 'dug ces ston pa mdzad byang ba rje bla mar spyan 'bebs zhus pa rgyab mdun gnyis kar zhib tu gzigs nas shel brag tu mchog grub rgyal po'i don la spas tshul 'dug pas ayon gling pa'i shog ser rnying pa yin 'dra zhes bzhad /
rme ru ba rnams lha ldan sde'i phyir rol tu 'pho ba dang bstan 'dzin chos kyi rgyal po'i rten bzhengs kyi sku rnams bzhugs gnas shig dgos pa nyis 'dom gyis gnas khang gsar du rtsig pa'i sa 'dul la yar lam zhabs kyis bcags nas lto 'phye'i thig mdzad /
rdo rje brag nas rigs 'dzin mchog gi sprul sku gung thang du phebs par byang gter rdzogs chen ka dag lhun grub kyi dbang lung nyams 'khrid chos kyi bdag por dgongs nas smin rgyas su stsal ba'i sngon 'gror rdzogs chen bka' gnyan pa'i sku tshe'i gegs sel la rigs 'dzin sprul sku rin po ches khyab bdag bla ma dam par brtan bzhugs bzabs rgyas dang tshe dbang zhig 'bul ba gnang zhing /
skabs shig bla brang gi zham ring ba rnams la tshe dbang dgos tshul rje bla ma'i bka' phebs ltar sprul sku rin po ches chos khri'i rab gsal du dbang sgrub mdzad pa zin mtshams rje bla ma'ang 'bul chas dang bcas phebs par bzhugs stan nges par dgos gsungs pa la yang ma gsan par dbang gral du bzhugs pa sogs rigs 'dzin ngag gi dbang por mi phyed pa'i thugs dang gcam bu tsam ma yin pa'i nang rtags phyir shar gnang /
rje bla ma'i sku rim la sprul sku rin po ches 'jam dpal phyag rgya zil gnon gyi zor las drag po'i chas su zhugs nas gnang ba rigs 'dzin yol mo ba'i rnam thar du /
pad gnubs brgyud pa'i nus stobs drag po'i mtshon / /
rim gyis bstar ba kho bo'i lag char lon / /
mi bzang drag rtsal 'bar ba'i gnam lcags thog /
mthu chen dmar gyi gtor ma'i 'gran zlar song / /
zhes byin chags pe zhig ma gtogs rdo rje slob dpon gyis sbug chol dkrol ba dang me dar dbyug dbyug sogs a ce lha mo mdzad srol ni mi snang /
lho nas zhang gi lugs 'dzin ka le ba dgon pa ba yin zer ba'i bla ma dpon g.yog gsum 'ongs par bka' 'bum bka' rgya'i dbang lung dang byin rlabs rten sogs stsal ba de tshol hob drug gi sa nyal ma bla chen stag tshas rjes skya pa chen po bkrong bar khams pa rdor rgyal btang ba'i lo rgyas bzhin /
dad rten 'brug phyogs kyi slang ba dang zag rdzas byas tshod du 'dug pas rnying ma bzhal ngo tsho gsol ltogs la rgyas bsdus gnang dgos pa'i brda chos su 'dug /
me sprel lo byang phyogs sa'i tshangs pa dga' ldan ba thog rgod rnam rgyal gyis bka' 'gyur rin po che bzhengs ba'i rab gnas la shog gsung ba bzhin deng kyis bde chen rtser phyin pa'i yar lam mar lam tsho tshal gung gi bla ma rnam pa che bsu bar byon pa'i sdebs su rje nyid phebs shing phyir lam ches khrir gung gi dro'i gzhi len bzabs rgyas dang /
rigs 'dzin chen po gzhon nu don grub kyi phyag bris ma'i bka' brgyad bde 'dus lha bdun brgya nyer lnga'i zhal brang grwa tshar star sbyin mdzad /
rnam par rgyal ba'i phan bde legs bshed gling bar bsnyen bkur dang bkris btags kyi 'gyed gnang /
dar rgyas chos sdings kyi gdung brgyun bgyes pa 'bras spungs su gtsug phud 'bung yar phebs zhor yar lam gung thang du phebs /
chos rje ma chen gyis gnang ba mi gsal tshul zhus pa la ma gsan par rje bla mas lhun phra mo de la bzhed pa phyag lan bcal ba bai ro'i rnam sprul chos rgyal gter bdag gling pa yin par mngon mkhyen du shar bar snang zhing rten 'brel la dgongs nas @# / /
dbu zhwa sogs kyi skyes gnang /
yab sras gnyis lhan cig pas bdud rtsi bum pa'i dbang lung dang tho ling gi gza' mon pa'i skor rdzogs par gsan /
dbyar smad 'bras spungs su phebs gru gru'i sngags 'chang don grub bkra shis la chos rgyal byang pa'i gter gsar ma rgyud snying po don gsum gyi skor gsan zhing de 'phral nged kyis kyang zhus /
grwa tshang gi grwa pa 'ga' zhig la sngags ris sbyong ba'i gras 'debs pa dang bris dpe sogs kyi bslab ston mdzad /
'di lo lhor dpung 'jug chen mo'i sgo dod rje bla mas dbyangs 'char mkha' 'gro sde lnga sogs kyi mo'i ris dang gtso bor thugs dam brtag pa tshang mar 'gro khyab mi yod pa'i gsal kha byung song rung sde ba'i dgongs par ma babs gshis gzhan ma gnang thebs dang bral ba'i jus rim du sngar btsugs pa'i rlung dmar tshur blangs nas kha gso ba dang dregs ba nyi shu gsar du 'dzugs pa'i phyag g.yog gzhis ka shar a gur dang ngag dbang 'phrin las gnyis kyis byas nas phag rir sngar bzhin 'dzugs pa gnang /
sngags pa rnams kyis lo dus sku rim la bka' brgyad kyi thang ka med na bag grang tshul zhus pa ltar snang gsal gyi thang rnying grwa tshar 'bri gung na yod pa g.yar bo zhus he skya ris rnams phyag bstar ma tshon mdangs bcad spyan 'byed bla ma dga' rab kyis gtsos ba lnga tsam gyis byas /
mkha' glong yangs pa'i bka' brgyad 'bru 'grel gyi steng nas zhu dag mdzad pa rta mgrin dang ma mo'i lha thang rnying la chad pa 'dra thon pa'i ma las bu rgyas ba legs bar grub /
de yang bka' phyi ma gsum la 'jig rten ba'i ming btags kyi dregs pa drag rtsal can mangs pa'i 'tshub lhongs sel byed du zing pa'i dge slong seng ge sgang pas nyin re bzhin bka' brgyad kyi las gzhung bsrangs te sde dpon sum cu'i gsol mchod /
sde dgu'i sger bskangs ma dang bskangs /
tshogs mchod chag med du btang /
rdo rje brag nas rigs 'dzin sprul ba'i sku dpon slob kyis rang byung rang shar gyi las gzhung bsrangs rang lugs rab gnas bse sgrom ma la rje btsun chen po'i don gsal gyi mdzes rgyan sprad de sta gon dngos gzhi sogs sbyor dngos rjes tshang gi tshul du dam ye dbyer med du gnang /
rten bzhengs la 'gyogs dang legs bya 'bul ba'i sku nye sbyin bdag grwa ris rnams la gdab lan gyi dga' ston rgya cher mdzad /
srang nang pa /
dbang ldan gling pa /
gling byang pa /
a bo rdzong dga' rnams kyis bsdus pa'i mkha' 'gro bsu bzlog dang 'drel ba'i brtan bzhugs phul /
mes kyi sngags 'chang khro rgyal dbal mgon gyis gung thang mchod khang rtser tshe dpag hrIH gcig ma'i sgrub pa byas dus rmi lam du kho rang ras dang skya'i gos dang phying zhwa gyon nas rta nag po sga gtad ba zhig khrid rgya nag yin khul gyi grong khyer chen po'i sgo 'gram na 'dug pa nang nas dar gyi gos gyon pa'i mi bag dron zhig yongs rta de la zhon kho rang gis khrid pa byung ba gnyid sad nas kyang mig sngar lam lam shar bas skyo shas kyis mchim mi thub pa byung ba gang yin dri ba zhus lan du rje nyid chos rgyal srong btsan sgam po'i dus kyi zhang blon sna chen por gyur ba'i tshe a khu rta rdzi yin pa da lam mtshams byas pas sdig bsrab tu song nas skye ba dran pa yin gsungs /
stod smad kyi sngags pa dang sbyin bdag grwa ris sogs bsdus pa'i grib sel bsu bzlog dang 'brel ba'i brtan bzhugs rgyas par phul /
'bras spungs su gang ci'i bslab ston dang gsung gleng la skor tsam phebs pa'i yar la ma grong smad du nang so a sug 'das par gnang skyes dang bcas byon /
sde ba 'phrin las rgya mtshe dang sangs rgyas rgya mtsho gnyis la rkyen sel du tshe dbang dang drag po'i dbang stsal /
rigs 'dzin sprul sku dang grub mchog @# / /
karma gsang sngags la rigs 'dzin srog sgrub kyi dbang lung yongs rdzogs /
rgyud bcu bdun /
gter mgon phyag bzhi ba dang 'bar chung skor kyis gtsos pa'i chos 'khor rgya cher bskor /
'bri gung zhabs drung rin po che chos kyi grags pa 'bras spungs su nged dang ngos 'phrad la phebs pa'i yar lam 'brom stod du rje nyid dang rigs 'dzin sprul pa'i sku dpon slob lhan cig bar mjal bar phebs nas tshe bdag rnon po nang gcod kyi dbang dang /
'char kha gnam skas ma'i zor dbang gsan cing /
snga sor g.yar po'i thang dpe phyir 'bul gsar bzhengs tsho spyan 'bebs dang phyag nas zhu ba gnang /
gung thang du phebs nas sprul sku rin po cher gza' bod sogs bka' chos kyi 'phros dang ne'u chung ri sku skyer phyag rdor dregs 'dul gyi skor stsal /
rigs 'dzin sprul sku gnyen tshad kyis sku ltem babs lci bar drung 'tsho phu lung pas gsos sman dang rje bla mas rgya nag spor thang gi kag rtsis dang bstun pa'i sku rim rgya mi chung ba 'bebs pa /
'chi blu skyas rdzongs gnang yang sku khrus btang ba ma phigs /
lha rje 'brang rgyas pa'ang ri khrod du mtshams la yod pa dang 'grig /
mkha' ru srang nang pa 'bod dam zhes gleng gzhi byung 'dug na'ang khong tsho snang rtse ba'i brgyud 'dzin yin zhes sprul ba'i sku'i thugs la mi 'bab cing srang nang pa'ang ma nges pa 'dra byung na sman log btang ba'i khag ngan byung dags kyis 'phal ka ma 'grig pas /
'brang rgyas par phu lung pas ci drag gi dri ba btang bar ri lu drug cu'i bar sbar nas btang bas phigs yong de nas mkhyung na byed thabs med kyi la dmar btags /
drung 'tsho bas kyang sman bsnan nas phul /
rje bla mas drag dmar gyi bka' dbang mdzad pas sku srog la glags lta ba'i 'byung po 'dzam bu gling na yongs su grags nga de mthar bskrad pa'i mthus sman gyis snyun nang thams cad phyir ded nas zla ba gza' las grol bltar rgyal dbang padmA ka ra'i bstan srog gi zungs su gyur /
lho'i dbung 'jug gi sku rim la mgon po g.yul bzlog gi mdos chen btang /
gu ru mtshan brgyad gtso bor gyur pa la sin+d+hu rgya mtsho'i zhing bkod yod pa'i thugs dam thang kha gra tshar gyi skya ris phyag bstar ba tshon mdangs kyi phyag g.yog bla ma dga' rab dang legs rgyan pa can gyis byas nas bzhengs /
nub gcig mnal lam du rje nyid kyi phyag phyir sbus srang lha rje blo bzang nor bu sogs tshes bcu ba kha shas dang bcas zangs mdog dpal rir thegs khul gyis pho brang de'i rtsa bar phebs pa na ayon chen po yin zer ba'i drang srong gi rnam pa can zhig 'dug par phyag mchod mdzad mur gnas de lta na sdug pa'i grong khyer du song ba'i nang der sman rgyal gcig pu las ma bzhugs shing pho brang gi rtsar phebs pa dang nyi ma'ang la thog tu slebs pa zhig byung bas kho bo yun ring sdod mdog ma kha khyed rang tshe gzungs 'bum ther sogs rim gro bzang ba byas na lo shas skyon mi yong tshul gyi phyag tham gnang bas lha sar gdan drangs nas tshe dbang brgya rtsa zhus dus rje nyid kyis ayon rin po che yab yum mngon sum du zhal gzigs pa'i mur slob dpon chen po yal ba zhig byung ba /
bka' las bdag la rtan 'brel legs rgyu ma byung khyed rang la dmigs pa sprad dus tshe dpag med kyi gsal snang legs po byung song bas lo shas skyon mi yong ba'i khag theg byed gsung ba bzhin de kho na'i thog tu babs /
me bya lha sa ba'i sbyi rim gyi khro rol la bar khang du phebs /
mi ring bar la stod nas zur spang ston bde legs rgyal mtshan gyi dbon brgyud rin po che chu mig pa ngag dbang @# / /
phun tshogs la mdzod lnga 'dus pa'i zab gter gyi dbang 'khrid lang ches mang pa gsan zhing /
phar rat+na'i gter chos gtso bor gyur ba bzhed sbyar stsal /
zla ba lnga pa'i 'gro thugs dam thang kha legs par grub pa'i tshes bcu'i nyin mchod pa rgya chen po mdzad pas mar me 'dzin pa sogs ya shes pa rang bzhin du bzhugs pa'i ltas ngo mchar ba byung /
grwa tshang chos rje la 'dod chos kha yar stsal zhing gos dar sogs kyi 'bul ba'ang bzang du bstar /
de yang bka' chos gsan pa'i bla ma sngar smos pa las gzhan pa yod shas che'ang ngo 'phrod pa ma byung zhing dam pa'i chos kyi bka' drin stsal ba'i slob ma ni /
dkyil 'khor rgya mtsho'i khyab bdag rdo rje 'chang gnas gsar ba mgon po bsod nams mchog ldan /
zhang sna nam pa rdo rje bdud 'joms kyi mchog gi sprul sku blo bzang padma 'phrin las /
bya 'chad ka ba'i rnam sprul gling stod chos rje dkon cog dpal 'byor /
gling smad chas rje stag kha ral /
gra thang mkhan po sangs rgyas dpal bzang /
'bras yul skyed chal mkhan po byams pa ngag dbang bstan 'dzin /
lha lcam padma gsal gyi rnam sprul gsung sprul tshul khrims rdo rje /
yang ldan ma rtse mang zhu lan las /
bod khams gangs ri rtse dgu'i ljongs 'di ruH. bsam yas lho phyogs mtha' 'khob mon kha ruH grong khyer rngo mchog can kyar byaH brag dmar zam lam can kyang byaH. gtam shul sbar rjes can kyang byaH. smra bo lcog po zhes bya ba'iH. mkha' 'gros byin rlabs gnas de ruH. gsang sngags brgyud 'dzin ral bas lus nub paH. srid pa tha ma'i skyes bu mi yi mgonH. rgyal po'i mtshan rtags legs ma lnga dang ldanH. sgyu ma'i skyes bu rgyal rigs rnal 'byor paH. gsang sngags rgyud sde gnas kyi snying po rnamsH. rig ba brda yi chul gyi char du 'bebsH. rgyal ba'i sras mchog mi yi seng ge deH. lho brag gtam shul smra bo lcog po ruH. ma 'ongs gsang sngags bdag por gyur nas naH. sku'i bkod pas 'gro ba ma lus 'dulH. thugs rje chen po dngos kyis 'gro ba 'dul ba yinH. nyid kyi gdul byas 'gro ba mthar thug paH. 'gro don sangs rgyas nyid dang mnyam pa 'byungH. nyang ral gdung rabs bco brgyad yan chad duH. sngon tshe rgyal bo'i smon lam mthu yod pasH. chos bzhin ma byas sangs rgyas thob par 'gyurH. byang chub sems dpa'i rigs kyang mang du 'byungH. log spyod bdud kyi tshang 'dres la rtog paH. gang zag las 'phro med pa gcig mi 'byungH. snying gi dkyil du chongs la sgyub pa gyisH. zhes pa'i gdung rabs bcu drug pa mnga' bdag smra bo lcog chos rje bstan 'dzin chos dbang /
bi mA'i rnam sprul khyab bdag khra tshang pa chen po blo mchog rdo rje /
brtul zhugs spyod pa'i dbang po kong smyon rdzegs chen pa nam mkha' 'jigs med /
dran pa nam mkha'i rnam sprul dar rgyas chos sdings pa rigs 'dzin 'phrin lam lhun grub /
de sras chos rgyal gter bdag gling pa /
dpal ri sprul sku ngag dbang padma 'brin las /
zur chu mig pa ngag dbang phun tshogs / /
sgam smyon sprul sku phyag nor nor bu /
yang dgon spyan snga skal ldan rgya mtsho /
rgyal khang rtse sku skye /
pha bang kha'i gdan sa ba dpal 'byor der rgyas /
byams chen bla ma blo bzang chos grags /
lam pa bla ma star sdong blo gros lhun grub /
'dul ba slob @# / /
dpon ba blo gros rnam rgyal /
mkhas grub karma gsang sngags /
rigs 'dzin kun bzang dbang po /
bla ma 'dzom pa sgang ba /
sngags 'chang don grub bkra shis /
khams pa bla ma padma blo gros /
bzang sdings sku skye ngag dbang bstan pa'i nyi ma dbyangs can dgyes pa'i lang tsho /
phyag mdzod mnga' bdag karma /
sman sgom 'brang rgyas pa ngag dbang don grub /
ka thog ba dang la'i bar drung ba /
spre bon po lung pa| tre bo se dung sku skye /
khal kha se chen no mon khan /
o rong grwa tshang chos rje /
zhing skyong paN+Di ta| gser thog chos rje /
bla ma dge 'dun dar rgyas /
bla ma khro phu ba /
chos rje skye ston pa gu ru tshe brtan /
chos rje rngod pa /
byar gsung snyan sku skya /
shar hor sku skye /
bla ma sman chu ba /
sna tshogs rang grol gyi sku skye /
bam khams pa spun /
bla ma theg mchog gling pa /
sna bu chos lung ba /
rtsa sgrub sde sku skye /
spyil bu brag thog pa /
'phan yul rgyal smad bla ma /
sgo mo sku skye /
dar ma sgang bla ma bsod nams dpal 'byor /
chos rje bla ma /
kong po gnam sgom bla ma /
bla ma sngags rams pa /
bka' brgyud pho drag sku skye /
bla ma brag ra ba /
mdo pa sku skye /
rdzing kha sku skye /
bla ma dga' rab /
sngags 'chang stod grong ba /
bka' brgyud chos ldings bla ma /
padma gling pa'i gdung brgyud mcheng /
ka lab bla ma /
bla ma bsod nams lhun grub /
bla ma chos dbyings rang grol /
zangs yag brag bla ma /
bla ma nor bu rgya mtsho sogs bstan pa zin pa dang chos 'brel nos pa rags rim tsham brjod kyis mtha' dag gleng bar gal nus /
gzhan yang bzo rig pa /
sgra snyan dag /
rtsis skar nag sogs tha snyad gtsug lag gi slob ma dang 'di phyi bar gsum gyi skyabs gnas zhus pa'i yon bdag bcas pa'i grangs ni ston mtshan dangs pa'i rgyu skar gyi grangs lta bur mngon /
thugs rtsom gsang ba snying po'i le'u lnga ba yan gyi TIk+ka rdo rje 'chang pha bong kha pa'i gsar rgyun zin bris su mdzad pa g.yung 'grel rgyan gyi me tog ces ngo mtshar ba /
nged rang nas gsol ba btab pa'i bka' brgyad bde 'dus kyi sgrub chen smin byed kyi chog sgrigs lhan thabs dang bcas pa rin po che'i 'phreng ba /
gzhis ka shar pa sprun gyis zhus pa'i drag po dmar chen gyi bkang gso dang 'chi blu'i lag len /
las byang padma ljon shing gi 'bru 'grel /
g.yu thog snying tig gi sde dgu'i las byang dam skong dregs pa tshar gcod sogs 'phrin sgrub /
bkang ba /
gtor bsngos /
gsol 'debs /
smon lam /
brtan bzhugs /
snyan dar zhal byang /
chab shog /
dri ba dris lan /
rtsod bzlog /
'grel TIka sogs mtha' dag phyogs gcig tu bsgril na po ti gnyis lhag tsam yod tshod du 'dug pa nged kyi bsam par yab zur chen gzhon nu don grub kyi sku tshe dang mnyam pa zhig yong la re'i gsung rtsom rnams kyi ljags lung dang bka' bsdu byed pa'i 'dun pa yod rung rtag 'dzin can rnams chos la bskul phyir gnyags lo tsA ba'i thugs kar ring por ma lon par bsdus pas mos pa lam byed du gyur /
lar nas rje nyid lag 'grad mas pa'i dge ba'i bshes gnyen ltar 'jig rten chos brgyad kyi ris la ye mi dgyes pa'i gshis thugs rtsom rnams kyang bskul ba po so sor rtsa yig de ga gnang nas ma dpe med pa kha yar byung snang /
zin byis lus pa rnams kyang @# / /
rang gi lto rgyab dang 'du 'dzi kho na las bla ma'i rnam thar dang yon tan mi sems pa'i dge 'dun nyi shu'i thog ma'i zhabs 'bring pa kho nas bskor te gar song tsha mad du gyur gshis brjod bya rjod byed dang bral ba'i rdzogs chen gyi gnas lugs kho na'o / /
snying por dril na tha snyad kyi gzhung lugs /
nang rig ba sde snong gsum /
rgyud sde bzhi gang la yang tshe rabs mang por sbyangs pa'i bag chags sad pa'i nyams kis 'bru mar lta bur btsir nas dpral ba rdul 'dzag gi dka' spyad la ma ltos par lan re lan gnyis gzigs pa tsam gyis thugs su chud la /
de yang thugs su chud do ba'i dper na gsar ma'i dkyil 'khor gcig gi rigs 'gre dkyil 'khor thams cad la 'gebs pa /
rjes gnang la gcig shes kun grol /
rnying ma'i sgrub 'phrin kyang sna gcig pu de ga tshang mar khyer nas gong ma'i phyag len mtha' dag nya dang nyug ma bsres pa'i khyad chos cung zad tsam yang mi mdzad par bka' mal mdo sgyu sems gsum gyi dbye ba /
de la'ang rma gnyags gnubs gsum /
so zur nyang sogs so so'i bka' babs dang bzhed tshul /
gter kha gong 'og /
gnubs gter /
byang gter /
gling pa bcu gcig /
dri med gsum gyis mtshon pa'i gter kha so so dang rjes 'brang gi bla ma rnams kyi phyag len mi 'dra ba'i khyad par /
gsar ma'i rgyud sde bzhi'i dbang rjes gnang 'khrid rgyud bshad la rdo rje 'chang pha bong kha pa 'di ltar mdzad ces skabs thob ma 'dres pa dang khyad par khyab bdag bka' 'gyur ba chen po yongs 'dzin du bsten pa nas bzung spyir sa /
lugs dang sgos kha'u brag rdzong ba'i dbang byin rlabs rjes gnang rig gtad 'khrid man ngag mtha' dag la 'di ni 'di'o zhes shin tu zhib cha che ba'i gangs can 'dir 'gyur ro cog gi chos kun la 'di kho nar spyangs 'dug snyam pa ma gtogs da lam rang o zob zob dang spom yor yor yin 'dug snyam pa'i rnam rtog za bcung zad kyang ma mthong bas 'jam dbyangs gzhon nu mthon mthing ral pa'i zur bud dor nas byon kyang 'di phan las 'gro rgyu med bsam pa yod /
sngar nas zhal 'dris med pa dang yod kyang mi gus pa'i rnam 'gyur kho na lhur len cing dngos dang brgyud pa'i sgo nas sku la sngo ba /
rigs la brnyas pa sogs dgra gus pa'i gnyen btang snyoms pa bar ma'i 'gro ba mtha' dag /
rig ba'i dbang phyug gis /
tsan+dan ste'ur mtshungs ba la / /
chags bral zhes ni brjod pa yin / /
zhes g.yas nas tsan+dan gyi lde gus byug pa dang g.yon nas sta re phyar te gnod pa byed pa gnyis mnyam pa nyid kho nar ka thigs te rje dpon dang sde dgon gyis chad pa drag pos gzir te sdug bsngal ba rnams la thabs du ma'i sgo nas mi 'jigs pa skyabs kyi sbyin pa /
sda phan tshun /
bla gra /
dpon g.yog /
grong pa yul pa /
spun zla khyo shug sogs nang ma 'cham par khrims rar gtug pa la mngon du phyogs nas rang gzhan kun mnyam nyes kyi sbyor ba la brtson pa rnams la khe nyes dmigs dge bshad sdig grol gyi bslab bya bar pa rgyu 'don gyi gnang sbyin sogs thabs du ma'i sgo nas bzlums te bde 'jags su 'god /
'phral du thugs la phog pa'i ris la'ang dus re zhig ma gtogs phugs ma nas 'khon du 'dzin pa'i gnag pa'i mthar thug mi mdzad bar slar thugs rje chen pos rjes su 'dzin thams cad mkhyen pa bu ston rin po @# / /
che'i zhal gdams su /
g.yog po srag srag mang po las ka mi yod ba /
bza' 'phong ba /
'bul ba btsal nas mi yong ba /
kha smras btsal nas yong ba /
cha rkyen khyer nas mi yong ba /
god kha khyer nas yong ba /
gtam snyan khyer nas mi yong ba /
gtam ngan khyer nas yong ba de lta bu'i g.yog po 'khor du mi bzhag pa gal che /
bzhag na gus zhabs ye ma byung na'ang lo gcig la zan stong brgyad cu bya na dang bcas pa 'chor ba yin pas de 'bra mi 'jog pa gal che /
zhes gsungs pa ltar mkhyen rab dang rnam dpyod 'di tsam la sngar 'phrin las chung dus /
phyag bris gnang pa rnams ma gtogs phyis kyi phyag dpe rnams yig gzugs sdeb brda dag legs rgyu med cing bka' brgyad pod dgus gcos pa'i glegs bam mang po bzheng ba'i dgongs pa bstad rung de ris kyi yon tan can ched du zhabs phyir bskyil ba'i thags rtsol zhan zhing dgon pa'i ris kyi grwa pa bstan bshig phyir ldog na dge 'dun gyi dbyen byed mkhan rnams lto gos kyis mgo bskor nas thabs kyis bskyil ba nag can gzhan du 'gro mi nus pa chos 'jig rten gnyis ka mi yong ba'i mi 'khyams mang po zhabs phyir bsten pa gzhan dag 'dras 'di 'dra lto gron che la phyag g.yag tu mi 'gyur tshul zhus pa na dngos gzhi de ga 'dra zhig 'dug kyang yong thang chen po tsho gang byas kyang las sla 'di 'dra'i ris tsho mi tshe phyid pa dka' po yong bas snying rjes skyong ba'i yul yin /
nged rang gi nyams len rgya chen po zheg ma thub kyang theg pa chen po blo sbyong dang spros bral bde chen ma'i /
'di ltar mig gi yul du snang ba yiH. zhes sogs sh+lo ka gsum po'i don dang ma 'gal tsam zhig dgos ris su 'dug /
bla ma mang po bsten nas cha sa la thos bsam byas pa'i dgos pa bde sdug gi rtogs pa gang shar spang gnyen gyis zin pa zhig ma byung na dreng po chos rgyus mkhan chos dang gang zag ya bral du 'gro bas /
rgyal sras rin po ches /
lto 'grangs nyi ma dro cho chos pa'i gzugs / /
rkyen ngan sdug bsngal byung tshe tha mal pa / /
zhes gsungs pa'i don du ma song ba zhig dgos /
zhi ba lhas /
gang la gnod pa byas kyang bde 'brel ba / /
bde ba'i 'byung gnas de la skyabs su mchi / /
zhes gnod lan du bzod pa bsgom pa ni gnad chen po yod tshul rdo rje 'chang pha bod kha pa gsung zhes rgyu mtshan yang yang du mdzad /
mi dbang bsod nams rab brtan grub mtha'i dbang gis zhal mdzes tsam las gting nas ye mi dgyes pas sha tshar bcar ba'i thugs 'dogs mi gnang ba mkhyen rung bde gzar snga phyi bar gsum tshang mar las sbyor kyi sku rim dang sde pa'i sku tshe bar chad sel byed kyi srung 'khor 'bul ba /
brtag pa dang mo byA rtsis bsdur mdzad nas sku rim gyi /
khas bskul sha brgyab rus na'i dpe kho na gnang /
rje nyid kyi sku dgra sger dmigs kyi ris la da lam rang las sbyor tsam mdzad na bsams kyang zhag 'phul nyin 'phul kho nar 'gro ba'i zhib mor dpyad na sems can mtha' dag la ris su ma chad ba'i brtse ba snying rje chen po phyag na padma mngon sum du krong gis byon byung yang de las lhag pa zhig 'ong don med /
sog po nor bu rin cen /
hor stod pa /
'brug pa ngag dbang rnam rgyal /
kong kar srid kyi bla dbon sogs ming yig dmigs su bcug nas las sbyor gang mdzad lo lnga drug tsam las 'phyi mtha' byas te dang po'i sangs rgyas 'jam dpal gyi zhing du spyan drangs pa kho na yin /
'byung bo ma rungs pas 'tsho ba la stang bcos byin rlabs ci @# / /
'dra zhig mdzad kyang rtags mtshan 'phral du thon /
'phral thugs che 'gyings sogs med pa'i drag zhan mtha' dag la gus 'dud lhur mdzad kyang bla chen du rloms nas chos skyong gi ris kyi lder sku dang gsob kyi zhabs la 'jus nas tshe ring ba dang nad med pa dang ngal bar chad ma gtong sogs gyi gsol 'debs mi mdzad par 'jig rten las 'das pa dang ma 'das pa'i bstan srung dregs pa kun gyi gtsug tu rdo rje'i phyag rkya bkod nas dam bsgrags pa brtul zhugs grub pa'i rtags mtshan sogs mthu stobs kyi khyad par ni lcang lo can nas gsang ba'i bdag po gar dgu'i nyams kyis rol pa dang rnam pa tsam las ngo bo tha mi dang par nges /
'phral du mo rtsis kyi rnam pa mdzad na'ang don du rdzogs pa chen po'i 'od gsal khor yug gi ngang nas ji lta ji snyed kyi chos kun rjen par gzigs nyams kyi 'byung 'gyur gyi gsung 'phros gang mdzad thog kho nar 'gro bas rgyal dbang padmA kA ra gnyis pa las gzhan du ma gyur pa sogs rdo rje 'chang kun spangs chos rjes nged dang grub thob lcags zam pa'i rnam thar gzhan gyis blor mi chud gsungs pa'i mched zlar mngon pas rang blor shar tshod kyi snying po tsam bsdus te smos ba yin no / /
rim gyis 'bras spungs su phebs zla ba gnyis tsam stan chags grwa tshang gi grwa pa nyi shu skor la sngags ris kyi bslab ston dang 'dul ba slob dpon blo gros rnam rgyal la 'pho 'khrid sogs 'dod chos 'ga' zhig stsal /
gter ston ayon gling ba'i gter ma'i bod srin mo gan rgyal du bsgyel ba'i shog ser bu yig gi steng nas ras gzhi la zhing bkod che ba zhig phyag bris su gnang /
nged kyi nyams 'khrid dbang ljags lung mang du zhus /
dbang rnams rdzogs res kyis bdag gis gang thob kyi chos rnams da cha pal cher rdzogs pa yin zhes ring por mi bzhugs pa'i brda chos gsung yang kyal ka lta phur ga /
zla ba bdun pa'i tshes gsum gyi nyin gnas chung lcag nas chos skyong chen pos rig pa 'dzin pa 'di 'dra phyis nas rnyed par dga' bas chos la rtsol 'don gyis gsung ba rang bzhin gyi bskul ma yin nam snyam pa las gzhan pa'i rnam rtog ma 'phros /
nged kyis tshe dpag med 'chi med 'od snang gi dkyil 'khor la brten pa'i brtan bzhugs phul ba'i tshe gtor mar chab sbran pa mar mel phog nas skad cig la shi ba sogs rnam rtog za ba'i ltas mi legs pa 'ga' zhig byung /
de yang gzims khang shar pa tshor da lo nged kyis me tog mchod par ma yongs par brwa tshab cig btang na ring sang gzhan 'dras byad skabs shul chung khyad yong gsungs par rgan pa rnams kyis phebs dgos tshul nan du gsol bar nged de ltar bsams kyang 'dod par yod na byas chog ces zhal gyis bzhes tshag gur ba'i nang mi sogs phyogs kyi sbyin bdag 'dra la'ang da lo me tog mchod par cis kyang sheg gnang zhing so so'i blo dang 'tsham bar bslab ston rgyas par mdzad /
gung thang dkar me pa tsher bdag khrom la yong dgos pa'i ka pe ma ri 'dug gra gang 'grig gyis gsung bar khong tshos zhu nan bul bar do zhag nas shul che bi mi yong na yongs chog phebs pas gdan sa 'jog pa'i lo mtshams lta bu gnang rgyu bzhin yin nam snyam pa las rnam rtog gzhan 'phros tshod mi 'dug /
'bras spungs su phebs gdong tshag gur sdeb bsod nams rnam rgyal la khyed nged dang ltan ru 'gro'am ji ltar byed gnang ba nang du log tshul gsol ba na phyag mdud legs pa zhig stsal blar phrad yong shas che'ang khyed tshang sdig che ba 'dug pas 'dzem dgos tshal sogs kyi bslob ston dang bla brang nas phyir @# / /
phebs gdong mgul nas sku srung zhig bkrol te thugs sras mar gnang ba sogs kyang rjes su btags na yun du mi bzhugs pa'i brda chos su mchis /
zla ba bzhi pa tsam gyi nang du gung thang mcho 'khang rtser bzhugs pa'i nap kyi mnal lam du rje bla ma dang nged dpon slob lhan cig tu ri logs shig la byon par nged tsho'i ri'i stod du song zhing rje nyid smad der phebs nas gzigs rtog ma chug pa'i mur mi nag po gnyis kyis 'dzin par 'ongs zhes sku la mtho 'tsham pa bsnyen phur gyis phyir ded pa zhig byung gsungs /
lags rab brtan glo bur du na bar sman sgom 'brad rgyas pas bla rtsa'i babs dpon slob rang gi sku la nyen pa shar bas sku rim gnang dgos tshul nan bskyed zhus par da lta lag na yod pas ka ca 'di bka' 'gyur gyi rgyur bsngos grub gsungs nas tshal gung du mang ja sogs nyung zang las ma mdzad /
gung thang pa'i grong pa zhig gi khang pa la glo bur du me shor ba /
zhang rin po che'i sku 'dra gsung 'byon ma'i dbu zhwa lan gnyis sar lhungs pa /
zhabs 'bring pa dang grwa ris sogs la rmi lam dan pa sna tshogs byung yang tshang ma dmu gab kyis bcangs pa'i rnam rtog cher ma 'phros /
khro rgyal dpal mgon gyi rmi lam du rje nyid gyang zhig la byams bzhugs mdzad nam mkha' nas 'ja' tshon gyi sne nar gyi btang bar phyag gis 'jus nas thegs pa byung ba sang nyin snyan du phul zhing gsol ba btab pas nga rang la'ang da 'dra ba 'ga' ra byung gal la hor pa'i sku skye'ang gshegs 'dug da la deng rang yang sgar chan mgyags nyin 'dod pa 'dra phebs pa sogs zhing 'dir mi bzhugs pa'i rtags mang du byung bar snang /
hor zla bdun pa'i nyer lnga'i nyin gsar ma rgyud 'bum gyi ljags lung gnang ba'i 'phro nas chos mtshams mdzad /
sngar phan rten 'brel gyis ltags lung gzhan ma'i tshig bkra legs pa zhig nas dbu 'dzugs ched gnyer gnad yang da lam de 'dra'i bar bkab ma byung /
'phral rkyen sngar smos pa bzhin slob ma dam tshig dang mi ldan par zab chos stsal ba /
bsten srid kyi ched du bad gzar snga phyi bar gsum mtha' dag la drag las kyi sku rim mdas shing gzhung gi gnyer las 'dzin pa la'ang bde gzar sngon ma'i dus dgra'i lte bo'i ris kyang ma nges par 'ong ba sogs dam sel gyi ris 'bad med lhun grub tu byung zhing bdag gzhan mnyam brje lta bu'i dgongs bas khyab 'jug gi srung bcos la'ang 'dzem bag ye med pa'i ha cang rgya chas pas sgo du ma nas sku tshe'i bar chad du song dam snyam /
'on kyang dam pa'i ris zhing khams gzhan du gshegs par gzhel ba'i tshe sde brgyad rnams kyang bsu ma'i tshul la spro ba'ang yod 'phros su snang /
gtso bor zhing 'di'i mdzad pa phal cher rdzogs nas rnga yab padma 'od du phebs par dgyes pa'i rgyus nged kyi gam nas phyir byon pa'i bzhugs gnas su 'byor ma thag sku khams nyogs te cung zad bsnyun pa'i tshul bstan te sa srod tsam la ltar snang du sku'i bkod pa bsdus nas zhag gsum gyi ring chos nyid kyi bar do'i 'od gsal la mnyam par bzhag nas chos dbyings bde ba chen po'i klong du gshegs /
zhing khams 'phos tshul bstan ma thag pa nas gdung yid bzhin nor bu'i drung du dngos 'byor gyi mchod pa shin tu rgyas pa snyan dar smon lam tshigs bcad ma /
bla ma dkyil 'khor 'khor lo'i mgon por bzhugs pa la bsod nams kyi tshogs gsog pa dang dbang bzhi len pa sogs nan tan tu byas thugs dam grel nub nged kyi rmi lam du rje bla ma lho nub phyogs gyi thag ring ba zhig la thegs rgyu'i khul gyis phyag g.yog @# / /
dmangs dang rta sga gtad pa sum cu tsam dgon gsham du rol rol 'dug pa sngar 'di 'dra'i spros pa mi mdzad par da lam gzi brjid chen po zhig gnang ba ci yin snyem pa shar /
rje nyid gzims chung rab gsal du shar mar phebs nas snang gsal ba bkra shis rgya mtsho'i ngag snang tshe dpag med hrIH gcig ma'i dbang lung gnyis ga sngar nas phul zin kyang nyams 'khrid lus song ba da lam 'bul zhes tshar gcig thugs las shar gyis gsungs nas ring stabs su thegs pa byung ba ye shes kyi skus rjes su bzung ngam snyam /
gnas tshul rdo rje brag tu gsan ma thag sprul sku rin po che mchod 'bul la phebs dbu zhus gtsos pa'i mgyogs bsngo phul /
thugs dam ma grol bar gsang sgo'i rnam pa byas par go bo spyi khang du sdod mi 'dras dga' ldan pho brang nas re ma khang gi bar du 'ja' dkar po tal mar zug pa mthong bas bla ma de grongs yod pa thag chod glengs /
sku rim du ming btags pa'i grwa tshang gi grwa pa kha shas kyis thugs rje chen po'i cho ga btang /
nye len yin khul gyi mchod dpon pa yang sang phyin par sku mdangs snga dro dgongs zhogs kyi bar la'ang legs su song ba'i zhing na brjes pa 'dra mo 'dug zer /
lags a gur rab brtan ngag dbang 'phrin las sogs sku nye rnams kyis gros thog nas dgongs rdzogs kyi do dam pa zhig dgos tshul byung ba ltar zhang tsha dkon cog rnam rgyal ga ba /
dgongs rdzogs la ser 'bras gnyis su mang ja'i thog bla ma khri gdan zur bsdoms pa bcu drug la so sor bdun tshan re /
pha bong khar mang ja dngul gdung rin po cher snyan shal mchod 'bul gdan sa par dgu chan /
'phrul sna ngar mo che po ta la gsum du dngul srang lnga bcu gzhal ba'i dkar me /
jo bo shAkya mu ner leng ser gyi snam sbyar snyan /
shal chab gsum /
de phyin dmar lcags bsdoms pa'i mchod khang bum cu skor la so sor snyan ngar gsum ra mchod pa sna lnga /
chal gung du mchod pa snyan shal /
chos khri ba /
gzims khang shar ba /
zing ba pa gsum bsdus kyi gdung chog pa sum cu /
grub chen karma gsang sngags pa'i spros med 'od gsal don gyi mchod 'bul /
gtor ma pa gcig /
sku nye grwa ris sbyin bdag sogs kyi gdung mjal la 'das pa'i dkar me snyan dar sogs mchod 'bul rgyas par byas /
rtsis bshags pas chu lug bsam yas su phebs dus phyag 'phreng gi brtag pa'i thog tu babs te sku gdung rin po che mchims phur gdan 'dren pa'i sta gon la lags a gur dang rab brtan gnyis kyis dbon zhabs bar re mos kyis gdan drangs /
de nas chu kha bar 'do le la bteg nas lags ngag dbang 'phrin las /
dpal nor bu /
dgos nor /
bkra shis bzhis spyan 'dren zhus /
sang nyin ko gzhung la phabs pa nas bzung 'ja' sprin rtsibs shar gyen bsgreng za 'og mig mang ris /
nyi ma dang nye ba'i sprin thams cad 'ja' ris kyi rnam pa rgyun mi chad pa'i ngang nas thub bstan rdo rje brag gi mdun du ngar gcig ko ba 'gyings pa ni sprul sku rin po ches gtso mdzad dad 'dus kyi slob bu rnams thugs rje'i spyan ras kyi byang chub bar du btsa' ba'i brdar mngon khyad par mchems phu'i ri mthang ba nas bzung ste phyogs kyi sprin thams cad lha'i gzugs dang bkra shis rtags brgyad kyi rnam par song /
dur khrod du sku gdung zhag gsum bzhugs ring gra nas rigs 'dzin 'phrin las lhun grub dpon slob bco lnga phebs te sku gdung rin po che kun bzang dgongs pa 'dus pa'i dkyil 'khor gyi gtso bor gyur ba la phyi nang gsang ba de yon nyid kyi mchod pa rgya cher mdzad /
gsang @# / /
phug tu bai ro tsa na'i phyag bzo'i slob dpon chen po'i sku brnyan gyis gtsos par gser chab spyan 'bed dkar me snyan shal mchod pa /
mchims phu'i grwa tshang la mang ja spyi 'bul dpal ri sprul skur gos phod kyis gtsos pa'i dgu tshan /
bsam yas mthal gyi mchod khang rnams la gser chab snyan shal mchod pa khyad par byang chub chen par gos phrug nag po'i thog sa'u'i gnas bcu chang ba'i bla bre che legs /
bar khang steng khang gnyis su 'phan cha /
rdo rje brag nas rigs 'dzin sprul sku rin po che dpon slob nyi shu skor gyis thugs rje chen po 'gro ba kun sgrol gyi cho ga la brten nas sku gdung rin po che 'phags mchog phyag na padma dang dbyar ma mches par sreg rdzas kyi me mchod phul ba'i dud pa'i sne la 'od dkar po sder ma tsam zhig gsang phug tu '+t+ra' dkar zug pa'i stang du song ba der yob kun gyis mthong zhing me tog gi char babs /
rgod dkar po zhig gis nam mkha' nas skor ba byas pa 'phral gyi ltar snang tsam las don gyi slob dpon chen po'i sprul bar sems /
bur khang la zhag gsum gyi bar dar sdings pa dpon slob kyis mchod pa mdzad nas zhal phye ba'i tshe dbu thong dang thugs ril bo /
gdung lcags gcod dang gdung log mang du phebs /
sprul sku rin po cher sku phod kyis gtses pa'i dgu chan gsum /
slob dpon pas dbus par spyi 'bul /
chos rje dar sdings par gos phod kyis gtsos pa'i dgu tshan gnyis /
grwa ba rnams la spyi 'bul /
gdung thal rnams dur khrod gong du bzhugs khang brtsigs bzhugs par sku dkar cod par phul /
gdung rnams gdan drangs pa rgod dkar la thog ta kha ba babs pa'i rdog po rnams sa la lhang ma thag 'dab ma lnga drug bdun brgyad sogs me tog gi rnam par song /
khyab bdag pa'i 'gyur ba chen po gtsang du bzhugs pa dang 'grig pa'i sku gdung gi bya ba la gdan 'dren ma thub /
thugs dam gsal 'debs gos ber gyis gtsos pa'i dgu tshan gsum 'bul ba dang dngul gdung gi rab gnas gzungs bzhugs la phibs dgos pa'i snyan gsan phul ba zhal gyis bzhes na'ang /
sde ba bsod nams rab brtan gyis rnying ma ba zhig byung na mngon chung ba tsam yang rab tu dge lugs pa zhig rang 'gab /
sa skya ba'i ris ma 'bod gsungs par brten de ga'i gsed bkrol zhu mkhan btang bar dad dpon slob gnyis su sngon la song yang cig shos des rjes kyi bya ba byed pa'i sa bcad yod rung bla ma dam pa'i dgongs pa mi rdzogs pa 'dra zhas thugs cung zad mi dgyes pa'i tshul mdzad snang /
'bri gung zhabs drung rin po che /
dpon slob paN chen rin po che /
dga' ldan khri gdan zur lcags zam sprul sku /
gsung sprul /
sgam smyon sprul sku /
gsang phu gling stod smad /
rab stod /
rtse shar /
bkra shis ljongs /
tshal stod smad /
yer ba /
rme ru ba /
bka' brgyud pho brang ba /
rtsa sgrub sde ba /
bka' brgyud chos sdings pa /
ne'u chung ra bi sogs bla ma mang por bsnga rten /
sku tshigs thog tshal gung gi dge 'dun drug cu tsam la zhabs tog /
thugs rje chen po'i chog stong rtsa la phan bde legs bshad gling bas zhag gsum bzhugs shing dgung zhag pa dang bcas pa'i zhabs tog dus re gzhis ka shar dang gzhis ka phra mo gnyis nas bteg /
grwa tshang la bsngo rten spying bul du bka' brgyad grwa tshar phyag bris ma /
rnga chas gtsos pa'i tshan grangs /
zhang rin po che'i sku 'dra gsung byon mar rje nyid kyis me tog mchod par bzhes pa'i dbu zhwa /
gos ber /
lha khang gzhan ma rnams la snyan dar mchod @# / /
'bul /
bdun lnga pa'i zhabs tog lags ngag dbang 'phrin las kyis bstar /
chog mang tshal gung gi thog tsa ri ba /
sga lo phug /
khang dmar brag pa / /
bkra shis 'brug rgyal /
dgon pa rtse dang 'og /
byang mkhar ba /
bka' brgyud chos sdings pa rnams kyi gral dbu yang dgon spyan sngas mdzad par 'bul ba tshar spyi 'gyed /
der ma 'dus pa spos dga' ba /
gar bu dgon pa ba /
mdo spyil ba /
zing pa stag mgo ba /
rin cen brag pa rnams la mang ja 'gyed bcas /
rdo rje brag tu mang ja phur bas gtsos pa'i spyi 'gyed btang /
ayon rin po che dang nA re mkha' spyod kyi bar la gdung tsha so sor stong phrag lnga re sman sgom 'brang rgyas pas khur bskyed nas btab par gser dngul mtshal gsum gang babs na bza' spran nas dad rten du bkye /
sprul ba'i sku myur 'byon gyi gsol 'debs dgos tshul /
bzhin brtsams nas phan bde legs bshad gling ba dang dgon khag /
tshes bcu pa rnams la bcugs /
spre bon po lung pa sogs phyogs mtha'i bla ma dang bde chen gyis gtsos spyin bdag che phra rnams kyis gdung 'bul rgyas par spel /
thon thon la dgung zhag pa so sor dkyil thang /
bum pa /
mchod kong /
ting bdun tshar /
rten khebs /
spyi 'bul /
gra pa so sor rdul gzan res gtsos pa'i lnga tshan re rgyar dod dang bcas pa /
sku nye rnams kyi sku skye myur phebs la sku rim gyi brtag pa dgos tshul byung ba brtag babs nang bzhin grub chen man+d+ra gu hyas yer par drag dmar gyi bsnyen pa bye chung gcig /
shel brag tu sngags rams pa nam mkha' bzang pos badzra gu ru bye chung gcig btang /
dngul gdung byang chub mchod rten rgyug mtho bcu bdun pa'i thig rtsa gzhis ka shar lags a gur gyis byas /
shing bzo ba lam rnyed dang dkon cog gnyis a ma shing gis gtsos pa'i bal pho brgyad /
sku rgyur dngul srang bzhi brgya /
gser zho nyis brgya /
zangs dngul chu sogs dgos cha phon mtshungs pa /
zhal 'debs gzhung nas g.yu par la gtogs tsam gcig /
g.yar Ti'i 'phreng ba gnyis /
byu ru'i 'phreng ba sogs dang /
lha sa'i tshes bcu shar ma ba rnams kyis dngul srang lnga /
sko sna shas pa'i dngul srang bdun /
sku nye kra ris spyin bdag rnams nas kyang zhal 'dabs 'gyogs sogs mang du byung /
las rgyun zla ba gsum gyi bar bzo po rnams la phogs thog mtha' bar gsum gyi ston mo gla thob yin 'phar dang bcas pa /
bka' 'gyur zhig 'phral bzhengs kyi thugs rtsis 'dug pa lam du ma brgyugs par dngul lnga bcu ma dang sbug chog gyi zhu rten byung bar brten dgongs pa rdzogs byed du rgyal rtse nas drangs pa'i bka' 'gyur gung thang mchod khang du bzhugs su gsol /
sa khyi zla ba gsum par rten bzhengs gegs med du grub pa'i dar rgyas ches sdengs nas rigs 'dzin chen po 'phrin las lhun grub dpon slob bco lnga skor gyis sa ga zla ba'i tshes gsum nas de bzhin gshegs pa'i 'phel gdung gis gtsos pa'i yungs 'bru lta bu'i ring bsrel bla ma gong ma rnams kyi sku gdung dang sku bal gyi ring bsrel /
gzungs chen sde lnga gtso bor gyur ba'i chos sku'i ring bsrel /
bla ma zheng gi gsung 'bum sogs po ti drug cu skor /
bum pa'i nang du gtso bor dbu thod bam ril /
thugs /
sangs rgyas byang sems kyi sku par btab pa'i gdung tsha stong phrag bdun tsam /
seng khri'i nang du chos skyong nor lha'i gzungs /
shis pa brjod pa'i tshigs bcad /
gnod sbyin 'khor lo /
tshogs bdag 'khor lo /
lha chen dbang phyug gi rten mdud /
dpal mgon ma ning nag po'i gri snying srog 'khor /
la stod dmar po'i gter @# / /
dung /
ja gos dar mtshon cha sogs gzungs bzhugs shin tu rgyas pa /
bum pa'i sgo nang du rje nyid rdo rje 'chang gi cha lugs can gyi sku khru gang tsam /
tshe dpag lha khang du sngar ldebs ris med pa la ldebs ris gsar du bskrun te byang gi dbus su dngul gdung /
g.yas g.yon du bka' 'gyur /
yab kyi gser gdung dang bcas bzhugs pa'i dbu thog tu gos bzang bsgrigs kyi bla bre bzhi /
gos dang kha btags so so'i 'phan cha re /
gzhis ka shar dang lags ngag dbang 'phrin las kyis phul ba'i kha btags kyi 'phan cha re /
snyan dar gong pa gsham bcas /
dar kha dog sna tshogs sum cu skor /
li ting gsar rnying bdun tshar re /
kong bu gnyis /
zangs dmar gyi me dam cha /
gi gu shel gyi maN+Dal /
phud phor cha /
gos sku gdan 'dren gyi rgya sbug /
rgya dung /
rnga /
gos dur smrig gi gdugs rnams kyi spyan gzigs rgya cher sbel /
rin po che dar sdings pas bla ma nor bu rgya mtsho'i sgo nas tshes bzhi la sta gon dang lnga la rab tu gnas pa'i thog rdo rje brag sogs phyogs 'dus dang gnyug mar gnas pa rnams kyis phul ba'i snyan dar gyi drabs sbrel /
rab ston yon bzabs rgyas dang der 'dus kun la gang 'tsham gyis bsnyen bkur /
lo gcig gi bar zla re'i dus mchod la dge 'dun sum cu rer sri zhu /
sku mchod chen mor ra ba stod gra tshang gis zhag gsum gyi bar gsung sgrog dang tshal gung gi tsha ra'i gral dbu gling stod chos rjes mdzad /
dbus gling rtse'i bogs steng nas nyin snyar gyis mar me sdong dang red bzhal zas lnga /
sku mchod chen mor mchod pa nyer gcig dang dge 'dun bdun cu skor la zhabs tog nyin thub /
de mthun gum sras gnyis nas mar me sdong rkang re /
dkon gnyer gyi phogs dang sku mchod kyi thebs sogs gan gtsang du sbyor ba'i bar gyi do dam zhar tsha dkon cog rnam rgyal gyis byas so /
'jam dpal thugs kyi me yong dangs sheb ngos / /
chos kun len sa spros med rang sems su / /
thag chod blo las 'das pa gdod ma'i mgon / /
gzhan nas 'tshol ba'i gnyis 'dzin 'ching rgya bcad / /
thun tshogs bde ldan ngo mtshar zhing khams na / /
khyod thugs dag pa'i ayon mkhan po des / /
chu dang rlabs bzhin snang tshul tha dad pas / /
spyod zhes bskul ba'i sgyu ma'i 'phrul de mtshan / /
sna nam rig sngags 'chang ba'i sprul ba'i skur / /
chos kun ya nas lhun grub 'du ma byas / /
zang thal zad sar 'khyol ba'i 'pho ba che'i / /
lam zab pha gab tshul du mdo gsum bstan / /
dpe khyams shing rtsul snyed du mi dbang / /
bdun brgya nyer lnga'i lhar rags sgrub sde brgyad / /
khrag 'thung gar la bzhengs pa'i nyams 'gyur tshogs / /
ras dkar dangs mtshor shar ba'i zla gzugs bzhin / /
shes byar srid kun mkhyen pa 'jam dpal dbyangs / /
res med 'phrong pat+ne ga na padma'i mched / /
bdud snga'i dbung tshogs gzhom la gsang ba'i bdag /
bshes gnyen dam pa'i gzugs su deng 'dir grub / /
rnga yab gling la dgyes pa'i zhabs kyi gom / /
dbang gzhu'i lam la stong por gshegs pa'i 'gros / /
ngo mtshar lhas kyis kha bas yongs bskor 'gro / /
'dor ba'i 'byon ma'i gar la 'chim bku / /
'on te gnyags ban thugs bskyed zla ba'i cha / /
gang ba'i gzhon nu ri bong 'dzin pa'i gzugs / /
ljongs 'di'i mkha' ba yongs shar ga bur rdug / /
gdung sel snying gi phan bde ci yang bzhad / /
de ltar aun+Di na'i slob dpon chen po 'chi med thub pa'i rigs 'dzin padmA ka ra'i gdung 'tshob zur chen chos kyi rgyal po 'di nyid kyi rnam @# / /
par thar ba gsang ba las kyang ches gsang ba ni spyan dang mngon par shes pas ma gzhal bar dpe dang gtan tshigs tsam gyis bsgrub pa'i gnas min zhing thun mong ba'i gdul bya rnams kyi blo ngor shong ba'i rtogs brjod rgyas pa tsam zhig brir 'dod pas /
dam pa nyid zhing khams 'dir sku'i bkod pa mngon sum du gyur ba'i dus reg zig tu 'khod pa med cing dri bya'i yul yang ches cher dkon pas rgya cher gleng ba'i rdo ma thogs rung gzhis ka shar lags a gur dang /
ngag dbang 'phrin las gnyis kyis spyod yul du gyur ba rnams la mes kyi sngags 'chang khro rgyal dpal mgon sogs kyis zur brgyan pa'i shog dril gyi sa bon zhig byung bar nged rang nas lo zla dus tshes mdzad pa'i rim pa mngon sum du nges pa'i steng nas lags par dpyad da bkod kyang spyir so so skye bo'i kun rdzob kyi 'khrul ba la zad pa med pas snang la ma nges kyi dogs gzhi la dpyad pa dang gzigs snang sogs ya mtshan pa'i ris gang rnyed snon par mdzod cig ces skabs legs par dbye'o / /
e ma rang rig kun bzang chos kyi sku / /
sgrib bral nyi ma'i snying bo rdo rje sems / /
khyab bdag bla ma'i rtogs pa brjod pa'i glu / /
tshur mthong byis pas len pa'i go skabs ci / /
'on te zla ba'i ma ma yongs rdzogs pa / /
'thung bar nus pa min yang hub gcig gis / /
skom pa'i gdung ba sel ltar mdzad pa'i cha / /
phra mos bskal bzang gdul bya'i dga' ba bskyed / /
long long chu 'dzin gsar ba'i phang ba nas / /
snyan snyan dbyar gyi rnga gsang sgrog pa'i mod / /
ldem ldem gtsug phung g.yo ba rma bya'i tshogs / /
zlum zlum sgro gshog gdugs phub zlos gar rtse na / /
mang du thos don don bzhin bsam la mkhas / /
rgyu 'bras gra zhib zhib mor dpyad pas btsun / /
'gro kun la brtsa brtse ba'i thugs rjes bzang / /
rdzu 'phrul nus stobs stobs ldan lha min 'dar / /
rtsa brgyad stong sbyar 'chi med bdud rtsi'i bcud / /
bcud chen bstan bde'i srog gi zungs gyur sman / /
sman mchog myong bas rnam grol shing rta'i srol / /
srol 'dzin ye shes gzhon nu gzhan na su / /
padma'i 'dab stong bye dbus sngon byon pa'i / /
snyan pa'i gtam gyis rna ba ches mngar ding / /
'jigs med brtul zhugs grub pa 'thod 'dreng rtsal / /
gnyis pa 'dren byed gzigs mor dngar 'di mtshar / /
rgya bod rigs 'dzin tshogs kyi mkhyen brtse nus / /
gcig bsdus rdo rje'i slob dpon rnam par thang / /
chu gter che las bdag blo ku sha'i rtses / /
len gang sngon bsags bsod nams bye bas rnyed / /
legs byas 'di'i mthus rig rtsal kun tu bzang / /
mngon sum rang ngo 'phrod min de srid du / /
skye bar mgon po khyod kyi dge ba'i bshes / /
mdzad nas 'bral ba med par rjes 'dzin shog /
log smon dmod pa'i lcags kyi gtun bu dag /
'khrul blo'i mngal du mi rdzogs brang dor la / /
bcu phrag 'jug pa yangs pa'i mig sngon gyi / /
'che ba srid zhi yongs la don ldan shog /
rgyal gsung mtha' dag sems can ma lus pa'i / /
phan bde'i srog song kho nar nges rnyed kyang / /
theg pa'i yang rtse bka' gter snying po'i bstan / /
kha ba'i ljongs 'dir dus kun dar bar shog /
rtsa gsum thugs rje nyi ma'i dkyil 'khor che / /
'char nub spangs pa'i byin rlabs snang ba'i gzi / /
'gro rnams bde skyid dgung nas ! / /
khro chags nyams ldan dzam la dmar / /
@# / /
rtag 'bar ba'i / /
bkra shis dpal gyis 'jig rten yongs khyab shog /
ces dus gsum rgyal ba thams cad kyi mkhyen brtse nus pa'i bdag nyid khyab bdag rdo rje sems dngos zur thams cad mkhyen pa chos dbyings rang grol gyi rnam thar theg mchog bstan pa'i shing rta zhes pa 'di ni rang nyid la bri 'dun snga mo nas yod pa dang /
nye char rje btsun bla ma mchog gi thugs sras dam pa rigs 'dzin sprul pa'i sku mchog blo bzang padma 'phrin las theg mchog dbang gi rgyal po yongs 'du'i sde'i gsung gis bskul zhing gzhan yang gzhis ka shar pa lags a gur spun ngag dbang 'phrin las /
mes kyi sngags 'chang khro rgyal dpal mgon sogs don gnyer can du mas bskul ba la brten nas bla ma'i bka' 'bangs za hor gyi sngags smyon gang shar rang grol gyis me 'brug hor zla brgyad pa'i dkar cha'i bzang po gnyis pa la rgyal khab chen po pho brang dmang po rir sbyar ba'i yi ge ba ni 'phyong rgyas sgun bdun pa lhun grub rgya mtshos bgyis pa phyogs dus kun tu dge zhing bkra shis par gyur cig /
sarba mang+ga laM / / / /
! / /
khyab 'dug srid gsum rnam par rgyal / /
