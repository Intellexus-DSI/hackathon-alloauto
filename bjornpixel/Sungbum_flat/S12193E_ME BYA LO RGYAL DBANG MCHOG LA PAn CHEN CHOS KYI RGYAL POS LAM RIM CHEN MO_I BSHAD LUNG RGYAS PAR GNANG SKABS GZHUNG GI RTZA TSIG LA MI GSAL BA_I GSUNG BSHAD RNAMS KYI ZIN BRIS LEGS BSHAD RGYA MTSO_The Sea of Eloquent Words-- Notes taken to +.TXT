@# / /
me bya lo rgyal dbang mchog la paN chen chos kyi rgyal pos lam rim chen mo'i bshad lung rgyas par gnang skabs gzhung gi rtsa tshig la mi gsal ba'i gsung bshad rnams kyi zin bris legs bshad rgya mtsho zhes bya ba bzhugs so / /
@## / /
rje btsun bla ma dam pa dmigs pa med pa'i thugs rje chen po dang ldan pa de nyid kyi zhabs la gus pas phyag 'tshal bas tshe rabs thams cad du rjes su bzung du gsol /
'dir rgyal ba'i gdung 'tshob paN chen chos kyi rgyal pos /
lam rim chen mo'i bshad lung stsal skabs /
rang blor 'jags pa rags pa zhig brjed tho'i tshul du zin bris su 'god pa la| ! nyin dang por /
thog ma spyi bshad kyi skabs /
so sor thar pa'i mdo las /
snyan pa'i ba dan 'jig rten gsum na grags / /
zhabs la tshangs dbang gtsug gi nor bus gtugs /
zhes pa dang /
tshad ma rnam 'grel las /
rtog pa'i dra ba rnam bsal cing / /
kun nas 'phro la phyag 'tshal lo /
zhes pa gnyis drangs nas /
shes bya ji lta ba dang ji @# / /
snyed pa'i gnas tshul thams cad chags thogs med par mngon sum du mkhyen pas na /
thams cad mkhyen pa /
'jig rten na nor bu sogs nor rnams gang du 'jog cing /
'byung ba'i gnas la mdzod ces zer ba ltar /
bcom ldan 'das shAkya thub pa lta bu'i thugs rgyud la lung dang rtogs pa'i yon tan dpag tu med pa mnga' zhing /
legs par bshad pa thams cad kyi 'byung khungs su gyur pa'i gter yin pas dkon mchog mdzod zer /
! kun tu bzang po'i 'od zer dag /
ces pa'i skabs /
sangs rgyas kyi gsung gis chos ston par ma zad /
'od zer gyis kyang chos ston pa yin /
de'i shes byed lho phyogs gser pa'i yul gyi rgyal po ka pi na 'dul ba'i ched du bcom ldan 'das kyis 'khor los sgyur rgyal gyi cha lugs su bstan nas /
mnga' 'phangs ba'i 'od zer la brten nas /
rgyal bo ka pi na'i rgyud la rgyun zhugs sogs 'bras gnas bzhi'i gong ma gong ma yon tan la blo gros rgyas lugs mi 'dra ba'i go ba khyad par can skyes nas mthar tshur shog gis bsnyen par rdzogs pa lta bu yin gsungs /
! na mo gu ru many+dzu g+ho ShA ya ni /
phyag 'tshal bla ma 'jam pa'i dbyangs la /
zhes par 'gyur /
phun tshogs dge legs bye bas bskrun pa'i sku zhes pa'i skabs kyi /
bye ba ni grangs kyi gnas bye bas bskrun zer btsam min gyi /
shin tu mnga' ba'i mtshon byed yin /
zla med ston ba de yi sras kyi mchog /
ces pa'i skabs byams 'jam dbyangs gnyis ni /
phyogs bcu'i rgyal pa thams cad kyi sras kyi tshul bstan pa yin /
! shin tu dpag par dka' ba rgyal ba'i yum zer ba dang /
rgyal ba'i gzhung zer ba'i dbe mi 'dra ba gnyis snang /
dang po ltar na yum rgyas 'bring bsdus gsum gyi dgongs pa shin tu rtogs dka' ba de /
shing rta chen po gnyis kyis ji lta ba bzhin bkral ba la byed /
phyi ma ltar na rgyal bas gsungs pa'i theg pa che chung gi gzhung thams cad kyi dgongs pa bkral ba la byed dgos /
rab tu dga' ba'i sa sgrub nas| |bde ba can du de 'gro'o /
zhes pa'i lung 'dis mgon po klu sgrub sku tshe de la sa dang po 'grub par bshad pa ni thun mong gi dbang du byas nas yin /
bde ba can du de 'gro'o zhes pa thun mong min pa'i dbang du byas na| ye shes kyi skus bde ba can du gshegs pa yin gyi /
der padma sogs las brdzus te skyes pa min /
gdams pa'i mdzod 'dzin mar me mdzad la 'dud /
ces pa'i skabs jo bo chen po ni zab mo lta ba dang rgya chen spyod @# / /
pa'i gdams pa'i chu bo gnyis gcig tu 'dres pa'i rgya mtsho chen po lta bu yin /
! deng dung rnal 'byor brtson rnams thos pa nyung /
zhes pa nas /
mkhas pa dgyes pa'i lam dang bral mthong nas /
zhes pa'i bar gyi lam rim chen mo rtsom dgos pa'i rgyu mtshan bstan /
! shing rta chen po'i lam 'di bshad pa la /
zhes sogs rkang ba gnyis kyis rtsom pa dam bca' bstan /
gang dag phyogs 'dzin mun pas ma bsgrib la /
zhes sogs kyis snod ldan gyi gdul bya la nyan par bskul ba yin /
chos ston yul la phyogs 'dzin can min pa zhig dgos /
dper na ngor ba kun bzang pa dang /
go shAkya gnyis sogs kyis rje'i legs bshad legs bshad du shes kyang /
de la sdang bar byed pas so / /
de la dpal nA len+d+ra'i mkhas pa rnams ni /
zhes pa la /
nA len+d+ra ni /
'dam bu'i tshal zer rgyu yin /
yul 'di 'phags ba shA ri'i bu 'khrungs pa'i yul yin /
'phags pa mau gal gyi bu 'khrungs pa'i yul ni /
yul shing thag can yin /
yul shing thag can du gtsug lag khang bzhengs na dbang che yang /
bstan pa yun ring mi gnas /
nA len+d+rar bstan pa yun ring gnas pa dang dbang che ba gnyis ka tshang ba'i stabs kyis der gtsug lag khang bzhengs pa yin /
nA len+d+rar chos rgyal mya ngan med kyis mchod rten dang gnas cha chung du zhig brtsigs kyang /
rgyas par byed mkhan ni mgon po klu sgrub yin /
rdo rje gdan dang nA len+d+ra dang /
bi ka ma la shI la gsum la mkhan po re /
gnas brtan re /
zur chos pa re ste gsum re yod /
yul de pa'i srol la mkhan pos chos 'chad kyang de'i sngon du gnas brtan gyis chos nyan pa'i kun slong kun spyod sogs bshad nas /
de nas mkhan pos ches 'chad pa yin /
zur chos pa paN+Ti ta mu stegs kyi rgol bal rtsod pa'i nus pa yod pa rnams kyis gtsug lag khang gi phyi rol du chos 'chad /
mu stegs kyi rgol ba ni /
dbyar dus char ches pas ral pa chud zos kyis dwogs nas cher mi yong /
phal cher dgun dus 'ong /
rdo rje gdan las gzhan gnyis theg pa chen po'i grub mtha' smra ba mang /
dbyar gnas kyi tshe rdo rje gdan sogs la rab byung su ma khri bzhi khri sogs yod gsungs /
khyad par du 'di'i gzhung ni byang chub lam gyi sgron ma yin pas de mdzad pa po nyid 'di'i mdzad pa po'o /
zhes pa la spyir lam sgron mdzad pa bo /
lam rim chen mo mdzad po pa yin zhes pa'i don min gyi /
lam sgron gyi skabs su skyes bu gsum gyi lam gyi rim pa bshad pa de ma byung na /
lam rim chen mo zhes pa 'di mi yong bas /
'di yong ba lam sgron mdzad pa la brten nas byung ba'i don yin /
mdor na lam sgron nas bshad pa'i skyes bu gsum gyi lam rim de /
'di nas bshad pa'i lam rim dang gcig pa'i rgyu mtshan gyis yin /
dper na phar phyin gyi gzhung dngos mngon rtogs rgyan yin kyang /
de dang brjod bya 'dra ba la bsams nas /
'jam dbyangs bshad pa'i phar phyin gyi gzhung /
paN chen gyi /
ser rje btsun pa'i phar phyin gyi gzhung /
zhes pa'i tha snyad btags pa lta bu yin / /
@# / /
shar phyogs za hor yul mchog na /
zhes sogs la nag tshos shar phyogs zer kyang shar phyogs min /
des na 'brom rin po ches /
phun sum tshogs pa b+hang gal yi yul /
zhes sogs gsungs pa legs /
za hor gyi rgyal po de rnams zla ba'i rigs yin zer /
dper na /
tsan+d+ra bdun lta bu /
'on kyang skya seng bu lnga'i nang gi zla ba'i rigs dang mi 'dra /
nyi ma'i rigs rnams gau pA la sogs pA la'i ming 'byung /
nyi ma'i rigs zhes pa yang /
nyi ma'i gnyen zhes pa'i rigs dang mi 'dra gsungs /
! khyad par du lo lnga zhes pa'i tshe zhes pa nas /
gro lung pa chen pos gsung ngo /
zhes pa la jo bo bla ma zhig gi drung du bzhugs skabs shig bla ma de dang mu stegs kyi rtog ge ba zhig dang gnyis /
rtsod nas bla ma rgyal du 'cha' ba na /
bla ma'i klad pa'i nang du 'bu zhig gi rkyen gyis smyo 'bog lang rgyu yod pa de langs nas bla ma 'gyel /
der jo bos bla ma de'i tshab mdzad nas rtsod pas jo bo rgyal bar grags pa de yin /
! thun mong min pa'i ting nge 'dzin gyi bslab pa ni zhes sogs la /
jo bo chen po chos can /
khyod thun mong min pa'i ting nge 'dzin dang ldan te /
lha'i rna ba'i mngon shes kyis mkha' 'gro ma rnams kyis rdo rje'i glu blangs pa gsan pa'i phyir /
zhes sbyor ba 'god rgyu yin| yang jo bo chos can /
thun mong min pa'i shes rab kyi bslab pa dang ldan te /
gsang sngags kyi lam la brten nas theg pa chen po'i sbyor lam thob pa'i phyir /
zhes sbyor ba 'god gsungs /
! yi dam gyi lha'i zhal gzigs tshul /
skabs rgyal dbang gong ma'i mtshan yod /
bstod pa las /
rtag tu bsten pa'i bla ma ni /
zhes sogs la bka' gdams glegs pam rin po che las gsungs ba ltar /
mdor na bla ma brgya dang lnga bcu tsam yod pa de thams cad kyi yon tan ma lus pa jo bo chen po la mnga' gsungs /
! de thams cad 'gal ba med par rtogs pa ni /
zhes sogs la /
rgyal bas mdo sde rin po che rnams su /
gang zag gi bdag yod par gsungs pa dang /
phyi don med par gsungs pa dang /
bden grub med kyang rang mtshan yod par gsungs ba sogs ni /
gnas skabs kyi gdul bya de rnams mthar sangs rgyas la 'god pa'i ched du gsungs kyi ston pa la nang 'gal med par go ba ni 'gal med du rtogs pa'i don yin /
! des na rang gcig pu zhi bde don gnyer la sogs pa'i dmigs bsal can 'ga' re ma gtogs pa /
zhes sogs la ston pas theg dman pa rnams la rang gcig pu zhi bde don gnyer gyi chos gsungs shing /
gsungs pa ltar theg dman pa de rnams kyis nyams su len kyang /
rang cag gis de nyams su len rgyu min /
'on kyang de ltar ston pa'i gsung rab de 'dor mi rigs te gsung des spyir zhi bde don gnyer dang /
nyon mongs spang byar bstan pa gang zhig /
de bstan ba ltar rang cag gis nyams su len dgos pa'i phyir /
des na rgyal ba'i gsung las yi ge na gcig kyang 'bor rgyu med gsungs /
! nyin gnyis par /
spyod 'jug las /
yan lag 'di dag thams cad ni zhes sogs drangs nas spyi bshad @# / /
skabs /
byang chub kyi sems theg pa chen po'i lam gyi gzhung shing yin te /
stong nyid bsgom pa'i tshe yang byang chub kyi sems sngon du btang nas bsgoms te /
de'i rtsis zin par byed dgos pa sogs yin /
skabs 'dir che ba bzhi gsungs pa ni /
lam rim chen mo 'di tsam du ma zad /
theg chen gyi lam 'bras cha tshang ston pa'i gsung rab thams cad la yin /
bstan bcos rnam dag tsam la de bzhin tshang ba'i nges pa med de /
dper na mgon po klu sgrub kyis mdzad pa'i sbyor ba brgya pa lta bu yin gsungs /
sa'i snying po'i mdo las gcig tu dad cing gus pas chos mnyan gyi /
zhes sogs la /
spyir rab byung sogs la khri stan che mtho sogs bkag kyang /
chos ston pa'i tshe chos kyi che ba ston pa'i ched du rin po che'i khri sogs la sdod dgos /
dper na bdag cag gi ston pas sher phyin gyi mdo gsungs skabs chos la gus pa skye ba'i phyir /
nyid kyi khri nyid kyis bshams pa lta bu yin /
lhag pa'i bsam pa bskul ba las /
byams pa nyi shu po 'di ni zang zing med pa'i chos kyi sbyin pa zhes sogs la /
dran pa dang ldan par 'gyur ba dang /
zhes pa ni /
bsnyen bkur la mi lta bar chos bshad na tshe rabs dran par 'gyur ba la byed /
bsnyen bkur dang grags pa'i phyir chos bshad na /
tshe rabs phyi ma rnams su yon tan yod kyang chos nyan mkhan mi 'byung ba sogs kyi nyes dmigs yod /
blo gros dang ldan pa ni /
'di ni spang bya'o / /
'di ni blang bya'o / /
'di ltar byas na skyon du 'gyur /
'di ltar byas na yon tan du 'gyur ro zhes rtog pa la byed /
blo dang ldan pa ni /
mi mthun phyogs kyis mi brdzi ba la byed /
brtan ba dang ldan par gyur pa ni /
mi mthun phyogs ji tsam che ba de tsam du /
gnyen po yang stobs je cher 'gro ba la byed gsungs /
gang la bshad pa dang /
mi bshad pa'i khyad par ni /
zhes sogs la snod du gyur na gsol ba ma btab kyang chos bshad dogs pa'i dper /
sangs rgyas shAkya thub pa gsar du sangs rgyas tshul bstan nas ma ga d+ha nas wA ra Na ser phebs pa'i lam du 'tsho ba pa nyer 'gro la kun tu dga'i gtam gyis chos bstan pa dang /
lnga sdes gsol ba ma btab kyang bden bzhi'i chos 'khor bskor ba lta bu yin gsung /
nyal ba la 'dug ste chos mi bshad par ro /
zhes sogs kyi skabs nyes byas brgya dang bcu gnyis kyi nang tshan gyi mgo g.yogs la sogs rnam pa lnga zhes sogs kyi gleng gzhi phal cher 'dren par mdzad /
de bas na tshes gcig nas ma 'phyugs na bco lnga'i bar zhes zer ba ltar yin pas /
zhes pa'i gsung 'di gnad shin tu che ste /
mgo bshes gnyen bsten tshul nas ma nor zhing /
rten 'brel legs par 'grig pa zhig byung na /
mthar bco lnga'i zla ba nya gang ba dang 'dra ba'i sangs rgyas kyi go 'phang kyang myur du 'thob ces pa'i don yin gsungs /
byang chub sems dpa'i sde snod las /
mdor na byang chub sems dpa'i spyod pa thams cad thob cing yongs su rdzogs pa dang /
zhes sogs la /
bla ma skye gnas dang skye mched du gyur zhes pa'i @# / /
skye gnas dang zhes pa ni /
byang sems kyi yon tan thams cad skye ba'i rkyen bla mas byed pa'i don yin /
skye mched du gyur zhes pa ni /
yon tan skyes pa rnams gong nas gong du 'phel ba yang bla ma la rag las zhes pa'i don yin gsungs /
de ltar bslab pa gsum gyis rgyud dul bar byas pa'i rtogs pa'i yon tan tsam dang ldan pas mi chog gis zhes sogs la /
bslab pa gsum dang ldan yang lung gi yon tan dang ldan pa'i nges pa med par bshad pa ni /
thun mong gi bslab pa gsum gyi dbang du byas pa yin /
thun mong ma yin pa'i dbang du byas na ni /
bslab pa gsum dang ldan na lung gi yon tan dang yang nges par ldan dgos te /
'di skor shin tu gsang ba'i gnas yin pas de tsam las mi zer gsungs /
gzhan yang ting nge 'dzin la mnyam par bzhag nas lung gi chos ston pa zhig yod mod kyang /
de la ya bud chen po yong gsung ba zhig kyang byung /
dge bshes ston pa'i zhal nas theg chen gyi bla ma bya ba zhes sogs la /
bstan pa'i tha ma zhes pa ni spyir sangs rgyas kyi bstan pa'i tha ma zer rgyu min gyi /
gnas skabs kyi chos gang 'dra zhig bstan kyang /
de'i mjug tu zhes pa'i don yin gsungs /
gtsang du lo paN kun la gnas rdza gseb cig byung bas ston pas na bza' thams cad bsal nas rdzab rnams phyags te ga nas byung cha med par sa dkar skam pos g.yogs /
zhes pa'i gnas byung cha med par gsungs pa ni dge bshes ston pas sprul pa'i sa yin gsung 'dod pa red gsungs /
de ltar yang sdong po bkod pa las /
rigs kyi bu dge ba'i bshes gnyen gyis yang dag par zin pa'i byang chub sems dpa' rnams ni ngan 'gror mi ltung ngo /
zhes sogs la /
spyir na dge ba'i bshes gnyen tshul bzhin bsten pa'i gang zag thams cad la phan yon de rnams 'byung zhing /
khyad par bla mas ma brjed par rtag tu thugs kyis dgongs pa'i slob ma de la ni nges par 'og nas 'byung ba'i phan yon 'di rnams yong gsungs /
sangs rgyas dpag tu med pa la yon phul ba sogs kyi dge rtsa rnams zil gyis gnon pa sogs kyi phan yon shin tu che ste /
zhes sogs la dper na khang pa gcig gi phyogs so sor bu kha re byas /
de'i phyi rol du rim par gar khrab mkhan dang /
yid du 'ong ba'i mtsho zhig dang skyed tshal phun sum tshogs pa zhig sogs yod na /
de rnams la blta ba'i tshe khang pa'i bug pa gcig nas bltas pa'i tshe gar mthong yang /
mtsho sogs mi mthong /
yang bug pa cig shos nas bltas na mtsho mthong yang gzhan mi mthong la /
khang pa'i phyi rol yang thog lta bu zhig tu phyin na de thams cad dus gcig la mthong /
de bzhin du sangs rgyas shAkya thub pa la mchod pas /
rgyal ba byams pa mchod pa'i go mi chod /
byams pa la mchod pas 'jam dbyangs la mchod pa'i go mi chod la /
bla ma sangs rgyas dngos su bsams nas mchod na phyogs bcu'i sangs rgyas byang sems thams cad la mchod par 'gyur bar ma zad phan yon lhag dang bcas pa 'byung ste /
de byin sangs rgyas thams cad las / /
rtag tu byin pa nyid du 'gyur /
zhes dang /
da nyid de @# / /
yi lus zhugs te / /
sgrub po gzhan las mchod pa len /
zhes sogs drangs /
! nyin gsum par /
shes rab kyi pha rol tu phyin pa rdo rje gcod par /
re zhig gang+ga'i klung gi bye ma snyed kyang mang na /
de dag gi bye mar gyur pa lta ci smos /
zhes sogs kyi don blangs nas /
sher phyin gyi mdo sde rin po che'i tshigs bcad gcig gi don la don 'gyur gyi the tshom dang bcas pas nyan na bsod nams dpag tu med pa 'byung ba sogs kyi spyi bshad mdzad /
de yang sangs rgyas gcig la phyag 'tshal na'ang /
zhes pa nas /
ye shes sde'i 'grel par bshad do /
zhes pa'i skabs /
bshad do gsung ba las bshad pa ltar ro mi gsung ba la dgos pa chen po yod /
tshul ji ltar na /
bla ma sangs rgyas su mthong nas phyag byas na ni sangs rgyas gcig la phyag 'tshal bas sangs rgyas thams cad la phyag 'tshal bar 'gyur zhes pa khong nas 'dren rgyu yin gsungs /
de yang yul rnams kyi bzang po'i spyod pa la rab tu dad pa'i stobs bskyed de /
zhes sogs la /
rjes 'di ltar 'grel bar mdzad kyang /
mdo rang gi tshig ris dang bstun na /
'phags pa kun tu bzang po'i smon lam gyi stobs kyis zhes par 'gyur gsungs /
mchod pa g.yo med pa btsal zhes pa la tshong khe dpogs sogs g.yo sgyu'i sgo nas btsal ba'i mchod pas mchod kyang /
mchod pa rnam par dag pa la mi 'gro ba'i rgyu mtshan gyis yin gsungs /
de nas bla ma'i skyon rtog pa'i blo ye ma shor bar bya snyam pa'i sdom sems mang du btang la /
zhes sogs kyi skabs /
bla ma'i skyon mthong ba'i blo nam skyes pa'i tshe /
'di ni bla ma'i skyon min gyi rang gi blo'i skyon yin /
rang gi blo phyin ci log la snang btsam gyis /
ji ltar snang ba bzhin yod dgos na /
zla ba'i dkyil 'khor lta bu'i dkar po zhig kyang nag po dang /
ser bo sogs su mig shes 'khrul ba la snang ba yod pas /
de yang ji ltar snang ba bzhin nag bo dang ser po sogs su 'gyur dgos na de 'dra ga la yin /
zhes sogs bsams nas rang gi blo nyid tshar gcod dgos pa yin /
der yang ma zad lha sbyin gyis sangs rgyas skyon can du mthong zhing /
'gran par 'dod nas rgyal po ma skyes dgra grogs su sbran nas /
sangs rgyas gsar pa byed ces rang gi lus la gser 'gyur gyi rtsi tsha mos byugs pa dang /
rkang pa'i mthil du lcags tshan gyis 'khor lo'i par 'debs pa sogs dang /
drin gzo med pas rdzu 'phrul nyams shing snga phyir sdug bsngal myong lugs sogs bsam gsungs /
gzhan yang bla ma'i skyon mthong ba ni rang blo'i skyon yin te /
blo legs par sbyangs pa rnams kyis bla ma sangs rgyas su mthong zhing /
der ma zad byang sems tshogs lam pa rnams kyis sangs rgyas mthong tshul dang /
byang sems sbyor lam pas sangs rgyas mthong tshul kyang mi 'dra /
de bzhin du byang sems sa dang po pa nas /
sa bcu pa'i bar gyis gong ma gong mas sangs rgyas mthong tshul ni /
'og ma 'og ma'i sangs rgyas mthong tshul las ches khyad par 'phags pa zhig yod /
'di yang blo'i mthu che chung ngam /
sbyangs pa yun ring thung gis yin /
de'i @# / /
dbang gis byang sems rnams kyis sangs rgyas sogs kyi sku 'dra las kyang chos nyan nus ba'i khyad par byung ba yin /
dper na rgyal ba'i dbang po dge 'dun grub kyis man lung ri khrod du bzhugs skabs shig /
bla ma'i sku 'dra zhig la gsol ba 'debs kyin bzhugs pa na /
sku 'dra des yon yon mdzad nas /
don rtsa zhes pa zhig gsungs /
de'i rgyu mtshan rje shes rab seng+ge la zhus pas gsungs 'byon pa ni sa thob pa 'dra zhig gis yin nam /
don rtsa zer ba de yang byang chub kyi sems sam /
stong nyid rtogs pa'i shes rab 'dra ba zhig la gsung rgyu e yin zhes gsung gsungs /
dran pa kun tu bsrung ba dang /
dran pa la rtag 'grus byed pa'o /
zhes sogs la /
dang po ni /
rang gi gnas khang nas phyi rol du ma phyin gong la /
dbang po'i sgo sdom pa'i dran pa bsten tshul la legs par bsams shing /
phyi rol du 'gro ba'i tshe sngar legs par bsams pa'i dran pa yang yang gsal btab nas skyong ba yin gsungs /
dbang po bsrung bde yang yul drug la mtshan mar dang /
mngon rtags su mi 'dzin cing /
zhes pa la mdor na mtshan mar 'jin pa ni dbang po so so'i yul mngon sum du mthong nas dran shes mi brtan pa yin /
mngon rtags su 'dzin pa ni yul drug mngon sum du ma mthong yang sngar mthong myong ba la rtog pa'am /
gzhan gyis smras pa'i rjes su 'brangs nas yang yang rtog cing dran shes mi brtan pa la byed gsungs /
des na gang nyams su blang rgyu de dang por gzhan las mnyan nas gzhan stobs kyis nges par byed /
ces sogs la /
dper na byang chub lam rim 'di lta bu la mtshon na /
mgo ba shes gnyen pa bsten tshul nas mjug zhi lhag gi bar rnams dang por bla ma las nyan nas 'di ni 'di ltar yin par 'dug snyam pa tsam las sgro 'dogs mchod pa ni thos byung dang /
de'i rjes su legs par bsams nas sgro 'dogs chod pa ni bsam byung dang /
bsam pa'i don la myong ba thon pa ni sgom byung yin zhes bsam me ba zhig gsungs /
yang dpyad sgoms dang /
'jog sgoms kyi dpe ni dper na byang chub sems dpa' rnams kyis ting nge 'dzin la mnyam par bzhag bzhin du sangs rgyas la chos nyan pa lta bu ni 'jog sgoms dang /
rjes thob kyi tshe chos nyan pa lta bu ni dpyad sgoms kyi dpe yin zhes spam me ba zhig kyang gsungs yang ting nge 'dzin la gnas bzhin du sangs rgyas mang po las chos nyan pa la yang nyams snang dang rang mtshan pa gnyis yod /
snga ma la yid brtan cher med /
de'i rgyu mtshan ni nyams snang ni rang gi blo'i da lta'i 'char sgo dang mthun pa zhig las mi yong ba'i gnad kyis yin gsungs /
! nyin bzhi par gsung rab kun gyi snying po bsdu bsdu ba zhes sogs drangs nas spyi bshad mdzad /
de yang 'khor rnam bzhi mi rgyu ba'i yul mtha' 'khob dang /
zhes pa la bod kyi yul 'dir 'khor rnam bzhi dngos su mi rgyu yang /
'khor rnam bzhi rgyu ba dang 'dra ste /
rab byung dag tshul dge slong sogs kyi sdom pa len mkhan dang gang las len pa'i mkhan slob dge 'dun dang bcas pa tshang zhing /
las kyi chog rnam par dag pa @# / /
dang gzhi gsum gyi phyag len rnams mnyams par yod pas so / /
des na chos tshig gi dbang du byas pa'i yul dbus yin gsungs /
sangs rgyas byon dang dam chos ston zhes sogs la dal brgyad 'byor bcu tshang ba'i rten rnyed dka' bar bsams nas /
skye brjes ma rnams su yang de 'dra tshang ba'i rten rnam par dag pa 'thob pa'i thabs dang /
smon lam la 'bad dgos /
de ltar 'bad nas las dbang gis mtha' 'khob kyi yul zhig tu skye ba blang song na| der mi spyi la dal 'byor mtshang yang /
rang nyid la ltos te dal 'byor tshang ba zhig yod /
dper na mun bskal gyi nang du byang sems rnams sems can gyi don du skye ba len pa yod /
de'i tshe sems can gzhan rnams la dal 'byor ma tshang yang rang nyid chos spyod pa'i skal ba dang ldan zhing sangs rgyas rnams las dngos su chos nyan pa yod de dang 'dra gsungs /
'di'i skabs rje smon lam dpal ba'i mnal lam du /
rje rin po ches dbu mdzad pa'i mi mang po zhig gis thag pa btags pa'i snong mang bo zhig gis sems can mang po zhig drangs shing /
mthar bde ba can du de bzhin gshegs pa'i sku mang po zhig bzhugs 'dug pa la /
'di rnams kha sang nas drangs ba'i sems can de tsho sangs rgyas pa'i sangs rgyas yin zer ba zhig rmis pa'i rnam thar gsungs /
skyes bu gsum gyi tha snyad ni gtan la dbab pa bsdu bar gzhan yang gang zag gsum ste /
zhes sogs la rang nyid tshe phyi ma'i lha mi'i mngon mtho tsam 'thob pa'i phyir du mi dge bcu sbong gi tshul khrims bsrung ba yod pas /
de 'dra'i tshul khrims des rang gi mi mthun phyogs sdoms pas na sdom pa ma yin pa yang ma yin zhes bya la /
sdom pa dngos gnas pa min pas sdom pa yang min zhes gsungs pa yin zhes gsungs /
dbu ma 'jug pa las kun rdzob de nyid gshog yangs dkar po rgyas gyur ba zhes sogs la kun rdzob rgya che pa'i lam mam /
thabs kyi che de gshog pa g.yas pa dang /
zab pa de bzhin nyid dam don dam pa'i lam gyi rim pa'am lta ba'i cha de gshog pa g.yon pa lta bu yin /
don dam pa'i gshog pa de yang dang po don dam byang chub kyi sems gsar du skyes pa nas bzung /
sa bcu'i rgyun mtha'i ye shes kyi bar gyi stong nyid rtogs pa'i shes rab rnams yin /
des cig shos kyang mtshon gsungs /
'phags pa thogs med kyis kyang yang byang chub sems dpa' ni rim gyis dge ba'i phyogs yang dag par 'grub par bya ba'i phyir /
byis pa shes rab can rnams la zhes sogs la /
'dir byis pa zhes pa ni 'jig rten na grags pa'i byis pa dang /
so so skye bo la byis par grags pa tsam min /
gang zhe na tshe phyi ma phan chad la snang ba gtan nas mi gtong bar tshe 'di tsam gyi bde ba don du gnyer ba zhig la byed /
de la thog mar sla ba'i chos ston zhes pa'i sla ba'i chos ni tshe phyi ma phan chad kyi bde ba don du gnyer byed kyi skyes bu chung du'i chos ston pa la byed /
de dag shes rab 'bring du ldan par @# / /
rtogs nas zhes pa ni /
sngar gyi gang zag des skyes bu chung du'i lam gyi blo 'byongs nas /
'bring gi lam snyon pa'i snod du rung bar gyur pa la byed /
chos bstan pa 'bring zhes pa yang skyes bu 'bring gi chos skor bstan pa la byed /
de dag shes rab chen bo dang ldan bar gyur par rtogs nas zhes sogs kyang sngar gyi des 'gre gsungs /
rim gyis khrid pa'i dber /
sangs rgyas 'khor bcas bram ze zhig gis gdugs tshod la sbyan drangs pa na /
sras sgra gcan 'dzin la ston pa'i gsol lhag gi bu ram shing ston pa rang nyid kyis dum bu chung dur bcad cing rim gyis gnang bas tshim bar mdzad nas /
de'i mtshan mo ston pa gtsug lag khang gi nang du bzhugs shing dge slong gzhan rnams bla gab med par gnas pa'i tshe char cher babs bas /
sgrag can 'dzin gyis ston pa'i gtsug lag khang gi nang du phebs nas mnal gzims pa na /
der sbrul dug can zhig byung bas des sgra gcan 'dzin la gnod kyis dogs nas bcom ldan 'das rang gi phyag gis bzhes nas /
sgra gcan 'dzin ston ba rang gi bzhugs khri'i stengs su 'jog bar mdzad /
re zhig cig na 'phags pa shA ri'i bus phebs pas sgra gcan 'dzin ston pa'i bzhugs khri'i stengs su nyal bar mthong nas se gol gyi sgras sad par mdzad bas /
sgra gcan 'dzin rang nyid ston pa'i khri'i steng du ma tshor bar sleb 'dug pa mthong nas /
rgyu mtshan shes te bcom ldan 'das ni bdag la 'di ltar thugs brtse ba lags na /
bdag la yang srid med par 'di nyid du dgra bcom ba thob par 'gyur bde lta bu'i chos bstan du gsol zhes gsol bas ston pas de dang 'tshams pa'i chos bstan pas dgra bcom thob pa'i rtogs brjod gsungs /
yang bar skabs shig byang chub sems dpa' rnams kyis brtson 'grus rtsom lugs la /
ngal ba dang bcas pa'i brtson 'grus rtsom pa dang /
ngal ba med pa'i brtson 'grus rtsom lugs gnyis yod gsungs shing don mi gsungs /
! nyin lnga par /
gang la 'dir skyo yod min pa / /
de la zhi gus ga la yang /
ces drangs nas spyi bshad mdzad /
skyes rabs las rab tu bsgrims kyang gnas mi nus /
zhes pa la /
'chi bdag gis zin ba'i dus la babs ba na /
bdag shi rgyu min zhes rig pa shin tu bsgrims nas bsdad kyang| mi 'chi bar byed mi nus gsungs /
gang la bdag gi yid ni 'gyong gyur pa /
zhes sogs la 'chi ba'i tshe na bdag gi sdig pa'i las 'di 'dra ba zhig byas /
da shi ba'i tshe ji ltar byed snyam nas 'gyod dgos pa'i las de 'dra bdag gis byas pa med bas na /
'chib la ci'i phyir 'jigs pa'i don yin gsungs /
mi rtag ba'i tshoms las /
gang yang sangs rgyas rang sangs rgyas /
zhes sogs la /
sangs rgyas kyang mya ngan las 'da' ba'i tshul bstan na skye bo phal ba rnams 'chi dgos ba lta ci smos /
sangs rgyas kyang mya ngan las 'das pas na mi rtag pa'i 'du shes sgom dgos so zhes ston pa'i phyir /
rgyal po'i khab kyi lho phyogs dbang bo'i brag phug gam /
phig ba la'i phug na dgra bcom lnga brgya'i snam sbyar @# / /
brtsegs pa'i khri la 'phags pa kun dga' bos 'dzegs te mdo sde rnams bsdu ba'i tshe /
thog mar 'di skad bdag gis thos ba dus gcig na gsungs pa yin /
'dis mi rtag pa ston tshul ji ltar yin na /
sngar sangs rgyas zhal bzhugs pa'i tshe sangs rgyas la dngos su zhus chog pas mdo sde 'don pa'i tshe 'di skad bdag gis thos pa mi zer /
sangs rgyas mya ngan las 'das pa na dngos su zhus med pa'i dbang gis sngar thos pa rnams skyor ba'i tshe 'di skad bdag gis thos gsung dgos byung bas da lta sangs rgyas ma bzhugs zhes pa zhig don gyis ston par 'dod pa yin gsungs /
gang du gnas kyang 'chi bas mi tshugs pa'i /
zhes sogs 'chi bdag byung ba'i tshe rgya mtsho'i nang du zhugs pa'am /
ri bo'i gseb tu zhugs pas ga la thar te /
'chi ba zhes pa de phyi rol nas 'byung bzhig min gyi /
rang rang gi sems steng nas 'byung ba'i phyir gsungs /
rgyal po la gdams pa zhes pa ni rgyal po gsal rgyal la gdams pa'i mdo yin /
jo bo chen pos kyang chu 'gram du byon nas mi rtag pa sgoms pa la chu phril li li 'gro ba 'dig bde gsungs nas bsgom skad /
ces pa'i skabs /
dge slong shing drung pa rnams kyis shing rnams kyi yal gdang lo ma dang /
'bras bu sogs dus bzhi'i 'gyur ba la brtags nas mi rtag pa sgoms /
chu klung pa rnams kyis kyang chu'i 'gyur ba la brtags nas mi rtag pa sgom /
bla gab med pa rnams kyis mtshan mo rgyu skar rnams kyi dus bzhi'i 'char nub sogs la brtags nas mi rtag pa sgom gsungs /
skyes rabs las /
kye ma ho 'jig rten nyon mongs dag /
ces sogs la /
rgyal po lcags khyim skyes ku mu ta'i dus ston la spyan drangs te /
me tog ku mu ta mang po rgyal po la phul ba na /
rgyal po des 'di snyam du me tog 'di rnams 'di ltar kha dog legs kyang myur du rnyings shing bskam par 'gyur ba ltar /
'gro ba 'di rnams kyang myur du rgas shing 'chi ba'i chos can las ma 'das so snyams nas thugs ngal byung tshul gsungs /
kA ni ka'i springs yig las /
zhes pa la 'jam dpal rtsa rgyud nas lung bstan pa'i kha che'i rgyal po kA na ke /
zhes bya bas /
slob dpon dpa' bo mchod gnas su spyan drangs pa'i tshe sku na bgres pas 'byon ma thub par kA ni ka'i sbring yig ces pa 'di brtsams nas rgyal por bskur ba yin gsungs /
bla ma dang grogs la sogs pa tshe mthar ma phyin par glo bur du phyi dang nang gi 'chi rkyen gyis bsam ba ma rdzogs par shi ba mthong ngam thos pa rnams yid la bya la zhes pa'i skabs /
dper brjod la paN chen rin po che blo bzang chos rgyan khong rang dang /
dgung lo mnyam pa'i gtsang gnas rnying pa'i zhabs drung zhig drongs pa'i gshin chog la gdan drangs pa'i tshe thugs shin tu skyo ba'i nyams kyis mgur ma gsungs pa'i rnam thar gsungs /
rnal 'byor gyi dbang phyug shrI dza ga ta mi tra A nan+tas kyang /
sa bdag ji ltar g.yar po'i lus /
zhes sogs la lung ni 'dren pa'i khungs ni grub chen mi tra dzwa ki bod na @# / /
bzhugs pa'i skabs rgya gar gyi rgyal po zla ba zer ba zhig la bskur ba'i springs yig cig yin gsungs /
'di las 'phros nas jo bo bod na bzhugs skabs ma ga d+ha'i rgyal po nir ya pha la la bskur ba'i springs yig cig kyang 'dug 'di ni zhus lan nor bu'i 'phreng ba dang pha lam 'dra zhing /
phan tshun zhus dag pher ram snyam pa 'dug /
gzhi nas rgya gar gyi paN chen rnams kyis springs yig mdzad pa phal mo che zhig gtso cher mi rtag pa ston pa rang du 'dug gsungs /
des na skye dka' se ba byung yang lam gyi gzhi yin pas 'bad dgos te /
zhes pa la mi rtag pa sgoms pa 'di lam gyi gzhi yin te /
dang po skyes bu chung du'i lam la sbyong ba nas bzung ste mthar sa bcu'i bar du sgom dgos pas so / /
de ltar bsgom pa la rgyu mtshan dang dgos pa khyad par can yang yod de /
des dge sbyor thams cad la nang nas bskul ba'i phyir ro /
gsungs /
ngan 'gro'i sdug bsngal gsungs pa'i rjes su /
'di dag ni rags pa tsam ste rgyas par dran pa nyer gzhag na bzhugs pas nges par blta dgos shing zhes pa'i skabs /
mdo dran ba nyer gzhag gi bshad tshul la bltas na /
dmyal ba yang sos nas /
mnar med kyi bar tshad myal brgyad ka la gtso bo re re dang 'khor brgyad re bshad /
der ma zad /
dang po yang sos pa la yang nang gses kyis yang sos pa'i yang sos nas yang sos kyi mnar med sogs yang sos rang la phye ba'i tsha dmyal brgyad yod pa nas /
mnar med kyi yang sos nas mnar med kyi mnar med kyi bar re re la brgyad brgyad bshad pa 'dra ba zhig 'dug /
dmyal ba mnar med kyi me gyen du 'bar ba'i dpangs la dpag tshad stong phrag bcu gnyis yod cing /
sems can der skye ba rnams dang por me'i rtse mo'i cha der brdzus te skyes nas /
de nas mar rim gyis mnar med kyi gzhi la thug gi bar me nang du 'gro ba'i ring la lo stong phrag gcig 'gor /
mnar med kyi sems can de rnams la las ngan gyi 'bras bu'i dri shin tu ngan pa zhig yod cing /
de 'dra'i dri de sa'i stengs na gnas pa'i lha mi sogs kyis mnams na rims dang nad sogs kyis 'deb par 'gyur yang /
phyi'i lcags ris bsgribs pas dri de mi tshor ba yin gsungs /
'di skabs spros bshad la khyad gsod med cing ma bsams par dge 'dun gyi stan gyi steng du mchil lham gyon nas phyin pas las dbang gis yi dwags rkang pa phyin ci log tu 'gro bar skyes shing khyad gsod zhugs na dmyal bar skye ba'i gnas yod pa'i sngon byung gsungs nas| las 'bras shin tu phra zhing zab rang cag gi 'khor ba thog ma med ba zhig nas /
dus da lta la thug gi bar nyin re bzhin yang dge mi dge'i las ches mang ba zhig 'du byed /
de'i nang nas mi dge ba'i las rang mang /
dper na ja phor pa gang 'thung ba la mtshon na hu ba re la sred pa re skyes na /
de'i tshe yang las re 'du byed pa yin /
rgyu mtshan de dag las na /
tshe 'dir gsar du mi dge ba ma byas shing mkhas pa chen por gyur pa zhig yin kyang /
de'i skye ba rjes ma rnams su dbang @# / /
po rtul zhing nad mang ba sogs mngon sum du mthong /
de yang tshe rabs snga ma zhig gi las ngan gyi 'bras bu smin pa yin /
des na tshe 'dir mi dge ba gsar du ma bsags kyang thog ma med pa nas rjes su 'brel pa'i mi dge ba'i las rnams la bshags sdoms tshul bzhin byed pa dang /
skye ba rjes mar yang mi dge ba de rnams kyi 'bras bu mi myong ba dang /
dge ba'i las kyi 'bras bu khyad par can la rgyun par longs spyod rgyu yod ba'i smon lam rnam par dag pa'i mtshams sbyor byed pa shin tu yang gal che gsungs /
yang bkra shi lhun po'i gzims chung ngo mtshar bkod ba'i ldebs bris la rje blo bzang chos rgyan gyis ljags bkod gnang nas dbu mdzad chos dbyings rgya mtshos phyag bris mdzad pa'i dmyal ba'i bkod pa la /
sems can phru ba 'dra ba dang /
phyags ma 'dra ba dang /
thag pa 'dra ba /
zhes sogs rnams la de dang de'i dbyibs can la mig yod pa re bris 'dug gsungs /
! nyin drug par| bstod pa brgya lnga bcu pa las /
gang zhig la ni nyes pa kun /
zhes sogs la /
gal te sems shig yod na ni /
zhes pa ni /
spyir sems yod ba tsam min gyi /
skyabs su song ba dang /
ma song ba'i khyed pa /
nyes dmigs shes pa sogs blang dor gyi gnas shes pa'i sems yod pa la byed gsungs /
bsngags 'os bsngags bstod las /
nga ni mgon med khyed rnams kyi / /
grogs su gyur pa zhes sgrogs shing /
zhes pa la /
sangs rgyas la gzhan gyis ma zhus kyang nga ni khyed rnams kyi mgon dang grogs yin no zhes gsungs pa'i dper /
bcom ldan 'das chu bo gang+ga'i 'gram du phebs pa'i skabs shig nya lnga brgya dang rus sbal lnga brgya sogs dud 'gro'i rigs ches mang po zhig la /
khyed rnams nga la dad cing skyabs su 'gro bar gyis dang /
des ni khyed rnams ngan song las grol bar 'gyur ro /
zhes gsungs shing dbugs phyung ba'i gtam rgyud gsungs /
gang zhig yang dag blangs nas ni / /
tha shal bas kyang 'grogs nus pa /
zhes pa la 'jig rten gyi rgyal po sogs la /
sprang po sogs mi tha mal pa dag gis bsnyen cing 'grogs par mi nus kyang /
sangs rgyas ni gang zag mchog dman su la yang phan btags ma btags sogs la mi ltos par thugs rje chen po nye ring med par 'jug bas na /
skyes bu slong mo ba lta bu tha shal zhig gis kyang dngos su mchod cing /
'grogs par byed nus gsungs /
phyi yi yan lag stobs kun ni / /
khyod kyis yang dag bsgrubs lags te /
zhes pa la /
sangs rgyas kyi ngos nas sku gsung thugs kyi yon tan thams cad yongs su rdzogs te gdul bya skyob pa'i cha rkyen thams cad ma tshang ba med par bsgrubs zin kyang /
gdul bya rang rang gi ngos nas sangs rgyas la blo bkal nas skyabs sum song ba'i dbang gis 'khor bar sdug bsngal sna tshogs myong ba yin gsungs /
de yang spel mar bstod pa las /
khyod sku mtshan gyis spras gyur pa /
zhes sogs la /
'dir sangs rgyas kyi sku mtshan dang dpe byad kyis spras @# / /
pa'i dper /
ston gnam g.ya' dag ba rgyu skar gyi tshogs kyis bkra ba dper mdzad mod kyang /
sangs rgyas kyi sku mtshan dpes spras pa mdzes pa tsam /
ston gyi nam mkha' rgyu skar gyi tshogs kyis mdzes pa ga la yod /
'di'i dgongs pa ni /
ston gnam la rgyu skar shar ba'i tshe /
'di ni dkar po'o / /
'di ni dmar po'o / /
zhes sogs dang /
'di smin drug go /
'di ni mgo'o /
zhes sogs ma 'dres par shes nus shing gsal bar 'char ba bzhin /
sangs rgyas kyi thugs dri ma'i g.ya' dang bral ba la yang /
shes bya thams cad gsal bar 'char zhes pa'i don yin /
'o na de sku'i dper bkod ba ci yin zhe na /
sangs rgyas kyi sku dang thugs gnyis ngo bo gcig pa'i gnad kyis yin /
der ma zad sangs rgyas tshe dpag med kyi phyag gi bum ba de yang ye shes rang snang las grub pa dang /
ye shes dang ngo bo gcig pa yin gsungs /
thub khyod gshegs par gyur pa'i tshe /
zhes sogs la /
sangs rgyas gshegs pa'i tshes la zhabs bzhag pa'i tshe zhabs rjes kyis mdzes pa ni /
padma can de mtsho la padmas brgyan pa'i mdzes pa las kyang ches mdzes /
zhes pa'i don yin gsungs snyam /
chos yang dag par sdud pa las /
dge 'dun ni chos smra ba zhes sogs la /
chos smra ba ni chos ston pa /
chos spyod pa ni chos nyams su len pa /
chos sems pa ni chos la dpyad pa byed pa /
chos kyi zhing ni chos 'byung ba'i gzhi /
chos 'dzin pa ni bstan pa 'dzin pa /
chos la rton pa ni chos la yid ches pa /
chos kyi bya ba byed pa ni chos kyi sgo nas gzhan skyob par byed pa /
chos kyi spyod yul ba ni chos gnas pa'i gzhi /
chos spyod pa phun sum tshogs pa ni chos kyi spyod pas rang gzhan la phan pa'o zhes gsungs /
khyad par 'phags ba stong las /
bdag ni ston pa gzhan spangs nas /
zhes sogs la /
phyi rol pa'i ston pa ni /
ston pa ltar snang yin te /
dper na chos rgyal mya ngan med kyi dus sngon sangs rgyas kyi zhal mthong myong ba'i bram ze mo zhig la bu spun gsum yod pa'i /
che ba de ni tshangs pas dmod bor ba la brten nas dan ta ka'i nags tshal sreg bar byas pa sogs kyi yon tan ltar snang du ma brjod nas tshangs pa la dad par byed /
'bring pos ni dbang phyug gi mig gsum las me sbar te /
bdud kyi rgyal po'i lus sreg par byas pa sogs kyi yon tan ltar snang du ma brjod nas dbang phyug la dad par byed /
tha chung des sangs rgyas la dad par byed pas khong gsum rgyun par rang rang gis dad pa'i ston pa bzang zer nas rtsod cing yod pa la /
dus gcig gi tshe mas smras pa khyed rnams zas gos sogs kyis 'phongs pa ni med /
ci'i phyir rtsod dris pa na /
ston pa bzang ngan la rtsod smras pas /
ma na re /
bzang ngan khyed rnams kyis mi shes kyis /
dgra bcom pa grags pa'i bla ma la dris shig ces smras pas /
khong rnams kyis kyang mas smras pa ltar dgra bcom pa la dris pas /
dgra bcom grags pas /
tshangs pa dang dbang phyug sogs ston pa ltar snang yin pa dang /
sangs rgyas bcom ldan 'das kho na ston pa skyon med yin tshul smras pa lta bu yin @# / /
gsungs /
'jig rten ba'i lha drag bo dang khyab 'jug sogs la'ang phugs kyi skyabs su mi 'dzin na /
zhes pa'i skabs /
de rnams la skyabs su song yang 'gyel ba 'gyel ba la brten pa ltar gzhan skyob mi nus te /
dper na bram ze n+ya grod+ha zhes bya ba rigs shing sA la chen po ltar mtho zhing rnam thos kyi bu la nor gyis 'gran pa zhig yod pa de la bu med nas /
n+ya grod+ha'i ljon pa chen po zhig yod pa de lha la bu yong ba'i phyir lo mang po'i bar du mchod kyang bu ma byung| de nas bram ze des nyin gcig shing de'i rtsar mchod pa rgya chen po bshams nas da phyin chad bdag la lo dus na bu ma byung na /
shing 'di rtsa ba nas bcad cing mthar spo shel tsa'i rtse mo tsam du ba shig go zhes smras nas song ba na /
shing gi lha de ci bya gtol med du gyur nas rgyal po chen po bzhi dang /
rim par brgya byin dang /
tshangs ba rnams la gsol ba btab ba'i dpe bzhin yin gsungs /
ston pa sangs rgyas ni gdul bya rnams kyis gsol ba btab phyin ji ltar 'dod pa'i re ba skong zhing /
de yang dus las skad cig kyang mi yol ba ni /
mdo las /
chu srin gnas kyi dug can ba / /
sangs rgyas dus las yol ba med /
ces gsungs pa ltar yin /
zhes gsungs /
! nyin bdun par /
rgya mtshos zhus pa las /
bcom ldan 'das gang gi tshe bdag bskal pa'i dang por /
rgya mtsho chen po'i nang na gnas pa dang /
zhes sogs kyi skabs /
'tsho ba ma dag pa'i dper /
ri brag cig na gcer bu pa la dad pa'i bram ze zhig gnas pa des nyin re bzhin gcer bu pa rnams la mchod pa la /
nyin gcig gi tshe bram ze de'i grogs yul dbus nas yongs pa zhig gis /
gcer bu pa rnams la mchod pa mthong ba na /
des smras pa /
'di rnams la mchod pas ci yong zhes smras pa na /
cig shos de na re /
'di rnams las khyad par du 'phags pa'i mchod gnas gzhan yod dam /
des smras pa yul dbus na sangs rgyas nyan thos kyi dge 'dun dang bcas pa yod do / /
zhes smras pa na /
'o na gdugs tshod la spyan 'dren no /
zhes smras nas /
rgyal byed tshal ga la ba der song ba na /
de'i sgo drung du /
'phags pa nye dga' dang 'phrad de rgyu mtshan gsol ba na /
nye dags bsam pa 'dis zer pa dge slong gzhan gyis tshor na mi rung ngo snyam nas bram ze des gdugs tshod la spyan 'dren pa sus kyang mtshor bar byas nas phyir slog /
sang nang par drug sde rnams kyis snga bar gom pa bskyed ge bram ze'i gnas ri brag der song ba na /
der gcer bu pa rnams dang /
'thab mo shor ba'i gtam rgyud gsungs /
'dul ba lung las kyang /
las rnams bskal pa brgyar yang ni /
zhes sogs la /
de yang mdo sde sogs las /
las kyi rnam smin la dri bzhu ba'i tshe /
'khor rnams kyis bcom ldan 'das 'dis las ci zhig bgyis nas 'di 'dra bar gyur zhes sogs zhu zhing /
lan du yang sangs rgyas kyis 'di nyid kyis byas pa'i las ni /
sa'i khams la mi smin /
chu'i khams dang zhes pa nas /
nam mkha'i khams la yang mi smin gyi /
zin pa dang bcas pa'i phung po 'ba' @# / /
zhig la smin par 'gyur ro /
zhes sogs gsungs nas lung ston /
dper na /
sangs rgyas 'khor bcas kyis rgyal bo'i khab kyi lho phyogs kyi bshad gci'i nang du /
'bu srin rkang lag mang po yod pa sdug bsngal tshad med ba myong ba zhig gzigs nas /
de sngon sangs rgyas rnam gzigs kyi bstan pa la dge slong du gyur zhing /
de'i tshe dge slong rnams kyi gdugs tshod kyi ched du tshong pa mang po zhig gis rin po che zhig phul ba na /
rin po che de dge slong de rnamS kyis 'bu srin de dang rgyud gcig pa'i dge slong de la bcol nas /
des dge 'dun la 'tsho ba sbyor bar bgyis shig ces brjod /
de'i tshe dge slong nges rin po che de bsgyur nas dge 'dun la ma phul bar /
rang gi yo byad mang po zhig sgrub par byas /
nam zhig mu ge chen po byung nas /
dge slong rnams la bsod snyoms 'bul ba dkon par gyur pa'i tshe /
sngar gyi rin po che bcol ba'i dge slong de la rin po che de bsgyur la dge 'dun rnams la 'tsho ba sbyor zhig /
ces smras pa na /
dge slong des| bshang gci dang 'dra ba khyed rnams la rin po che ga la yod de ni nga rang la tshong pa de rnams kyis byin pa yin smras pa'i las kyi rnam smin la 'bu srin der skyes pa'i las kyi rnam smin lung bstan pa lta bu yin gsungs /
yang las gang yang rung ba'i rgyu mthun dang /
bdag po'i 'bras bu lung ston pa'i tshe dang po dri ba zhu ba'i tshe na yang /
bcom ldan 'das 'di ltar gyur pa la gzigs zhes sogs kyis dri ba zhu zhing /
ston pas kyang sa'i khams la mi smin sogs mi gsung bar lung ston par mdzad pa yin /
dper na ston pas sor mo'i phreng ba can btul nas dge slong du gyur zhing /
dgra bcom thob ste gtsug lag khang du gnas pa na rgyal po gsal rgyal dpung gi tshogs dang bcas pa sor phreng can gyi gtsug lag khang gi nye 'khor du song ba na /
sor 'phreng can gyis mgul bsal ba'i sgra phyung bas /
rgyal po 'khor bcas sa la 'gyel ba'i tshe /
'dir ma zad sngon yang sor phreng can /
sa'i steng gi 'bu thams cad za bar byed pa'i bya zhig tu skyes shing des shing gi thog nas sgra sgrogs pas /
glang po'i gtso po 'khor lnga brgya dang bcas pa sa la 'gyel bar gyur te /
de'i dus kyi glang po gtso bo ni rgyal pho gsal rgyal dang /
bya de sor phreng can du lung ston tshul lta bu yin gsungs /
gzhan yang /
las zab cing /
phra ba'i dbar /
dber na rgyal bo ma skyes dgras bdag gi yul na yod pa'i dge slong sogs kyis /
rtswa dang shing dang /
chu la sogs pa la bkag pa med par longs sbyad chog ces dril bsgrags shing /
de don bzhin dge slong nor can gyis khang ba'i ched du /
rgyal po'i shing blangs ba la bcom ldan 'das kyis rnam grangs du mas smad cing ma byin len gyi pham pa bcas pa lta bu dang /
paN chen shAkya shrI yar klung thang po cher bzhugs skabs /
sngar jo bo rjes btab pa'i tsha khang gi steng du lhung bzed bzhag pa 'gyur nas /
tshwa tshwa rnams cung zad ma rung bar gyur pas /
paN chen zhag shas bar thugs dam mi gsal bar byung ba dang /
khro phu lo tsA bas byams chen bzhengs skabs byams @# / /
chen gyi zhabs kyi sbyar mtshams kyi zangs cung zad cig dung chen gyi lhan pa zhig la btab pas /
sku rgyu'i zangs de lo paN gnyis kyi thun mong du 'bul sdud mdzad pa'i stabs paN chen gyi zhabs kyang snyun zhing /
lo tsA ba la khyod kyi skye ba rjes ma gzugs chung chung zhig yong rgyu e yin gsungs pa lta bu dang /
sangs rgyas la sbrang rtsi 'bul ba'i spre'u'i sngon 'byung lta bu yin gsungs /
! nyin brgyad par /
dge mi dge'i las 'phel che zhing /
chung ngu zhig byas kyang 'bras bu chen po myong ba'i dper /
sangs rgyas zhal bzhugs pa'i dus /
byis pa gnyis bye ma la rtsed mo rtse zhing yod pa'i sar sangs rgyas phebs pa na /
byis pa de gnyis kyis dad pa'i sems kyis sangs rgyas kyi lhung bzed du bye ma sbar gang 'bul bar brtsams pa na /
sangs rgyas kyi sku gzugs che bas ma rnyogs pa'i tshe /
byis pa blon po'i tshul byed pa de 'og na bsdad pa'i steng du rgyal po'i tshul byed pa des 'dzegs nas phul /
de'i tshe bcom ldan 'das kyis kun dga' bo la bka' stsal pa /
da lta bye ma sbar gang 'bul ba'i byis pa steng ma 'di ma 'ongs pa na /
nga mya ngan las 'das nas lo brgya lon pa'i 'og tu mya ngan med ces bya ba'i rgyal por 'gyur zhing /
bye ma phul ba'i grangs dang mnyam pa'i de bzhin gshegs pa'i mchod rten byed par 'gyur /
byis pa cig shos 'di /
de'i blon por 'gyur zhes lung bstan pa ltar /
bye ma sbar gang phul ba'i bsod nams kyis 'dzam bu'i gling phal cher la dbang ba'i rgyal por skyes pa lta bu dang /
rgyal po spyi bo skyes kyi skye ba 'phen pa'i las lta bu yin gsungs /
kun las btus las ni /
las gcig gis lus gcig 'phen pa'i las kyang yod /
ces sogs la /
las gcig gis lus du ma 'phen pa'i las ni bu mo zhig gis 'phags pa nag po chen por /
bya rog zhar ma ltar blta'o zhes tshig rtsub smras pa'i dbang gis tshe rabs lnga brgyar bya rog tu skye ba'i skye ba 'phen byed kyi las lta bu dang /
las du mas lus gcig 'phen pa ni /
dper na jo bo rin po che'i sku mdun du song nas bdag skye ba rjes ma bde ba can du padma las brtsus te skye bar shog cig ces smon lam btab /
yang dus gcig gi tshe 'phags pa rang byon lnga ldan gyi drung du yang smon lam de ltar btab /
yang sangs rgyas shAkya thub pa sgoms nas kyang smon lam de ltar btab nas /
mthar bde ba can brdzus te skye ba'i skye ba 'phen pa'i las lta bu yin gsungs /
mdzod 'grel du /
las kyi 'khor bar lci gang dang /
zhes sogs la /
'chi khar gang mngon du gyur pa dang por smin pa'i dper /
rgyal po mya ngan med kyis tshe der dge ba'i las bsam gyis mi khyab pa zhig bsags kyang /
'chi nad kyis theb nas mal du nyal ba'i tshe /
bran mo zhig gis rgyal po'i dbu thog tu rlung g.yab g.yob cing yod pa na /
de gnyid du gyur nas rlung g.yab rgyal po'i dbu la phog pas /
rgyal pos bsam pa bdag ma na ba'i tshe 'dzam bu'i gling gi rgyal phran thams cad kyis kyang phyag 'tshal na /
da 'di ltar gyur pa'i tsho bran mos kyang bsnyas so snyam nas khong khro @# / /
skyes pa'i dbang gis klu shin tu mi srun pa zhig tu skyes pa lta bu yin gsungs /
gnyis pa ni mar me la sogs pa'i snang ba dang gos gsar pa sbyin pa'o /
zhes pa la /
'dir dper brjod mang du gsungs nas /
lan cig 'phags pa kun dga' bos bcom ldan 'das kyi sku 'od phun sum tshogs pa 'di lta bu yong ba'i rgyu gang lags zhus pa'i tshe /
ston pa rang nyid sngon 'dzam gling la dbang ba'i rgyal po bu drug yod pa zhig tu 'khrungs pa'i tshe /
rgyal srid kyis thugs phyung nas rgyal srid cha drug tu bgos nas bu rnams la byin nas chos bzhin skyong bar gdams /
rang nyid lho phyogs kyi rgya mtsho dang nye bar sgrub pa mdzad cing bzhugs pa na /
skabs shig char rlung 'tshub cing mun pa cher 'thibs ca co'i sgra chen po bsgrags pa zhig byung pa ci yin brtags pas /
rgya mtsho'i gling nas rin po che dang tsan+dan sogs mang du blangs nas phyir thon pa'i don mthun 'ga' zhig la rgya mtsho'i gling gi tsan+dan sogs bsrung ba'i mi ma yin rnams kyis mtho brtsams nas lam stor zhing shin tu sdug bsngal bar gyur pa gzigs te de rnams la snying rje'i dbang gis rang gi phyag la ras dkris te me spar nas /
de rnams la lam bstan cing 'jigs ba las skyob pa'i rgyu las byung tshul gsungs pa lta bu'o gsungs /
tshoms las /
byis pa gang zhig byis ba'o zhes shes pa de 'dir mkhas pa yin zhes pa la /
byis pa ste so so skye bo zhig gis rang rgyud chos dang mthun mi mthun bsams ba na mi mthun par mthong ba'i tshe /
shin tu 'gyod nas bdag ni byis pa bas kyang ches byis pa'o snyams nas legs nyes 'byed shes na mkhas pa yin /
zhes pa'i don yin gsungs /
gang zag gi khyad par 'ga' zhig la ma nges pa ni /
rgyal po dpa' bas byin gyis me tog zla mdzes bkrongs pa la 'gyod de /
zhes pa la ma skyes dgra dang /
sor phreng can sogs kyis sdig pa de tsam byas kyang bshags sdoms kyis dag la /
rgyal po dpa' bas byin gyis byang chub sems dpa' me tog zla mdzes bkrongs nas slar 'gyod de /
lo de tsam gyi bar du sdig pa bshags kyang mi 'dag pa ni gzhi'am rten mi 'dra ba'i stobs kyi khyad par yin gsungs /
'jig rten na yang snang ste /
rkang la sogs gnad pa phyir bcos su yod kyang /
zhes sogs la mkhas grub rin po che'i gsung sbyan snga blo gros rgyal mtshan gyis zin bris mdzad pa las /
dper na mgo chag nas rma gsos kyang /
de'i shul du skra mi skye ba dang /
rkang lag sogs chag pa phyir bcos kyang kyong kyong yong ba ltar dang po nas skyon ma byung ba dang /
byung nas phyir bcos pa gnyis gtan nas mi 'dra /
de bzhin du dang po nas sdig ltung sogs kyis ma gos pa gal che /
sdig ltung sogs byung nas phyir bcos su yod kyang /
lam la sogs pa'i yon tan gong ma skye ba la ches 'gyangs pa yin gsungs /
! nyin dgu par /
rtogs brjod 'dun legs mar /
dang por rgya chen thos ba mang du btsal /
zhes sogs drangs nas spyi bshad mdzad skabs /
rje bdag nyid chen po bskal pa dpag tu @# / /
med pa'i snga rol nas sangs rgyas zin pas gsar du thos bsam sgom gsum la slob dgos pa gal yin rung /
sku tshe de la gzhan gyis dpag par dka' ba'i thos pa rgya chen po mdzad pa ni rang cag rnams la 'di ltar byed dgos so zhes gdams pa'i ched yin zhes sogs las 'phros nas /
sangs rgyas kyis dngos su zab mo stong pa nyid bshad mi rung ba'i gdul bya rnams la /
dang por rang gi blo tshod dang bstun pa'i drang don gyi chos bstan nas blo rim gyis sbyangs te /
mthar stong ba nyid kyi don de ston par mdzad pa yin /
dang po rang nas bstan na 'ga' zhig gis mi rtogs /
'ga' zhig shin tu skrag nas chad mthar ltung ba sogs kyi nyes pa yod /
de'i phyir rim gyis khrid dgos pa ni /
dper na sngon rgyal po gcig btsun mo la chags bzhin du dmag la song ba na de'i shul du btsun mo shi /
de nas blon po rnams kyis glo bur du btsun mo shi'o zhes smras na /
rgyal po dngangs kyis dogs nas dang por btsun mo'i gdong sogs lus kyi cha shas rnams la shu ba thor re yod pa zhig bris nas rgyal po la bskur /
de nas mdze nad kyis sna dang rkang lag sogs chad cing lus rul ba'i rnam pa can zhig ri mor bris nas bskur /
de'i tshe rgyal po'i bsam pa la /
btsun mo'i lus kyi gnas skabs 'di 'dra bar gyur pa las na /
da ni btsun mo shi yang sla bo snyam pa'i sems skyes pa'i tshe /
slar btsun mo shi'o /
zhes smras pas /
rgyal po ma dngangs par blo thag chod pa lta bu dang /
gzhan yang rgyal po shar pa'i btsun mo sngo sangs ma la /
bran mo rgur 'jog mas 'phags pa ka tya na las gdams pa nyan nas bshad pa'i tshe bden pa mthong /
de'i tshe rgyal pos kyang rang gi ma dang 'dra bar ba kur zhing yod pa na /
nam zhig rgyal po ri brag pa 'ga' zhig 'beb tu song ba'i bshul du btsun mo sngo sangs ma rang gis sngon mes tshig nas tshe'i dus byed pa'i las bsags pa dang /
gnas skabs gzhan gyi phrag dog gi rkyen gyis mes bsregs nas shi /
de'i tshe mi snyan pa smra ba zhes bya ba'i mngag gzhug pa zhig gis btsun mo mes tshig nas shi lugs kyi bkod pa ri mor bris nas rgyal po'i gan du song nas thog mar ri mo de bstan /
de nas dngos su bshad pas rgyal po mya ngan cher ma g.yos pa lta bu yin gsungs /
yang skabs shig mi mdzes 'jig rten gyi khams 'dir skyes pa'i byang chub sems dpa' sogs kyi thugs rgyud la rtogs pa khyad par can skyes pa'i tshes gzhi g.yo ba'i rgyu mtshan ni /
'jig rten gyi khams 'di nyid ni 'dir skyes pa'i sems can rnams kyi spyi mthun gyi las kyis grub pa yin pas /
sems can de rnams kyi sems kyi steng na 'jig rten gyi khams 'di'i cha kun la longs spyod pa'i dge sdig gi las kyi bag chags sna tshogs ba zhig yod la /
rtogs pa khyad par can de rgyud la skyes pa'i stobs kyis dge sdig gi las de rnams kyi bag chags g.yos shing nyams par byas pa'i nang gi rten 'brel gyi dbang gis phyi'i sa gzhi ri dang bcas pa g.yo zhing /
rgya mtsho yang dus las @# / /
'das te rlabs g.yo bar byed ba sogs 'byung gsungs /
! nyin bcu par /
bzhi brgya ba las /
gang la 'dir skyo yod min ga /
de la zhi gus ga la yod /
ces pa 'di /
gang la bdir skyo yod gyur pe / /
de la zhi gus nges par yod /
ces bsgyur nas /
spyi bshad mdzad skabs /
myang 'das la zhi ba bsil ba /
zhes smos pa'i rgyu mtshan ni /
nyon mongs las grol bas zhi ba dang /
sdug bsngal las grol bas bsil ba zer pa yin gsungs /
yang zag bcas nyer len gyi phung po zhes pa'i don /
rang la brten nas sdug bsngal du ma skye bar byed pas nyer len zhes bya zhes pa'i na yam gcig kyang gsungs /
yang sdug bsngal gyi gnas ngan len zhes pa'i don ni /
da lta sdug bsngal bar byed pa'i gzhi yin pas gnas dang /
slar sdug bsngal phyi ma 'dren par byed pas len zhes brjod pa yin gsungs /
skye ba sdug bsngal dang ldan pas sdug bsngal ba ni /
zhes sogs la /
sgong skyes la gnyis skyes zer ba ni /
dang por ma'i mngal du nying mtshams sbyor ba na /
sa chu me rlung nam mkha'i khams kyi rim pas grub pa dang /
phyir sgo nga'i nang du snga ma las go rim ldog ste nam mkha' rlung /
me chu sa'i rim pas lugs ldog tu grub pa ste /
khams drug 'grub pa'i rim pa gnyis yod pas gnyis skyes zhes zer gsungs /
nur nur po dang /
mer mer po dang zhos pa'i skabs dang po nur nur po'i skabs kyang sems kyi gting na ma'i mngal gyi sdug bsngal la mi 'dod ba'i nyams cung zad cig 'char rgyu yod ces pa zhig kyang gsungs byung /
'bad pa la sogs pa'i 'phrul 'khor gsum ni zhes pa la 'thag pa dang /
gcod pa dang /
'bad pa'i 'phrul 'khor zhes pa gsum yin gsungs /
! nyin bcu gcig par /
dbu ma 'jug pa las /
dang por nga zhes bdag la zhen gyur cing /
xx? /
'gro la zhes drangs nas spyi bshad mdzad /
kha cig dbul ba las gyur dang /
zhes pa la dbul ba'i sdug bsngal ni /
bde 'gro gsum gyi nang nas mir ma zad /
lha kha cig la yang yod /
dper na ma Ni bka' 'bum du sngon chos rgyal srong btsan sgam po lha dbul ba zhig tu skyes par bshad pa lta bu yin gsungs /
bzhi brgya pa las /
mchog la yid kyi sdug bsngal te /
zhes sogs la skyes bu mchog 'phags pa rnams la yid kyi sdug bsngal gtso che zhing /
gang zag tha mal pa rnams la lus kyi sdug bsngal gtso che zhes pa'i bshad yam gcig byung /
de dag blo dang ldan na 'ang 'gro ba yi / /
sgrib pas bden pa thong ba ma mchis so /
zhes pa la| lha min rnams legs nyes 'byed shes pa'i shes rab dang ldan kyang /
bden bzhi dang bdag med sogs bshad pa'i don yun ring bsam mi nus te /
de la sems par rtsom pa na rnam smin gyi sgrib pa'i dbang gis de ma thag sems gzhan du yengs par 'gyur ba'i phyir /
'di ni 'dod pa'i lha phal che ral yang mtshungs shing /
gzugs khams kyi lha rnams kyang bden bzhi sogs kyi don sems par brtsams pa na sngar gyi goms pa'i dbang gis sems ting nge 'dzin @# / /
la hril gyis song nas don de rtogs pa dang /
bden pa mthong ba med gsung ba 'dra zhig kyang gsungs /
mtho ris na yang bde chen de dag gi zhes sogs la /
lha 'chi ba'i sdug bsngal de gzhan las che ba'i rgyu mtshan ni /
tshe de la 'dod pa'i longs spyod ha cang che ba'i dbang dang /
gzhan 'ga' zhig ngan song sogs su skye bar shes nas sdug bsngal ches che ba 'byung ba yin gsungs /
spyugs pa ni lha ches stobs dang ldan pa rnams 'khrug na / /
zhes sogs la /
lhar ma zad mis kyang lha stobs chung ba 'ga' zhig spyug pa yod de /
dper na 'dul ba lung las dge slong 'ga' zhig gis gtsug lag khang gi ched du dgun dus shig shing ljon pa chen po gcig bcad nas ngu ma bu dum bur byas pa na /
shing de la phrug gu lnga yod pa'i lha zhig gnas pa de gnas ma rnyed cing phrug gu rnams lhag pas spreb par gyur pa na lha des sangs rgyas la rgyu mtshan gsol bas /
sangs rgyas kyis lha gzhan stobs dang ldan pa zhig la sngar gyi lha de'i gnas ston par bsgos shing /
gzhi de las dge slong rnams la ma brtags par shing ljon pa mi gcod pa'i bcas pa mdzad pa lta bu yin gsungs /
rnam 'grel las /
srid pa'i sred las rnam brgal bas /
zhes sogs la /
skabs 'di'i srid pa'i sred pa las brgal ba ni dgra bcom thob pa la mi zer gyi /
rnam 'grel TIka chen las gsungs pa ltar srid pa'i rtsa ba bdag 'dzin dang 'dzin stangs 'gal ba'i bdag med mngon sum du rtogs pa'i 'phags pa rnams la byed gsungs /
the tshom ni bden pa sogs gsum la dmigs nas /
zhes sogs la /
gang zag gi rigs 'ga' zhig gi rtog pa la sangs rgyas zhes pa zhig sngar byung ba bden na nam mi bden snyam pa'i the tshom skye ba yod /
de 'dra'i the tshom sel ba'i ched du /
rdo rje gdan gyi sgo khang gi nang du sangs rgyas kyi zhabs rjes yod pa de la thog 'bug par gsol ba na /
'di la thog ma 'bub cig /
ma 'ongs pa na gang zag 'ga' zhig gi the tshom sel ba'i dgos pa mod ces gsungs pa lta bu yin gsungs /
tshul khrims dang brtul zhugs mchog 'dzin ni /
zhes sogs la /
phyi rol pa 'ga' zhig bsam gtan gyi dngos gzhi'i snyoms 'jug thob nas lhar skyes pa'i tshe thar pa thob par rlom nas slar ting nge 'dzin gyi 'phen pa zad nas 'khor bar skye bar mthong ba'i tshe thar pa med pa'i log lta skye ba yod gsungs /
'di skabs de 'dra'i phyi rol pa lhar skyes pa'i tshe yang phyi rol pa yin gsungs pa 'dra zhig go byung /
bzhi pa shi nas bar do 'grub lugs ni /
zhes sogs la /
'chi ba'i tshe 'byung ba thim tshul dang /
skye 'chi bar do gsum sbyong tshul ni phra rags kyi khyad par tsam ma gtogs mdo lugs la yang yod /
'chi srid phra mo'i tshe sems shin tu mi gsal zhing /
de'i mjug tu sems gsal sangs te song ba dang dus mnyam du bar srid 'grub pa yin gsungs /
! nyin bcu gnyis par /
spyi bshed mdzad pa'i rjes su reg pa ni yul dbang rnam shes gsum 'dus nas yul yid du 'ong mi 'ong @# / /
bar ma gsum yongs su dpyod pa ste /
zhes sogs la /
'dod par ma zad gzugs khams la yang gzugs sgra dri ro reg bya lnga ka la longs spyod pa yod de /
gzugs khams su me tog dri zhim po dang /
rgun chang dang sbrang chang sogs la longs spyod pa yod par mdo sde dag las gsungs pas so /
zhes pa'i bshad yam cig byung /
gsum pa de la log rtog bsal ba ni /
zhes sogs la /
byang sems rnams kyis gzhan don du 'khor ba thams cad las nges par 'byung 'dod kyi skyo shas nyan rang las 'bum 'gyur gyis che ba sgom mod kyang /
sems can gyi don du 'khor ba'i sdug bsngal dpag tu med pa bzod cing dang du len pa'i dper 'phags pa spyan ras gzigs kyis dmyal ba'i gnas sogs ngan song gsum dang /
gzhan yang 'khor ba'i gnas dpag tu med par sku'i rnam rol mtha' yas pas sems can gyi don byed pa lta bu yin gsungs /
srid pa'i phun tshogs la gzhal med khang ltar mthong ba'i sred pa cung zad kyang kha ma bri bar gzhan don la snyad btags nas zhes sogs la /
mkhas grub rin po che'i gsung spyan snga blo gros rgyal mtshan gyis zin bris mdzad pa las gsungs pa ltar /
bod snga ma 'ga' zhig gis 'khor ba la gtan sdod byed pa la /
sangs rgyas kyis bar chad mi mdzad 'tshal /
zer yang 'khor bar bsam bzhin gnas nas gzhan don byed pa'i nus pa ma thob par 'khor bar sdod pa'i dam bca' byas kyang rang gzhan gang la yang mi phan pas sdug gyod min pa gang yod gsungs /
'di man chad nas skyes bu 'bring gi chos skor ma rdzogs pa'i bar gyi don bsdu ni /
mdor na sems can gyi don du 'khor ba las grol ba'i go 'phang thob pa la /
lam bslab pa rin po che rnam pa gsum nyams su len dgos te /
de 'dra'i go 'phang thob pa la /
'khor ba'i rtsa ba bdag 'dzin spong dgos /
de la bdag med rtogs pa'i lhag pa shes rab kyi bslab par gyur pa'i lhag mthong thob pa sngon du 'gro dgos /
de la lhag pa ting nge 'dzin gyi bslab pa thob pa sngon du 'gro dgos /
de la lhag pa tshul khrims kyi bslab pa thob ba sngon du 'gro dgos /
de la yang so thar rigs bdun yod pa'i gtso bo ni dge slong gi sdom pa yin /
de ltar yang lung las dge slong dag tshul khrims kyi phung po la brten nas ni ting nge 'dzin gyi phung po skye'o / /
ting nge 'dzin gyi phung po la brten nas ni /
shes rab kyi phung po skye'o / /
shes rab kyi phung po la brten nas ni /
rnam par grol ba'i phung po skye'o /
zhes sogs gsungs pa yin /
der ma zad dpung bzang gi rgyud dang /
'dul ba lung dang /
spyod 'jug dang /
bshes springs sogs las gsungs pa ltar tshul khrims kyi bslab pa ni yon tan thams cad kyi rtsa ba yin pas /
shin tu gces par bsrung dgos /
bsrung lugs kyang mi mthun phyogs ngo ma shes na mi yong bas /
de'i gnyen por bslab bya rnams shes par byed /
ma gus pa ltung ba 'byung ba'i sgo yin pas /
dkon mchog gsum dang las 'bras la gus par byed pa sogs yin gsungs /
! nyin bcu gsum par /
lam sgron @# / /
las /
rang rgyud rtogs pa'i sdug bsngal gyis / /
skyes bu de ni mchog yin no /
zhes drangs nas spyi bshad mdzad /
de yang phar phyin bsdus pa las /
shes rab rnam dag mngon sgrub theg pa'i mchog /
ces sogs la /
theg pa chen po la nyi ma shar ba'i 'od dang 'dra bar gsungs pa ni /
theg pa gsum ka'i gang zag gis stong pa nyid kyi don ji lta ba bzhin rtogs par mtshungs kyang /
theg chen pa rnams kyis rtogs tshul khyad par du 'phags pa'i don la sbyor ba yin| des na theg pa che chung gnyis kyis stong nyid rtogs tshul rim pa bzhin zla 'od dang /
nyi 'od gnyis dang 'dra bar gsungs /
des na chos theg pa chen po'i chos yin pas mi chog gis zhes sogs la /
spyir sangs rgyas thob 'dod kyi sems tsam zhig theg pa che chung sogs kyi gang zag mang po zhig gi rgyud la yod kyang /
sems can thams cad kyi ched du sangs rgyas thob 'dod kyi blo ma bcos pa zhig nam skyes ba na theg chen pa'i grar tshud pa yin /
de 'dra'i blo bcos ma ma yin pas zin pa'i dbugs phyi nang du rgyu ba sogs sgo gsum gyi spyod pa thams cad skyes bu chen po dang /
theg chen gyi chos su 'gro gsungs /
! nyin bcu bzhi par /
gnyis pa sems ji ltar bskyed pa'i tshul la bzhi zhes pa nas /
'on kyang lan drug sems bskyed pa ni smon pa'i bslab bya thun mong ma yin pa'o /
zhes pa'i bar ljags bshad gnang nas /
gser 'gyur rtsi yi rnam pa mchog lta bu /
zhes pa'i skabs kyi gser 'gyur gyi rtsis gser du bsgyur bya'i rdzas la /
dngul zangs lcags /
zha nye /
rdo sogs yod gsungs /
mi gtsang lus 'di blangs nas rgyal ba'i sku zhes pa'i skabs kyi rgyal ba'i skur bsgyur rgyu'i chos la gzhung gi tshig zin pa lus zhes pa tsam las ma byung yang /
zag bcas kyi phung po lnga ka yod gsungs /
btang snyoms bsgoms pa'i skabs rang gzhan gnyis ka la bltos nas btang snyoms sgom tshul gnyis yod pas /
gzhan la bltos nas btang snyoms sgom tshul la /
dgra gnyen gang yang min pa'i bar ma'i sems can zhig la dmigs nas /
'di la bdag gis chags sdang gang yang bya mi rigs te /
'dis da lta ni phan gnod gang yang ma byas shing /
sngar ni bdag gi ma yang byas /
dgra yang byas snyam du bsams pa sogs yin gsungs /
bdag gzhan mnyam brje'i skabs bdag gces 'dzin gyi blo nam skyes byung ba na /
'di snyam du bdag gis sems can gzhan gyi sems la ci bsam kyang mi shes /
der ma zad /
pha rol po'i lag pa'am /
phag gi nang du rdzas ji 'dra zhig yod kyang 'di lta bu zhig 'dug snyam du mi shes la /
rdzogs pa'i sangs rgyas kyis shes bya thams cad mngon sum du gzigs pa 'di gnyis kyi khyad 'byung ba ni /
sangs rgyas kyis sngon nas sems can thams cad blos ma btang bar /
rang gces 'dzin gyi blo yal bar dor /
gzhan gces 'dzin gyi blo goms pa'i mthu las byung ba yin 'dug pas /
de ltar sangs rgyas nas shes bya thams cad mngon sum du mkhyen pa 'di byung ba yin 'dug /
bdag gis ni rang gces 'dzin @# / /
gyi blo 'di'i dbang gis sngar yang thog ma med pa nas 'khor bar 'khor zhing /
da dung blo 'di'i dbang gis 'khor bar gtan 'khyams byed par 'dug pas /
da len rang gces 'dzin dor nas /
gzhan gces 'dzin gyi blo 'bad pas bsgoms nas /
thub ba sangs rgyas bcom ldan 'das bzhin du rang gzhin gyi don phun sum tshogs pa zhig byed dgos snyam du bsams gsungs /
yang smon sems cho gas bzung kyang /
sems can gyi don du sangs rgyas thob par bya'o snyam pa tsam zhig bzung na /
smon sems kyi bslab bya la slob ma thub kyang nyes bar mi 'gyur la /
sems can gyi don du sangs rgyas ma thob kyi bar du byang chub kyi sems mi btang ngo snyam du bzung na ni /
smon sems kyi bslab bya rnams lam bslab na nyes par 'gyur zhing /
de 'dra'i khyad par 'byung ba yang smon sems chogs bzung ba tsam du 'dra yang /
sems bskyed pa'i dus kyi kun slong gi khyad par yin gsungs /
! nyin bco lnga par /
de yang rang nyid thabs de la ma zhugs par gzhan sgrol bar mi nus pas /
zhes sogs la /
gzhan 'dul ba rnams kyi mchog ni sangs rgyas bcom ldan 'das yin te /
thog mar rang gi skyon sgrib gnyis bag chags dang bcas pa spangs /
yon tan gyi rnam pa thams cad yongs su rdzogs par mdzad pa'i phyir /
de ltar yang mdo las /
li tsa byi 'jig rten thams cad kyis mthong na dga' bas bcom ldan 'das ni gzhan 'dul ba rnams kyi mchog tu gyur pa lags te /
de ci'i slad du zhe na /
bcom ldan 'das kyis ni dang por rang nyid shin tu dul bar mdzad pa'i phyir ro zhes gsungs /
byang chub kyi sems ni kun rdzob dang /
don dam pa'i byang chub kyi sems gnyis dang zhes pa la /
nyan thos dang rang sangs rgyas rnams kyis stong nyid kyi don phyin ci ma log par rtogs shing bsgom par byed kyang /
de rnams la don dam byang chub kyi sems mi yong ba ni brtse ba snying rje chen pos zin pa'i sgo nas ched du bya ba sems can thams cad kyi don du stong nyid sgoms pa med pa'i gnad kyis yin gsungs /
spyir shing rta chen po la klu sgrub dang /
thogs med gnyis su grangs nges chos kyang slob dpon chen po ka ma la shI la la shing rta chen po zhes gsungs pa ni /
slob dpon des gangs can gyi ljongs 'dir ha shang la sogs pa'i lta ba log pa rnams lung rigs dri ma med pa'i sgo nas bsun phyung ste /
rgyal ba'i ring lugs yongs su rdzogs pa gsal bar mdzad pa'i gnad kyis yin gsungs /
'od srung gis zhus pa las kyang /
'od srung 'di lta ste dper na blon pos zin pa'i rgyal po rnams zhes sogs la /
byang sems kyi rgyud kyi stong nyid rtogs pa'i shes rab ni rgyal po lta bu dang /
de'i grogs su gyur pa'i thabs kyi cha rnams /
rgyal po'i bya ba bsgrub mkhan gyi blon po sogs 'khor rnams dang 'dra gsungs /
gtsug na rin po che'i mdo las /
de byams pa'i go cha bgos shing snying rje chen po'i gnas la gnas shing zhes sogs la /
rnam kun mchog ldan gyi stong pa nyid ni /
dus kyi 'khor lo nas @# / /
bshad pa dang mi 'dra ste /
skabs 'dir phyin drug gi nyams len gyis zin pa'i stong nyid rtogs pa'i shes rab de rnam kun mchog ldan gyi stong nyid la 'jog gsungs /
! skyes rabs las kyang /
bdag med 'jigs la snying po med pa'i lus / /
sdug bsngal dri med rtag tu mi gtsang ba'i /
zhes sogs la /
bcom ldan 'das sngon ku ru'i yul gyi grong khyer du sems can rnams la nad yams chen po zhig byung ba na /
gzhan gang gis kyang mi phan par /
srog chags nges pa zhes pa'i shas phan par gzigs nas /
srog chags de 'dra ba zhig tu skye ba bzhes nas rang gi sha yul de'i mi rnams zar bcug pas thams cad nang las thar bar mdzad pa'i rnam thar gsungs /
de yang thos pa la sogs pa'i bar chad du 'gyur ba la dgongs par bslab btus su gsungs te /
zhes sogs la rab byung gis rang gi thos sogs la mi gnod na zang zing gi sbyin pa byed pa'i dper /
slob dpon dbyig gnyen zas gos gnas ma la sogs ngan ngon tsam gyis chog shes pa'i sbyangs pa'i yon tan la rtag tu gnas pa yin kyang /
sangs rgyas gnyis pa ltar grags pa'i dbang gis nyin re bzhin yang /
rgyal blon dang tshong dpon dang /
khyim bdag chen po rnams kyis rin po che sogs kyi 'bul ba dpag tu med pa byas pa rnams cung zad kyang bdag gir mi mdzad par /
sa ma rub tshun la de thams cad skye bo slong ba phongs pa rnams la ster bar mdzad tshul dang /
jo bo chen po lha sa dang /
bsam yas sogs su bzhugs skabs nas kyi 'bul ba tshan cher byung ba rnams /
sang nang par nas rdog cig kyang med par gyur pa'i skabs /
'brom rin po ches 'di ltar gyur pa gang lags zhus bas /
jo bo'i zhal nas kho bo sbyin pa gtong ba la mkhas pa yin gsung ba sogs kyi rtogs brjod gsungs /
chos kyi sbyin pa ni /
dam pa'i chos phyin ci ma log par ston pa dang /
zhes sogs la /
byang chub sems dpa' rnams kyis dam pa'i chos sten par ma zad 'jig rten gyi las kyi mtha' bzo sogs kha na ma tho ba med pa slob cing ston pa yang chos kyi sbyin pa'i grwar sdud pa yin gsungs shing /
'di skabs byang sems rnams kyis sems can gyi bsam pa dang 'tshams pa'i spyod pa bstan nas don mdzad pa'i dper /
sngon bcom ldan 'das kun tu rgyu byang chub ces bya bar sku skye ba bzhes nas /
kun tu rgyu dag yang dag pa'i lam la bkod pa'i skyes rabs mdor bsdus gsungs /
gzhan yang sbyin pa'i tshe /
slong ba po'i log sgrub bzod dgos pa las 'phros nas /
slob dpon phyogs glang dang /
mu stegs kyi ston pa thub rgyal nag po gnyis rtsod pa na /
slob dpon gyis mu stegs lan bdun gyi par du pham par byas pa na /
slar mu stegs des kha nas me sbar te /
slob dpon gyi yo byad thams cad bsregs shing /
slob dpon rang yang tshig par 'cha' ba na /
bdag gis ni mu stegs 'di gcig pu'i don kyang bya bar mi nus na sems can thams cad kyi don byed nus pa lta smos kyang ci dgos /
de bas rang nyid zhi @# / /
ba'i bde ba thob par bya'o snyam du dgongs te /
thod le kor nam mkhar 'phangs pa re zhig mar ma lhung ba na /
nam mkhar gzigs pas rje btsun 'jam dbyangs dngos su byon nas /
bu ma byed ma byed theg pa dman pa dang 'phrad ba las ni blo gros ngan pa skye ste /
zhes sogs gsungs nas rjes su bzung ba'i lo rgyus gsungs /
! nyin bcu drug bar /
'os pa ma yin na ni rnam dag gi cho ga bzhin du de dag la bsngos pa la brten nas bzhin bzang 'di ni gzhan gyi yin te /
zhes sogs la byang sems kyis sbyin mi 'os ba kun la de ltar zer dgos pa'i nges pa med pa 'dra ste /
jo bo bod du phebs dus tsan+dan gyi khri'u zhig bsnams nas yod pa mon gyi rgyal po zhig gis shes nas jo bo la slong ba na /
khyod la mi ster bod du skyes la khyer 'gro rgyu yin gsungs pas /
kho ma dga' nas chom po 'ga' zhig btang nas phrog tu bcug pa'i tshe jo bos jeg ching gi gdams pa mdzad pas de rnams rengs par mdzad nas tshur phebs /
de nas rgyang grags tsam song ba nas slar bye ma la sngags btab nas lam de la 'gro mi 'ga' la bskur te /
jag ba rengs pa rnams la gtor du bcug pas bcings ba las grol bar mdzad pa'i gtam rgyud lta bu yin gsungs /
yang lus gtong mi gtong gi bshad pa'i skabs /
kha cig gis stong nyid ma rtogs par du lus gtong mi nus la /
rtogs nas gtong nus zer kyang de min /
'o na ji ltar zhe na stong nyid rtogs ma rtogs gang yin kyang /
phyi nang gi rkyen gang gis kyang snying rje chen po dang /
byang chub kyi sems las nyams par mi nus pa'i nus ba thob ba na lus btang chog gsungs /
'di'i dper brjod la skyes rabs so bzhi ba'i dang po stag mo lus byin dang /
gnyis pa shi bi'i rgyal po'i skyes rabs gnyis sbyar ba'i bshad yam gcig byung /
gzhan yang gcam gsag gi tshig ma brjod cing 'bad rtsol gyi tshogs kyis ma bsgrubs kyang /
nyer mkho'i longs spyod dang gis 'du ba dang /
zhes sogs la /
tshul khrims yang dag par ldan pa'i mdo las /
tshul khrims ldan pa'i dge slong 'od dang ldan / /
tshul khrims ldan pa grags 'gyur bde ba thob /
ces drangs nas skabs 'di'i 'od ni tshul khrims lags par bsrungs na lus kyi mdangs gsal ba sogs kyang yin mod kyi /
der ma zad /
zas nor longs spyod sogs dang gis 'du ba dang /
skye bo rnams dang bar 'gyur ba dang /
lhag par dkar phyogs la dga' ba'i lha klu rnams kyis yul ga ge mo zhig na gnas kyi khyad par 'di 'dra zhig tu gang zag che ge mo zhig tshul khrims legs par bsrungs pas mtho ris dang thar ba'i go 'phang la nye bar 'gyur ro zhes rjes su yi rangs shing ched du brjod pa sogs 'byung ba la byed /
tshul khrims ngo lkog med par bsrungs na longs spyod dang /
skye bo rnams dbang du 'du ba nges par 'byung ste /
kun gzigs lnga pa chen po des don du sangs rgyas zin pas stong gsum gyi 'jig rten thams cad dbang du byed kyang bzhed pa tsam la rag las mod kyang /
thun mong gi snang tshod la yang /
jun sgar rgyal po spo shog thus yer @# / /
khing gi yul khams rnams mnga' 'bangs su phul ba'i rgyu zhus pa na /
kho bos tshul khrims ngo lkog med par bsrungs pa'i stabs kyis e yin gsung ba lta bu dang /
gzhan yang bi ka ma la shI la'i gtsug lag khang gi gnas brtan rat+na a kar shan+ti pa yang dbang che zhing yul de'i rgyal po rnams kyis kyang khong gi bka' las 'da' mi nus pa yang tshul khrims rnam par dag pa'i 'bras bu yin gsungs /
sdom pa'i tshul khrims phyi ma gnyis kyi gzhi dang gnas su lan du mar gsungs pa'i phyir ro /
zhes pa la sdom pa'i tshul khrims ni shin tu gal che ste /
sngon gyi dge ba'i bshes gnyen mang bo zhig gis kyang /
rde'u dkar nag spungs nas nyin bzhin legs nyes la ngo bgrang byed cing mthar rdel nag thon pa byung byung la 'bad ba lta bu yin /
dper na o rgyan pa rin chen dpal gyis kyang de ltar mdzad pas /
rdel nag gnyis tsam shin tu thon dka' byung ba la /
nub gcig dkon mchog la gsol ba btab nas gzims pas mnal lam du rje btsun 'jam dbyangs byon nas /
khyod kyi rdel nag de bya'i lo la thon 'gro gsung ba byung /
de rjes bya'i lo zhig la /
rgya gar rdo rje gdan mjal bar phebs pa na /
byang chub chen po'i zhal mjal la 'gro ba'i tshe lho sko nas 'gro dgos pa la /
khong lam nor nas sgo gzhan zhig tu zhugs te phyin pas /
byang chub kyi shing yod pa dang thug ste /
shing de'i dri phun sum tshogs pa tshor pa tsam gyis /
sangs rgyas rjes su dran nas /
de ma thag dbus la brdab ste phyag mdzad cing /
sems can thams cad kyi don du sangs rgyas thob 'dod kyi blo bcos ma ma yin pa thugs la 'khrungs pa yin /
de nas sngar khong gar pheb tu skye bo mang bo rang shugs kyis 'du ba zhig yod pa de med par song zhing /
sems bskyed ba'i stobs kyis rdel nag thon pa lta bu yin gsungs /
'di'i zhar la khong rdo rje gdan du phebs pa'i lam du grong khyer ti ra hu ti'i rgyal por ma sing nga zer ba khyogs la zhon nas ral gri dang /
dbyug pa sogs mtshon cha thogs pa'i skyes bu mang pos sna drangs nas 'gro ba dang thug cing /
der rgyal po'i 'khor de rnams kyis phar song zer ba la /
khong gis ma nyan par /
skyes bu zhig gi dbyug pa phrogs nas /
slar rgyal po'i thad du mchongs nas song ba'i tshe rgyal po khyogs kyi steng nas bros /
der khong bzhad cing bzhugs pas /
rgyal pos kyang rnal 'byor pas ku re byas bar shes nas slar bsnyen bkur byas /
rgyal po de ni mgon po mngon byung gi rgyud las 'phags yul gyi rgyal po nyer lnga lung bstan pa'i bcu gcig pa de yin par 'dug gsungs /
! nyin bcu bdun par /
dang po ni byang sems rnams brtson 'grus rtsom pa na sbyor ba'i snga rol nas sems bskyed kyi spro ba sngon du 'gro ba'i bsam pa'i go cha 'di lta bu gyon par byed de zhes sogs la byang sems kyi go cha'i brtson 'grus ni /
sems can gcig gi yang sdug bsngal thams cad lta ci smos tha na'ang mkhris pa las gyur pa'i nad lta bu'i nad sna gcig nyid sel ba'i @# / /
ched du bskal chen stong dang yun mnyam pa'i nyin zhag bsags pa'i bskal chen grangs med 'bum 'gyur gyi bar du dmyal bar gnas dgos kyang cung zad kyang ya mi nga'o snyam du bya ba de la 'jug pa'i snga rol du sems spro bar byed pa lta bu yin gsungs /
gzhan yang byang sems kyi brtson 'grus phun sum tshogs pa'i dper /
byang chub sems dpa' rtag tu dus byang chub sems dpa' chos 'phags bsten pa'i tshe nam zhig chos 'phags lo bdun gyi bar du ting nge 'dzin la mnyam par bzhag pa na /
de'i bar du rmugs ba dang gnyid sogs kyi dbang du ye ma btang bar /
'chag pa dang 'greng ba'i spyod lam rnam pa gnyis kyis dus 'das par byas shing| mthar chos 'phags chos ston du nye ba na /
chos 'phags kyi khri gang du bshams pa'i sa phyogs der rdul mi lang pa'i phyir chag chag btab par 'dod pa'i tshe /
bdud sdig can gyis chu gtan nas mi snang bar byas pa na /
rtag tu du rang gi lus mtshon gyis phug ste /
khrag gis sa phyogs der chag chag btab ste bdud sdig can gyis de'i dge ba'i bsam pa la bar gcod ma nus pa'i brtson 'grus brtsams pa 'dra ba zhig dgos gsungs /
lnga pa de dag gi don bsdu ba ni /
spyod pa'i rten byang chub kyi sems rjes su dran cing /
zhes sogs la /
mi ldog brtan pa'i brtson 'grus go bgos na / /
rlabs chen brtson 'grus rgyal sras rnams kyis brtsams /
zhes drangs nas| brtson 'grus brtan po brtsams na lung dang rtogs pa'i yon tan gong du 'phel te /
lung gi tshig mang du thos pa dang /
de'i don bsams pa'i rtogs pa'i yon tan 'phel ba'i phyir /
sgo gsum gyi spyod lam rnams don ldan du 'gyur te /
brtson 'grus de dran pa'i grogs dang bcas pa'i phyir /
las kyi mtha' gang brtsams pa rnams mthar phyin par 'gyur te /
dper na bdag cag gi ston pas dang po thugs bskyed pa'i dus bla na med pa'i byang chub thob pa'i las brtsams pa yin la /
de nyid skad cig kyang mi g.yel ba'i brtson 'grus kyi sgo nas mthar phyin par mdzad pa lta bu yin pa'i phyir gsungs /
! nyin bco brgyad par /
rab dbye ni sngar drangs pa ltar ngo bo'i sgo nas phye na 'jig rten dang /
de las 'das pa gnyis dang /
zhes pa la /
'jig rten pa'i bsam gtan ni 'dod pa'i snyoms 'jug dang /
gzugs dang gzugs med pa'i snyoms 'jug 'ga' re yang yod ces 'dod pa'i snyoms 'jug gi tha snyad gsungs pa'i tshul gcig kyang byung yang /
chu bo dran ldan gyi 'gram na 'dug pa'i dge slong rnams la bcom ldan 'das kyis bdag ni nang du yang dag 'jog la gnas par 'dod do zhes gsungs nas /
bcom ldan 'das kyis bsam gtan dang po la mnyam par bzhag pa na /
dge slong rnams kyis kyang bsam gtan dang po la mnyam par bzhag pa nas /
rgyas par 'gog ga snyoms kyi bar du mnyam par bzhag /
de nas bcom ldan 'das kyis ma la bdag gis ni nyan thos rnams dang thun mong @# / /
ma yin pa'i ting nge 'dzin la mnyam par bzhag par bya'o snyam du dgongs te /
de dag dang thun mong ma yin pa'i bsam gtan dang po sogs la mnyam par bzhag pa na dge slong de rnams kyis ma shes par gsungs pa dang /
yang bcom ldan 'das mya ngan las 'da' khar kun dga' bos ma 'gags pa la bcom ldan 'das mya ngan las 'das sam zhes zhus pa na /
ma 'gags pas bcom ldan 'das ni bsam gtan bzhi ba'i rab mtha'i sems la brten nas mya ngan las 'da' bar mdzad na da lta ni bsam gtan dang po la mnyam par bzhag go zhes sogs gsungs pas na /
bsam gtan dang po sogs snyoms 'jug dgu la nyan rang sogs dang /
thun mong ba dang /
thun mong ma yin pa gnyis re'i cha yod /
'on kyang mdo sde rnams su sangs rgyas kyis bsam gtan dang po sogs la mnyam par bzhag par gsungs pa'i bsam gtan dang po sogs ni bsam gtan sogs kyis sa bsdus pa min te /
sangs rgyas kyi thugs rgyud kyi ting nge 'dzin rnams khams gsum las 'das pa'i phyir /
de yang yin te /
sgyu 'phrul dra ba las /
rkang mtheb sen mo'i khyon gyis kyang / /
tshangs pa'i yul sa rtse nas gnon /
zhes gsungs pa'i phyir /
'di ni re zhig dog slongs yin gsungs /
dang po ni spyir shes rab ni btags pa'i dngos po la chos rab tu rnam par 'byed pa yin la /
zhes sogs la btags pa'i dngos po zhes pa ming gis phar btags tsam gyis chos zhes pa'i don yin gsungs pa'i na yam gcig kyang byung /
shes rab de la dbye na /
so sor rtog pa'i shes rab /
chos rab tu rnam 'byed kyi shes rab /
bdag med rtogs pa'i shes rab gsum yod /
de re re la yang che ba /
gsal ba /
myur ba /
zab pa bzhi re yod /
de re re la 'chad rtsod rtsom gsum gyi shes rab gsum re yod /
ces chos rab tu rnam 'byed kyi shes rab dang /
so sor rtog pa'i shes rab mi 'dra ba'i na yam gcig kyang gsungs /
theg pa gong 'og dang mdo sngags gnyis la gnang bkag mi 'dra ba mang du yod pa dang /
zhes sogs la /
de dag gi tshul dang don mi 'gal ba'i gnad mthar thug pa ni /
rgyal bas gdul bya'i dbang gis chos tshul ji snyed cig gsungs pa thams cad kyang /
mthar sangs rgyas la 'god pa'i thabs su gyur pa sha stag yin pa la byed cing /
de ltar rtogs pa yang de rnams kyi tshul dang don mi 'gal bar rtogs pa'i don yin gsungs /
sred med kyi bus zhus pa las kyang /
'di ltar rigs kyi bu /
thos pa dang ldan na shes rab 'byung bar 'gyur ro /
zhes pa la /
shes rab la thos bsam bsgom pa'i shes rab gsum yod cing /
de thams cad kyi rgyur thos pa gal che ba yin te /
dper na paN chen blo bzang chos rgyan gyis /
pod chen lnga dang /
bskyed rdzogs kyi man ngag sogs mdo sngags kyi gsan pa rgya cher mdzad nas /
da ni sgrub pa rtse gcig tu byas nas tshe 'dir drod thebs nges shig byed dgongs nas sgrub pa la zhugs te zla ba gsum tsam song ba'i mtshams su rje rin po ches zhal gzigs @# / /
nas thos pa la bskul ba'i rkyen gyis slar yang mdo sngags kyi gzhung chen mo'i rtsa ba mang du thugs 'dzin gnang nas thos pa mdzad pa lta bu yin pas gal che gsungs /
nyon mongs pa med pa la bdud kyis glags mi rnyed do /
zhes pa'i dper bka' gdams glegs bam rin po che'i khu chos them skas bcu gsum gyi dang po phal cher zhig gsungs /
bsdu ba bzhi yang zang zing gi bsdu ba dang /
chos kyi bsdu ba gnyis su 'du ste /
zhes ba la der ma zad bsdu tshul gzhan yang yod de /
dang po gnyis sbyin pa'i nyams len dang /
tha ma gnyis tshul khrims kyi nyams len du 'du ba'i phyir gsungs /
des na ting nge 'dzin don du gnyer pa rnams kyis gsal ba'i dbye ba mtha' yas ba rtsad bcad par mi nus pas /
zhes sogs la /
de'i don ni las dang po pa rnams kyis ting nge 'dzin thams cad kyi spyi chings zhi lhag gi dmigs pa rnams skyong tshul la mkhas par byed dgos kyi sher phyin gyi mdo sde sogs las gsungs pa'i ting nge 'dzin gyi dbye ba mtha' yas pa da lta nas rtsad gcod mi nus shing /
re zhig nyams su yang len mi nus zhes pa'i don yin gsungs /
! nyin bcu dgu bar /
rnam par rtog pa dpyad pa kho na zhig yin na ni dbugs rdub pa dang 'byung ba dran pa la sems nye bar gtod par byed do /
zhes ba la skabs 'di'i dbugs 'byung rdubs sam rlung sgoms pa la gegs gzhan mi 'byung ba ni spyir dbugs 'byung rdub bgrangs pa tsam ma gtogs lus la gnad du bsnun pa med pa'i dbang gis yin la sngags kyi skabs su rlung sgoms pa la gegs 'byung ba ni lus kyi nang gi rtsa sogs la gnad du bsnun pa'i sgoms tshul khyad par ba yong ba'i dbang gis yin gsungs /
'dod pa'i khams kyi 'dod chags dang bral bar 'dod pa zhig yin na ni 'dod pa rnams kyi rags pa nyid dang /
gzugs rnams kyi zhi ba nyid la'o /
zhes pa la /
'dod pa rnams kyi rags pa zhes pa ni /
'dod pa'i gzugs rags pa lta bu zhig blos rdul phra rab kyi bar du ba shig nas rtogs par byed pa yin gsungs pa'i bshad pa'i rnam grangs zhig kyang byung /
gang la sems gzung ba'i gzhi ting nge 'dzin gyi dmigs rten sngar bshad pa'i dmigs pa rnams kyi gzugs brnyan nam /
rnam pa blo la snang ba de'i ming gi rnam grangs ni /
zhes pa la /
skabs 'di'i gzugs brnyan zhes pa ni dmigs pa de blo la gsal bar snang ba'i cha la byed gsung ba'i nyam cig kyang gsungs /
'di dag ni ting nge 'dzin sgrub pa'i gdams pa mchog yin pas slob dpon chen po ka ma la shI la'i sgom rim gsum dang /
gzhan yang rgya gar gyi mkhas pa chen po rnams kyis /
zhes sogs la /
skabs 'di'i lam rim pa'i bla ma gong ma rnams kyis /
zhes pa'i lam rim pa'i bla ma gong ma ni bod snga rabs par gyur pa'i lam rim pa'i bla ma yin gsung ba'i bshad tshul zhig kyang byung /
'dod pa'i sa la de 'dra ba'i ting nge 'dzin yod kyang mnyam par ma bzhag pa'i sa zhes bya yi mnyam par bzhag pa'i sa zhes mi 'jog pa'i @# / /
rgyu mtshan /
'gyod pa med pa dang /
dga' bde mchog dang /
shin tu sbyangs pa ma bsgrub pa'i phyir ro /
zhes pa la /
stobs 'di'i 'gyod pa med pa sogs gsum re re la yang /
lus sems gnyis kyi 'gyod pa med pa sogs gnyis re yod /
dang po 'gyod pa med pa la mtshon na lus kyi 'gyod pa med pa dang /
sems kyi 'gyod pa med pa gnyis yod de /
'dod pa'i sems gnas dgu ba'i tshe mnyam par 'jog pa'i rtsol ba cher ma byas kyang sems ting nge 'dzin gyi ngo bor hril hril 'gro ba yod kyang /
ha cang rgyun ring grags na /
lus sems las rung gi shin sbyangs khyad par can ma thob pa'i dbang gis lus ngal ba dang /
sems skyo ba gnyis yod la /
zhi gnas nam thob pa'i tshe lus sems las rung gi shin sbyangs thob pa'i dbang gis lus ngal ba dang /
sems skyo ba sogs med pa'i phyir ro /
zhes gsungs /
!nyin nyi shu par /
zhi lhag gi mtshan ma rnams la yang mkhas par byed la| zhes pa la /
zhi lhag gi mtshan ma la mkhas pa ni rang rgyud la ting nge 'dzin skye ba'i tshul dang tshod la mkhas par byed pa'i don yin gsungs /
gang gi tshe de yid la byed pa dam zhing brten ba dang sra ba dang /
dmigs pa yongs su dag pa dang mos pa mthug par 'gyur ba dang /
zhes pa la yid la byed pa dam pa ni sems dmigs ba la rtse gcig tu gnas pa'o / /
brtan pa ni phyi nang gi rkyen gzhan gyis mi g.yeng ba'o gsungs /
de yang 'di ltar sngar bshad pa ltar gyi zhi gnas bsam gtan dang po'i nyer bsdogs kyis bsdus bzhig thob na /
zhes pa'i skabs nyer bsngogs zhes ba ni /
thag pa brkyang pa bsdus pa la thag pa bsdogs zhes pa ltar /
sems phyi rol du mi phro bar dmigs pa la nang du bsdus pa'am bsdogs zer rgyu yin gsung ba'i na yam cig gsungs /
khyod kyi bstan la mi phyogs pa'i zhes sogs la ston pa sangs rgyas kyi bstan pa las phyir phyogs pa'i gang zag rnams kyis sring rtse'i sems 'grub cings 'og ma rnams kyi nyon mongs re zhig mgo gnon kyang /
sa bon ma spangs pa'i dbang gis slar yang ting nge 'dzin las nyams te ngan song du skye bar 'gyur te /
dper na mu stegs lhag spyod kyis lo bcu gnyis kyi bar du ting nge 'dzin la mnyam par bzhag cing /
de'i ring ral pa ring por skyes pa'i gseb tu byi ba'i tshang bcas te ral pa rnams dum bu dum bur bcad /
slar ting nge 'dzin de las langs te song ba na rang gi ral pa rnams sa la lhung ba'i tshe byi bas gnod pa byas par shes nas khong khro drag po skyes pa lta bu yin gsungs /
bdud kyi mig ras btsa' bzhin du /
zhes pa la bdud ni dga' rab dbang phyug yin la /
des 'dod pa'i khams thams cad la dbang byed pa ni bdud kyi mig ras btsa' zhes pa'i don yin /
yang tig chos 'di pa rnams kyis bsam gtan gyi dngos gzhi ma thob par nyer bsdogs tsam la brten nas nyon mongs thams cad spangs par 'gyur ba ni /
bdud kyi dbang byed pa'i yul las ma 'das pa bzhin du byed @# / /
pas na /
bdud kyi mig ras btsa' bzhin du / /
srid pa dag ni bzlog par bgyid /
ces pa'i don yin gsungs pa'i bshad tshul zhig kyang mdzad byung /
yang sngar nyan sar mngon pa 'og ma dang bstun pa'i tshul bshad pa las 'phros nas 'phags pa thogs med kyis chos 'chad pa'i tshe / /
mkhas pa paN+Di ta chen po rnams kyis brtags pa na sa gsum pa thob pa'i tshod du sleb pa'i 'chad tshul yod pas na /
sa gsum pa bar grags shing don la yang gnas mod kyang /
skye bo mdangs kyi grags tshod la thogs med kyis bya rgyud nas bshad pa'i rtog byed kyi rig pa 'grub pa'i dbang gis chos nyan pa'i gang zag rnams kyi sems kyi 'char tshul shes nas chos ston pas na /
thogs med bshad pa la mkhas par grags pa yin gsungs /
! nyin nyer gcig par /
sgyu ma lta bu dang /
rab tu mi gnas pa'i tha snyad ni rgya gar ba'i slob dpon kha cig kyang 'dod do /
zhes pa la /
de 'dra'i tha snyad 'dod mkhan gyi rgya gar ba ni| slob dpon a b+h+yA ka ra dang /
btsun pa che ba'i sde sogs yin gsung ba 'dra zhig go byung /
de yang tshig gsal las /
gal te nyon mongs pa rnams dang /
las dang lus rnams dang /
byed pa po dang /
'bras bu rnams te zhes sogs la| dri za'i grong khyer ni dbyar dus ri'i rtse mo sogs la grong khyer gyi rnam pa mi ngang bcas pa'i gzugs brnyan mig shes la bsnyon med du 'char rgyu yod pa gcig yin cing /
de'i mi'i gzugs brnyan rnams la dpung pa'i steng na gshog pa skyes pa 'dra ba yang yod gsungs /
rtsod bzlog las /
gal te dngos po thams cad kyi / /
rang bzhin kun la yod min na / /
khyod kyi tshig kyang rang bzhin med / /
rang bzhin bzlog par mi nus so /
zhes dang /
rtsa shes las /
gal te 'di dag kun stong na / /
'byung ba med cing 'jig pa med /
ces sogs sdoms pa'i bshad pa la dbu ma thal 'gyur ba rnams kyis /
chos thams cad rang bzhin gyis ma grub par /
dam bcas pa'i tshe dngos smra ba rnams kyis /
gal te khyod dbu ma bas chos thams cad rang bzhin gyis ma grub par 'dod pa mi 'thad de /
de lta na khyod rang gi chos thams cad rang bzhin gyis ma grub ces smras pa'i tshig de rang bzhin gyis med dgos /
de med na de 'dra'i tshig de med dgos /
tshig de med na tshig de'i sgo nas gzhan la rang bzhin med pa ston par mi nus te /
de ltar ston pa'i tshig med pa'i phyir ro / /
der yang ma zad chos rnams rang bzhin gyis med na ni / /
las rgyu 'bras dang /
dkon mchog gsum sogs kyang rang bzhin gyis med dgos pas /
de rnams kyang med par thal lo zhes rtsod pa'i lan du /
dbu ma pa rnams kyis de 'dra'i skyon ded la med de /
ded kyis ni chos thams cad rang bzhin gyis med ces smras kyi /
spyir med ces ma smras pas so / /
gzhan yang tshig gi brjod bya med pa'i skyon khyod rang la yod de /
dper na bum pa zhes brjod pa'i tshig rang bzhin gyis grub na /
de 'dra'i tshig de tshugs thub tu grub dgos /
de grub na tshig de rang gi brjod bya bum pa la bltos nas ma grub dgos /
de ma grub @# / /
na bum pa zhes pa'i tshig dang /
bum pa gnyis la brjod bya dang rjod byed kyi 'grel pa ma grub dgos /
de ma grub na bum pa zhes brjod pa tshig gis bum pa ma brjod pa'i skyon khyod rang dngos smra pa rang la yod pa yin no zhes pa'i rtsod lan ston pa yin zhes pa'i gsung bshad shin tu legs par mdzad /
yang skabs zhig smra bsam brjod med shes rab pha rol phyin /
zhes pa'i smra bsam brjod med kyi don /
stong nyid de rang bzhin gyis grub na smra bsam brjod med yin zhes pa dang /
yang stong nyid de don dam par smra bsam brjod med yin /
zhes pa'i bshad pa'i rnam grangs gnyis kyang gsungs /
! nyin nyer gnyis par /
de bzhin du 'phags pa'i mnyam gzhag gis kyang gzugs sogs kyi skye 'gag ma gzigs pa yin gyi zhes pa nas /
sngon gyi mkhas pa 'ga' re la yang 'khrul ba bskyed snang bas blo gros dang ldan pa rnams kyis zhib tu dpyod la de dag phyed bar gyis shig ces pa'i bar la /
skabs 'di'i sngon gyi mkhas pa zhes pa ni bod snga ma mang por ma zad rgya gar na rtsa she'i 'grel pa brgyad du grags pa'i ya gyal 'grel pa dkar po rnam par 'char ba mdzad pa po yang yin gsungs /
dpang po la gnod pa'i rgyun nga na yod pa ni 'jug 'grel las /
de la rab rib dang /
mig ser la sogs pa dang /
da du ra zos pa la sogs pa rnams ni /
zhes pa la skabs 'di'i 'khrul rgyu da du ra zos pa zhes pa'i da du ra ni thang khrom pa yin gsungs /
yang gzhi bum pa lta bu don dam dpyod byed kyi rig pas bden par grub ma grub dbyad pa'i mthar ma rnyed pa ni bum pa yod pa'i don yin /
de lta na'ang /
ri bong r+wa bden par grub ma grub dpyad ba'i tshe ma rnyed ba ri bong r+wa yod pa'i don du mi 'gro ste /
ri bong r+wa bden par grub ma grub dpyod pa'i blo de /
don dam dpyod byed kyi rig pa ma yin pa'i phyir /
de ma yin te /
bden par grub ma grub dpyod pa'i gzhi ri bong r+wa med pa'i phyir /
zhes pa'i legs bshad gsungs /
! nyin nyer gsum par /
rten cing 'brel par 'byung 'di rgyal ba yi / /
gsung gi mdzod kyi gces pa zab mo ste /
zhes dang /
skyob pa nyid gzigs lam gsung ba / /
'bras med phyir na rdzun mi gsungs /
zhes drangs nas /
ston pa sangs rgyas kyi sku gsung thugs kyi mdzad 'phrin gyi rten 'brel bsam gyis mi khyab pa'i go 'phang rnyed pa ni /
gzhi lam 'bras gsum gyi rten 'brel zab mo khong du chud ba sngon du song ba'i mthu yin /
de yang gzhi'i rten 'brel zab mo ni /
bde gshegs snying po lta bu /
lam gyi rten 'brel zab mo ni /
bde gshegs snying po rtogs pa'i byang sems kyi lam lta bu /
'bras bu'i rten 'brel zab mo ni /
chos sku de bzhin nyid lta bu yin /
des na 'phags yul dang bong kyi mkhas grub rnams kyis ston pa sangs rgyas kyi sku gsung thugs yon tan 'phrin las rnams la bstod pa'i bstong pa mang du mdzad pa yod kyang /
bstod pa thams cad kyi mchog ni rten 'brel zab mo gsung ba'i sgo nas bstod pa nyid @# / /
yin te /
gang gis rten cing 'brel ba 'byung /
zhes sogs dang /
de phyir khyod kyi bstan pa la / /
rten 'byung mthong ba legs par bsngags /
zhes gsungs pas so gsungs /
'di ni dper na shar phyogs na sprul med bzhin du yod par bzung nas skrag ste /
zhes pa nas /
nub phyogs na shing sdong yod do snyam du bzungs shig dang /
des sprul 'dzin gyis sdug bsngal de ldog bar 'gyur ro zhes zer ba dang khyad par ci yang mi snang ngo /
zhes pa la /
'di'i phyogs snga smra ba po ni jo nang pa yin te /
khong gis srid pa'i rtsa ba bdag tu 'dzin pa ldog dgos par ni 'dod la /
de'i ldog thabs bdag bden med mi 'o tshal bar sems can thams cad kyi rgyud la khams bde bar gshegs pa'i snying po rtag brtan ther zug bden grub mtshan dpe sogs rang chas su yod pa zhig yod par 'dod pas so / /
gzhan yang de 'dra'i bde gshegs snying po de sems can dang sangs rgyas thams cad kyi rgyud la khyab par 'dod pas /
grangs can gyi spyi gtso bo dang yang khyar med du 'gyur zhing der yang ma zad grangs can gyis spyi gtso bo 'dod tshul la rigs lam nas drangs pa'i 'gal ba spong tshul yod la /
'di ni lung rigs gnyis ka'i lam las 'das pas grangs can gyi tshul las kyang tha chad du 'gyur gsungs /
! nyin nyer bzhi par /
spyi bshad skabs byang chub lam gyi rim pa 'di ni rje btsun byams pa'i mngon rtogs rgyan gyi man ngag yin pas yum rgyas 'bring bsdus gsum gyi don gtan la 'bebs byed yin la /
de yang bsam gtan gyi phar phyin la bslab pa yan chad kyis yum gyi mdo'i spas don mngon rtogs kyi rim pa de bshad nas /
lhag mthong gi skabs 'dir dngos bstan stong nyid kyi rim pa gtan la 'beb pa yin la /
de la gang zag gi bdag med gtan la 'beb tshul dang /
chos kyi bdag med gtan la 'beb tshul gnyis yod ces sogs gsungs /
de dag rnam par bzhag pa la rgol ba rnams kyis chos dang mthun pa'i klan ka cung zad kyang med pas lugs 'di ni ches yongs su dag pa yin no /
zhes pa la /
rgya gar 'phags pa'i yul du phyi nang gi grub mtha' smra ba rnams rtsod pa'i gzhi ni mthar thug na bdag tu grub pa khas len mi len la thug la /
sangs rgyas pa rnams kyis bdag med khas blangs pa la phyi rol pa rnams kyis rtsod kyang /
thal 'gyur ba la dmigs kyis bkar nas rtsod pa cung nyung /
rang gzhan gyi sde pa 'og ma kun gyis /
thal 'gyur bas chos thams cad rang ngos nas ma grub bar khas blangs pa la rtsod kyang /
thal 'gyur ba la gnod byed du 'gro ba cung zad kyang med pas na /
thal 'gyur ba'i lugs 'di ni ches phul du byung ba yin gsungs /
! nyin nyer lnga par /
gsum pa ni khyab bya rang bzhin gyis grub na /
khyab byed gcig tha dad la sogs pa'i rnam pa bdun las mi 'da' ba'i des pa drangs nas /
zhes pa skabs 'di'i khyab bya khyab byed ni gzhi la sbyar na /
shing rta ni khyab bya dang /
shing rta'i yan lag ni khyab @# / /
byed yin / /
des chos gzhan la yang 'gre /
zhes pa'i bshad yam cig gsungs /
gsum pa lta bu de dag goms pas sgrib pa spong ba'i tshul ni /
zhes pa nas /
de ltar 'phags pa yab sras kyi / /
gzhung gi lta ba 'tshol ba'i tshul / /
legs par bshad di'ang rgyal ba yi / /
bstan pa ring du gnas phyir ro /
zhes pa'i bar la mdor na rang rgyud kyi nga'o snyam pa'i blo da'i dmigs par gyur pa'i da de nges par byas /
de nas da de nyed rang gi gdags gzhi'i phung po dang rang bzhin gyis grub pa'i gcig tha dad sogs gang du grub dpyad /
de ltar dpyad pa'i tshen de phung po dang rang bzhin gyis grub pa'i gcig tha dad sogs gang du yang mi rnyed cing /
ma rnyed pa na ma rnyed pa de ka'i 'dzin stangs kyi rgyun legs par bskyangs pas gang zag gi bdag dang chos kyi bdag med pa'i stong nyid kyi gnas tshul ji lta ba bzhin rtogs pa 'byung /
de nyid gong nas gong du goms pa la brten nas /
gang zag dang chos kyi bdag tu 'dzin pa'i ma rig pa dang /
ma rig pa des bskyed pa'i gnyis snang 'khrul pa'i bag chags thams cad rtsa ba nas drungs phyung nas /
sangs gyas kyi chos kyi sku dang gzugs kyi sku 'grub ste nam mkha' ji srid kyi bar du sems can gyi don byed par 'gyur ba yin no gsungs /
! nyin nyer drug par /
gnyis pa lhag mthong gi rab tu dbye ba ni /
skyes bu dam pa la brten pa dang /
zhes pa nas /
brag seng+ge'i zhol gyi ri khrod du legs par sbyar ba'i yi ge pa ni bsod nams dpal bzang po zhes pa'i bar rdzogs par ljags bshad bskyangs nas /
mdor na lhag ma thong de la ji lta ba la dmigs pa'i lhag mthong dang /
ji snyed pa la dmigs pa'i lhag mthong gnyis yod pa'i dang po ji lta ba la dmigs pa lhag mthong de la yang /
de la ltos pa'i ji snyed pa la dmigs pa zhig kyang yod de /
dper na lhag mthong gi dmigs rnam skyong ba'i tshe /
'di ni bum pa'i steng gi stong nyid do / /
'di ni ka ba'i steng gi stong nyid do snyam pa sogs kun rdzob kyi chos mang po zhig gi steng gi gnas lugs la dpyod pa lta bu yin /
gnyis pa ji snyed pa la dmigs pa'i de la yang sngar de la ltos pa'i ji lta ba la dmigs pa'i lhag mthong yin pa zhig kyang yod de /
dper na lhag mthong gi dmigs rnam skyong ba'i tshe 'di ni phyi stong pa nyid do / /
'di ni nang stong pa nyid do snyam pa sogs stong nyid rang gi gnas tshul la dpyod pa lta bu yin gsung ba'i bshad pa'i rnam grangs zhig gsungs /
sems la dmigs nas lhag mthong bsgrub pa'i tshe gang la dmigs pa'i rten byed pa ngos 'dzin pa na /
phyag chen gyi 'khrid mdzad pa'i bla ma kha cig gis rang gi snying gi dkyil du sems kyi ngo bo sran rdo gtsam zhig blos bcos nas de la dmigs rten byed pa yin zer /
yang kha cig gis de dang mi 'dra ba zhig yid dpyod kyis bzos nas dmigs rten du ngos 'dzin pa sogs sna tshogs shig 'chad pa yod kyang /
rang lugs sems gsal rig gi cha dang /
de yang dran pa rang la dmigs rten du byed pa yin gsungs /
nga ni @# / /
lam spyi'i don bsdu ba cung zad brjod par bya ste /
zhes sogs la /
skyes rabs las /
thos pa'i rjes 'jug sgrub pa snying por byed / /
skye ba'i rdzong las tshigs chung thar bar 'gyur /
zhes gsungs pa ltar /
chos thos pa tsam gyis mi chog bar nyams su len dgos /
de la yang thog mar bde legs thams cad kyi rtsa ba bshes gnyen dam pa'i zhig brtags dpyad legs par byas pa'i sgo nas bsam sbyor gnyis ka'i sgo nas tshul bzhin du bsten dgos /
ma mtha'ang bshes gnyen bsten nas yon tan gzhan ma byung yang /
dmyal ba gting ring du ma song ba zhig byed dgos /
de ltar bshes gnyen bsten nas 'di nas bshad pa ltar gyi skyes bu gsum gyi lam gyi rim pa cha tshang ba zhig la blo sbyong dgos /
ma mtha' skye ba rjes mngan song gsum du ma lhung ba'i thabs zhig la 'bad dgos /
skyes bu chung ngu dang thun mong ba'i lam la blo sbyangs nas skyes bu 'bring dang thun mong gi lam la blo sbyongs dgos la /
de yang lhag pa'i bslab pa rin po che rnam pa gsum la slob pa nyid yin te /
rgud pa thams cad kyi rtsa ba ma rig pa spong ba la lhag mthong gis bsdus pa'i stong nyid rtogs pa'i lta ba rang rgyud la bskyed dgos /
de la zhi gnas kyis bsdus pa'i ting nge 'dzin gyi bslab par rang rgyud la skyes pa sngon du 'gro dgos /
de la lhag pa'i tshul khrims kyi bslab pa rin po che la nyams len byed pa sngon du 'gro dgos pas rang gis ji ltar khas blangs ba'i sngom pa gsum gyi bcas mtshams tshul bzhin du bsrung dgos pa yin /
de ltar skyes bu 'bring dang thun mong ba'i lam la blo sbyangs nas /
nges par skyes bu chen po'i lam la sbyong dgos pa yin te /
de'i tshul ni rang nyid sdug bsngal gsum gyis ji ltar sdug bsngal bar gyur pa de bzhin du /
sems can 'di thams cad kyang sdug bsngal bar gyur pa yin la /
de yin bzhin du rang gcig pu sdug bsngal las thar btsam byas nas sems can rnams blos spangs na /
de las ngo tsha ba med pa dang khrel bor ba ci zhig yod snyam du bsam nas sems can rnams sdug bsngal las sgrol 'dod kyi blo bskyed /
de yang sangs rgyas ma thob na mi nus par mthong nas /
smon pa dang 'jug pa'i byang chub kyi sems rin po che bskyed /
rgyal sras kyi spyod pa pha rol tu phyin pa drug dang /
bsdu ba'i dngos po bzhi la bslab ste myur du mngon par rdzogs par sangs rgyas nas rtog pa dang 'bad ba med bzhin du nam mkha' ji srid kyi bar du 'gro ba thams cad kyi re ba ma lus pa skong ba'i yid bzhin gyi nor bu dang /
dpag bsam shing bzhin du gyur pa zhig byed dgos /
de yang rang gi ngos nas sems can gyi don du bskal chen grangs med gsum lta zhog /
bskal chen grangs med pa bye ba 'bum 'gyur gyi bar du 'khor bar gnas dgos kyang skyo ngal cung zad kyang med pa'i snying stobs yod kyang /
dus ring po de tsam gyi ba ra du drin che ba'i sems can 'di rnams sdug bsngal gyis mnar du 'jug na mi @# / /
rung pas /
tshe 'di ka rang la sangs rgyas kyi go 'phang thob par byas nas /
'od zer spro theb re res kyang sems can tshad med ba zhig sdug bsngal las skyo ba nus pa zhig byed snyam du bsam dgos /
de la ni nges par sngags kyi lam la zhugs ba zhig dgos pas sngags la 'jug par bya la /
de'i 'jug sgo thun mong ma yin pa ni bdag dbang yin bas /
rdo rje slob dpon mtshan nyid dang ldan pa zhig gi drung du dbang bzhi rnam par dag pa zhig ma nos /
khas blangs pa'i dam tshig dang sdom pa rnams tshul bzhin bsrung /
bskyed rdzogs kyi lam rnams stan thog gcig tu nyams su blangs te /
rgyal ba khyab bdag rdo rje 'chang chen bo'i go 'phang rin po che tshe 'di ka rang la thob pa zhig byed dgos snyam pa mdzod gsungs /
mjug tu yang 'di skad du /
sang nyin sems bskyed chogs len par byed pa la /
de ring nas spyor ba byed pa bla ma gong ma rnams kyi phyag len la yod pas /
'di bzhin byed dgos gsungs nas /
sngon du bde lam nas ji ltar 'byung ba ltar gyi tshogs zhing gsal 'debs gnang /
de ma thag sangs rgyas chos tshogs ma skyabs mgon chen po nyid kyis bskul nas tshar gsum 'don par mdzad /
de'i mjug tu mdo sde bskal bzang dang phal chen sogs byang chub kyi sems kyi phan yon ston pa'i gsung rab rnams la bltas nas /
sang nang par bde bar gshegs pa sras dang bcas pa rnams kyi thugs dam gyi mthil /
byang chub kyi sems rin po che chogs bzung rgyu yin snyam pa'i sgo nas dga' ba dang spro ba tshad med pa sgom pa dang /
mthun rkyen tshogs bsags pa'i yan lag tu shes rab snying po sogs mdo sde zab mo 'don pa dang /
gtor ma brgya rtsa sogs rang rang gis gang shes kyi rnam thar la 'bad par mdzad pa zhu zhes gsungs /
! nyin nyer bdun pa'i snga dro sems bskyed mchod pa dngos gzhi mdzad pa yin la /
de yang thog mar sa gzhi byin rlabs dang /
me tog bkram pa sogs mdzad nas /
skyabs mgon chen po nyid kyis thub dbang rta zur ma dang 'phags pa lo ke shwa ra dang /
rje'i sku bkra shis do kham sogs rten mchog rnams gzims chung du spyan drangs nas sems bskyed bzhes par mdzad /
de nas slob ma rnams khrus byas shing gos gsar pa gyon /
dge slong rnams chos gos gsum ldan du tshogs nas /
dang por sngon 'gro'i chos bshad kyis sna drangs /
tshogs zhing rnams gsal 'debs pa'i tshe gzhi bde lam nang ltar la phyogs bcu'i sangs rgyas rnams rje rin po ches lha sa smon lam chen mo'i dus mchod mdzad skabs gzigs snang byung tshul ltar /
dbus ma rnams mi bskyod pa /
shar phyogs pa rnams rnam snang /
lho phyogs pa rnams rin 'byung /
nub phyogs pa rnams 'od dpag med /
byang phyogs pa rnams don grub kyi rnam par sgom dgos gsungs shing /
de rnams kyi yon tan brjod pa'i gsung bshad gnang /
de nas skyabs 'gro khyad par can gnang ba'i sngon du yan lag bdun pa mdor bsdus byed dgos la ji snyed su dag ma 'don par mdzad nas /
de ma thag slar yang kun slong bcos nas skyabs 'gro @# / /
khyad par can stsal /
slar yang byang chub sems kyi phan yon gsung bshad gnang nas /
sems bskyed len ba'i sngon 'gror yan lag bdun ba rgyas par byed dgos la /
lam rim gsol 'debs theg mchog sgo 'byed ma kha sgong dang bcas pa'i gsol 'debs kyi tshig rnams phyag 'tshal lo zhes par bsgyur nas /
de'i mjug tu ji snyed su dag ma'i rgyal ba kun la phyag 'tshal mchod par bgyi zhes pa'i bar btang /
mtshams 'dir spyan 'dren med par /
khrus kyi khang pa shin tu dri zhim pa /
zhes sogs kyis khrus khang bskyed nas /
khrus gsol mdor bsdus dang /
de ma thag stong gsum kun tu dri ngad ldang ba yi /
zhes pa nas /
rin chen mdzes pa'i zhes sogs bum ba 'bul ba'i bar rnams btang /
de'i mjug tu byang chub ltung bshags tshar gcig dang /
de nas 'dod chags zhe sdang gti mug dbang gis ni /
zhes sogs yan lag lhag ma rnams btang /
de'i mjug tu maN+Dal rgyas ba tshar gcig dang /
sa gzhi spos byug mtshar gsum btang bstun rang rang gi gang lcogs kyi sems bskyed kyi rdzas rnams phul /
de nas sems bskyed dngos gzhi bslab bya dang bcas pa stsal grub bstun gtang rag maN+Dal dang /
de'i rjes su deng nas brtsams te ma /
lam rim smon lam bzang spyod smon lam /
byams smon /
spyod 'jug smon lam rnams btang /
de nas ljags bsngo rgyas par mdzad nas /
rgyal dbang mchog dang /
zhabs phyi nang 'khor ba sogs phal cher gyis dbu zhwa rtse zhwa bzhes nas bstan 'bar ma dang| bkra shis kyis brgyan te 'di phyi kun tu dge ba'i mtshams sbyor gyi phyag len shin tu rgyas par mdzad pa lags so / /
'di la ched du rang bzo byas pa med kyang /
ma rtogs pa dang /
log par rtog pa dang /
the tshom gyi dri mas sbags pa rnams rje btsun bla ma dam pa nyid la bzod par gsol gyis sgrib par mi 'gyur ba mjad du gsol /
ces pa 'di ni 'jam mgon rgyal ba gnyis pa tsong kha pa chen po gangs can gyi ljongs su sku bltams pa'i lo dus khyad par can gser 'phyang zhes ba me mo bya'i lor /
gru 'dzin gnyis pa'i pho brang chen po'i gzims chung srid gsum rnam rgyal du /
khyab bdag rdo rje sems dpa'i ngo bo paN chen chos kyi rgyal po rje btsun blo bzang dpal ldan ye shes dpal bzang po'i zhal snga nas kyis /
gangs can lha gcig 'phags mchog phyag na padmo ngur smrig gar gyis rnam par rol pa rgyal ba'i dbang po thams cad mkhyen gzigs chen pos dbu mdzad sprul pa'i sku che chung ngu ma dang /
gdan sa chen po gsum gyi slob dpon khri gdan zur rnams dang /
gzhan yang sde snod 'dzin pa du ma tshogs pa dang bcas pa la rgyal ba tsong kha pa chen po'i gsung gi gces mdzod byang chub lam rim chen mo'i bshad lung stsal skabs /
lung gi bar bar du rtsa ba'i tshig la dngos su bshad pa mdzad pa gang yod dang /
spros bshad skabs rtsa ba'i tshig gis zin tshod la med pa rnams dang /
yang skabs 'gar dogs slong gi tshul du bshad pa'i na yam dang /
dngos su dpyad @# / /
gzhir 'jog par mdzad pa rnams las /
rang gi blo la rags rim nges pa phel mo che phral phral du rang gi brjed tho dang /
gsung rgyun yun ring du gnas pa'i ched du 'di ltar zin bris byed ba bo ni 7rgyal dbang mchog gi bka' 'bangs kyi tha shal 'du shes gsum pa snyoms las mi thung sku skye'i ming can no / /
'dis kyang bdag dang 'dra ba 'ga' la phan thogs par gyur cig /
swasti /
phan bde'i 'byung gnas rgyal bstan yongs 'du'i ljon / /
rab rgyas 'gro kun thar mchog 'bras bzang la / /
spyod phyir bkra shis lhun grub chos grwa cher / /
chos sbyin 'dzad med dal 'gro'i rgyun 'di spel / /
sarba mang+ga laM / /
