@# / /
legs par bshad pa chos mngon rgya mtsho'i snying pa bzhugs pa'i dbu'i phyogs lags / /
@## / /
rten btsun dam pa thugs rje chen po dang ldan pa rnams kyi zhabs la phyag 'tshal lo / /
yon tan rgya mtsho'i pha rol son gyur cing / /
nyes pa'i dri ma kun dang bral ba yis / /
'gro ba'i gnyen gyur bla ma 'jam dbyangs dang / /
mi pham rgyal tshab dam pa'i zhabs la 'dud / /
rgyal ba'i bstan pa gsung rab rin chen sgrom / /
gang gi mkhyen pa'i blo yis kha phye nas / /
'gro ba'i dbul ba sel bar lung bstan pa / /
rje btsun thogs med gtsug na brtan cig /
rang bzhin legs bshad goms pa 'phel ba'i phyir / /
srid zhi'i rgud pa sel ba'i thabs kyi mchog /
gsung rab rgya mtshor 'jug pa'i sgo gcig pu / /
chos mngon kun las btus pa'i rnam bshad bya / /
| da la 'dir 'jam dpal rtsa ba'i rgyud du / /
thogs med ces bya'i dge slong ni / /
bstan bcos de ni don la khas /
mdo sde des ngan drang ba'i don / /
rnam pa mang po rab tu 'byed / /
'jig rten rig pa ston bdag nyid / /
gzhung byed dang tshul can du 'gyur / /
de yi rig pa grub pa ni / /
sa la'i phe nya mo zhes brjod / /
de yi sngags kyi mthu yis ni / /
blo ni bzang po skye bar 'gyur / /
bstan pa yun rings gnas byi'i phyir / /
mdo yi de nyid don bsdud byed / /
lo na brgya dang lnga bcur 'cho / /
de lus zhig nas lha yul 'gro / /
'khor ba rnams su 'khor ba na / /
yun ring bde ba rjes myong nas / /
bdag nyid chen po mthar @# / /
gyis te / /
byang chub dam pa thob par 'gyur / /
zhes lung bstan pa'i slob dpon 'phags pa thogs med kyis rgyal tshab byams pa la theg pa chen po'i chos mngon pa'i mdo stong phrag brgya pa sogs /
theg pa chen po'i chos kyi rnam grangs du ma dang /
theg pa dman pa'i sde snod kyang mtha' dag par gsan nas /
spyir theg pa che chung gi dgongs 'grel gyi bstan bcos du ma mdzad cing /
khyad par du theg pa chen po'i chos mngon pa'i dgongs 'grel theg pa chen po btus pa dang /
thun mong dang thun mong ma yin pa'i dgongs 'grel sde lnga sogs mdzad cing /
bye brag tu de dag gi don bsdus nas rigs can gsum ga'i lam 'bras bu dang bcas pa gtan la 'bebs pa bstan bcos mngon pa kun las btus pa mdzad do / /
| bstan bcos 'di la don bzhi ste /
mtshan gyi don dang /
'gyur gyi phyag dang /
gzhung gi don dang /
mjug gi don to / /
dang po ni /
rgya gar gi skad du ma b+hi ni don du ma la 'jug kyang /
'dir bod kyi skad du mngon pa dang kha rma ni yi te bsnan pa'i nges tshig gis bshad na /
don du ma la 'jug kyang 'dir chos dang sa mud tsa yi ni kun las btus pa'o / /
don dam pa'i chos mngon pa'i zag pa'i shes rab rjes 'brang dang bcas pa yin la /
don de brjod pa'i bstan bcos la yang chos mngon pa zhes bya'o / /
'chad par 'gyur ba'i don mtha' dag mngon pa las btus pa dang /
mngon pa'i ched du btus pas /
mngon pa kun las btus pa zhes bya'o / /
sho lo ka sum brgya la bam bor byas pa'i lnga yod pa'i bam po dang po zhes pa'o / /
gnyis pa ni /
gtso bo mngon pa'i sde sned kyi dgongs 'grel du shes pa'i tshad du 'jam dpal gzhon nur gyur pa la phyag 'tshal lo zhes lo ts+tsha bas bkod pa'o / /
gsum pa la gsum /
lus rnam par bzhag pa dang /
yan lag rgyas par bshad pa dang /
bstan bcos kyi mtshan don bsdus ta bstan pa'o / /
dang po la bzhi /
gleng bslang ba dang /
sdom gyi ngo bo ngos bzung ba dang /
de gang gi yin pa'i dbang du bya ba'i gzhi dang /
sdom ngos bzung ba'o / /
dang po ni /
chos mngon pa'i mdo dang de'i dgongs 'grel sa sde lnga la sogs pa'i don bstan bcos 'dis 'chad par byed pa yin la /
'di'i don mdor bsdus pa'i sdom lus rnam gzhag ni 'di yin zhes gleng bslang ba'o / /
gnyis pa la gnyis /
spyi'i rnam gzhag dang /
skabs su babs pa'i don bshad pa'o / /
dang po ni /
de la spyir mdo dang dgongs 'grel gyi bstan bcos 'chad pa rnams don lnga'i sgo nas bshad dgos par slob dpon dbyig gnyen gyi man ngag las 'byung ba ltar shes par bya ste /
rnam bshad rigs par dgos pa bsdus pa'i don bcas dang / /
tshigs don bcas dang mtshams sbyar bcas / /
brgal lan bcas te bsnyad par bya / /
zhes 'byung ba ltar /
de yang thog mar nyan pa dang 'dzin pa la gus pa'i ched du dgongs pa brjod par bya ba yin la /
dgos pa de yod par ched @# / /
mas rtogs pa ni bsdus don rtogs pa la rag las shing /
de yang tshig don rtogs pa la rag las la /
de yang go rim mi 'gal ba ni mtshams sbyar las shes par bya la /
snga phyi dang rigs pa dang mi 'gal ba ni brgal lan gyis gtan la phabs pa las shes par bya'o / /
gnyis pa la gnyis /
don lngas bshad pa dang /
lus rnam gzhag gi tshig don bye brag tu bshad pa'o / /
dang po la lnga las /
dang po bstan bcos 'di'i dgos pa'i don ni /
dngos su 'di la brten nas 'di'i brjod bya rtogs pa yin la /
rgyas par na 'di'i gdul bya theg pa chen po'i rigs can rnams theg pa gsum gyi lam la mkhas par bya ba dang /
phal pa'i gdul bya nyan rang gi rigs can rnams kyang 'di la rlabs pas rang gi lam la mkhas par bya ba dang /
theg pa chen po'i sde snod la ma rtogs pa dang log par rtogs pa dang the tshom za bas ma zhugs pa rnams la chos rnams kyi rang spyi'i mtshan nyid ma nor bar bstan nas theg pa chen po la zhugs pa dang /
zhugs su zin kyang dgongs pa sna tshogs kyis bstan pa'i mdo rgyas 'bring bsdus pa sogs thos na mgo rmongs par 'gyur ba rnams la phan gdags pa dang /
drang don gyi mdo sde la sgra ji bzhin du 'dzin pa bkag nas stong pa nyid kyi lta bas skrag pa spang pa dang /
mdor bsdus pa la dga' ba'i ngor mdor las don dang ming gi rnam grangs rgyas par bshad pa rnams mdor bsdus te bstan pa dang /
rgyas pa la dga' ba'i ngor /
don re re yang rab tu dbye ba mtha' yas pa'i sgo nas shes par bya ba dang /
mdo sde nyams pa rnams gso ba dang| ma nyams pa rnams rgyas par bya ba dang /
khyad par du phung khams skye mched kyis bsdus pa'i dbye ba dang grangs sogs bsam par rigs pa'i gnas rnams la mkhas par byas nas de la brtan pa'i phan yon rnam pa gnyis thob par bya ba'i phyir yin no / /
gnyis pa bstan bcos 'di'i bsdus pa'i don ni /
mdo'i don ltar bstan bcos 'di'i don kun btus na /
yongs su shes par bya ba'i dngos po dang /
yongs su shes par bya ba'i don dang /
yongs su shes pa'i rgyu dang /
yongs su shes pa'i shes rab dang /
yongs su shes pa'i 'bras bu dang /
de rab tu rigs pa drug go /
de la dang po gnyis kyis ni lam gyi dmigs pa'i yul gtso bor bstan la /
bar ma gnyis spyod pa nyams len gyi ngo bo dang /
tha ma gnyis kyis spangs pa dang rtogs pas bsdus pa'i 'bras bu bstan to / /
de yang dang po ni mtshan nyid kun las btus pa las bstan pa phung khams skye mched kyis bsdus pa'i chos so lnga'o / /
gnyis pa ni /
bden pa rnam nges las bstan pa'i bden bzhi sogs so / /
gsum pa ni /
rnam par nges pa kun las btus par bstan pa'i dbang po'i sgo sdom pa dang /
zag kyi tshod rig pa dang /
lhag pa'i tshul khrims sogs so / /
bzhi pa ni /
byang phyogs so bdun sogs so / /
lnga pa ni /
'gog pa'i bden pa'o / /
drug pa ni /
zad mi skye shes pa'i ye shes dang rnam par grol ba'i ye shes mthong ba'i phung po sogs so / /
thob pa rnam par nges pa ni /
thob byed kyi gang zag dang thob bya'i chos su sbyar te bstan la /
thob pa'i yon tan khyad par can dang @# / /
'bel ba'i gtam ni yongs su shes 'bras bu'i nang du bsdu bar bya'o / /
yang tshad ma kun las btus pas shes bya ji snyed pa gtso bor bstan la /
bden pa rnam nges kyis ji lta ba bzhin du yod pa dang /
chos rnam par nges pas ji lta ba dang ji snyed pa rtogs par byed pa'i thabs gsung rab yan lag bcu gnyis sde snod gsum du 'dus pa'i rgyu mtshan sogs dang /
de la brtan nas thos bsam bsgom gsum gyi shes rab ji ltar 'jug pa'i tshul dang bcas pa bstan la /
shin tu rgyas pa'i sde ni don che zhing gtso bo yin pas bye brag tu phye nas rgyas par bstan to / /
thob pa rnams nges shes kyi shes bya ji lta a dang ji snyed pa rnams gsung rab brten nas rtogs par byad pa'i rten gyi gang zag gi rab tu dbye ba dang /
da la mngon rtogs ji ltar skye ba'i rim pa rnams bstan cing /
theg pa chen po'i gang zag dang /
des bgrod par bya ba'i lam gtso po yin pas bye brag tu phye nas bstan to / /
'bel gtam rnam nges kyis gzhi lam 'bras bu de dag ji ltar gtan la 'babs pa'i tshul bstan to / /
yang kun las btus pa dang po bzhis rang gis shes bya ji ltar nges pa'i thabs lam 'bras bu dang bcas pa bstan la /
kun las btus pa lnga pas rang gis nges nas gdul bya gzhan rjes su 'dzin pa'i thabs bstan to / /
gsum pa tshig don 'chad tshul ni /
tshig gcig don du a la 'jug pa phung po zhes pa dpung pa dang phrag pa dang sdong po dang cha gnyis la 'jug pa lta bu dang /
mtha'i sgra zad pa dang nye bsod la 'jug pa lta bu'o / /
don gcig tshig du mas ston pa ming gi rnam grangs dang /
mdor bstan rgyas bshad dang /
grangs dang gsal ba'i dbye bas ston pa lta bu'o / /
bzhi pa mtshams sbyar ba ni /
gzugs su yod pa rnam pa gnyis kyis gzugs su yod pa'i mtshan nyid de zhes 'byung ba'i rnam pa gnyis kyis zhes pa lta bu yongs su rdzogs pa'i mtshams sbyar dang /
reg pas gzugs su yod pa dang /
yul dpyad pas gzugs su yod pa'o zhes pa lta bu don de nyid 'chad pa rnam par bshad pa'i mtshan nyid dang /
lag pa'i 'dus te reg pas reg na gzugs su rung ba dang /
zhes pa snga ma rgyas par 'chad pa sgrub pa'i mtshams sbyar ba zhes shes par byas la /
yang slob dpon dbyig gnyen gyis gsungs pa ltar /
snga phyi 'brel ba'i mtshams sbyar dbye ba'i rjes la grangs nges bshad pa lta bu dang /
snga phyi go rims nges pa'i mtshams sbyar go rims nges pa'i rgyu mtshan bshad pa lta bu la yang sbyar bar bya'o / /
lnga pa brgyal lan gyis bshad pa ni /
dngos su dam bca' ba yod pa dang /
da med kyang khong na gnas pa'i dgos pa skye ba'i rgyu mtshan bkod pas na /
nyan pa po de la lan ji ltar 'debs snyam du lhag par yang don gnyer che bas /
sgra'i skyon spang ba tshig la brgal ba dang /
lung dang 'gal ba dang /
rigs pa dang 'gal ba dang /
rang tshig 'gal bar rtsod pa lta bu don la brgal ba lta bu'i rtsod pa mtha' chod par bkod nas lan 'debs pa'o / /
bstan bcos 'dis brjod bya dang /
'di la brtan nas da rtogs dgos pa dang /
de la brten nas @# / /
mthar thug gi don thob pa nyid dgos pa dang /
de dag snga ma med na phyi ma mi 'byung ba'i 'grel pa sogs bzhin ni /
sngar bshad pa de dag gis rtogs par nus so / /
gnyis pa lus rnam gzhag gi rigs den bye brag tu bshad pa ni /
'grel pa las /
ci'i phyir /
bstan bcos 'di brtsams zhes na /
phung po la sogs pa las brtsams te /
du dang ci'i phyir ces bya ba la sogs pa bsam pa'i gnas rnams la mkhas par bya ba'i phyir brtsams so / /
'di ltar mkhas pa ni phan yon rnam pa gnyis 'thob ste /
yid la byed pa'i phan yon dang /
'bel ba'i gtan la 'bebs pa'i phan yon no / /
de la yid la byed pa'i phan yon ni /
zhi gnas kyi rjes su mthun pa dang /
lhag mthong 'phel ba'i rjes su mthun par rig par bya'o / /
zhi gnas kyi rjes su mthun pa ni /
gnas 'di dag la mkhas par byas pas the tshom med par ji ltar rang gi dmigs pa la rtse gcig pa'i tshul gyis bde bar sems mnyam par 'jog pa'i phyir /
zhi gnas kyi rjes su mthun no / /
lhag mthong 'phel ba'i rje su mthun pa ni /
rnam pa mang por shes bya yongs su brtags pas shes rab khyad zhugs par 'gro ba'i phyir /
lhag mthong gi rjes su mthun no / /
'bel ba'i gtam gtan la 'bebs pa'i phan yon ni /
gnas 'di dag mkhas pas 'dri ba thams lung ston pa'i mthu dang ldan pas mi 'jigs pa thob par lta ba'o / /
zhes pa'i don ni gzhi gang la rnam pa ji ltar mkhas par bya zhe na /
gzhi ni phung po lnga khams bco brgyad skye mched bcu gnyis te chos so lnga po yin la /
de dag kyang du dang ci'i phyir nas ldan pa'i bar bcu gnyis dang /
rnam par nges pa dang bcas pa bcu gsum mam /
de la bzhir dbye bas rnam pa bcu drug ste bsam par bya ba'i gnas la mkhas par bya ba yin la /
de la mkhas par bya ba'i dgos pa ni /
shes bya thams cad med par yas pas rang gi dmigs pa la sems bde blag tu sems mnyam par 'jog nus pas zhi gnas dang zhi gnas kyi rjes su mthun pa thob pa dang /
de la rten ji lta ba dang ji snyed pa'i shes bya la brtags pas lhag mthong dang lhag mthong gi rjes su mthun pa'i phan yon thob bo / /
bsam par bya ba'i gnas de dag la mkhas par byas shing /
zhi lhag dngos dang rjes su mthun pa la brten nas slob ma la 'chad pa dang gzhan dang rtsod pa na mi 'jigs pa thob nas dri ba thams cad lung ston nus pa'i shes rab kyi mthu dang ldan par 'gyur pa'i phyir ro / /
lus rnam gzhag gi dgongs pa'i don ni /
'chad pa pos bshad sla zhing /
nyan pa pos rgyas bshad kyi don rtogs sla ba dang /
mgo smos pas go ba rjes su bzung bar bya ba dang /
rang bzhag mgo smos pas /
go ba'i bag chags bzhag pa dang /
mdor bstan rgyas bshad la mkhas par bya ba'i ched du yin no / /
bsdus don bshad zin la /
tshig don la mkhas par bya ba'i gzhi dang /
de nyid nges par byed pa'i rnam pa'o / /
dang po la don dgu las dang po mtshan gzhi'i dbye ba ngos bzung ba ni /
zhes smos te mtshan gzhi'i dbye ba bshad pa la dgos pa yod de /
thar pa don du gnyar bas nyon mongs spang dgos la /
de la nyon mongs dang de'i gnyen po'i dmigs pa mtha' chod par shes dgos pas de'i phyir tu smos @# / /
pa'i phyir /
dbye dang zhes ma smos par dri ba'i tshul gyis smos pa la dgos pa yod de /
mdo'i don la dri ba bkod nas lan 'debs par rang bzo spang pa'i ched yin pa'i phyir /
gnyis pa grangs nges pa'i rgyu mtshan ni /
ci'i phyir ces te /
grangs nges pa'i rgyu mtshan dris pa la dgos pa yod de /
phung khams skye mched kyi mtshan gzhi de tsam du grangs nges par shes pa'i ched yin pa'i phyir /
gsum pa zag bcas bye brag tu bshad pa ni /
nyer len dang zhes smos te /
nyer len gyi phung po bshad pa la dgos pa yod de /
spang bya sdug kun rtogs pa'i ched pa'i phyir /
bzhi pa dbye ba so so'i mtshan nyid ni /
tshad ma'i zhes pas bstan te /
phung khams skye mched so so'i mtshan nyid shes pa la dgos pa yod de /
spang gnyen gyi dmigs pa la mkhas pa'i ched yin pa'i phyir /
lnga pa de dag gi mtshan gzhi'i rnam bzhag ni /
de'i rnam gzhag dang zhes pas bstan te /
mtshan gzhi so so'i rnam gzhag smos pa la dgos pa yod de /
sngar bshad pa'i mtshan nyid de dag mtshan gzhi gang la gnas pa dang mtshan gzhi so so'i mtshan nyid rtogs pa'i ched du yin pa'i phyir /
drug pa go rims ni /
go rims zhes te /
go rims smas pa la dgos pa yod de /
snga phyi'i rims pa mtha' chod par shes pa'i ched du yin pa'i phyir /
bdun pa ming don ni /
don dang zhes smos te /
ming don smos pa la dgos pa yod de /
chos so lnga sde tshan gsum du byas pa de dag gi nges tshig shes nas so so yang dag par rigs la mkhas pa'i ched yin pa'i phyir /
brgyad pa phung po lnga'i dpe ni dpe zhes te| phung po lnga'i dpe smos pa la dgos pa yod de /
sngar bshad pa'i don tshan bdun shes pa la brten nas zag bcas kyi phung po lnga la gtsang bde rtag bdag tu 'dzin pa'i phyin ci log bzhi spang ba'i ched yin pa'i phyir /
dgu pa rnam pa'i rab dbye ni /
dbye dang zhes smos te /
rnam pa'i rab dbye smos pa la dgos pa yod de /
chos gsum la rgyas par dbye ba drug cu rtsa gcig dang /
bsdus pa'i dbye ba bcu gsum shes pa la brten nas gang zag gi bdag med rtogs pa'i ched yin pa'i phyir /
gnyis pa la gnyis /
mkhas par bya ba'i gzhi de dag la rnam pa gzhan gyi sgo nas mkhas par byed pa'i tshul spyir bstan pa dang /
rnam pa gzhan gyi sgo nas bye brag tu nges par bya ba'o / /
dang po la gnyis /
grangs dang gsal ba'i dbye ba'o / /
dang po ni /
bsdus pa la sogs pa rnam ba ba'i smos pa la dgos pa yod de /
zhi gnas dang lhag mthang bskyed pa la mkhas par byas nas sgrib pa gnyis mtha' dag spang bar bya ba'i ched yin pa'i phyir /
gnyis pa ni /
bsdus dang zhes bsdus pa rnam pa bcu gcig smos pa la dgos pa yod de /
rgya che ba'i chos rnams gcig gi nang du gcig bsdus pa la sems rtse gcig tu nyam par bzhag pas zhi gnas skye sla ba'i phyir mtshungs ldan rnam pa drug gi sgo nas bstan pa la dgos pa yod de /
zhi gnas la brten nas bdag med pa'i sems tsam la tshor ba sogs 'thad par rtogs nas /
bdag med rtogs pa'i lhag mthong skyed pa'i ched yin pa'i phyir /
rang rgyud du gtogs pa'i dge ba la sogs @# / /
pa'i chos rnams kyis 'phel 'grib kyi gnas skabs ldan pa dang /
zhes smos te /
'phel 'breb kyi gnas skabs kyi ldan pa smos pa la dgos pa yod de /
bdag med rtogs pa'i lhag mthong gi sngon du 'dus byas mi rtag par rtogs pa'i lhag mthong skyed pa'i ched yin pa'i phyir /
rnam par nges pa zhes smos te /
chos gsum po de nyid rnam par gzhan gyi sgo nas nges par byed pa'i tshul bstan pa'o / /
rnam par nges pa de nyid bsdus pa sogs gsum dang lhan cig tu byas nas bzhi zhes smos pa'i dogs pa ni /
sngar bshad pa'i chos so lnga po de nyid bden pa la sogs khyad chos gzhan gyi sgo nas bshad pa tsam du spyi de rnams las gzhan zhig ston pa ma yin par shes pa'i ched du yin no / /
'o na mtshan nyid kun las btus pa'i nang gi bsdus pa so gsum po kho na dang lhan cig 'chad pa ci yin zhe na /
dang po dgu ni mkhas par bya ba'i gzhi yin la /
bsdus pa sogs gsum ni /
de nyid nges par bya ba'i rnam pa khyad chos gzhan ston pa yin pas /
bden pa rnam nges sogs dang 'dra bar bstan pa'i ched yin no / /
'o na bsdus pa gsum po rnam par nges pa kun las btus pa'i nang du smos par rigs so zhe na skyon med de /
chos so lnga'i rnam pas gtan la 'bebs pa yin pas /
de gsum ni mtshan nyid kun las btus pa'i nang du smos pa yin no / /
gnyis pa la gsum /
grangs kyi dbye ba dang /
gsal ba'i dbye ba dang /
don bsdu pa'o / /
dang po ni /
phung khams skye mched rnams khyad chos gzhan gyi sgo nas nges par byed pa la bzhir dbye ste /
bden pa rnam nges sogs su yod pa'i phyir /
gnyis pa ni /
sgrib pa gnyis rnam par dag par 'dod pa rnams kyi lam gyi dmigs pa shes bya ji lta ba ni /
bden dang zhes te /
'phags pa'i bden pa bzhi'o / /
chos so lnga ji snyed yod pa dang bden pa bzhi ji lta ba bzhin du yod pa ste /
shes bya de nyid rtogs par byed pa'i thabs ni chos rnam nges te /
gsung rab kyi chos dang thos bsam sgom gsum gyi shes rab skyed pa'i ched du yin pa'i phyir te /
thob pa rnam par nges pa ni /
shes bya gnyis po de thabs de la be rten nas rtogs par byed pa'i gang zag dang /
de'i rgyud kyi spang bya 'grib pa dang /
mngon rtogs 'phel ba'i 'phel 'grib kyi gnas skabs ston par byed pa yin no / /
rang gis yon tan gyi chos rnams thob cing rtogs pa la brten nas gzhan gyi don byed pa'i tshe /
ji ltar gtan la 'bebs pa ni /
'bel gtam rnam par nges pa'o / /
gsum pa ni /
de dag ni rnam par nges pa'i dbye ba ste zhes so / /
gsum pa ni / /
sngar gong du bshad pa'i sdom du bsdus pa lus rnam par bzhag pa de dag ni /
gang yang rung ba'i sdom ma yin gyi mngon pa kun las btus pa'i sdom lus rnam par bzhag pa yin no / /
bzhi pa ni /
sdom la spyi sdom dang bar sdom sogs du ma yod kyang 'di ni spyi'i sdom yin no / /
gnyis pa yan lag rgyas par bshad pa la gnyis /
mtshan nyid kun las btus pa dang /
rnam par nges pa kun las btus pa'o / /
dang po la gnyis /
le'u'i gzhung bshad pa dang /
le'u'i mtshan bstan pa'o / /
dang po la gnyis /
mkhas par bya ba'i gzhi rgyas par bshad pa dang /
de nyid nges par bya ba'i rnam pa bshad pa'o / /
dang po @# / /
don dgu ste /
phung po la sogs pa'i mtshan gzhi'i dbye ba dang /
dbye ba der grangs nges pa'i rgyu mtshan dang /
zag bcas kyi thun mong ma yin pa'i chos dang /
dbye ba so so'i mtshan nyid dang /
mtshan gzhi'i rnam gzhag bshad pa dang /
go rims nges pa'i rgyu mtshan dang /
phung po la sogs pa'i sgra don dang /
phung po lnga'i dpe bshad pa dang /
chos gsum gyi rnam pa'i rab dbye bshad pa'o / /
dang po la gnyis /
dri ba dang /
len no / /
dang po ni /
phung po rnams ni zhes pa'o / /
chos gsum gyi grangs 'dri ba'i rgyu mtshan yod de /
chos mngon pa'i mdo las phung khas skye mched kyi ming tsam zhig smos pa na da dag gi mtshan gzhi'i dbye ba ji tsam du nges snyam du dgongs nas dri ba yin pa'i phyir /
gnyis pa la gsum /
phung po'i dbye ba dang /
khams dang skye mched kyi dbye ba'o / /
dang po la gnyis /
grangs kyi dbye ba dang /
gsal ba'i dbye ba'o / /
dang po ni /
phung po rnams ni lnga ste zhes pa'i nges par bzung ba smos pa la dgos pa yod de /
khams dang skye mched kyi grangs las bye brag tu mi 'dra bar shes pa'i ched yin pa'i phyir /
gnyis pa ni /
phung po lnga po de /
reg pa dang /
yul dpyad pas gzugs su yod pa'i mtshan nyid dang ldan pa chos gnyis sam bco lnga'i bdag nyid zhig cid gzhom du rung bas na /
gzugs de nyid du ma spungs pa'i pa'i phyir phung po ste /
gzugs kyi phung po dang de bzhin du phung po lhag ma bzhi rnams su yod pa'i phyir /
gnyis pa ni mtshan gzhi ngos bzung ba dang /
grangs kyi dbye ba dang /
gsal ba'i dbye bas shes par bya ste /
khams rnams ni chos can bco brgyad pa de mig gi khams nas yid kyi rnam par shes pa'i khams kyi bar bdag rkyen gyi khams drug /
dmigs pa yul gyi khams drug /
brten pa rnam par shes pa'i khams drug rnams su yod pa'i phyir /
ni'i nges bzung ni 'og ma gnyis la yang snga ma ltar shes par bya'o / /
sum pa ni /
skye mched rnams ni chos can bcu gnyis su gnas te /
mig gi skye mchod nas chos kyi skye mched kyi bar rnams su yod pa'i phyir /
gnyis pa la gsum /
phung po lngar nges pa'i rgyu mtshan dang /
khams bco brgyad du nges pa'i rgyu mtshan dang /
skye mched bcu gnyis su nges pa'i rgyu mtshan no / /
dang po la gnyis /
dri ba dang lan no / /
dang po ni /
phung po lnga zhes grangs nges par bzung na /
zag pa dang bcas pa'i phung po'am /
zag pa med pa'i phung po'am /
spyir yin snyam du dgos pa'o / /
gnyis pa la gnyis /
bstan pa dang bshad pa'o / /
dang po ni /
phung po lngar nges pa'i rgyu mtshan yod de /
gang zag gi bdag tu 'dzin pa'i bdag tu 'khrul pa skye ba'i bdag gi gzhi rnam pa lnga kho nar nges la /
de brjod cing legs par bstan pas phung po tshogs tsam la bdag tu 'khrul par shes nas bdag 'dzin bzlog pa'i ched yin pa'i phyir /
gnyis pa ni /
lnga po re re yang bdag gi gzhi zhes pa'i don dang /
gzhi de gang yin pa dang /
de ltar brjod pa gsum gsum gyi sgo nas shes par bya zhing /
mtshan nyid dang /
rnam bzhag gi skabs nas 'byung ba rnams kyi dran par bya'o / /
gzugs kyi @# / /
phung po bdag tu 'khrul ba skye ba'i gzhi dang /
de 'di nyid bstan pa la dgos pa yod de /
gang zag gi bdag yod par 'dzin pa'i 'khrul pa skye ba'i bdag gi gzhi lus mig sogs dbang po dang /
yongs su bzung ba yul drug dang bcas pa dbang pos yul la longs spyod pa na /
gzugs lta ba po la sogs ba'i bdag yod par 'khrul pa skye bas /
de phung po chos tsam du brjod pas bdag 'dzin bzlog pa'i ched yin pa'i phyir /
longs spyod brjod pa tshor ba'i phung po yang gang zag gi bdag yod par 'khrul ba'i bdag gi gzhi yin te /
tshor gsum sred pa gsum gyis longs spyad pa na rnam smin myong ba po'i bdag yod par 'khrul pa skye bas /
longs spyad bya dang sbyod byed phud po chos tsam du shes nas bdag 'dzin bzlog pa'i ched du bstan pa'i phyir /
tha snyad brjod pa 'du shes kyi phung po yang bdag tu 'khrul pa'i bdag gi gzhi zhes brjod cing de 'dir bstan pas yod de /
'du shes kyi sgo nas mthong ba dang thos pa dang bye brag phyed pa dang rnam par shes pa'i don la tha snyad 'dogs pa na /
tha snyad 'dogs pa po'i bdag yod par 'khrul pa skye bas de bzlog pa'i ched du bstan pa'i phyir /
chos dang chos ma yin pa mngon par 'du byed pa brjod pa 'du shes kyi phung po yang bdag tu 'khrul pa skye ba'i bdag gi gzhi zhes brjod de sems pas kun nas slangs nas dad sogs ches dang chags sogs chos ma yin pa 'du byed pa na las gsag pa po'i bdag yod par 'khrul ba skye bas de bzlog pa'i ched du yin pa'i phyir /
rnam par shes pa'i phung pa'i phung po yang bdag tu 'khrul pa skye ba'i bdag gi gzhi zhes brjed de de dag gi gnas rnam par shes pa chos tsam la rtag pa dang gcig bu dang yul la rang dbang du longs spyod pa po'i bdag yod par 'khrul pa ske bas de log pa'i ched du bstan pa'i phyir /
gnyis pa la gnyis /
dri ba dang lan no / /
dang po ni /
ci'i phyir ces te /
bsdu na yul dang dbang po dang rnam par shes pa'i khams gsum du yang 'dus la /
phye na mag dang rna ba sogs la yang gnyis gnyis yod pas bco brgyad las mang ba'i phyir /
de kho nar nges zhe na /
gnyis pa la skyed byed dang bskyed bya gnyis kyis grangs nges pa'i dngos po dgod pa dang /
der nges pa'i rgyu mtshan bsdus te bstan pas shes par bya'o / /
khams bco brgyad du grangs nges te /
yul drug la nye bar longs spyod pa'i 'das pa dang da ltar gyi nye bar spyod pa rnam shes rnam pa drug lus dang yongs su bzung ba nyid kyis te gnas kyi sgo nas 'dzin pa la mig sogs drug las mang mi dgos nyung mi 'du /
dmigs pa'i sgo nas 'dzin pa la gzugs sogs drug las mang mi dgos /
nyung ni mi 'du /
nyer spyod rang gi mtshan nyid kyis grub pa la rnam shes drug las mang mi dgos /
nyung na mi 'du ba'i phyir ro / /
'das pa gzung zin pa dang /
da ltar ba 'dzin bzhin pa yin pas /
'das da ltar zhes smos kyi /
ma 'ongs pa 'dzin pa'i nges pa med pas a smos so / /
nyer spyod gtso bo ni tshor ba yin te /
rnam smin dang yul gyi longs spyod nya bar spyod cing myong bar byed @# / /
pa'i phyir ram /
sred pa gsum gyis nye bar spyad byar gyur pas nye bar spyod de /
ro bro ba'i snying po cung zad med kyang yod pa dang 'dra bar snang ba ni tshor ba ste /
tshor ba gsal ba gsum gyi gnas kyi sgo nas yul spyod pas rnam shes drug la nyer spyad ces bzhag la /
kun gzhi'i 'khor na tshor ba yod kyang nyer spyod du mi bzhag ste /
'khor na tshor ba btang snyoms las med cing /
de yang mi gsal ba'i phyir ro / /
'o na nyon yid kyi 'khor na tshor ba gsal ba yod pas 'dir nyar spyod du ci'i phyir ma bzhag ce na /
de ni lta ba gtso bor gyur pa yin gyi tshor ba gtso bor gyur pa ma yin pas tshor ba'i sgo nas yul la nye bar spyod pa zhes ma bzhag go /
'o na kun gzhi dang nyon yid khams bco brgyad gang du yang ma 'dus par 'gyur ro zhe na /
skyon med de /
kung zhi sa bon gyi cha ni khams bco brgyad po thams cad du ji ltar rigs par 'dus la /
rnam smin gyi cha'i ldog pa nas dang nyon yid ni yid kyi khams su bsdu bar bya'o / /
gsum pa la gnyis khri pa dang lan ni / /
dang po ni /
ci'i phyir ces te /
phyi nang gi skye mched gnyis su yang 'dus la /
rgyas par byed na bcu gnyig las yang mang bar yod pa'i phyir /
skye mched rnam pa bcu gnyis kho nar nges zhe na /
gnyis pa la grangs nges par bzung ba dang der nges pa'i rgyu mtshan gnyis las phyi ma la yang bskyed bya dang skyed byed gnyis kyis shes par bya'o / /
skye mchod bcu gnyis su grangs nges te /
lus yongs su bzung ba gnyis te /
dbang po drug dang yul drug po kho nas ma 'ongs pa'i nye bar spyod pa rnam shes rnam pa drug ma skyes skye ba'i sgo phyed pa'i phyir ro / /
nyid ces pa nges bzung ste /
rnam shes drug bcad pa'i ched du'o / /
'o na rnam shes de dag skye mched du ma 'dus par mi 'gyur ram zhe na /
mi 'gyur te /
rnam shes phyi ma skyed pa'i ldog pa nis yid kyi skye mched du 'dus pa'i phyir ro / /
de nas mig gi dbang po lta bu 'das pa dang da ltar gyi mig shes gnas kyi sgo nas 'dzin pa'i cha nas khams su bzhag la /
mig shes ma 'ongs pa skye ba'i sgo byed pa'i cha nas skye mched du bzhag go /
gsum pa zag bcas kyi thun mong ma yin pa'i chos la gnyis /
phung po'i chos dang /
khams dang skye mched de dang 'dra bar bstan pa'o / /
dang po la gnyis /
dri ba dang /
lan no / /
dang po ni /
ci'i phyir ces so / /
mdo las zag bcas kyi phung po la nyer len gyi phung po zhes 'byung ba'i rgyu mtshan dris pa'o / /
gnyis pa la gnyis /
zag bcas kyi phung po la nyer len gyi phung por 'dogs pa'i rgyu mtshan dang /
nyer len nyid bshad pa'o / /
dang po ni /
sdug bsngal gyi phung po la nye bar len pa'i phung po zhes 'dogs pa'i rgyu mtshan yod de /
nye bar len pa dang len pas de ltar 'dags de'i phyir nyer len dang ldan tshul ni /
'chi kha'i phung po don du gnyer ba'i 'dun pa dang 'dod chags kyis gsos btab pa las phung po 'byung bas nyer len las /
'byung bas nyer len gyi phung po ste /
rtsa'i me zhes pa ba zhin no / /
de ltar phung po 'di las sred pa rnams rgyas par 'gyur bas nye bar len pa'i phung po zhes te /
'bras bu'i shing ljon pa bzhin no / /
sdug bsngal gyi phung po sred pa'i dbang du song zhing de la rag las bas nyer len gyi @# / /
phung po zhes bya ste /
rgyal po'i 'bangs bzhin no /
des na rgyu 'bras bu la ldan pa dang /
'bras bu rgyu la ldan pa dang /
grogs grogs can la ldan pa'i tshul gsum mo / /
'di dag ni sdug bsngal gyi nyes dmigs bsams nas /
kun 'byung la spong 'dod skyed pa'i ched du bkod pa yin no / /
gnyis pa la gnyis /
ngo bo ngos bzung ba dang /
ming don no / /
dang po la gnyis /
di ba dang /
lan gnyis /
dang po ni /
nye bar zhes so / /
gnyis pa ni /
gzhan du phung po la nyer len du bshad pa dang /
'dod pa nye bar len sogs bzhi la nyer len du bshad pa thams cad 'dir nyer len du bzung bar bya ba ma yin te /
sdug bsngal gyi lhan cig byed rkyen ston pa'i skabs 'dir ma 'ongs pa'i zag bcas kyi phung po la 'dun pa dang da lta ba la 'dod chags gang yin pa de nyid 'dir nyer len yin pa'i phyir /
gnyis pa la gnyis /
dri ba dang lan no / /
dang po ni ci'i phyir ces pa'o / /
gnyis pa la ni /
dngos dang sgrub byed dgos pa gnyis kyis shes par bya'o ma 'ongs pa'i zag bcas kyi phung po la don gnyer gyi 'dun pa la nyer len ces bya ste /
ma 'ongs pa'i sdug bsngal gyi phung po mngon par 'grub cing don du gnyer ba'i phyir /
der thal sdug bsngal gyi phung po ma 'ongs pa la 'dod pa'i sa bon rang rgyud la yod pa'i de nyid 'chi kha'i lus bye brag can nam /
bye brag pa la sred pa'i sred pa dang mtshungs ldan gyi 'dun pas gsos btab pas sdug bsngal gyi phung po de 'grub pa'i phyir /
da ltar gyi phung po la chags pa'i sred pa la nyer len ces bya ste /
des da ltar phung po'o / /
| grub zin /
yongs su mi gtong ba'i phyir der thal /
da ltar gyi phung po la lhag par chags pa'i sgo nas yongs su mi gtong ba'i phyir ro / /
gnyis pa la gnyis /
dri ba dang lan no| |dang po ni /
ci'i phyir ro zhes pa'o / /
gnyis pa ni /
de la sdug bsngal gyis bsdus pa'i khams dang skye mched la yang nyer len gyi khams dang skye mched ces bya ste /
phung po bzhin du bshad par bya ba yin pa'i phyir /
kun bzhi'i rnam par shes pas kyang lus nye bar len par byed pa yin no / /
de dang ldan pas nyer len gyi phung po sogs su mi 'chad pa ci zhe na /
skyon med de /
'dir kun 'byung bden pa'i gtso bo sdug bsngal gyi lhan sred pa spong 'dod skye ba'i ched du yin te /
'khor bar 'khor ba mi 'dod na /
sred pa ched du btang nas spang bar shes pa'i don du yin no / /
bzhi pa dbye ba so so'i mtshan nyid la gsum /
phung po'i mtshan nyid dang /
khams kyi mtshan nyid dang /
skye mched kyi mtshan nyid khams dang 'dra bar bstan pa'o / /
dang po la lnga /
gzugs kyi phung po'i mtshan nyid dang /
tshor ba dang /
'du shes dang /
'du byed dang /
rnam par shes pa'i mtshan nyid do / /
dang po la gnyis /
dri ba dang lan no / /
dang po ni /
gzugs kyi zhes te /
gzugs khyi phung po'i mtshan nyid 'dri bar mi rigs te /
lan du gzugs tsam gyi mtshan nyid las ma byung bas dris len ma 'brel bar 'gyur ba'i phyir dang /
tshor sogs kyi skabs su yang /
phung po'i sgra med pa'i phyir ro zhe na /
phung po bsdus @# / /
pa'i gzugs kyi mtshan nyid dris pa la bshad kyang 'gal ba med do / /
gnyis pa la gnyis /
bshad bya bshad byed gnyis kyi mdor bstan pa dang /
rgyas par bshad pa'o / /
dang po ni /
gzugs su rung ba gzugs kyi mtshan nyid yin la /
de yang gzugs can nang phan tshun phrad pa'i sgo nas snga ma'i gnas skabs las gzhan du 'gyur ba skyed du yod pa reg pas gzugs rung dang /
yid kyi rnam par shes pa'i sgo nas ngos kyi cha shes gzhan du yod pa yul dpyad pas gzugs su rung ba'o / /
gzugs la gnyis su yod de /
reg pas gzugs rung dang /
yul dpyad pas gzugs rung yod pa'i phyir /
de gnyis gang khyab che zhe na /
phyi ma khyab che ste /
gzugs na spyod pa'i lha'i gzugs la 'dus te /
reg pas gnod par mi 'gyur bar gsungs pa'i phyir dang /
bsam gtan gsum pa man chad kyi snod kyi 'jig rten dang /
'dod pa'i lha'i gzugs la ni /
gzugs can nang phan tshun phrad pas sngar las 'gyur ba skyed pa'i gnod pa yod do / /
gnyis pa la gnyis /
reg pas gzugs su yod pa dang /
yul dpyad pas gzugs su yod pa'o / /
dang po la gnyis /
dri ba dang /
lan no / /
dang po ni /
reg pas zhes so / /
gnyis pa ni /
gzugs chos can /
bcu gsum du dbyer yod de /
lag pa dang me tog gi gzugs phrad pas sngar las mi 'dra ba'i gnod par byar rung ba lag pa'i 'dus te reg na gzugs su rung ba sogs lus dang lus 'brel pa'i dbang du byas pa bzhi dang /
dus dang lhan cig skyes pa'i dbang du byas pa grang ba sogs gnyis gnyis dang /
sems can dang sems can yin pa'i dbang du byas pa lnga rnams su yod pa'i phyir /
gnyis pa la gnyis /
dri ba dang /
lan no / /
dang po ni /
yul dpyad pas zhes so / /
gnyis pa ni /
gang yul la zhes te /
mi sdug pa sgom pa dang rnam thar la sogs pa'i mnyam par bzhag pa'am /
mnyam par ma bzhag pa'i yid zhen yul la ma 'khrul pas kha dog dang dbyibs kyi khyad par 'di dang 'di lta bu zhes dpyad du rung ba yul dpyad pas gzugs su yod pa'o / /
sangs rgyas kyi zad par gyi ting nge 'dzin las gzhi chus khyab par snang ba sogs snang ba ltar du grub bam /
ma grub dang po ltar na /
gzhan gyis mthong du rung bar 'gyur la /
gnyis pa ltar na /
sangs rgyas la 'khrul pa mnga' bar 'gyur ro zhe na /
skyen med de /
'phags pa'i gang zag gags la sogs pa gser du bsgyur nus pa de dag gis ni gser gyi bya ba byed nus shing /
gser yin pas dogs pa med la /
sangs rgyas kyi ting nge la deng rus kyi gzugs brnyan snang ba sogs ni /
keng rus kyi gzugs brnyan gzugs brnyan du snang ba yin gyi /
deng rus su mi snang bas 'khrul pa mnga' bar gal la 'gyur /
de bzhin du me long gi nang du bzhin gyi gzugs brnyan shar ba sangs rgyas la mi snang ba bzhag par dka' la /
byad bzhin gyi gzugs brnyan de nyid /
byad bzhin gyi gzugs brnyan du snang gi /
rang cag rnams la snang ba ltar byed bzhin du snang ba ga la srid /
de lta ma yin na /
ma rig pa zad par ma spangs par 'gyur ba'i phyir /
bod sna ma kha cig sangs rgyas la dpyad mi bzod pa'i rdzun pa snang ba'i 'khrul pa yod par 'dod pa ni /
sangs rgyas kyi snyed pa @# / /
mkhyen tshul la rmongs par zad do / /
'di la brten nas mi sdug pa bsgom pa'i ting nge 'dzin la snang tshul yang rgyas par shes par bya'o / /
gnyis pa la gnyis /
dri ba dang lan no / /
dang po ni /
tshor ba'i zhes so / /
gnyis pa la gnyis /
bstan pa dang /
bshad pa'o / /
dang po ni /
myong ba'i zhes te /
las kyi rnam smin dngos dang brtags pa ci rigs pa 'dis myong bar byed pa'i myong byed byed pas rab tu phye ba'i rig pa ni tshor ba'i mtshan nyid do / /
gnyis pa ni /
myong byed dang las su bya ba dang /
myong tshul gyi byed pa gsum gyis shes par bya'o / /
tshor ba chos can /
gsum du yod de /
rnam smin sim pa dang gdung ba dang gnyis min ci rigs pas so sor ma 'dres par myong byed rnams su yod pa'i phyir /
gsum pa la gnyis /
dri ba dang /
lan no / /
dang po ni /
'du shes kyi zhes so / /
gnyis pa la /
bstan pa dang bshad pa'o / /
dang po ni /
'dus te zhes pa ste /
yul dbang rnam shes gsum 'dus te /
yul gyi thun mong ma yin pa'i mtshan ma 'dzin pas rab tu phye ba'i rig pa ni 'du shes kyi mtshan nyid do / /
gnyis pa ni /
byed pa po dang las su bya ba dang byed pa gsum gyis shes par bya'o / /
'du shes chos can /
gnyis pa dbyer med de /
rtog med shes pa la snang ba'i tshul gyis yul gyi mthun mong ma yin pa'i mtshan mar 'dzin pa mtshan mar 'dzin pa dang /
rtog pas zhen pa'i tshul gyis rtog bcas kyi rnam shes dang /
mtshungs par ldan pa'i sgo nas yul gyi thun mong min pa'i mtshan ma 'dzin pa bkra bar 'dzin pa gnyis su yod cing /
de gnyis kyi sgo nas mthong thos bye brag phye rnam par shes pa'i don la tha snyad 'dogs byed rnams su yod pa'i phyir /
tha snyad bzhi ni tshad ma gsum la brten pa ste /
mthong ba dang /
rnam par shes pa'i tha snyad ni mngon sum tshad ma la brten pa dang /
thos pa ni lung tshad ma la brten pa dang| bye brag phyed pa ni /
rjes dpag tshad ma la brten pa'o / /
bzhi pa la gnyis /
dri ba dang lan no / /
dang po ni /
'du byed ces so / /
gnyis pa la bstan pa dang bshad pa'o / /
dang po ni /
mngon par zhes te /
'di'i dngos bstan ni mtshan gzhi'i gtso bo sems pa'i mtshan nyid bstan par gsal te /
gzhan du na /
ma khyab pa dang khyab ches pa'i nyes par 'gyur te /
spyi'i mtshan nyid ni /
'du byed phung po bzhi las gzhan zhes pa ltar ro / /
'dis sems yul la 'du byed pa sems pa'i mtshan nyid ni /
rang dang mtshungs ldan gyi rnam par shes pa yul la g.yo bar byed pas rab tu phye ba'i rig pa'o / /
gnyis pa ni /
sems kyi zhes te /
byed pa po dang las su bya ba dang byed pa gsum gyis shes par bya'o / /
sems yul la mngon par 'du byed pa'i sems byung sems pa chos can /
las su bya ba du ma la sems 'jug par byed de /
dge ba'i de dag lung ma bstan dang /
gnas skabs sna tshogs su sems 'jug par byed pa'i phyir /
slob dpon gyis gnas skabs nyer lnga gsungs te /
bde ba dang /
sdug bsngal dang| gnyis ka ma yin pa'i gnas skabs dang /
chung 'bring che gsum gyi gnas skabs dang /
dge mi dge lung ma bstan gyi gnas skabs dang /
thos bsam sgo ma gsum gyi gnas skabs dang /
bslab pa gsum gyi gnas skabs dang /
phyi nang dang gzung 'dzin @# / /
dang /
spang gnyen dang /
mngon du gyur ma gyur dang /
rgyu dang 'bras bu'i gas skabs so / /
gnas skabs de dag la sems g.yo bya byed pa yang sems pa'i las so / /
lnga pa la gnyis /
dri ba dang /
lan no / /
dang po ni /
rnam par shes pa'i zhes so / /
gnyis pa la gnyis /
bsdus te bstan pa dang /
sems sems byung spyi'i rnam gzhag bshad pa'o / /
dang po la gnyis /
mtshan nyid dang dbye ba'o / /
dang po ni /
rnam par zhes te /
yul gyi ngo bo ci rigs pas rab tu phye ba'i rig pa ni sems kyi mtshan nyid do / /
gnyis pa ni byed pa po dang /
lus su bya ba dang byed pa gsum gyis shes par bya'o / /
gtso bo rnam shes chos can /
drug yod da /
gzugs rnam par shes pa nas /
chos rnam par shes pa'i bar rnams su yod pa'i phyir /
gnyis pa la /
sems sems byung gi khyad par gzhan gyis bzhag pa 'thad mi 'thad dpyad pa dang /
'thad pa'i phyogs rnam par bzhag pa'o / /
dang po ni dbus mthar /
de la don mthong rnam par shes / /
de yi khyad par sems las byung zhes pa dang /
de'i 'grel par /
don tsam mthong ni rnam par shes pa'o / /
de'i khyad par 'dzin pa ni sems las byung ba'o / /
zhes dang /
'grel pa bshad du /
tsam zhes bya ba'i sgras ni /
bye brag sel ba'i phyir te /
ngo bo tsam dmigs kyi khyad par ma dmigs so / /
zhes bya ba'i tha tshig go /
zhes sogs kyi don la /
kha cig na re gzugs 'dzin dbang shes gtso bo 'khor gyis gzugs dmigs pa dper byas nas /
gzugs tsam don gyi ngo bo yin la /
gzugs ring thung dang lus mdzes mi mdzes dang /
sngo ser dkar dmar sogs don gyi khyad par ro / /
de la gtso 'khor gnyis kas don gyi ngo bo dang khyad par gnyis ka dmigs pa khyad par med kyang mi 'dra ba'i pa'i khyad par ni /
sems kyi don gyi ngo bor rnag stobs kyis rig cing /
dan gyi khyad par grogs sems byung gi stobs kyis rig la /
sems byung gis de las bzlog ste rig pa yin no zhes zer to / /
don gyi ngo bo khyad par dmigs ma dmigs zhes pa'i don de snang mi snang gi khyad par la dbye na ni /
dbang shes gtso 'khor gnyis ka gzung yul la sgrub 'jug yin pas /
gnyis ka la ngo bo dang khyad par gnyis ka snang dgos la /
sgrub 'jug yin yang gcig la snang la cig shos la mi snang na /
gzugs 'dzin dang sgra 'dzin ltar dmigs pa mtshungs pa mnyam par 'gyur ro / /
snang mi snang gi khyad par mi yin gyi /
nges ma nges kyi khyad par yin no / /
zhe na /
rang nyid kyis nges ma nges la byed na /
rtog med kyi shes pa la gtso 'khor bzhag tu med par 'gyur la /
nges shes skyed nus pa dang mi nus pa'i khyad par la byed na /
gzugs 'dzin dbang shes kyi gzugs mdzes pa mthong ba'i tshe /
gzugs mdzes so snyam pa'i nges shes de de'i 'khor sems byung des skyed la /
gtso bo dbang shes des mi skyed pa rnam pa thams cad du bzhag mi nus shing /
de bzhin du gzugs so snyam pa'i nges shes 'khor sems byug gis mi skyed pa khas blangs mi nus pa'i phyir ro / /
nges shes spyir skyed nus mi nus kyi khyad par tsam ma yin gyi sman dang sbyar ba'i btung bas nad zhi ba sman dang 'grogs pa'i @# / /
stobs kyis yin gyi /
rang stobs kyis ma yin pa ltar /
sems kyis don gyi khyad par la des pa skyed pa sems byung dang 'grogs pa'i stobs kyis yin la /
sems byung gis don gyi ngo bo la nges pa skyed pa yang sems dang 'grogs pa'i stobs kyis yin no zhe na /
sems dang sems byung ngo bo thad du khas blangs nas /
rang stobs kyi gzhan gyi sgo nas khyad par 'byed pa de la 'dri bar bya ste /
de gnyis phan tshun gcig gis cig shos la phan btags pa'am /
ma btags phyi ma ltar na /
don gzhan de dang 'grogs pa'i stobs kyis 'bras bu nges shes skyed dgas pa 'gal la /
dang po ltar na /
dus mnyam mam /
mi mnyam /
mi mnyam na /
dus mtshungs nyams par 'gyur ro / /
dus mnyam na /
don gzhan dus mnyam phan tshun gcig gis gcig la khyad par mi 'dra ba skyed pa rtag dngos khas len pa'i lugs yin pas /
rigs pa dang 'gal ba'i phyir /
rang nyid kyis skyed pa ma yin gyi /
'on te tshogs pa snga ma'i stobs kyis de ltar skyed pa yin no zhe na /
'o na mig shes mngon gyur skyes ma thag gi skad cig dang po de la gtso 'khor gyi khyad par bzhag tu med par thal /
de ltar dngos su skyed pa'i rang gi tshogs pa snga ma med pa'i phyir /
gzhan yang /
ngo bo dang khyad par rig ma rig ngas shes skyed pa dang mi skyed pa la ltos na /
snar la ma nges pa'i sems sems byung la gco 'khor gyi khyad par bzhag ma nus par 'gyur ro / /
dpe dag pa las /
de yi khyad par sems las byung /
zhes 'byung gi /
don gyi khyad par zhes 'den pa dpe ma dag pa'o / /
sngar bshad pa'i sems sems byung gi khyad par de dag ni /
gzhung gis dngos bstan la zhib tu ma brtags pa yin pas bzhag par dka'o / /
ngo bo gcig dang tha dad kyi khyad par ni 'og tu 'chad par 'gyur ro / /
gnyis pa ni /
nges na sems pa gang zhe na /
sems mngon par 'du byed pa yid kyi las de zhes pa dang /
dran pa gang zhes na /
'dris pa'i dngos po la sems kyi brjod pa med pa zhes sogs gtso bo gzung 'dzin dbang shes lta bu /
yul la so sor rnam rig pa'o / /
zhes pa ltar /
nges shes skyed pa la ltos pa ma yin gyi /
gzugs la dmigs pa tsam gyis rab tu phye ba yin la /
de'i 'khor sems byung rnams ni /
gzugs la dmigs pa gzhir byas nas /
de la sems g.yo bar byed pa sogs byed las dang /
sngar rtogs zin gyi yul ma brjod pa sogs khyad par mi 'dra ba re re'i sgo nas shes par bya'o / /
des na /
yul de nyid la dmigs pa tsam gyis rab tu phye zhing khyad par gzhan gyi sgo nas bzhag dgos pa ma yin pa'i rig pa /
gtso bo sems dang /
yul de nyid la dmigs pa gzhir byas nas /
byed las kyi lag rjes sogs khyad par chos gzhan gyi ldog pa'i sgo nas yul la 'jug pa'i rig pa sems byung ngo / /
khyad par de dag kyang sems byung gi dbye ba 'chad pa'i skabs kyi gzhung rnams la zhib tu bltas pas shes par 'gyur ro / /
'di dag la brjod par bya ba mang ste /
de tsam las mi spros so / /
gnyis pa khams kyi mtshan nyid la gsum /
dbang po'i khams drug gi mtshan nyid dang /
yul gyi khams drug dang /
rnam par shes @# / /
pa'i khams drug gi mtshan nyid do / /
dang po la gnyis /
mig gi khams kyi mtshan nyid dang /
lhag ma rnams de brten nas shes par bstan pa'o / /
dang po la gnyis /
dri ba dang lan no / /
dang po ni /
mig gi zhes so / /
gnyis pa ni /
mig gang gis zhes te /
mig gi rnam par shes pa'i nyer spyod bdag rkyen gnas kyi sgo nas 'dzin pa'i gzugs can dang bsdus pa ni /
mig gi khams kyi mtshan nyid do / /
mig gi khams la bzhir yod de /
'das pa'i mig gis gzugs mthong zin par dang /
da ltar ba'i mig gis gzugs la blta bzhin pa dang /
'das da ltar gyis bsdus pa'i mngon gyur gyi mtshan nyid gnyis dang /
mig rang gi rigs 'dra skyed par byed pa'i rgyu mthun gyi sa bon dang /
de nyid bde 'gro dang ngan 'gro'i gnas skabs su 'grub par byed pa'i rnam smin gyi sa bon te /
da ltar ba dang 'das pa'i sa bon gyis bsdus pa gnyis su yod pa'i phyir /
gnyis pa ni /
mig gi khams kyi zhes te /
rna ba'i khams la sogs pa lhag ma rnams kyis mtshan nyid kyang snga ma la brten nas shes par bya ste /
nyan shes pa dag rkyen gnas kyi sgo nas 'dzin pa'i zhes sogs dang /
'das da ltar gnyis mngon gyur gyi mtshan nyid dang /
da ltar ba dang 'das pa'i sa bon gnyis kyis sa bon gyi mtshan nyid shes par bya ba'i phyir /
gnyis pa la gnyis /
gzugs kyi khams kyi mtshan nyid dang /
lhag ma rnams de dang 'dra bar shes par bya ba'o / /
dang po la gnyis /
dri ba dang lan no / /
dang po ni /
gzugs kyi zhes so / /
gnyis pa ni /
mig gang gis zhes te /
mig shes kyis bsdus pa'i nyer spyod dmigs pa'i sgo nas 'dzin pa'i gzugs can gzugs kyi khams kyi mtshan nyid /
de la yang gnyis su yod de /
'das da ltar gyis bsdus pa yul can gyis sgo nas mtshon pa dang /
da la dbang byed rgyu'i sgo nas mtshon ba rnams su yod pa'i phyir /
gnyis pa ni /
gzugs kyi khams kyi zhes te /
lhag ma rnams kyang snga ma ltar shes par bya ste /
nyan shes dmigs pa'i sgo nas 'dzin pa sogs dang /
yul can gyi sgo nas mtshon pa dang /
rgyu'i sgo nas mtshon pas shes par bya ba'i phyir /
gsum pa la gnyis /
mig gi rnam par shes pa'i khams kyi mtshan nyid dang /
lhag ma rnams de la brten nas shes par bya ba'o / /
dang po la gnyis /
dri ba dang lan no / /
dang po ni /
mig gi zhes so / /
gnyis pa ni /
rten mig dang zhes te /
bdag po'i rten mig dang dmigs pa gzugs la brten nas gzugs su snang ba'i rnam rig /
mig gi rnam par shes pa'i khams kyi mtshan nyid /
mig gi rnam shes kyi khams la du mar dbyer yod de /
rten dang dmigs pas mtshon pa'i mngon gyur gyi bsdus pa dang /
da ltar ba dang 'das pa'i sa bon gyis bsdus pa rnams su yod pa'i phyir /
gnyis pa ni /
mig gi zhes te /
bdag rkyen rna ba dang /
dmigs rkyen sgra la brten nas sgra thos pa'i rnam rig /
rna ba'i rnam par shes pa'i khams kyi mtshan nyid sogs dang /
re re la yang mngon gyur dang /
sa bon gyis bsdus pa du ma yod par shes par bya ba'i phyir /
gsum pa la gnyis /
dri ba dang lan no / /
dang po ni /
skye mched kyi zhes so / /
gnyis pa ni /
de ni zhes te /
rnam shes ma @# / /
'ongs pa skye ba'i sgo byed pas rab tu phye ba skye mched kyi mtshan nyid dang /
de yang khams la brten nas /
ji ltar mthun mthun du sbyar ba bya ste /
ma 'ongs pa'i rnam par shes pa'i bdag rkyen gyi sgo nas brten pa gyur pa zhes sogs dang /
yul gyi skye mched la /
gzugs gang dag mig gis mthong bar 'gyur ba zhes sogs dang /
de la mig gi skye mched dbang byed par 'gyur ba zhes sogs sbyar bar bya ba'i phyir /
mdor na mig gi dbang po de nyid mig shes 'das pa dang /
da ltar ba'i rten byed pa'i cha nas mig gi khams dang /
de la mngon gyur dang /
sa bon gyis bsdus pa gnyis dang /
mig shes ma 'ongs pa skye ba'i sgo byed pa'i cha nas skye mched du shes par bya'o / /
lnga pa mtshan gzhi so so'i rnam gzhag la gnyis /
dngas dang /
zhar las byung ba'o / /
dang po la gnyis /
rgyas par bshad pa dang /
don bsdu ba'o / /
dang po la gsum /
phung po'i rnam gzhag dang khams dang skye mched kyi rnam par bzhag pa'o / /
dang po la lnga /
gzugs kyi phung po'i rnam gzhag dang /
tshor ba dang /
'du shes dang /
'du byed dang /
rnam par shes pa'i phung po'i rnam par bzhag pa'o / /
dang po la gnyis /
dri ba dang lan no / /
dang po ni /
gzugs kyi zhes so / /
gnyis pa la gnyis /
bstan pa dang bshad pa'o / /
dang po ni /
gzugs gang yin pa zhes te /
gzugs kyi phung po chos can /
du mar dbyer yod de /
rgyu gzugs 'byung ba chen po bzhi dang /
'bras gzugs bcu gcig rnams yod pa'i phyir /
rgyu gzugs dang 'bras gzugs gnyis su phye ba ni /
btsun pa sangs rgyas lha sogs gzugs brnyan thams cad 'byung ba tsam du 'dus pa dgag pa sogs kyi ched du'o / /
'dir kha cig rnal 'byor spyod pa pa rnams kyis gzugs phung gi rnam gzhag mdzad pa ni /
phyir rol gyi don la mngon par zhen pa kha cig drang ba'i don du mdo las gsungs pa'i rnam gzhag 'chad pa yin gyi /
rang lug la gzugs khas len pa ma yin no zhes zer pa ni /
phyin ci log 'ba' zhig yin te /
phung po lnga rang lugs la khas mi len pa'i sems tsam pa mkhas pa su yang mi srid pa'i phyir ro / /
yang kha cig /
sems tsam pas tha snyad du phyi rol gyi don khas len pa yin no zhes pa yang legs par bshad pa ma yin te /
gzugs 'dzin rjes tha dad bkag pa'i sga nas don dam pa'i bden pa bzhag dgos la /
don dam 'jal ba'i ched mas tha snyad pa'i tshad ma'i gzhal bya sun 'byin pa dang /
tha snyad pa'i tshad mas don dam pa'i tshad ma'i gzhal bya sun 'byin par 'dod pa de 'dra ni /
grub mtha' smra ba bzhi po su gang gis kyang mi 'dod pa'i phyir ro / /
yang kha cig /
sems tsam pas gzugs khas len yang shes par khas len to zhes zer ba yang ngo mtshar te /
shes pa yin pa'i dpag tshad dang /
rgyang grags sogs kyi yul thag nye ring yod pa ni sngon med pa zhig go /
des na gzugs yod kyang shes pa las /
rdzas gzhan du med pa dang /
shes par khas len mi dgos pa'i rnam gzhag sogs ni gzhan du bshad zin pa las shes par bya'o / /
'bras gzugs la bya ba byed pa'i tshul @# / /
bzhir nges pa'i phyir /
'byung ba bzhir nges la /
'bras gzugs sna tshogs 'grub na sra ba sogs de dang de'i rnam par 'byung bas na /
'byung ba dang gnas pa tha grub che ba dang /
yod pa r+ya che ba dang /
brten pa btos che ba chen po zhes bya'o / /
'byung 'gyur la bya ba byed tshul ni /
bskyed pa dang /
brten pa dang /
gnas pa dang /
ston pa dang /
'phel bar byed pa'o / /
rnam grangs gzhan yang /
'byung ba'i rgyu dang /
'dug pa'i rgyu dang /
rjes su 'gyur ba'i rgyu dang /
gnas par byed pa'i rgyu dang /
'phel bar byed pa'i rgyu zhes kyang bya'o / /
gnyis pa la gnyis /
rgyu gzugs bshad pa dang /
'bras gzugs bshad pa'o / /
dang po la gnyis /
dri ba dang /
lan no / /
dang po ni /
'byung ba chen po zhes so / /
gnyis pa la gnyis /
mtshon bya'i dbye ba dang /
mtshan nyid do / /
dang po ni /
sa'i zhes dang /
gnyis pa ni /
sa'i khams zhes so / /
dri ba dang lan gnyis gnyis kyis shes par bya'o / /
mtshan nyid ni rim pa bzhin du /
sra zhing 'thas pa dang /
brlan zhing gsher ba dang /
tsha zhing bsreg pa dang /
yang zhing g.yo ba ste /
ngo bo dang byed las gnyis gnyis kyis shes par bya'o / /
gnyis pa la gnyis /
dbye ba dang so so'i mtshan nyid do / /
dang po la gnyis /
dri ba dang lan no / /
dang po ni /
rgyur byas pa'i zhes so / /
gnyis pa ni /
mig gi dbang po zhes sogs te /
'bras gzugs chos can /
bcu gcig yod de /
dbang po gzugs can pa lnga dang /
de'i gzung yul lnga dang /
chos kyi skye mched pa'i gzugs rnams su yod pa'i phyir /
reg pa'i phyogs gcig 'byung bas bsdus pa'i reg bya las logs su bkar ba'o / /
gnyis pa la gsum /
yul can dbang po lnga dang /
yul lnga dang /
chos kyi skye mched pa'i gzugs so / /
dang po la lnga yod pa'i dang po mig gi dbang po bshad pa la gnyis /
dri ba dang /
lan no / /
dang po ni /
mig gi zhes so / /
gnyis pa ni /
'byung ba zhes te /
mig gi dbang po chos can /
rgyu med dang mi mthun pa'i rgyu las skye ba ma yin te /
rang rgyu 'byung ba chen po bzhi'i skal mnyam gyi rgyu las skyes pa'i phyir /
byed las khyad par can dang ldan te /
mig gi rnam par shes pa'i rten bdag po'i rkyen byed pa'i phyir /
ngo bo khyad par can dang ldan te /
me long drVangs pa'i nang du bzhin gyi gzugs brnyan snang ba bzhin du kha dog sogs kyi gzugs brnyan 'char du rung ba'i gzugs dang bas bsdus pa yin pa'i phyir /
snga ma gzugs can mtha' dag 'byung bar 'dod pa'i log rtog sel ba'i mtshan nyid kyi zung dang /
phyi ma gnyis kyi rigs mi mthun sel te /
rim pa bzhin du dbang po gzugs can gzhan dang yid kyi dbang po las /
par du byas pa'o / /
gnyis pa rna ba'i dbang po la gnyis /
dri ba dang| lan no / /
dang po ni /
rna ba'i zhes so / /
gnyis pa ni /
'byung ba zhes te /
rna ba'i dbang po chos can /
khyad chos gsum gyis shes par bya ste /
rgyu'i khyad par dang /
yul can gyi sgo nas byad las kyi khyad par dang /
rang gi ngo bo'i khyad par gsum gyis shes par bya ba'i phyir /
log rtog dang rigs mi mthun sel tshul snga ma lnga ltar 'di dang 'og ma rnams la yang shes par bya'o / /
gsum pa sna'i dbang po la gnyis /
dri ba dang /
lan no / /
dang po ni /
sna'i zhes so / /
gnyis pa ni /
'byung ba zhes te /
@# / /
sna'i dbang po chos can /
khyad chos gsum gyi mtshon nus te /
rgyu dang yul can dang ngo bo'i khyad par gyis mtshon nus pa'i phyir /
gong 'og rnams la yang de ltar sbyar yang chog go /
bzhi pa lce'i dbang po bshad pa la gnyis /
dri ba dang /
lan no / /
dang po ni /
lce'i zhes so / /
gnyis pa ni /
'byung ba zhes te /
skyes bu lhas byin gyi lce'i dbang po mtshan gzhi /
lce'i dbang por mtshon /
rang rgyu 'byung ba bzhi las ske zhing /
lce'i rnam par shes pa'i bdag rkyen byed pa'i gzugs dang ba'o / /
gong 'og rnam la yang de tsam gyis mtshon nus so / /
lnga pa lus kyi dbang po bshad pa la gnyis /
dri ba dang lan no / /
dang po ni /
lus kyi zhes so / /
gnyis pa ni /
'byung ba zhes te /
lus kyi rnam par shes pa'i bdag rkyen du gyur ba'i gzugs can dang ba ni lus kyi dbang po'i mtshan nyid do / /
mdor bsdus na snga ma rnams la yang de tsam gyis mtshon nus so / /
gnyis pa la lnga yod pa'i dang po yul lnga'i nang tshan gyi gzugs bshad pa la gnyis /
dri ba dang /
lan no / /
dang po / /
gzugs zhes so / /
gnyis pa la gnyis /
mtshan nyid dang dbye ba'o / /
dang po ni /
'byung ba chen po zhes te /
sngon po chos can /
don lnga'i ya gyal du gyur pa'i gzugs yin te /
rang rgyu 'byung ba bzhi las skyes shing /
mig shes kyi gzung yul yin pa'i phyir /
log rtog dang rigs mi mthun sel ba lnga ma la brten nas shes par bya'o / /
khyad chos gsum gyis kyang shes par bya ste /
rgyu dang yul can dang ngo bo'i khyad par gsum gyis shes par bya ba'i phyir /
don la dbye na /
dgos pa'i don dang /
brjod bya'i don dang /
rdzas kyi don sogs du ma la 'jug pa las khyad par bya ba'i phyir spyod yul gyi don zhes smos te /
mig dbang las gzugs kyi gzugs brnyan shar bas mig gi dbang po'i spyod yul zhes bya'i /
yul yul can gyis bsdus pa'i gzung yul dang gzung yul can ni ma yin no / /
gnyis pa la gnyis /
rgyas par dbye ba dang /
bsdus te bstan pa'o / /
dang po ni /
'di lta ste zhes te /
mig shes kyi gzung yul du gyur pa'i gzugs chos can /
nyer lnga yod de /
sngon po sogs kha dog rang gi ngo bo'i sgo nas bzhi /
kha dog gi bkod pa dang ji ltar gnas pa'i dbyibs kyi khyad par ring po dang thung du sogs bcu /
phan gnod kyi sgo nas grib ma dang nyi ma sogs brgyad /
mig shes kyi pha ri'i gzugs mthong ba lta bu la dgos pa byed pa'i rten /
mngon par skabs yod pa'i gzugs dang /
byed pa'i ngo bo lus kyi dbyibs khyad par can rnam par rig byed dang /
| rgyan gyi sgo nas bzhag pa nam mkha' kha dog gcig pa rnams su yod pa'i phyir /
ljang khu zhes pa ni /
sngo ser 'dres pa'i khyad par te /
ser po shas chen ljangs ser dang /
sngon po shes che na /
ljang sngon nam /
ljang nag go /
'dir bshad pa'i mngon par skabs yod pa'i gzugs ni /
rnam 'grel las /
snang yang yid la byed pa las /
zhes bshad pa ltar /
mig la sogs pa'i mig shes kyis /
pha ri'i gzugs mthong ba la nges par dgos pa'i bar gyi snang ba ste /
de yang mis shes kyi bzung yul kha dog gis bsdus pa'o / /
phyogs kun nas @# / /
mnyam par snang ba la lha ma bdag steng 'og sogs 'khor yug tu mnyam pa la zlum po'o / /
mtho dman med par snang ba la phyag 'tshal ba dang /
mtho dman can du snang ba la phyag 'tshal ba ma yin pa zhes te /
de dag gi tshig don ni go sla zhing /
rgyas par shes 'dod na /
gzhan las shes par bya'o / /
gnyis pa ni /
de yang zhes te /
mig shes kyi bzung yul du gyur pa'i gzugs chos can /
bzhir 'dus te /
kha dog bzung po yid du 'ong ba dang /
kha dog ngan pa yid du mi 'ong ba dang /
de gnyis ka'i bar mar gnas pa /
de gnyis ka ma yin pa'i kha dog dang rgyang ring po nas dkar po dang sngon po chos gsal ba ltar snang yang /
nye bar gtugs na de ltar med pa kha dog dang 'dra ba sprin dang du ba lta bu 'dus pa'i phyir gnyis pa sgra la gnyis /
dri ba dang /
lan no / /
dang po ni /
sgra gang zha na zhes so / /
gnyis pa la gnyis /
mtshan nyid dang dbye ba'o / /
dang po ni /
'byung ba zhes te /
rna ba'i dbang po'i yul sgra khyad chos gsum gyis shes par bya ste /
rgyu dang yul can dang ngo bo'i sgo nas shes par bya ba'i phyir /
'dir bzung don zhes pa spang bshad pa ltar brtags pa bar shes par bya'o / /
gnyis pa ni sgra chos can /
bcu gcig tu dbyer yod de /
phan gnod kyi sgo nas yid du 'ong ba sogs gsum dang rgyu'i sgo nas zin pa'i 'byung ba chen po'i rgyu las byung ba sogs gsum dang /
bshad cing bstan pa'i sgo nas 'jig rten gyi grags pa sogs gsum dang /
tha snyad kyi sgo nas 'phags pas tha snyad btags pa dang /
'phags pa ma yin pa'i tha snyad gnyis rnams su yod pa'i phyir /
snga ma gsum ni go bar zad la /
bzhi pa ni /
sems can gyi lus su gtogs pa'i 'byung ba las skyes pa lag pa dang ngag gi sgra sogs dang /
lnga pa ni /
chu sgra /
rlung sgra sogs dang /
drug pa ni /
lag pa dang rdza rang phrad pa'i sga sogs dang /
bdun pa ni /
'jig rten gyi tha snyad kyis bsdus pa dang /
brgyad pa ni /
chos thams cad bdag med do zhes ston pa'i sgra dang /
dgu pa ni /
bdag yod par ston pa sogs kyi sgra dang /
bcu pa ni /
mthong ba la mthong zhes pa dang /
ma mthong ba la ma mthong zhes pa'i phyin ci ma log pa'i dgag sgrub kyi tha snyad brgyad dang /
bcu gcig pa ni /
phyin ci log gi tha snyad brgyad do / /
bshad cing bstan pa gsum du yang dbye ste /
'jig rten gyi bshad pa dang /
bstan bcos kyi bshad pa'o / /
phyi ma la phyin ci log ma log gnyis so / /
gsum pa dri lag nyis /
dri ba dang lan no / /
dang po ni /
dri gang zhe na zhes so / /
gnyis pa la gnyis /
mtshan nyid dang /
dbye ba'o / /
dang po ni /
'byung ba chen po zhes te /
dri chos can /
khyad chos gsum gyis shes par bya ste /
rgyu dang yul can dang /
ngo bo gsum gyis sgo nas mtshon par bya ba'i phyir /
mtshan nyid ni /
sna'i shes pa'i bzung yul du gyur pa'o / /
gnyis pa ni /
dril dbye na drug ste /
phan gnod kyi sgo nas dbang po'i 'byung ba che po la phan pa dang gnod pa dang /
phan gnod gang yang mi byed pa'i dri zhim pa sogs gsum dang 'jig rten gyi sgo nas sgog skye'i dri lta bu lhan cig skyes pa dang bdug spos sbyar ba'i dri lta bu sbyar pa las byung ba dang a smra smin pa'i dri lta bur 'gyur pa las byung ba rnams su yod pa'i phyir /
bzhi pa ro la gnyis /
dri ba @# / /
dang lan no / /
dang po ni /
ro gang zhe na zhes so / /
gnyis pa la gnyis /
mtshan nyid dang /
dbye ba'o / /
dang po ni /
ro khyad chos gsum gyis shes par bya ste /
rgyu dang yul can dang rang gi ngo bo gsum gyis mtshan par bya ba'i phyir /
mtshan nyid ni /
lce'i shes pa'i bzung yul du gyur pa'o / /
dbang po'i gzugs don du bshad pa ni /
'dogs pa'i chos gsum ma tshang bas btags ming du shes par bya'o / /
gnyis pa ni /
de yang kha ba zhes te /
rol bcu gnyis su yod de /
rang gi ngo bo'i sgo nas drug /
phan gnod kyi sgo nas yid du 'ongs pa sogs gsum dang /
rten gyi sgo nas lhan cig skyes pa sogs gsum yod pa'i phyir /
dang po drug ni /
rims pa bzhin du /
tig ga'i ro dang /
skyu ru ra'i ro dang /
tshVa ba gsum gyi ro dang /
a ru ra'i ro dang /
lan tshVI ro dang /
bu ram gyi ro lta bu'o / /
phan gnod kyi sgo nas bstan pa go bar zad do / /
tha ma gsum yang rtogs par sla bas ma bris so / /
lnga pa reg bya'i phyogs gcig bshad pa la gnyis /
dri ba dang lan no / /
dang po ni /
'byung ba'i reg bya bshad zin bas reg bya'i phyogs gcig /
'byung 'gyur gyi reg bya gang zhe na zhes pa'o / /
gnyis pa la gnyis /
mtshan nyid dang dbye ba'o / /
dang po ni /
'byung ba chen po zhes te /
'byung 'gyur gyi reg bya gsum gyi sgo nas shes par bya ste| rgyu dang yul can dang rang gi ngo bo gsum gyis mtshan par bya ba'i phyir /
log rtog dang rigs mi mthun sel ba'i mtshan nyid ni /
dbang po la bshad pa ltar shes par bya'o / /
mtshan nyid ni /
'du shes kyi bzung yul gang zhig /
sra ba sogs bzhi'i sgo nas rtogs par bya ba ma yin pa'o / /
gnyis pa ni 'byung 'gyur gyi reg bya nyer gnyis yod de /
dVangs ma dang dVangs ma ma yin pa'i gnas skabs /
dbang po dang sprad bzod pa dang /
sprad bzod dka' ba 'jam rtsub dang /
'degs sla ba dang dka' pa'i sgo nas yang lci dang srin bal ltar nem nem por snang ba mnyen pa nyid dang 'dus 'khregs dang 'dus 'khregs ma yin pa'i gnas skabs btsir ba na sra ba ma yin pa'i bal gyi reg bya lta bu dang /
btsir na zhum par mi 'gyur ba lcags kyi reg bya lta bu /
lhod pa nyid dang lhod pa ma yin pa nyid dro ba 'dod pa skye ba'i reg bya'i khyad par grang ba dang zas dang btung ba don gnyer skyed pa'i rlung khams dang /
mi'i khams shas cher 'phel ba las byung ba bkres skom dang 'grangs par zos shing ngoms par 'thungs pa na des tshim pa'i reg bya tshim pa dang khams ma snyoms pa'i gnas skabs kyis tshim pa yang yod do / /
lus kyi stobs rgyas shing tshon po'i gnas skabs kyi reg bya dang /
lus ring ba'i gnas skabs kyi reg bya nyams yod pa dang /
nyams chung ba dang /
bsdu ba lta na nyes par zos pas 'khrugs pa'i gnas skabs dang /
'jig rten gyi grags pa ltar na /
gnad du bsnun pa las re sheg sems sems byung gi 'jug pa 'gags pa'i gnas skabs skyed pa'i reg bya brgyal ba dang brgyal ba skyed pa'i reg bya la brgyal pa zhes btags so / /
khrag la gnod pas mi bzod pa'i skabs kyi reg bya g.ya' ba dang chu dangs 'dus pa las byung ba'i reg bya'i khyad par 'grel pa dang nad gsum cha mi @# / /
mnyam pa'i gnas skabs kyi reg bya dang /
na tshod gtugs pa'i gnas skabs kyi reg bya dang /
gnad gcod pa'i gnas skabs kyi reg bya na ba dang rga ba dang 'chi ba dang bya ba la rtsal grags pas lus las su mi rung ba'i skabs kyi reg bya dang /
de dang bral ba'i lus brtas pa'i reg bya ngal ba dang /
ngal bsos pa dang lus stobs che zhing lus kyi mdangs bzang ba'i gnas skabs kyi reg bya spungs che ba'i mdor na 'byung 'gyur gyi reg bya nyer gnyis yod de /
reg bya 'jam pa nas spungs che ba'i bar rnams yod pa'i phyir ces pa'o / /
gsum pa chos kyi skye mched pa'i gzugs bshad pa la gnyis /
dri ba dang /
lan no /
dang po ni /
chos kyi zhes so / /
gnyis pa la gnyis /
grangs kyi dbye ba dang /
gsal ba'i dbye ba'o / /
dang po ni /
de ni zhes te /
chos kyi skye mched pa'i gzugs lnga yod de /
bsdus pa las gyur pa sogs lnga yod pa'i phyir /
gnyis pa ni /
rigs pa gzugs la yod kyis shes pas cha dang char phye bas yid ches kyi yul du rdul phra rab snang ba ni /
bsdus pa las gyur pa zhes bya'o / /
'byung ba yod na gzugs su gdags pa yod la /
de yod na rdul phra rab tu gdags pa 'byung bas /
rdul phran gyi tha snyad 'di ni mthar 'byung ba la brten nas byung bas 'byung 'gyur zhes bya'o / /
kha dog bzhin du 'byung bas phan gdags pa la brten nas byung ba ma yin no / /
mngon par skabs yod pa dang /
yang dag par blangs pa las byung ba gnyis la yang /
'byung 'gyur du 'jog tshul de dang 'dra bar shes par bya'o / /
mngon par skabs yod pa ni yid shes kho na la par gyi snang bskya sang seng lta bur snang ba sogs /
yang dag par blangs pa las byung ba ni so sor thar pa'i sdom pa'i bsdus pa dang /
sdom pa ma yin pa dang /
bar mas bsdus pa'i rnam par rig byed ma yin pa'i gzugs zhes snyad pa ste /
rang kun nas slong ba'i kun slong gzhan gyi blo yul du rig par mi byed pas rnam par rig byad ma yin pa zhes bya la /
bye brag smra ba gzugs can rdzas grub tu 'dod kyang /
slob dpon dbyig gnyen gyis gzugs can dge ba dang mi dge bar 'dod pa ni /
sh+'.kya'i sras po'i lugs las 'das pa'o zhes bshad pa ltar /
'dir khas blangs par bya'o / /
so thar gyi sdom pa lta bu ni /
rang rgyu 'byung ba las skyes shing /
zag bcas kyi ting nge 'dzin las byung ba bsam gtan gyis dom pa dang /
zag med kyi ting nge 'dzin las byung ba zag med kyi sdom pa ni 'og nas shes par bya'o / /
kun brtags pa ni /
mi sdug pa sgom pa'i yid la gsal bar snang ba'i keng rus kyi gzugs brnyan sogs so / /
dbang 'byor pa ni /
zad par sa sogs pa'i ting nge 'dzin gyi yul du gsal bar snang ba'i sa chu sa'i gzugs brnyan te /
'khrul pa dang bral ba rnams la gzugs brnyan du snang ba sngar bshad pa ltar ro / /
'di dag kyang /
'byung ba dmigs yul byas pa las de ltar snang ba 'gyur ba'i phyir /
'byung 'gyur zhes btags so / /
chos kyi skye mched pa'i gzugs lngar yod de /
phyi rol gyi gzugs thogs bcas la zhig pa dang /
thogs med la zhig pa dang /
gzugs su btags pa blangs pa las byung ba dang /
mi sdug pa sgom pa dang /
rnam thar gyi ting nge 'dzin la snang ba'i gzugs gnyis rnams su yod pa'i phyir /
gnyis ba tshor ba'i phung po'i rnam gzhag la gnyis /
dri ba dang /
lan no / /
@# / /
dang po ni /
zhes so / /
gnyis pa la gsum /
rgyas par dbye ba dang /
rten gyi sgo nas bsdus te bstan pa dang /
spang gnyen gyi sgo nas dbye ba'o / /
dang po la grangs kyi dbye ba drug tu bsdus pa dang /
gsal ba'i dbye bas so drug tu bstan pa'o / /
dang po ni /
tshor ba'i zhes te /
tshor ba'i phung po rten gyi sgo nas drug tu 'dus te /
mig gi 'dus te reg pa las byung ba'i tshor phung sogs drug tu nges pa'i phyir /
gnyis pa la gsum /
gnas rgyas pa'i sgo nas bco brgyad du dbye ba dang /
de nyid lus sems kyi rten gyi sgo nas drug tu bsdu pa dang /
spang gnyen gyi sgo nas bcu gnyis su dbye ba'o / /
dang po ni /
mig gi zhes pa nas /
rung ste zhes pa'i bar ro / /
gnas rgyas pa'i sgo nas tshor ba bco brgyad du dbyer rung ste /
mig la brten pa'i tshor ba gsum gyi bar rnams su yod pa'i phyir /
'dus pa ni /
yul dbang rnam shes gsum 'dus pa dang /
de la brten pa'i reg pa'i rkyen gyi tshor ba zhes so / /
rung snga ma gsum ni /
mig la brten pa'i tshor bar mtshungs pa'i don yin la /
lhag ma rnams kyang de la brten nas shes par bya'o / /
gnyis pa ni /
bde ba lus kyi zhes pa nas /
sems kyi yang rung zhes pa'i bar te /
rten gyi sgo nas tshor pa drug tu yang 'dus pa'i phyir /
lus tshor gsum /
sems tshor gsum du yang 'dus pa'i phyir /
gsum pa ni /
bde ba zang zing dang bcas pa zhes pa nas /
mngon par 'byung ba'i brten pa yang rung zhes pa'i bar te /
tshor ba de la spang gnyen gyi sgo nas bcu gnyis su dbyer rung ste /
'jig rten las 'das pa'i spang bya dang gnyen po'i dbang du byas pa'i tshor ba drug /
'jig rten pa'i lam gyi spang bya dang gnyen po'i dbang du byas pa'i tshor ba drug rnams su yod pa'i phyir /
spang gnyen gyi don ni 'chad par 'gyur ro / /
gnyis pa la gnyis /
lus tshor dang /
sems kyi tshor ba'o / /
dang po la gnyis /
dri ba dang lan dong dang po ni /
lus kyi tshor ba gang zhe na zhes pa'o / /
gnyis pa ni /
rnam par zhes te /
mig shes 'khor gyi tshor ba chos can /
lus kyi tshor ba zhes bya ste /
bdag rkyen dbang po gzugs can pa la brten pa'i tshor ba yin pa'i phyir /
gnyis pa la gnyis /
dri ba dang /
lan no / /
dang po ni /
sems kyi tshor ba gang zhe na zhes pa'o / /
gnyis pa ni /
yid kyi zhes te /
gzugs la dmigs pa'i yid shes 'khor gyi tshor ba chos can /
sems kyi tshor ba zhes bya ste /
bdag rkyen yid dbang la brtan pa'i shes pa'i 'khor du byung zhing /
rnam smin dngos brtags ci rigs pa 'dis myong bar byed pa'i myong byed pas rab tu phye ba'i rigs pa yin pa'i phyir /
gsum pa la gnyis /
'jig rtan las 'das pa'i spang gnyen gyi dbang du byas ba dang /
'jig rten pa'i spang gnyen gyi dbang du byas pa'o / /
dang po la gnyis /
spang bya dang /
gnyen po'o / /
dang po la gnyis /
dri ba dang /
lan no / /
don ni zang zing dang bcas pa'i tshor ba gang zhe na zhes pa'o / /
gnyis pa ni /
lus nyer len gyi phung po la sred pa dang mtshungs par ldan pa'i tshor ba chos can /
zang zing dang bcas pa'i tshor ba zhes bya ste /
'khor bas bsdus pa'i mi 'dod pa'i zang zing sna tshogs skyed par byed pa'i lhan cig byed rkyen sred pa dang mtshungs ldan gyi tshor ba yin pa'i phyir /
gnyis pa la @# / /
gnyis /
dri ba dang /
lan ni / /
dang po ni /
zang zing med pa zhes so / /
gnyis pa ni /
de'i zhes te /
bdag med mngon sum du rtogs pa'i yid kyi shes pa dang mtshungs ldan gyi tshor ba chos can /
zang zing med pa'i tshor ba zhes bya ste /
tshor ba gang zhe na /
bdag 'dzin gyi sa bon la dngos su gnod pa'i rnam shes dang mtshungs par ldan pa'i phyir /
gnyis pa la gnyis /
spang bya dang /
gnyen po'o / /
dang po la gnyis /
dri ba dang ldan no / /
dang po ni /
zhen pa brten pa'i tshor ba gang zhe na zhes pa'o / /
gnyis pa ni /
'dod pa'i zhes te /
gzugs sdug pa sogs la lhag par chags pa dang /
mtshungs ldan gyi tshor ba chos can /
zhen pa brten pa'i tshor ba yin te /
ngan 'gro'i sdug bsngal sogs skyed pa'i 'dod yin la chags pa dang mtshungs ldan gyi tshor ba yin pa'i phyir /
gzugs sdug pa sogs skyas bu 'dod pa can gyis 'dod par bya ba yin pas na 'dod pa dngos su yon tan ma yin yang 'dod ldan gyis yang dang yang du brten par byed pa yon tan dang chos mtshungs pas yon tan zhes bya'o / /
gnyis pa la gnyis /
dri ba dang ldan no / /
dang po ni /
mngon par 'byung ba brten pa'i tshor ba gang zhe na /
zhes pa'o / /
gnyis pa ni /
da dang mi ldan pa'i zhes te /
bsam gtan dang po'i dngos gzhis bsdus pa'i yid shes dang mtshungs ldan gyi tshor ba chos can /
mngon par 'byung ba brten pa'i tshor ba zhes bya ste /
tshor ba gang /
'dod pa la chags pa dang bal ba'i bsam gtan gyi dngos gzhis bsdus pa yin pa'i phyir /
rjes mthun pa ni /
bsam gtan dang po'i nyer bsdegs kyis bsdus pa'o / /
'di dag ni tshor ba'i stobs kyis sred pa 'dren par byed pas dang por 'jig rten pa'i lam gyis tshor ba la chags bral bsgom pa dang /
de nas 'jig rten las 'das pa'i lam gyi tshor ba'i rkyen gyis byung ba'i sred pa spong ba'i don du bshad pa yin no / /
gsum pa 'du shes kyi phung po'i rnam gzhag bshad pa la gnyis /
dri ba dang /
lan no / /
dang po ni /
'du shes kyi zhes so / /
gnyis pa la gnyis /
dbye ba dang /
dmigs pa'i sgo nas phye ba drug so so'i mtshan nyid do / /
dang po la gnyis /
drug tu bsdu ba dang /
bcu gnyis su dbye ba'o / /
dang po ni /
'du shes kyi zhes te /
'du shes kyi phung po drug tu nges te /
'chad 'gyur drug tu nges pa'i phyir /
gnyis pa la gnyis /
rten gyi sgo nas drug tu dbye ba dang /
dmigs pa'i sgo nas drug tu dbye ba'o / /
dang po ni /
mig gi zhes pa nas 'du shes te zhes pa'i bar ro / /
'du shes kyi phung po chos can /
rten gyi sgo nas drug tu yod de /
mig gi 'dus te reg pa las byung ba'i 'du shes sogs drug tu yod pa'i phyir /
ces lhag ma dang bcas pa'i tshig smos pa ni dmigs pa'i sgo nas dbye ba rnams kyang snga ma rnams kyi nang du 'dus pa'i shes pa'i ched du yin no / /
gnyis pa ni /
gang gis zhes te /
mtshan ma dang bcas pa dang /
| mtshan ma med pa'i 'du shes dang /
chung ngu dang rgya chen por gyur pa'i 'du shes dang /
tshad med pa dang ci yang med do snyam pa'i 'du shes rnams su yod pa'i phyir /
gnyis pa la drug gi dang po mtshan ma dang bcas pa'i 'du shes la gnyis /
dri ba dang lan no / /
dang po ni /
mtshan ma zhes so / /
@# / /
gnyis pa ni /
tha snyad la zhes te /
mtshan ma dang bcas pa'i 'du shes la gsum yod de /
ming don gyi 'brel ba mkhas pa'i 'du shes /
'dus byas mi rtag pa sogs la dmigs pa'i 'du shes /
dmigs rnams gsal ba'i 'du shes rnams yod pa'i phyir /
gnyis pa mtshan ma med pa'i 'du shes la gnyis /
dri ba dang /
lan no / /
dang po ni /
mtshan ma med pa'i zhes te /
mtshan ma med pa'i 'du shes la gsum yod de /
snga ma gsum las log pa sgro btags ming gi mtshan ma med pa brda la ma byang ba'i byis pa'i 'du shes lta bu dang /
'dus byas dong yi mtshan ma med pa don dam pa'i bden pa la mngon sum du mnyam par bzhag pa'i 'du shes dang /
dmigs rnam gsal ba'i mtshan ma med pa srid rtse la snyoms par zhugs pa'i 'du shes rnams su yod pa'i phyir /
gsum pa chung ngu'i 'du shes gnyis /
dri ba dang /
lan no / /
dang po ni /
chung ngu'i zhes so / /
gnyis pa ni /
gang gis zhes te /
bsam gtan gyi nye re bsngogs tsam yang skye ma myong ba'i 'dod pa'i so skye tha mal pa'i brgyud kyi 'du shes ni /
chung ngu'i 'du shes zhes bya ste /
khams gong ma las tshor thung zhing nyon mongs mang la 'byor pa dman zhing snod kyang dmar ba'i 'du shes yin pa'i phyir /
yang na /
'dod pa la dmigs pa'i 'du shes la chung ngu'i 'du shes zhes bya'o / /
bzhi pa rgya chen po'i 'du shes la /
dri ba dang /
lan no / /
dang po ni /
rgya chen por zhes so / /
gnyis pa ni /
gang gis zhes te /
gzugs kyi khams shes pa'i 'du shes ni /
rgya chen por gyur pa'i 'du shes zhes bya ste /
gzugs khams 'dod pa las nyon mongs nyung zhing yon tan ches rgya che bas de ltar bsnyad pa'i phyir /
gzugs khams pa'i rgyud kyi 'du shes la yang sbyar du rung ngo / /
lnga pa tshad med pa'i 'du shes la gnyis /
dri ba dang /
lan no / /
tshad med pa'i zhes so / /
gnyis pa ni /
gang gis zhes te /
nam mkha' mtha' yas skye mched dang /
rnam shes mtha' yas skye mched la dmigs pa'i 'dus shes ni /
tshad med pa'i 'du shes zhes bya ste /
nam mkha' ltar mtha' yas se snyam pa dang /
de ltar sems pa'i rnam shes de nyid kyang /
mtha' yas so snyam pa la dmigs pa'i 'du shes yin pa'i phyir /
dmigs pa de nyid la dmigs pa'i 'du shes kyang tshad med pa'i 'du shes zhes bya'o / /
dmigs pa phyir 'gro bar mthun pa dang /
tha' yas so snyam pa'i 'dzin stangs mthun pas gcig tu bsdus so / /
drug pa ci yang med pa'i 'du shes la gnyis /
dri ba dang lan no / /
dang po ni /
ci yang med ces so / /
gnyis pa ni /
gang gis zhes te /
de'i 'og tu rnam mkha' dang rnam shes tsam du yang bzung du med pas bzung bya ci yang med do snam pa'i 'du shes dang /
de la dmigs pa'i 'du shes kyang ci yang med pa'i 'du shes zhes bya ste /
bzung bya ci yang med do snam pa dang /
de ltar 'du shes pa la dmigs pa'i 'du shes yin pa'i phyir /
bzhi pa 'du shes kyi phung po'i rnam gzhag la gnyis /
dri ba dang lan no / /
dang po ni /
'du byed kyi zhes so / /
gnyis pa la gnyis /
mdor bstan /
rgyas bshad do / /
dang po la gnyis /
mtshan gzhi'i gtso bo bstan pa @# / /
dang /
mtshan gzhi ma lus bar bsdus te bstan pa'o / /
dang po la gnyis /
dngos dang /
gtso bor bsgrub pa'o / /
dang po ni /
sems dpa'i tshogs zhes te /
dge mi dge sogs kyi las mngon par du byed pa'i sems byung sems pa chos can /
drug tu dbyer yod de /
mig gi 'dus te reg pa las byung ba'i sems pa sogs drug yod pa'i phyir /
gnyis pa la gnyis /
sems byung gzhan rnams kyi sngon du 'gro ba'i tshul dang /
ldan min 'du byed kyi sngon du 'gro ba'i tshul lo| |dang po ni /
gang gis zhes te /
sems byung rnams yul la 'jug pa la sems dpa' gtso bo zhes bya ste /
dad sogs dge ba dang /
chags sogs nyon mongs rnams yu la la 'jug pa na /
sems pas mngon par 'dus byas pa'i dbang gis rab tu phye ba yin pa'i phyir /
gnyis pa ni /
gnas skabs kyi zhes te /
ldan pa ma yin pa'i 'du byed kyang sems pas mngon par 'dus byas pa la rag las te /
gzugs dang sems sems byung gi gnas skabs la btags pa'i ldan min 'du byed la /
'du byed kyi phung po zhes pa yang /
sems pas 'dus byas pa'i dbang gis tha snyad de ltar thob pa'i phyir /
gnyis pa ni /
de ltar na zhes te /
'du byed kyi phung po la du mar dbyer rung ste /
sems pa dang tshor ba dang 'dus shes ma gtogs pa'i sems byung rnams dang ldan min 'du byed rnams su yod pa'i phyir /
gnyis pa rgyas par bshad pa la gnyis /
mtshungs ldan gyi 'du byed bshad pa dang /
ldan min 'du byed bshad pa'o / /
dang po la gsum /
dbye ba dang| so so'i mtshan nyid dang /
spang bya dang gnyen po'i byed las so / /
dang po la gnyis /
dri ba dang lan no / /
dang po ni /
de dag kyang gang zhe na zhes pa'o / /
gnyis pa ni /
sems byung nga gcig yod de /
tshor ba dang /
'du shes dang /
sems pa sogs kun nas 'gro ba lnga| 'dun pa sogs yul so sor nges pa lnga /
dad pa sogs dge bcu gcig /
'dod chags sogs rtsa ba'i nyon mongs drug /
khro ba sogs nye ba'i nyon mongs nyi shu /
gnyid la sogs pa'i gzhan gyur bzhi rnams yod pa'i phyir /
de la spyir sems ni khams gsum gyi dge ba'i sems gsum dang /
'dod pa'i mi dge ba dang /
khams gsum gyi nyon mongs can gsum /
lung ma bstan gsum dang /
zag med gnyis te bcu gnyis so / /
yang na rnam par shes pa'i tshogs brgyad do / /
de la kun 'gro lnga po gang rung zhig 'khor du mtshang na /
yul gyi longs spyod mi rdzogs pas /
sems kun la rjes su 'gro ba yin no / /
de yang mdo las /
yid la byed pa dang sems pas mngon par ma sgrubs shing /
mngon par 'dus ma byas par rnam par she pa ji ltar 'byung bar 'gyur zhes gsungs pas /
sems pa med na yul la phyogs pa med la /
yid la med na dmigs pa bye brag nga la gtong ba mi 'thad pas /
de gnyis sems thams cad kyi 'khor du 'gro ba yin no / /
tshor ba med na /
myong ba med la /
'du shes med na yul gyi thun mong ma yin pa'i mtshan ma 'dzin pa med cing /
de gnyis med na /
rnam shes don med par 'gyur pas kun tu 'gro ba yin no / /
reg pa med na /
rten med pas /
tshor ba dang /
'du shes dang /
sems pa yang mi @# / /
'byung bas kun tu 'gro ba zhes bya'o / /
'du pa sogs lnga ni /
yul bye brag can kho na la 'jug pas yul so sor des pa dang /
dad pa sogs bcu gcig ni /
ma dad pa sogs kyi gnyen po dang /
ma chags pa sogs dang mtshungs par ldan pas dge ba'o / /
'dod chags la sogs pa drug ni /
sems nyon mongs par byed pa'i gtso bo yin pas rtsa ba'i nyon mongs zhes bya la /
spang bya nyon mongs la lhag par mkhas par bya ba'i phyir /
'dir lta ba la lngar phye nas bcur bstan to / /
khor ba sogs nyi shu ni /
rtsa ba'i nyon mongs kyi char gtogs yin pa dang /
sems nyon mongs par byed pa dang /
rtsa ba'i nyon mongs pa stobs chen 'phel zhing skye ba dang nye ba'i nyon mongs pa zhes bya'o / /
gnyid la sogs pa bzhi ni| kun slong dang mtshungs ldan gyi dbang gis dge mi dge lung ma bstan gang du yang 'gyur ba'i phyir gzhan 'gyur zhes bya'o / /
slob dpon blo brtan gyis sems sems byung 'di dag gnas dang /
dmigs pa dang /
dus dang rdzas mtshungs pa nyid kyis mtshungs par ldan pa yin gyi /
rnam par shes pa dang khyad med du thal bar 'gyur ba'i phyir /
rnam par mtshungs pas ni ma yin no / /
zhes bshad pa ni /
gzugs 'dzin dbang shes gtso 'khor lta bu /
gzugs kyi rnam par shar zhing /
de dmigs pa tsam gyis gtso bo'i mtshan nyid rdzogs pa'i don gyi gzugs rnam 'char mi 'dra ba khas blangs na /
nyes pa du mar 'gyur pa'i phyir /
gzhan rnams go bar sla la /
rdzas mtshungs pa'i don ni /
gtso bo sems gcig gi 'khor du tshor ba lta bu yang gcig kho na 'byung gi /
rigs mthun gnyis mi 'byung ba'i don to / /
gnyis pa la drug /
kun 'gro bshad pa dang /
yul so sor nges pa lnga bshad pa dang /
dge ba bcu gcig bshad pa dang /
rtsa ba'i nyon mongs drug bshad pa dang /
nye ba'i nyon mongs nyi shu bshad pa dang /
gzhan 'gyur bzhi bshad pa'o / /
dang po la gums /
sems pa dang /
yid la byed pa dang /
reg pa'o / /
tshor ba dang /
'du shes ni lngar bshad pas shes par bya'o / /
dang po la /
dri ba dang /
lan no / /
dang po ni /
sems pa zhes so / /
gnyis pa la mtshan nyid dang byed las so / /
dang po ni /
sems zhes te /
rang dang mtshungs ldan gyi sems yul la g.yo bar byed pas rab tu phye ba'i rig pa'o / /
mngon par 'du byed pa ni rdo khab len la kun slong med kyang rig pa tsam gyis lcags g.yo bar byed pa ltar 'di yang yod tsam gyis sems skyon yon can la sogs pa'i yul la kun tu g.yo bar byed pa'i don to / /
ji skad du /
skad cig gzhan du mi gnas shing / /
byed med yid kyang gang gis ni / /
byed dang lhar bcas snang byed pa / /
sems pa de ni yid kyi las / /
zhes byed bshad du drangs pa ltar ro / /
sems mngon par 'du bye pa'o / /
zhes smos pas chog mod /
yid kyi las zhes smos ci dgos zhe na /
kha cig rlung gi khams la yang thal bar 'gyur pas de las khyad par du bya ba'i phyir smos par 'dod la /
slob dpon blo brtan sems par 'du byed pa tsam sems byung gzhan la yang yod pas de las khyad par du bya ba'i phyir /
de dang yid kyi las don gcig kyang /
mkhas pa'i mkhas pa zhes pa ltar bye @# / /
brag tu phye nas smos so / /
gnyis pa ni /
dge ba dang zhes te /
gang la 'jug pa dang /
gang 'jug pa dang /
ji ltar 'jug pa gsum gyis shes par bya'o / /
gnyis pa la /
dri ba dang /
lan no /
dang po ni /
yid la la zhes so / /
gnyis pa la /
mtshan nyid dang byed las so / /
dang po ni /
sems kyi zhes te /
rang dang mtshungs ldan gyi sems dmigs pa bye brag pa la gtod pas rab tu phye ba'i rigs pa'o / /
sems pa gnyis kyi khyad par ni sems pas sems sbyir yul la g.yo par byed pa yin la /
yid la byed pas dmigs pa bye brag pa la yang dang yang du gtod pa yin no / /
bsam btan gyi nyer bsdogs kyis bsdus pa'i yid la byed pa ni /
dmigs pa la brgyan ldan tu gtod par byed pa yin na / /
byad las ni /
dmigs pa la /
zhes te /
dmigs pa gzhan la g.yo med du 'dzin pa'o / /
gsum pa la /
dri ba ni /
reg pa zhes so / /
lan la /
mtshan nyid dang byed las so / /
dan po na gsum zhes te /
yul dbang rnam shes gsum 'dus nas dbang po 'byung ba dang 'dra ming bde sogs myong gyur dang rjes su mthun pa'i yul gcod pas rab tu phye ba'i rigs pa'o / /
dbang po'i 'gyur ba ni /
dbang po yul yid du 'ong ba sogs dang phrad pas tshor ba bde ba la sogs pa'i rgyur 'gyur ba ltar /
de dag pa yang yul yid du 'ong ba sogs bcas pas tshor ba gsum gyi rgyur 'gyur bas nas /
dbang po'i 'gyur ba dang 'dra bas dbang po'i 'gyur ba zhes bya'o / /
gnyis pa ni /
tshor ba'i zhes so / /
yul yid du 'ong ba sogs bcad pas nang du phan gnod nyams su myong bar par 'gyur pa'o / /
rgyu 'bras yin no / /
sems gcig gi 'khor du dus mnyam du 'byung ba 'gal lo zhe na /
lhan cig 'byung ba'i reg pa la brten nas tshor ba phyi ma skye bas 'gal ba med do / /
bcu gnyis pa yul so sor nges pa la lnga yod pa'i dang po 'dun pa la /
dri pa dang lan no / /
dang po ni /
'dun pa zhes te /
gnyis pa la mtshan nyid dang byed las so / /
dang po ni /
'dod pa'i zhes te /
bsam pa'i dngos po la dmigs nas /
don du gnyer bas rab tu phye ba'i rig pa'o / /
dbye na phrad par 'dod pa dang /
mi 'bral bar 'dod pa dang /
don du gnyer ba'i 'dun pa'o / /
mkhas mas pa la 'dun pa med pas yul so sor nges pa bstan to / /
lta bar don du gnyer ba sogs du ma yod pas /
de dang de zhes zlos pa'i tshig gsungs so / /
gnyis pa ni /
brtson 'grus zhes te /
'dun pa chos can /
byed las khyad par can dang ldan te /
brtson 'grus rtsom pa'i rten byed pa'i phyir /
'og ma rnams la yang de dang 'dra bar sbyar bar bya'o / /
gnyis pa mos pa la /
dri ba ni /
mos pa zhes so / /
gnyis pa lan la /
mtshan nyid dang byed las so / /
dang po ni /
nges pa'i zhes te /
tshad mas nges zin pa'i yul la 'di kho na ltar yin gyi gzhan du ma yin no snyam du 'dzin pas rab tu phye ba'i rig pa'o / /
byed las ni /
mi 'phrogs pa /
| zhes te /
mos pa gces su byed pas pha rol gyi rgol bas rang gi grub mtha' las sgyur bar mi nus pa'i phyir ro / /
gsum pa dran pa la dri ba ni /
dran pa zhes so / /
lan la mtshan nyid ni /
'dres pa'i zhes te sngar 'dris pa'i dngos po la dmigs nas /
rnam par sems @# / /
kyi dmigs pa brjod pa med par byed pas phye ba'i rig pa'o / /
byed pas ni /
rnam par zhes te /
dmigs pa la sems mi g.yeng ba'i las can no / /
dbang shes kyi 'khor du byung du mi rung bar 'gyur te /
da ltar ba la dmigs pas sngar 'dres pa med pa'i phyir ro zhe na /
yang dang yang du yul du byas pa'i yul gang yang rung ba'i rgyun la 'dris pa'i dngos por btags pas skyon med do / /
kha cig mthong lam thob pa'i tshe / /
chos nyid sngar mngon sum du rtogs pa med pas dran pa med par 'dod pa ni /
rnam gzhag ma chags pa yin te /
chos mchog man cad du /
chos nyid tsam rtogs zin ma brjod par yod pa'i phyir ro / /
gzhan du na /
byang chub kyi yan lag bdun ma tshang bar 'gyur ro / /
bzhi pa ting nge 'dzin la dri ba ni /
ting nge 'dzin ces so / /
lan la mtshan nyid ni /
brtags pa'i zhes te /
brtags zin pa'i dngos po la dmigs nas rgyun ldan du 'jig pa'i sems rtse gcig par byed pas rab tu phye ba'i rig pa'o / /
byed las ni shes pa'i zhes te /
sems mnyam par bzhag pa las /
ji lta ba'am /
ji snyed pa shes pa'i shes rab skyed par byed pas so / /
lnga pa shes rab la dri ba ni /
shes rab ches te /
lan la mtshan nyid ni /
brtags pa zhes te /
brtags bya'i dngos po skyon dang ldan pa'am /
yon tan dang ldan pa sogs rab tu rnam par 'byed pas phye ba'i rig pa'o / /
byed las ni mtha' gcig tu nges par byed pas som nyi ldog pa'i las can no / /
gsum pa dge ba bcu gcig la don drug tu bsdus te /
yid ches pa'i dus su 'byung ba'i dad pa dang /
sdig pa las bzlog pa'i dus su 'byung ba'i ngo tsha khrel yod dang /
dge ba la 'jug pa'i dus su 'byung ba'i chags pa sogs bzhi dang /
'jig rten pa'i lam gyis chags bral bsgom pa'i dus su 'byung ba shin tu sbyangs pa dang /
'jig rten las 'das pa'i lam gyi chags bral sgom pa'i dus su 'byung ba bag yod dang /
btang snyoms dang /
sme can la phan 'dogs pa'i dus su 'byung ba'i rnam par mi 'tshe ba'o / /
dang po la gnyis /
dri ba dang /
lan no / /
dang po ni /
dad pa zhes so| |gnyis pa la /
mtshan nyid dang /
byed las so / /
dang po ni /
yod pa nyid ces te /
las 'bras sogs ji ltar gnas pa de ltar yod snyam du yid ches pa dang /
dang ba dang 'dod pa gang rung gi rnam pa can gang zhig /
ma dad pa'i dngos kyi gnyen po byed pa'i rig pa'o / /
dge mi dge'i las 'bras dang /
sdug kun rgyu 'bras sogs slu ba med par yod pas na yod pa nyid dang /
da la de kho na ltar gnas snyam du yid ches pa /
mngon par yid ches pa'i dad pa dang /
dkon mchog gsum la sogs pa'i yon tan can gyi yon tan mthong nas sems dang bar byed pa dang ba'i dad pa dang /
nor bu dVangs byed kyis chu'i rnyog pas sel bar byed pa bzhin no / /
'gog pa dang lam gyi bden pa sogs 'bad na thob nus pa la thob par bya'o snyam pa 'dod pa'i dad pa ste dad pa gsum ma / /
gnyis pa /
'dun pa'i zhes te /
dad pas yod pa la sogs par yid ches na don gnyer gyi 'dun pa 'dren par byed pa'o / /
gnyis pa la gnyis /
ngo tsha shes pa dang /
khrel yod pa'o / /
dang po la dri ba ni /
ngo tsha zhes so / /
lan la @# / /
mtshan nyid ni /
bdag nyid la zhes te /
rang rgyu mtshan du byas nas kha na ma thob la 'dzem pas rab tu phye ba'i rig pa'o / /
byed pas ni /
nyes par zhes te /
sgo gsum gyi nyes spyod sdom pa'i las can no / /
gnyis pa khrel yod la dri ba ni /
khrel yod pa zhes so / /
lan la mtshan nyid ni /
gzhan la zhes te /
gang zhig gzhan nam chos rgyu mtshan du byas nas /
nyes spyod la 'dzem pas rab tu phye ba'i rig pa'o / /
byed las ni /
de'i zhe te /
snga ma ltar ro / /
gsum pa la bzhi /
ma chags pa dang /
zhe sdang med pa dang /
gti mug med pa dang /
brtson 'grus so / /
dang po la dri ba ni /
ma chags pa zhes so / /
gnyis ma la lan la /
dmigs pa dang rnam pa gnyis kyis mtshan nyid bshad pa ni /
srid pa dang zhes te /
srid pa'i yo byed la dmigs nas de la chags pa'i dngos kyi gnyen po byed cing /
de la yid 'byung nas a chags shing /
mi len pa'i rab tu phye ba'i sems byung ngo / /
byed las ni nes par zhes te /
'og ma gnyis dang bcas pa go sla'o / /
gnyis pa la /
dri ba ni /
zhe sdang med pa zhes so / /
lan la mtshan nyid ni /
sems can zhes te /
chos gsum gang rung la dmigs nas zhe sdang dngos su 'joms shing gnod pa bya bar 'dod pa la sogs pa'i kun nas mnar sems med pas rab tu phye ba'i rig pa'o / /
gsum pa la dri ba ni /
gti mug med pa zhes so / /
lan la mtshan nyid ni /
rnam par zhes te /
skyes thob dang /
thos pa dang /
bsam pa dang /
bsgoms byung gang rung gi rgyu la brten nas /
gti mug gi gnyen po byed cing so sor rtog pa'i shes rab brtan pa dang bcas pas rab tu phye ba'i rig pa'o / /
brtan pa ni shes rab dang /
brtson 'grus dang /
ting nge 'dzin to / /
shes rab kyis rdzas gnyis mtshungs par ldan pa mi srid pas /
'dir ni brtson 'grus sam /
ting nge 'dzin dang mtshungs par ldan pa'i shes rab la brten pa dang bcas pa zhes bya'o / /
bzhi pa la dri ba ni /
brtson 'grus zhes so / /
lan la dbye ba'i sgo nas mtshan nyid bshad pa ni /
go cha dang zhes te /
dge ba sems mngon par spro bar byed pas rab tu phye ba'i rig pa'o / /
dang por bsam pa'i sgo nas mngon par spro ba dang /
de'i 'og tu sbyor bras nyams su len pa na spro pa dang /
dge ba skyes pa na sems mi zhum pa'i dbang du byas nas /
mi 'go ba ste /
bdag dman par bzung nas sems zhum pa med pa'i spro ba'o / /
gzhan pa sogs pa'i 'gal rkyen gyi mi ldog par sems spro ba dang /
ma nyams pa mthar phyin par byed pa'i dbang du byas nas /
dge ba cung zad tsam gyis chog par mi 'dzin pa la sems mngon par spro ba'o / /
byed las ni /
dge ba'i zhes te /
dge ba'am thob ba thob par byed pa dang /
thob pa mthar phyin pa'i las can no / /
bzhi pa la dri ba ni /
shin tu zhes so / /
lan la mtshan nyid ni /
lus dang zhes te /
sems de ba'i dmigs pa la ji ltar 'dod pa bzhin du bkol du rung ba'i lag rjes 'jog par byed cing /
lus dang sems kyi gnas ngan len rgyun gcod par byed pas rab tu phye ba'i sems byung ngo / /
lus kyi gnas ngan len lus las su mi rung ba bkag nas shing pa la gyi 'dab ma skyong pa ltar /
dge ba la bkol rung du @# / /
byed pa'o / /
sems kyi gnas ngan len nyon mongs pa sogs kyi dbang gis dge ba sgrub a la las rung du ma gyur pa ste /
de bkag nas ji ltar 'dod du dge ba la las rung du byed pa'o / /
lus sems las su rung bar byed pa'i sems byung la las sems shin tu sbyangs pa zhes bya'i /
lus sems dngos ni ma yin no / /
rgyas par bla ma bdag nyid chen pos mdzad pa'i phar phyin lam rim gyi zhi gnas sgrub pa'i skabs las shes par bya'o / /
byang las ni /
sgrib pa zhes te /
shi na sbyangs la gnas pa'i dbang gis gnas ngan len las gnas gyur pa thob par 'gyur ba'i phyir ro / /
lnga pa la gnyis /
bag yod dang /
btang snyoms so / /
dang po la dri ba ni /
bag yod pa zhes so / /
lan la mtshan nyid ni /
ma chags pa dang /
zhes te /
dug gsum med pa brtson 'grus dang bcas la btags pa'i btags chos gang zhig /
dge ba'i chos bsgoms zhing /
zag bcas las sems bsrung bas rab tu phye ba'i rig pa'o / /
dag pa'i chos ni bcas dang zag med do / /
sems bsrung ba ni /
zag pa ngon gyur sel ba dang /
sa bon 'jig rten pa'i lam gyis nyams smad par byed /
'jig rten las 'das pa'i lam gis drungs 'byin pa'o / /
'jug pa'i dmigs rnam log pa'i dmigs rnam gnyis kyis shes par bya'o / /
byed las ni /
'jig rten pa zhes te /
bsgrub bya phan tshogs thams cad ma thob pa thob par byed pa dang /
thob pa mi nyams par byed pa'o / /
gnyis pa la dri ba ni /
btang snyoms zhes so / /
lan la mtshan nyid ni /
ma chags pa dang /
| zhes te /
dug gsum med par rtson 'grus dang bcas pa la btags pa'i btags chos gang zhig /
bying rgod 'gog pa'i rtsol ba chen pos bsgrim mi dgos par sems bying rgod kyis mi nyams par byed pas rab tu phye ba'i sems byung ngo / /
sems dge ba'i dmigs pa la bzhag pa'i tshe /
bying rgod cung zad byung du dogs kyang bsgrim pa dang bcas pas mnyam par bzhag pa'i tshe mi 'byung ba sems mnyam pa nyid kyi dus dang /
bying rgod kyi gnyen po brten pa'i bsgrim pa mi dgos par du sems brnal du 'dug pa nyid dang /
tha mar ting nge 'dzin la mnyam par bzhag phyin chad rtsol ba ma byas kyang bying rgod mi 'byung bar thag chod pa sems lhun gyis grub par gnas pa'o / /
byed las ni /
kun nas zhes te /
bying rgod sogs kyi skabs 'byed pa'o / /
drug pa la dri ba ni /
rnam par zhes so / /
lan la mtshan nyid ni /
zhe sdang med ces te /
kun nas mnar sems med pa'i cha shes gang zhig /
sems sdug bsngal can la de dang bal na snyam du mi bzod pas rab tu phye ba'i sems byung ngo / /
byed las ni /
sems can la gsod pa dang /
brdeg pa sogs /
tho mi 'tshams pa'i las can no / /
bzhi pa rtsa ba'i nyon mongs bshad pa la drug gi dang po 'dod chags la dri ba ni /
'dod chags zhes so / /
lan la mtshan nyid ni /
khams gsum pa'i zhes te /
rten dang rnam pa gnyis kyis shes par bya'o / /
zag bcas kyi dngos po la rang gi ngo bo'i sgo nas yid 'ong du mthong nas don du gnyer bas rab tu phye ba'i sems byung @# / /
ngo| |byed las ni /
lhan cig byed rkyen gyi sgo nas sdug bsngal bskyed pa'i zhes so / /
gnyis pa khong khro la dri ba ni /
khong khro ba zhes so / /
lan la mtshan nyid ni /
sems can zhes te /
dmigs rnam gnyis kyis shes par bya'o / /
chos gums gang rung la dmigs nas mi bzod cing gnod pa bya bar 'dod pa kun nas mnar sems pas rab tu phye ba'i sems byung ngo / /
byed las ni /
reg par zhig ste /
mi 'dod pa la dngos su sbyor ba dang /
mi 'dod pa'i rgyu la sbyor ba'o / /
gsum pa nga rgyal la dri ba ni /
nga rgyal zhes so / /
lan la mtshan nyid ni /
'jig tshogs zhes te /
lhan cig byed rkyen dang rnam pa gnyis kyis shes par bya'o / /
'jig lta la brten cing sems khengs pa'i gzhi gang rung la sems dmigs nas sems khengs pa'i rnam pa can gyi sems byung ngo / /
byes las ni /
mi gus pa zhes te /
dngos dang rgyud pas mi 'dod pa la sbyor ba'o / /
bzhi pa ma rig pa la dri ba ni /
ma rig pa zhes so / /
lan la mtshan nyid ni /
khams gsum pa'i zhes te /
rten dang rnam pa gnyis kyis shes par bya'o / /
srid pa'i sas bsdus pa'i mi shes pa gang zhig /
bdag med pa'i don rig pa'i 'gal ba mi mthun phyogs so / /
byed las ni chos rnams la zhes te /
log rtog dang the tshom dang nyon mongs dang las dang tshe'i kun nas nyon mongs gsum skyed pa'i las can no / /
lnga mthe tshom la dri ba ni /
the tshom zhes so / /
lan la mtshan nyid ni /
bden pa zhes te /
dmigs pa dang rnam pas shes par bya'o / /
'phags pa'i bden pa dang las 'bras sogs gang rung la dmigs nas mtha' gnyis su dogs pa'i rab tu phye ba'i sems byung gang zhig /
dge ba la bar du gcod byed do / /
byes las ni /
dge ba'i zhes te /
dge ba la the tshom zos nas mi 'jug par byed pa'o / /
drug pa nyon mongs can gyi lta ba gsum /
so so'i mtshan nyid dang /
lngar grangs nges pa'i rgyu mtshan dang /
'jigs tshogs la lta ba bye brag tu bshad pa'o / /
dang po la lnga yod pa'i dang po 'jig tshogs la rla ba la dri ba dang lan no / /
'jig tshogs la zhes so / /
lan la mtshan nyid ni /
nye bar len pa'i zhes te /
dmigs pa dang rnam pa dang /
rnam pa'i rnam grangs kyis shes par bya'o / /
nyer len gyi phung po la dmigs nas rang dbang pa'i nga'o snyam pa'am /
nga yi'o snyam pa'i shes rab nyon mongs can no / /
phung po'i tshogs rgyan gang la yang btags pa ma yin pa'i nga dang nga yir zhen pa'i 'jig lta lhan skyes la yod kyi /
de 'dra'i gang zag rje bo dang /
phung po de'i dbang sgyur byar 'dzin pa ni /
kun brtags ma gtogs lhan skyes la med do / /
bdag dang bdag gi zhes pa ni /
mthar 'dzin gyi rnam pa las khyad par du byed pa'o / /
yang dag par zhes pa ni /
bsam pas bden pa yang dag par lta ba dang /
rjes su lta ba ni de ltar rtog par byed pa'o / /
rnam grangs rnams ni rim pa bzhin du /
de la mi skrag pa dang /
don du gnyer ba dang /
rab tu 'byed pa dang /
mngon par zhen pa dang /
dmigs par bya ba'i don to / /
'og ma gnyis la yang de bzhin du shes par bya'o / /
byed las ni /
lta ngan gzhan thams cad kyi rten byed pa'o / /
gnyis pa mthar 'dzin gyi lta ba la dri ba ni /
mthar 'dzin ces so / /
lan la mtshan nyid ni /
nye bar len pa'i zhes @# / /
te /
'jig ltas bzung ba'i bdag dang bdag gi ba la rtag pa'i /
chad par lta ba'i shes rab nyen mongs can no / /
byed las ni /
dbu ma'i zhes te /
mtha' bral rtogs pa'i dbu ma'i lam la bar du gcod pa'i las can no / /
gsum pa lta ba mchog 'dzin pa dri ba ni /
lta ba zhes so / /
lan la mtshan nyid ni /
lta ngan gzhan rnams dang de gang la brten nas 'byung ba'i gnas phung po la mchog sogs su lta ba'i shes rab nyon mongs can no / /
phul du phyung pas mchog dang 'di las lhag par gzhan med pas /
gtso bo dang gzhan las khyad zhugs pas khyad par du 'phags pa dang 'di dang snyam pa gzhan med pas dam par lta ba'o / /
byed las ni /
lta ngan la zhen pa'i rten byed pa'o / /
bzhi po tshul khrims dang brtul zhugs mchog 'dzin la dri ba ni /
tshul khrims dang zhes so / /
lan la tshan nyid ni /
tshul khrims dang zhes te /
lta ngan gyis kun nas slang ba'i tshul khrims dang /
tha mal ba'i spyod pa spangs nas g.yang gzhi 'chang pa sogs las ngag gi 'jig pa nges par byed pa'i brtul zhugs dang /
de gang la brten pa'i gnas phung po la dmigs nas dag brol sogs su lta ba'i shes rab nyon mongs can no / /
sdig pa 'dag pa dang nyon mongs kyi 'ching ba las grol ba dang 'khor ba las nges par 'byin par lta ba'o / /
byed pas ni 'dod pa'i 'bras bus thar ba sogs mi thob cing mi 'dod pa'i 'bras bu thob pas /
ngal ba 'bras bu med pa'i rten byed pa'i las can no / /
lnga pa log lta la dri ba mi /
log par zhes so / /
lan la mtshan nyid ni /
rgyu 'am zhes te /
dge mi dge ba'i rgyu 'bras dang /
snga ma nas 'dir 'ong ba dang /
'di nas phyi mar 'gro ba sogs kyi byed pa dang dgra bcom pa sogs yod pa'i dngos po gang rung la dmigs nas med ces skur pa 'debs pa'am /
sgrub pa'i rnam pa can gyi log par rtog pa'i shes rab nyon mongs can no / /
byed las ni /
blang bya dang dor bya skyes zin pa la log par bskrub pa dang /
dor bya dang blang bya 'byung 'gyur la phyin ci log 'dren par byed pa'o / /
gnyis pa grangs nges pa'i rgyu mtshan la gnyis /
dngos dang rtsod spang ngo / /
dang po la dri ba ni /
lta ba lnga po zhes so / /
lan ni /
bzhi ni zhes te /
lta ba ngan pa lngar grangs nges te /
med par yod par sgro 'dogs pa'i lta ba bzhi /
phal cher la skur pa 'debs pa'i lta ba dang lngar nges pa'i phyir /
sgro 'dogs kyi lta ba bzhi yod da /
yul la gang zhig bdag med bzhin du yod pa ngo bo nyid /
de rtag chad du 'dzin pa khyad par du sgro 'dogs pa dang /
lta ngan la mchog dang /
lta ngan dang 'brel ba'i spyod ngan la dag brol du sgro 'dogs pa bzhir yod pa'i phyir /
log lta ni /
phal cher skur 'debs dang /
dbang phug 'gro ba'i rgyur 'dzin pa sogs sgro 'dogs pa'i rnam pa can yang yod do / /
gnyis pa la gnyis /
lta ba drug cu rtsa gnyis la dogs pa spangs pa dang /
lung ma bstan gyi lta ba bcu b+hi la dogs pa spang ba'i / /
dang po la dri ba ni /
sngon gyi mthar zhes te /
lta ngan lngar nges na mdo sde tshangs pa'i dra ba las gsungs pa'i lta ba drug cu rtsa gnyis der ji ltar 'dus snyam pa'o / /
gnyis pa la lan ni @# / /
gnyis sam zhes te /
de la 'dir sngon gyi mthar rtogs pa'i lta ba ni bco brgyad de /
'di ltar rtag par smra ba rnams kyi bzhi dang /
kha cig rtag par smra ba rnams kyi bzhi dang /
rgyu med par smra ba rnams kyi gnyis dang /
mtha' dang ldan mi ldan du smra ba rnams kyi bzhi dang /
lha mi spong bar smra ba rnams kyi bzhi yin no / /
de la rtag par smra ba rnams kyi bzhi ni /
phyi rol pa'i bsam gtan pa 'ga' zhig gi sngon gyi gnas rjes su dran pa'i mngon shes kyis bar gyi bskal pa nyi shu dang /
bzhi bcu dang /
brgyad cu dran pa dang /
lha'i mig gi mngon shes kyis sems can kha dog bzang po dang ngan pa shi ba rnams de dang de nyid du skye bar mthong nas bdag dang 'jig rten mthong ba ltar rtag go zhes smra ba'o / /
kha cig rtag par smra ba rnams kyi gzhi ni /
tshangs chen gyi 'khor 'ga' zhig shi nas mir skyes nas dpen par bsam gtan bsgrubs te mngon shes skyes te bltas pas tshangs pa chen po ma shi bar mthong nas /
tshangs pa chen po rtag la lha gzhan rnams mi rtag che pa dang /
tshangs pa chen pos 'byung ba chen po rnams mi rtag cing sems mi 'gag par mthong nas /
'byung ba rnams mi rtag la sems rtag ces pa dang /
'dod lha rtse bas rab tu bslus pa zhig rtsed mos dran shes bzhin nyams te /
shi ba na mar skyes te mngon shes skyed de bltas pas rang gi sngar gyi zla bo rnams ma shi bar mthong nas lha rtsa bas bslus pa rnams mi rtag la gzhan rnams rtag ces pa dang /
lta grogs la yid 'khrugs pa kha cig de'i stobs kyis shi te mir skyes nas /
snga ma ltar mngon shes skyed de bltas pas /
gzhan rnams ma shi bar mthong nas lha yid 'khrugs pa dag ni mi rtag la gzhan rnams rtag go zhes lta ba'o / /
rgyu med par smra ba la gnyis kyi bsam gtan la brten nas rgyu med par smra ba la gnyis kyi bsam gtan la brten nas rgyu med par smra ba na /
gzugs med nas shi 'phos pa'i sems can 'ga' zhig /
'dod gzugs su skyes pa na /
mngon shes dang ldan pa'i drang srong dga' zhig gis de'i rgyu snga ma gang yin lhas ma mthong nas lus dang sems sogs glo bur du 'byung bar blta ba dang /
rtog gi la brten nas rgyu med par smra ba ni /
char pa dang rlung sogs glo bur du 'byung zhing shing rnams la yang re 'gal me tog dang 'bras bu glo bur du 'byung zhing /
res 'ga' mi 'byung bar mthong nas bdag dang 'jig rten rgyu med par smra ba'o / /
mtha' dang ldan mi ldan du smra ba rnams kyi gzhi ni /
phyi rol pa'i rang srong par shes par dang ldan pa 'ga' zhig 'jig rten gyi mtha' ma chad par gyur tam 'on te chad par gyur snyam du yang dag par tshol par 'dod pa na /
gang gi tshe 'jig pa'i skal pa dran pa de'i tshe ni mtha' yod pa'i 'du shes 'byung ngo / /
gang gi tshe 'chags pa'i bskal pa dran pa'i tshe mtha' med pa'i 'du shes 'byung ngo / /
yang de dag yul rgya che ba'i mtha' yang dag par tshol bar 'dod pa na gang gi tshe 'og tu nar med pa yan chad las ma mthong zhing /
steng du bsam gtan gzhi pa man chad las ma mthong la /
thad kar thams cad pha rol zad pa'i mtha' la rtogs pa yin no / /
phyi ma de dang mi mthun pa'i phyogs kyang yi ge'i khyad par la mngon par zhen la /
don @# / /
gyi khyad par la ni ma yin te /
mtha' yod pa yang ma yin /
med pa yang ma yin pa'i 'du shes 'byung ba yin no / /
lha mi spong bar smra ba rnams kyi gzhi ni /
blo ma byang ba dang /
rtog pa mngon pa'i nga rgyal can dang| blo byang ba rnam par mngos pa dang /
shes pa zhan cing kun tu rmongs pa bzhi las /
mngon par mtho ba'i lam dge ba dang /
mi dge ba dang nges par legs pa'i lam sdug bsngal dang /
kun 'byung dang /
'gog pa dang /
lam rnams la brtsams te| dri ba dris pa na /
bdag ni lha mi spong ba yin no snyam du dam bcas nas /
gang du 'chi ba med pa rnam par dag pa'i lha rnams kyis go 'phang thob ba'i rgyu las brtsams te /
dri ba dris pa spang bar bya ba ma yin pa der /
dri ba dris pa rnams la tshig gzhan dang gzhan du rlung la bskur ba dang /
phyir rgol dang mthun pa'i tshul gyis spong bar byed do / /
de la rgol ba dang po ni /
rdzun smra ba dang mi shes yod pas 'jigs shing 'dzem pa'i phyir mi shes so / /
zhes gsal por len 'debs par mi byed do| |gnyis pa ni rang gi rtog pa la 'jigs pa yod de /
brgal zhing brtag pa'i 'jigs pa dang /
rdzun du smra ba dang log par lta bas kyang 'jigs shing 'dzems pa'i phyir /
bdag ni rtogs pa mngon pa'i nga rgyal can no zhes lan 'debs par mi byed do / /
gsum pa ni brgal zhing brtag pa dang /
rdzun du smra ba dang log par lta bas 'jigs shing 'dzem ba'i phyir bdag ni sems pa min no zhes gsal por lan 'debs par mi byed do / /
de dag gis ni tshig gzhan dang gzhan du rlung la bskur bas spong bar byed do / /
bzhi ba ni brgal zhing brtags pa dang 'jags shing 'dzem pa kho na ste /
mngon mtho dang nges legs kyi lam gyis yi ge tsam yang mi shes pa'i phyir /
bdag ni rmongs pa'o zhes gsal por mi byed par gzhan kho na la kun dris nas de dang mthun par byed pas tshig gis spong bar byed pa yin no / /
de dag 'di snyam du phyir rgol ba rnams 'o ngan der g.yos sgrub par bya'o / /
snyam du nges pa 'di ni 'di lta bar gyur ba yin par rig par bya'o / /
de dag ni ci rigs par 'das pa dang da ltar gyi yul la rtogs pa'i phyir /
sngon gyi mtha' la rtogs pa zhes bya ste /
'das pa dang da ltar ba dag ni byung zin pa'i phyir sngon gyi mtha' yin pas so / /
de dag mdor bsdus pa'i sdom ni /
rtag dang kha cig rgyu med dang / /
mtha' ldan de bzhin lha mi spong zhes pa'o phyi ma'i mtha' la rtogs pa'i lta ba ni bzhi bcu rtsa bzhi ste /
'di ltar 'du shes /
yod par smra ba rnams kyi bcu drug dang /
med par smra ba rnams kyi brgyad dang /
gnyis min du smra ba rnams kyi brgyad dang /
chad par smra ba rnams kyis bdun dang /
tshe 'di nyid la grol bar smra ba rnams kyi lnga yin no / /
de la 'du shes yod par smra ba rnams kyi lta ba bcu drug ni /
bdag gzugs dang ldan 'du shes can /
mi ldan 'du shes /
gnyis yin 'du shes /
gnyis ka min 'du shes can bzhi dang /
bdag mtha' dang ldan pa dang /
mi ldan pa dang /
gnyis ka yin pa dang /
gnyis ka min pa 'du shes can te bzhi dang /
bdag bde ba yin pa dang /
sdug bsngal ba yin pa dang /
gnyis ka yin pa dang /
gnyis ka min pa'i 'du shes can bzhi dang /
bdag gcig pu yin pa @# / /
dang /
tha dad pa dang /
chung ngu yin pa dang /
tshad med pa yin pa'i 'du shes can du lta ba rnams yin no / /
'du shes med par smra ba rnams kyi lta ba brgyad ni /
bdag gzugs can yin 'du shes med ces pa nas /
bdag mtha' dang ldan mi ldan gnyis ka min 'du shes zhes pa'i bar brgyad rnams yin no / /
gnyis ka min par smra ba rnams kyis brgyad ni /
snga ma brgyad po de nyid la 'du shes yod pa yang ma yin /
med pa yang ma yin /
zhes sbyar pa brgyad rnams yin no| |chad par smra ba rnams kyi bdun ni /
'dod pa'i mi dang lha dang gzugs khams pa gzugs med skye mched ris bzhi ste /
bdun rnams ma shi bar du nad dang bcas 'bras dang zug rdu dang bcas pa yin la shi nas ye med du smra ba'o / /
tshe 'di nyid la grol bar smra ba rnams kyi lnga ni /
'dod pa'i yon tan la 'dzem med du spyod pas grol ba dang /
bsam gtan bzhi thob pas grol bar lta ba rnams yin no / /
'di dag ni phal cher ma 'ongs pa'i cha la rtog pas de'i phyir phyi ma'i mthar rtog pa'i lta ba yin no / /
de dag mdor bsdus pa'i bsdoms ni /
'du shes yod smra'i bcu drug / /
med dang gnyis min brgyad brgyad dang /
chad par smra ba rnams kyi bdun /
tshe 'di nyid la grol lta'i lnga / /
zhes so / /
lta ba drug cu rtsa gnyis po 'di dag don drug gis shes par ba ste /
rgyu dang sngon du 'gro ba dang /
rten dang dus dang /
lta ba la brten pa dang /
skye bo'i gnas so / /
rgyu ni 'jigs tshogs la lta ba las skyes ba dang /
dam pa ma yin pa'i chos log thos pa sngon du 'gro ba dang /
bsam gtan nam rtog ge la brten pa dang /
'das pa dang da ltar gyi dus la dmigs nas sngon gyi mthar rtogs pa dang /
ma 'ongs pa'i dus la dmigs nas phyi ma'i mthar rtogs pa'o / /
lta ba la brtan pa ni /
rtag chad kyi lta ba dang /
mya ngan las 'das pa la brtan pa'i lta ba'o / /
gzhi bsdu ba las /
rtag lta la brten nas tshe 'di la bdag gzugs can du rtogs la phyi ma phan chad gzugs can /
'du shes yod med dang /
gnyis ka ma yin par rtog pa /
chad lta la brtan nas che 'di phyi gnyis kar gzugs can ma yin par rtogs pa dang /
lta ba gsum pa la brten nas grol ba'i bdag gzugs can dang gzugs can ma yin par lta ba sogs so / /
skye ba'i gnas ni /
bsam gtan sogs la brten nas skye bar bshad do / /
lta ngan drug cu rtsa gnyis sngar bshad pa'i lta ba lnga por ma 'dus pa'i skyon med par thal /
ngo bo dbang btsan par byas na mthar 'dzin gyi lta ba dang /
log lta gnyis sam ngo bo rgyu 'bras ma lus pa'i dbang du byas na thams cad las te thams cad kyi nang du ci rigs su 'dus pa'i phyir /
gnyis su 'dus tshul ni /
sngon gyi mthar rtog pa'i nang nas bcu dang /
phyi ma'i mthar rtog pa'i nang nas lnga ste /
bco lnga ni log ltas bsdus la /
lhag ma thams cad mthar 'dzin gyi lta bas bsdus te /
chad lta bdun dang /
lhag ma rnams rtag lta'o / /
'khor dang bcas pa ni /
thams cad kyis rgyu 'bras sogs ci rigs su 'dus so / /
de dag kyang rtog dpyod kyi sa dang /
gzhi bsdu pa sogs las bshad do / /
gnyis pa la rtsod pa ni /
lung du ma bstan pa'i zhes @# / /
'dri ba po'i bsam pa ni /
lung ma bstang yi lta ba bcu bzhi lta ba lngar ma 'dus na /
lngar grangs nges pa nyams la /
'dus na ji ltar 'dus snyam du dogs pa'o / /
lan ni /
gnyis sam zhes te /
lung du ma bstan pa'i ste /
sngar bshad pa'i lta ba lngar ma 'dus pa'i skyon med par thal /
ngo bo dbang btsan par byas nas /
mthar 'dzin gyi lta ba dang /
log lta gnyis su 'dus la /
'khor dang bcas pa'i dbang du byas na /
lnga po thams cad las phyung ste /
lnga po kun gyis bsdus pa'i phyir /
lung du ma bstan pa'i lta ba bcu bzhi la /
sngon gyi mtha' la brten pa bzhi ni /
bdag dang 'jig rten rtag mi rtag gnyis ka yin /
gnyis ka ma yin par lta ba rnams so / /
phyi ma'i mtha' la brtan pa ni /
bdag dang 'jig rten mtha' dang ldan pa dang /
mi ldan pa dang /
gnyis ka dang /
gnyis ka ma yin par lta ba'o / /
mya ngan las 'das pa'i lta ba la brten pa'i lta ba bzhi ni /
grol ba'i bdag la bsams nas /
de bzhin gshegs pa grong phan chad 'byung ba dang mi 'byung ba dang gnyis ka yin pa dang /
gnyis ka ma yin par lta ba rnams so / /
lus srog rdzas gcig dang /
rdzas tha dad du lta ba lus srog la brten pa'i lta ba gnyis rnams so / /
de dag gang gi 'dod pa yin pa ni /
grangs can pa dang /
rgyang phan pa dang /
gcer bu pa dang /
gnas ma bug pa rnams kyi 'dod pa ste /
gzhan du bshad pa las shes par bya'o / /
ci'i phyir lung du ma bstan pa zhes bya zhe na /
rin chen phreng pa las /
'jig rten mtha' dang ldan nam zhes / /
zhus na rgyal ba mi gsung bzhugs / /
gang phyir de ltar zab pa'i chos /
snod min 'gro la mi gsung pa / /
de yi phyir nam mkhas rnams kyis / /
kun mkhyen thams cad mkhyen par shes / /
zhes gsungs pa ltar 'dri ba pos gang zag gi bdag la brtsams nas 'dri ba yin la /
bdag med bstan pa'i snod du re shig mi rung bar dgongs nas /
bdag med par ma bstan zhing /
khyad gzhi med pa'i khyad chos mi rung bar dgongs nas /
dri ba de'i lung du ma bstan pa zhes bya'o / /
gsum pa la gsum bdag 'dzin gyi dmigs pa la gang zag gi bdag dang bdag gi bar grub pa dgag pa dang /
rnam pa'i 'dzin stangs la bdag dang bdag gir 'dzin pa gnyis su bsdu ba dang /
dmigs pa la de ltar med kyang blos de ltar 'dzin pa'i rgyu mtshan no / /
dang po la gnyis dri ba dang /
lan no / /
dang po ni /
bcom ldan 'das kyis zhes so / /
gnyis pa ni /
'jigs tshogs la zhes te /
'jig ltas zin pa'i nyes pa ni /
gang zag gi bdag rtag pa gcig pu rung dbang can du khas blangs pa de la /
rigs pa dang 'gal ba'i gnod pa lnga yod pa'o / /
'di ltar gang zhig gi bdag de yon tan /
phung po dang bcas pa'i tshul du yod dam /
phung po gtan med du yod /
dang po ltar na| phung po dang ngo bo gcig tu yod dam /
tha dad du yod /
dang po mi 'thad de /
gang zhig bdag dang phung po ngo bo gcig tu mi rung bar thal /
gang zhig bdag rtag pa gcig pu rang dbang can du khas blangs la /
phung po lnga mi rtag du ma gzhan @# / /
dbang can yin pas /
mtshan nyid mi mthun pa'i nyes pa rtag dngos dang mi rtag pa ngo bo gcig pa mi rung ba'i phyir /
gnyis pa ltar na /
phung po la bdag don gzhan brten pa'i tshul du yod dam /
phung po bdag gi dbang bskur byar yod dam /
phung po dang 'brel med kyi tha dad du yod /
dang por ltar na /
gang zag gi bdag mi rtag par thal /
mi rtag pas bsdus pa'i phung po la 'khar gzhong la rgya shug ltar den gzhan gyi tshul du brten pa'i phyir /
gnyis pa ltar na /
phung po la bdag rang dbang can du mi 'thad par thal /
bdag mi 'dod bzhin du yang las nyon gyi dbang gis zag bcas kyi phung po gzhan nam gzhan du 'gyur pa'i phyir /
gsum pa ltar na /
bdag gi ngo bo gtan med du thal /
phung po las ngo bo tha dad pa'i gang zag gis bdag dmigs rung ma dmigs pas khegs pa'i phyir /
phung po gtan med du yod na yang /
lam sgom pa la sogs pa'i 'bad pas bsgrib mi dgos par thar pa thob par 'gyur par thal /
gang zag gdod nas phung po'i 'ching byed dang bral ba'i phyir /
gnyis pa la gnyis /
'jig lta nyi shu la dri ba dgod pa dang /
lan no / /
dang po ni /
gang nye bar len pa'i zhes so / /
gnyis pa lan la /
bdag dang bdag gir lta ba gnyis su nges pa spyir bstan pa dang /
bco lnga bdag gir lta bar bzhag pa'i rgyu mtshan no / /
dang po ni /
lnga ni zhes te /
'jig lta nyi shu rnam pa'i 'dzin stangs la ltos te /
gnyis su 'dus te /
lnga bdag tu lta ba dang /
lhag ma bco lnga bdag gir ltar ba yin pa'i phyir /
gnyis pa la dri ba dang /
lan no / /
dri ba ni /
ci'i phyir ces so / /
lan ni /
'brel bas zhes te /
phung po lnga bdag yin par lta ba yin / /
gzugs 'byung ba dang 'byung 'gyur gyi rang bzhin yin pa bzhin du bdag kyang de'i rang bzhin du lta ba'o / /
bdag phung po lnga dang ldan par lta ba ni /
phung po lnga bdag de'i byed pa'am /
las su bya bar lta ba'o / /
phung po lnga bdag gi ba yin par lta ba ni /
phung po lnga 'dor ba dang len pa la bdag des dbang bsgyur bar lta ba'o / /
phung po lnga la bdag gnas par lta ba ni /
bdag de phung po lnga la rjes su zhugs nas tha dad med par lta ba'o / /
ldan par lta ba rnam pa lnga bdag gi bar lta ba yin te /
phung po lnga po de dag bdag dang 'brel bas bdag gir 'gyur bar lta ba'i phyir /
phung po lnga bdag gi yin par lta ba lnga ni /
bdag gir lta ba yin te /
phung po dang po de la bdag dbang bsgyur bas bdag gi bar 'gyur bar lta ba yin pa'i phyir /
phung po lnga la bdag gnas par lta ba rnam pa lnga bdag gi bar lta ba yin te /
phung po lnga bdag dang tha dad du mi 'jug pas bdag med bar 'gyur bar lta ba'i phyir ro / /
gsum pa la gnyis /
dri ba dang lan no / /
dang po ni /
'jig tshogs la zhes te /
bdag dang bdag gi ba med na /
blo gros de ltar 'dzin pa mi rigs so snyam nas dri ba'o / /
gnyis pa lan ni /
ma dpyad pa'i zhes te /
gang zhig bdag dang bdag gi ba med na yang /
'jig lta lhan skyes kyis de ltar 'dzin pa'i rgyu mtshan yod de /
gang zhig bdag yod med rigs pa'i dpyad pa byas pa la mi ltos par thog ma med nas de ltar 'dzin pa'i blo @# / /
skye pa'i phyir /
ma dpyad par skye ba thag pa la sprul 'dzin gyi blo bzhin no / /
'jig lta lhan skyes spang bya'i gtso bor shes pa'i ched du de ltar smon gyi kun brtags kyi bdag 'dzin rig pa'i dpyad pa la ltos kyang snga ma las spang sla bas gtso bo ma yin par bstan to / /
lnga pa nye ba'i nyon mongs bshad pa la gsum /
nyon mongs can gyi sems so so dang mtshungs par ldan pa bcu dang /
mi dge ba'i sems thams cad dang mtshungs ldan gnyis dang nyon mongs pa'i sems thams cad dang mtshungs par ldan pa brgyad do / /
dang po la drug /
lhan cig 'grogs pa'i gnas khro pa dang 'khon 'dzin dang /
phan tshun gleng ba'i gnas chab pa dang /
'tshig pa dang /
rnyed bkur la chags pa'i gnas phrag dog dang ser sna dang /
'tsho ba nyams pa'i gnas rgyu dang g.yo dang /
gzhan la mi 'dud pa'i gnas rgyags pa dang /
mi bzod pa'i gnas rnam par 'tshe ba'o / /
gnyid dang 'gyod pas sems nye bar nyon mongs par byed la /
rtog dpyod kyis yang dang yang du rtog cing dpyad pas brjed pas pa dang lus dal ba dang /
sems nyams pa la sogs par 'gyur bas bzhi po yang nye ba'i nyon mongs par bsdus te /
gzhi phran tshogs las nye ba'i nyon mongs pa nyi shu rtsa bzhir yang bshad do / /
rtog dpyod kyi sa'i bsdu ba las /
log par 'dun pa dang /
log bar mos pa gnyis bsnan nas nyon mongs pa'i sems tha dad dang mtshungs ldan bcur bshad la /
'dri ni brgyad du mdzad do / /
nyon mongs pa'i sems so so ba dang mtshungs ldan bcu phal cher 'dod pa'i sas bsdus kho na dang /
sgom spangs kyi rigs dang /
yid kyi rnam shes dang mtshungs ldan no / /
dang po la gnyis /
khro ba dang /
khon 'dzin to / /
dang po la dri ba ni /
kho ba gang zhe na zhes so / /
lan la mtshan nyid ni /
gnod par zhes te /
dmigs pa dang ngo bo dang /
rnam pa gsum gyis shes par bya'o / /
lhas byin la dmigs ba'i kho ba chos can /
khro ba yin te /
khong khro ba'i char gtogs gang zhig /
gnod par byed pa'i rgyu kun nas /
mnar sems kyi gzhi dgu gang rung nye bar gnas na gnod par bya bar 'dod pa'i kun nas mnar sems pas rab tu phye ba'i rig pa yin pa'i phyir /
'og ma rnams la yang mtshan gzhi dang /
mtsham sbyor de la dpag nas shes par bya'o / /
byes las ni /
mtshon cha zhes te /
dngos su gnod par byed pa dang /
gnod pa'i thabs la spyod pa sogs kyi las can no / /
gnyis pa khon 'dzin 'dzin la dri ba ni /
'khon du zhes te /
lan la tshan nyid ni /
de'i zhes te /
dus sam dmigs pa dang /
ngo bo dang rnam pas shes par bya'o / /
khong khro ba'i char gtogs gang zhig /
gnod len byed 'dod pa mi gtong bas rab tu phye ba'i rig pa'o / /
byed las ni /
mi bzod pa'i zhes te /
go bar zad do / /
gnyis pa la gnyis /
'chab pa dang /
'tshig pa'o / /
dang po la dri ba ni /
'chab pa gang zhe na zhes so / /
lan la mtshan nyid ni /
legs par zhes te /
bdag rkyen dang ngo bo dang /
dmigs pa dang rnam pas shes par bya'o / /
gti mug gi char gtogs gang zhig /
gzhan gyis phan par 'dod pa'i bsam pa 'gro ba bzhi po gang rung gi sge nas ma yin par nyen pa glengs pa na /
kha na ma @# / /
tho ba 'khyud par 'dod pas rab tu phye ba'i rig pa'o / /
byes las ni /
dngos su 'gyod pa dang brgyud nas lus sems bde ba la reg par mi gnas zhes so / /
'tshig pa la dri ba ni /
'tshig pa gang zhen zhes so / /
lan la mtshan nyid ni /
khong khro ba'i zhes te /
bdag po dang dmigs pa dang rnam pas shes par bya'o / /
khong khro'i char gtogs gang zhig /
khro ba dang khon 'dzin sngon du song bas gzhan gyis nyes pa glengs pa na zhe 'gras par gyun du byas nas /
tshig rtsub kun nas slong ba'i rab tu phye ba'i rig pa'o / /
byed las ni tshig rtsub dang bsod nams ma yin pa gsog pa sogs dngos dang rgyud bas mi 'dod pa'i rgyu la sbyor ba dang /
mi 'dod pa dngos la sbyor ba'i las can no / /
gsum pa la gnyis /
phrag dgas dang ser sna'o / /
dang po la dri ba ni /
phra dogs gang zhe na /
| zhes so / /
lan la mtshan nyid ni /
rnyed pa dang zhes te /
bdag rgyan dang /
dmigs rnams dang ngo bo bzhis shes par bya'o / /
zhe sdang gi char gtegs gang zhig /
rnyed bkur la chags nas gzhan gyi phun tshogs la mi bzod par sems khong nas 'khugs pas rab tu phye ba'i rig pa'o / /
byed las ni /
yid mi bde ba zhes so / /
gnyis pa ser sna la dri ba ni /
ser sna gang zhe na zhes so / /
lan la mtshan nyid ni /
rnyed pa dang zhes te /
snga ma ltar khyad chos bzhis shes par bya'o / /
'dod chags kyi char gtogs gang zhig /
rnyed bkur la chags nas yo byed gtong mi 'dod pas rab tu phye ba'i rig pa'o / /
byes las ni /
yo byed ces so / /
ser sna chos can /
byed las mi 'dra bas khyad par du byas te /
yo byad mi snyung pa'i rten byed pa'i phyir /
bzhi pa la gnyis /
rgyu dang g.yo'o / /
dang po la dri ba ni /
rgyu gang zhe na zhes pa'o / /
lan la mtshan nyid ni /
bdag rkyen dang ngo bo dang dmigs rnams gyis shes par bya ba rnyed pa dang zhes te /
'dod chags dang gti bug gi char gtogs gang zhig /
rnyed bkur la chags nas gzhan bslu ba'i bsam pas rang la med pa'i yon tan ston 'dod pas rab tu phye ba'i rig pa'o / /
byes las ni /
log pas zhes te /
log 'tsho lngas 'tsho bar byed pa'i lan no / /
gnyis pa g.yo la dri ba ni /
g.yo gang zhe na zhes so / /
lan la mtshan nyid ni /
rnyed pa dang zhes te /
bdag rkyen dang ngo bo dang dmigs pa dang rnam pas rig par bya'o / /
'dod chags dang gti bug gi char gtogs gang zhig /
rnyed bkur la chags pa'i dbang gis gzhan mgo rmongs par byed 'dod cing /
rang gi nyes pa gzhan gyis mi shes par byed 'dod pas rab tu phye ba'i rig pa'o / /
byed las ni /
yang dag pa'i zhes te /
dris pa'i lan gsal por mi 'debs pas tshul bzhin yid la byed pa'i gdams ngag rnyed pa'i bar du gcod pa'i las can no / /
lnga pa rgyags pa bshad pa la dri ba ni /
rgyags pa gang zhe na zhes so / /
lan la mtshan nyid ni / /
nad med pa zhes te /
bdag rkyen dang dmigs pa dang ngo bo dang rnam pa bzhis shes par bya'o / /
'dod chags kyi char gtogs gang zhig /
nad med pa sogs la brten cing phun tshogs kyi mtshan ma gang rung mthong nas dga' zhing yid bde bas rab tu phye @# / /
rig pa'o / /
byed las ni /
nyon mongs pa zhes te /
nyon mongs dang nye nyon mtha' dag skye ba dang rjes su mthun pa'i rgyu byed pa'i phyir ro / /
drug pa rnam 'tshe bshad pa pa la dri ba ni /
rnam par 'tshe ba gang zhe na zhes so / /
lan la mtshan nyid ni /
khong khro ba'i zhes te /
ngo bo dang rnam par shes par bya'o / /
khong khro ba'i char gtogs gang zhig /
gzhan la snying brtse sogs med cing mtho 'tshams par 'dod pas rab tu phye ba'i rig pa'o / /
rang gis mtho 'tshom 'dod pas snying brtse ba med pa dang /
gzhan byed du 'jug 'dod pas snying rje ba med pa dang /
gzhan gyis byed pa mthong dam /
thos na rjes su yi rang ba brtse ba med pa'o / /
byed las ni /
rnam par zhes so / /
gnyis pa la gnyis /
ngo tsha med pa dang /
khrel med pa'o / /
dang po la dri ba ni /
ngo tsha med pa gang zhe na /
zhes so / /
lan la mtshan nyid ni /
'dod chags zhes te /
ngo bo dang /
dmigs pa dang rnam pas shes par bya'o / /
dug gsum gang rung gi char gtogs gang zhig /
bdag gi mtshos rgyu mtshan du byas nas kha na ma tho ba la mi 'dzems pas rab tu phye ba'i rig pa'o / /
byed las ni /
nyon mongs pa dang zhes so / /
gnyis pa khral med pa la dri ba ni /
khrel med pa gang zhe na zhes so / /
lan la tshan nyid ni /
'dod chags dang zhes te /
dug gsum gang rung gi char gtogs gang zhig /
kha na ma tho bas gzhan la mi 'dzem pas rab tu phye ba'i rig pa'o / /
byed las ni /
snga ma lta ro / /
gsum pa nyon mongs pa'i sems tha dad dang mtshungs par ldan pa la gsum zhi gnas kyi mtshan ma nyams pa'i gnas rmugs pa dang /
rab tu 'dzin pa'i mtshan ma nyams pa'i gnas rgod pa dang /
btang snyoms kyi mtshan ma nyams pa'i gnas bshad pa'o / /
dang po la dri ba ni /
rmugs pa zhes so / /
lan la mtshan nyid ni /
gti mug gi zhes te /
ngo bo dang rnam pa gnyis kyis shes par bya'o / /
gti bug gi char gtogs gang zhig /
rang dang mtshungs par ldan na sems de glong glong por gyur nas dmigs pa ji lta ba bzhin du mi rtogs par byed pas rab tu phye ba'i rig pa'o / /
byed las ni /
de yong na nyon mongs kun 'phel bar 'gyur bas nyon mongs pa dang zhes so / /
gnyis pa la dri ba ni /
rgod pa gang zhe na zhes so / /
lan la mtshan nyid ni /
sdug pa'i zhes te /
dmigs pa dang ngo bo dang rnam par gsum gyis shes par bya'o / /
'dod chags kyi char gtogs gang zhig /
sngon rgod rgod pa dang /
rtse rtse ba la sogs pa'i yul dran pa'i sgo nas de la sems rnam par 'phro bar byed pas rab tu phye ba'i rig pa'o / /
byed las ni bying rgod dang bral ba'i zhi gnas skye ba la bar chad byed pas zhi gnas kyi zhes so / /
gsum pa la drug /
dad pa'i dbang po nyams par byed pa'i gnas ma dad pa dang /
brtson 'grus kyi dbang po nyams pa'i gnas le lo dang /
dbang po lnga ga'i mi mthun phyogs bag med dang /
dran pa'i dbang po nyams byed brjed pas dang /
shes rab kyi dbang po nyams byed shes bzhin ma yin pa dang /
ting nge 'dzin gyi dbang po nyams byed rnam g.yeng bshad pa'o / /
dang po la dri ba ni /
ma dad pa gang zhe na zhes te /
lan la mtshan nyid ni /
@# / /
gti mug gi zhes te /
ngo bo dang dmigs pa dang rnam pas shes par bya'o / /
gti bug gi char gtogs gang zhig /
dge ba'i chos la yid ches pa dang /
ma dad pa dang /
mi 'dod par byed pas rab tu phye ba'i sems byung ngo / /
byed las ni ga bar zad do / /
gnyis pa la dri ba ni /
le lo gang zhe na zhes so / /
lan la mtshan nyid ni /
bdag rkyen dang ngo bo dang rnam pas shes par bya'o / /
gti mug gi char gtogs gang zhig /
nyal ba sogs la brten nas dge ba la sems mi dge bar byed pas rab tu phye ba'i rig pa'o / /
byes las ni /
de yod na dge ba gang yang byed mi 'dod pas dge ba'i zhes so / /
gsum pa dri ba ni /
bag med pa gang zhe na zhes so / /
lan la mtshan nyid ni /
chags pa dang zhes te /
ngo bo dang ldog pa dang 'jug pa'i dmigs pa dang rnam pas rig par gya'o / /
dug gsum gang rung le lo dang bcas pa la gnas nas dge ba mi bsgom zhing /
zag bcas kyi chos la sems mi bsrung bar bag yangs su gtong bas rab tu phye ba'i rig pa'o / /
byed las ni| de yod na mi dge ba zhes so / /
bzhi pa la dri ba ni /
brjed ngas pa gang zhe na zhes so / /
lan la mtshan nyid ni /
nyon mongs pa zhes te /
dmigs pa dang rnam pas shes par bya'o / /
nyon mongs kyi rnam dmigs dran pa'i sgo nas dge pa la sems mi gsal bar byed pas rab tu phye ba'i rig pa'o / /
byed las ni /
dge ba'i mi mthun phyogs la sems g.yeng ba'i zhes so / /
lnga pa la dri ba ni /
shes pa zhin ma yin pa gang zhe na zhes so / /
lan la mtshan nyid ni /
nyon mongs zhes te /
ngo bo dmigs pa dang rnam pas shes par bya'o / /
nyon mongs pa'i char gtogs pa'i shes rab gang zhig /
sgo gsum gyi spyod pa gang rung la mi shes bzhin du 'jug par byed pas rab tu phye ba'i rig pa'o / /
bgrod bya dang bgrod bya ma yin pa dang /
smra bya dang smra bya ma yin pa dang /
bsam bya dang bsam bya ma yin pa'i gnas skabs mi shes bzhin du 'jug par byed pa'i shes rab kyi char gtogs so / /
byed las ni /
de yod na dpa' ngam shugs kyis nyes pa 'phel bar 'gyur ba lta bu zhes so / /
drug pa la dri ba ni rnam par g.yeng ba gang zhe na zhes so / /
lan la gsum /
mtshan nyid dang /
dbye ba dang /
byed las so / /
dang po ni /
'dod chags zhes te /
ngo bo dang rnam pas shes par bya'o / /
dug gsum gang rung gi char gtogs gang zhig | dmigs pa la sems 'phro bar byed pas rab tu phya ba'i rig pa'o / /
gnyis pa la grangs kyi dbye ba dang /
so so'i mtshan nyid do / /
dang po ni /
de yang zhes te /
rnam g.yeng la du mar dbyer yod de /
ngo bo nyid kyis g.yeng ba so drug yod pa'i phyir /
'di dag ni spyir rnam g.yeng gi dbye ba bshad pa tsam yin gyi /
skabs su bab pa nyon mongs can gyi nges pa med de /
dang po la lung ma bstan dang /
tha ma la dge bas bsdus pa yod par shes par bya'o / /
gnyis pa la rang gi dang gis sems mi gnas pa dang /
gnas kyang skyon chags pa'o / /
dang po la gsum /
dmigs pa la gtod pa'i dus na rang gi ngang gis sems mi gnas pa dang /
sems gnas pa'i dus na phyin ci log la g.yeng ba dang /
gnas pa las mi nyams @# / /
par byed pa'i dus na mi gnas kyang /
gnas pa ltar ston pa'i rna ma g.yeng ngo / /
dang po ni /
ngo bo nyid kyis zhes dis lan gnyis kyi shes par bya'o / /
dbang shes lnga la rnam g.yeng zhes bya ste /
ting nge 'dzin la mnyam par bzhag pa na /
dbang shes gang rung gcig byung na ting nge 'dzin dngos gzhi las langs pa yin la /
phyi rol tu g.yeng ba'i ngo bo yin pa'i phyir /
gnyis pa la phyi rol tu g.yeng ba ni /
phyi rol tu zhes pa dris lan gnyis kyis shes par bya ba /
thob pa sogs dge ba la zhugs pa'i sems 'dod pa'i yon tan sogs la rnam par 'phro ba'i sems ni phyi rol tu g.yeng ba zhes bya ste /
dge ba'i dmigs pa la gtad pa de las phyin ci log gi dmigs pa la phyi rol tu 'phro par byed pa'i rig pa yin no / /
nang gi g.yeng ba ni /
nang gi zhes pa dris lan gnyis kyis shes par bya'o / /
ting nge 'dzin la mnyam par bzhag pa'i tshe byung ba'i bying rgod dang ting nge 'dzin skyes pa'i che sred pas ro myang bar byed pa'i sred pa sogs ni nang gi rnam g.yeng zhes bya ste /
zhi lhag dngos sam rjes mthun pa las gzhan du g.yeng bar byed pas rab tu phye ba'i nye ba'i nyon mongs pa yin pa'i phyir /
gsum pa ni /
mtshan ma'i zhes dris lan gnyis kyis shes par bya'o / /
rang la gzhan gyis 'di ni bsam gtan pa'o snyam du yid ches na ci ma rung snyam du dge ba la sbyor pa ni mtshan ma'i g.yang ba'o / /
gnyis pa gnas kyang skyon chags pa la /
yid la byed pa'i skyon dang /
dmigs pa'i skyon no / /
dang po ni /
gnas ngan len gyi zhes dris lan gnyis kyis shes par bya ste /
lan ni rgyu dang yul dang rnam pa gsum gyis shes par bya'o / /
'jig lta dang nga rgyal gyi gnas ngan len la brten nas dge ba la zhugs pa'i tshor ba byung ba la nga dang nga yir 'dzin pas sems khengs pas rab tu phye ba ni /
gnas ngan len gyi g.yeng ba'o / /
de la 'dzin pa ni thog mar de ltar 'dzin pa'o / /
'dres pa ni de'i 'og du de dang sems kyi rgyud 'dres pa'o / /
tshor ba de nyid la rnam pa des yang dang yang du bkri par 'dzin pa ni /
mtshan mar 'dzin pa'o / /
gnyis pa ni /
yid la byed pa'i zhes pa dris lan gnyis kyis shes par bya'o / /
bsam gtan bzhi pa la snyoms par 'jug pa btang nas gsum pa man chad la snyoms par 'jug pa dang /
theg pa chen po la gnas pa btang nas /
theg pa dman pa la gnas par bya'o snyam pa dang /
snga ma btang nas de ltar yid la byed pa ni /
yid la byed pa'i g.yeng ba zhes bya'o / /
gsum pa byed las ni /
'dod chags dang zhes te /
drug pa gzhan 'gyur bzhi bshad pa la gsum /
sems kyi bslab pa la sgrib byed gnyid dang /
tshul khrims kyi bslab pa'i dri ma 'gyod pa dang /
shes rab kyi bslab pa'i dri ma rtog dpyod do / /
dang po la dri ba ni /
gnyid gang zhe na zhes so / /
lan la mtshan nyid ni /
gnyid kyi zhes te /
rten dang ngo bo dang dbye ba dang rna pas shes par bya'o / /
nyon mongs pa can nam /
nyon mongs can ma yin pa'i mi shes pa'i char gtogs gang zhig /
lus nyams chung ba dang dal ba dang /
lci ba dang mun pa'i mtshan @# / /
ma yid la byed pa sogs gang rung gi rgyu la brten nas dbang shes yul la 'jug pa rang dbang med par bsdud par byed pas rab tu phye ba'i sems byung ngo / /
dbye na kun slong sogs kyi dbang gis bdun no / /
dus ni nam gyi thun bar pa dang /
dus ma yin pa ni dgos pa med par de las gzhan pa'i dus so / /
rigs pa ni /
lus kyi 'byung ba rgyas nas dge ba la 'bad 'dod pa dang /
mi rigs pa ni dus su yin yang ma gnang zhing bkag pa'i gnyid do / /
nye ba'i nyon mongs kyi gnyid kyi byed las ni /
dge ba'i bya bzhes te /
gnyis pa la dri ba ni /
'gyed pa zhes so / /
lan la mtshan nyid ni /
bsam pa zhes te /
rten dang dmigs pa dang rnam pa dang ngo bo dang rab tu dbye ba rnams kyis bar bya'o / /
bya ba dang bya ba ma yin pa gang rung gis bsams pa'am /
gzhan gyi nan gyis byed du bcug pa la brten nas mi 'dod bzhi du yid la gcags pas rab tu phye ba'i sems byung gang zhig /
gti mug gi char gtogs so / /
yid la gcags pa'i don ni /
bya ba de bdag gis ma byas kyang ci ma rung snyam pa'o / /
mi dge ba byas pa la 'gyed pa dge ba dang /
de las log pa mi dge ba dang bzo la sogs pa 'ga' zhig byas pa dang ma byas pa la 'gyod pa lung du ma bstan pa dang /
bcos su yod pa'i dus dang /
med pa'i dus su 'gyed pa rigs pa dang mi rigs pa'o / /
byed las ni /
de yod na yid bde ba la reg par mi gnas pas sems zhes so / /
gsum pa la gnyis /
rtog pa dang dpyod pa'o / /
dang po la dri ba ni /
rtog pa gang zhe na zhes so / /
lan ni /
sems sam zhes te /
ngo bo dang rnam pa dang don bsdu bas shes par bya'o / /
'og ma la yang de ltar shes par bya'o / /
sems pa'am shes rab la brten nas ming dang bcas pa'i don gang rung rags pa'i rnam pa tsam 'tshol bas rab tu phye ba'i sems byung ngo / /
gnyis pa la dri ba ni /
spyod pa gang zhe na zhes pa'o / /
lan ni /
sems sam zhes te /
sems pa'am shes rab la brten nas yul zhib tu phye nas dpyod pas rab tu phye ba'i sems byung ngo / /
bsam gtan dang por rtog pa med cing dpyod pa tsam dang rtog dpyod gnyis ka med pa dang /
gnyis pa yan chad rtog dpyod kyi sa las 'das par bshad pa ni /
bsam gtan dang po nas /
rags pa tsam dpyad pas yid la gdung ba mi skyed la ting nge 'dzin nyams chung bas zhib tu phye nas dpyad na yid la gdung ba bskyed pas dang po'i dngos gzhi com na rtog pa med la /
dpyod pa tsam dang /
zhib tu phye nas dpyad kyang yid cung zad las su mi rung ba'i yid kyi gdung ba med pas rtog dpyad gnyis ka med pa zhes bya'i /
bsam gtan dang po yan chad bzhi la sgra don 'drer rung 'dzin pa'i rtog pa yod med dogs pa'i gnas tsam yang med do / /
byes las ni /
reg par zhes te /
rtog pa dpyod pa legs nyes kyi dbang gi 'di dang phyi mar 'dod pa dang mi 'dod pa skyed pa'o / /
gsum pa la gnyis /
blang bya'i gnas dang /
dor bya'i las so / /
dang po ni /
zhes te /
chos dge ba chos can /
byed las khyad par can dang ldan te /
nyon mongs sogs spong bar @# / /
byed pa'i phyir /
gnyis pa ni /
nyon mongs pa zhes te /
nyon mongs dang nye nyon chos can /
byed las phyin ci log dang ldan te /
dge ba'i chos kye ba la bar chad byed pa'i phyir /
gnyis pa ldan pa ma yin pa'i 'du byed bshad pa la gnyis /
dri ba dang lan no / /
dang po ni /
zhes so / /
gnyis pa la gnyis /
dbye ba dang /
so so'i mtshan nyid do / /
dang po ni /
thob pa dang zhes te /
ldan min 'du byed chos can /
nyer gsum yod de /
chos gsum gang rung 'phel 'grib kyi gnas skabs la btags pa'i thob pa dang /
'jug shes drug dang nyon yid dang bcas pa'i bdun dang /
'jug shes drug mngon 'gyur 'gag pa'i kun gzhi'i gnas skabs la btags pa'i snyoms 'jug gnyis dang snyoms 'jug gi 'bas bu gcig dang /
sngon gyi las kyis 'phangs pa'i tshe gnas pa dang /
lus 'dra ba'i gnas skabs la btags pa gnyis dang /
mtshan nyid kyi gnas skabs bzhi dang /
tha snyad kyi gnas skabs bzhi dang /
tha snyad kyi gnas skabs rten dang bcas pa gsum /
'phags pa'i chos ma thob pa'i gnas skabs la btags pa gcig dang /
rgyu 'bras kyi gnas skabs la btags pa dgu rnams yod pa'i phyir /
phyi ma dgu ni rum pa bzhin du rgyu dang 'bras bu rgyun du 'byung ba'i gnas skabs dang /
tshogs pa phan tshun tha dad pa'i gnas skabs dang /
rjes su mthun par 'byung ba dang /
myur du 'byung ba dang /
rim gyis 'byung ba dang /
dus tha dad du rgyun du 'byung ba dang /
yul du ma la khyab par 'byung ba dang /
grangs kyi sgo nas mtshon par bya ba'i so so tha dad du 'byung ba dang /
rgyu rkyen tshogs pa'i gnas skabs la btags pa'o / /
gnyis pa la bdun /
'phel 'grib kyi gnas skabs thob pa bshad pa dang /
sems sems byung mngon gyur 'gags pa'i gnas skabs gsum bshad pa dang /
tshe gnas pa dang lus 'dra ba'i gnas skabs gnyis bshad pa dang /
mtshan nyid kyi gnas skabs bzhi bshad pa dang /
tha snyad kyi gnas skabs gsum bshad pa dang /
'phags pa'i chos ma thob pa'i gnas skabs so skye dang /
rgyu 'bras kyi gnas skabs dgu bshad pa'o / /
dang po la dri ba ni /
thob pa gang zhe na zhes so / /
lan ni /
dge ba dang zhes te /
'di dag phal cher gnas dang ngo bo ba dang btags yod du bstan pa gsum gsum gyis rig par bya'o / /
chos gsum gang rung gi 'phel 'grib kyi gnas skabs la btags pas rab tu phye ba'i 'du byed do / /
dad pa geng du 'phel na dad pa chen po dang ldan zhes pa dang /
'grib na chung ngu dang ldan zhes pa lta bu'o / /
thob pa ni spyi ming yin la da rnyed pa dang ldan pa gnyis ka la 'jug ste /
zag med kyi chos sngar med gsar du thob pa la rnyed pa dang rgyun du yod pa la ldan pa /
zhes bdags so / /
mdzod las /
dus gsum pa yi rnam pa gsum / /
zhes thob bya'i chos dus gsum gyis bsdus pa'i rdzas yod re re'i thob pa yang /
dus gsum gyis bsdus pa 'dir khas blangs par bya ba ma yin te / /
'das ma 'ongs rdzas grub khas mi @# / /
len pa'i phyir ro / /
thob pa'i lhag ma gzhan ni 'og tu 'chad par 'gyur ro / /
gnyis pa la gsum /
'du shes med pa'i snyom 'jug dang /
'gog pa'i snyom 'jug dang /
'du shes med pa bshad pa'o| |dang po la dri ba ni /
'du shes zhes so / /
lan ni /
dge rgyas kyis zhes te /
skyes bu lhas byin gyi 'du shes med pa'i snyom 'jug chos can /
'du shes med pa'i snyom 'jug yin te /
'jug shes drug 'gags pa'i gnas skabs la thar par 'du shes nas 'khor bas yid 'byung ba'i yid 'byung gis kun nas bslangs te /
bsam gtan gsum pa las 'dod chags dang bral la bzhi pa las 'dod chags dang ma bral ba'i rtse gcig pa gang gis /
'jug shes tshogs drug 'khor bcas mngon gyur 'gags pa tsam gyis rab tu phye ba'i kun gzhi'i gnas skabs la btags pa'i 'du byed do / /
las 'bras la skur pa mi 'debs shing /
sangs rgyas rang rgyud kyis bsdus pa'i ye shes cung zad kyang med pa la thar par 'du shes shing| grub mtha' 'cha' ba dag kyang de ma dor bar du zhi lhag zung 'brel gyi ting nge 'dzin ci tsam bsgoms kyang 'du shes med pa par skye ba tsam du zad do / /
tshig tshogs bskyung ba'i ched du de ltar sems kyi /
don ldog khyad par ba mtshan gzhir bzung bar bya ste /
gzhan du na shas 'dod med pa'i ma grub bas so / /
kun gzhi'i gnas skabs la btags pa yin no / /
dge bar mi 'thad la /
tshogs drug re zhig 'gags pas dge ba yin na /
'du shes med pa yang dge ba'i 'gyur ro / /
zhe na /
skyon med de /
de'i rgyu yid byed dge bas kun nas bslang ba'i stobs kyis dge bar bzhag pa yin gyi /
nyan thos sde pa 'dod pa ltar rjes su yod pa'i dge bar 'dod pa ni ma yin no / /
gnyis pa la dri ba ni /
'gog pa'i zhes so / /
lan ni /
ci yang zhes te /
tshor 'du rags pa po ma gsod pa zhi ba lag nas par bya'o / /
snyam pa'i yid byed kyis kun nas bslangs te /
ci yang med pa man chad las 'dod chags dang bral zhing /
srid pa'i rtse mo las gyen du bskyod pa gang zhig /
'dug shes tshogs drug 'khor bcas dang /
nyon yid mngon gyur 'gags pas rab tu phye ba'i kun gzhi'i gnas skabs la rab tu btags pa'i 'du byed do / /
khyad chos snga ma gnyis kyi sa'i sgo nas rten gyi gang zag mtshon te bstan to / /
'dod chags dang bral ba zhes pas srid rtse'i sems thob par bstan la /
srid rtse las gyen du bskyed ces pas 'phags lam thob par bstan te /
'das lam ma rtogs pas srid rtse'i nyon mongs spang mi nus pa'i phyir ro / /
tshig snga ma smos pas chog med /
srid rtse las gyen du bskyod ces smos ci dgos zhe na /
srid rtse las gyen du ma bskyod kyang ci yang med pa las 'dod chags dang bral ba'i so skye yod pas /
des 'gog snyoms thob par thal ba bcas pa'i ched du yin no / /
'phags pa rnams ni mthong lam thob ma thag /
srid rtse'i mthong spangs zad par spong bas srid rtse las gyen du bskyod pa zhes bya'o / /
'o na tshig phyi ma smos pas chog mod /
snga ma smos ci dgos snyam na /
srid rtse las @# / /
gyen du bskyed kyang ci yang med pa'i skye mched las 'dod chags dang ma bral ba'i rgyun zhugs zhugs 'bras kyis kyang 'gog pa la snyoms par 'jug nus pa spang ba'i ched du yin no / /
gong ma'i 'dod chags dang ma bral ba zhes ma smos pa ni /
srid rtse las chags pa dang bral ba'i dgra bcom pas kyang snyoms par 'jug pa'i phyir ro / /
theg pa dman pa'i gang zag ni phyir mi 'ong lus mngon byed dang /
dgra bcom pa gnyis ka'i cha las rnam grol gyis snyoms par 'jug la /
dman pa'i lam sngon du ma song ba'i theg pa chen po bas ni /
sa drug pa nas snyoms par 'jug go /
lhag ma rnams ni gzhan du bshad pa las shes rab bya'o / /
grub chen sangs rgyas bskyangs dang /
dpal ldan zla ba grags pa sogs ni ches nyid mngon sum du rtogs pa'i mnyam gzhag khyad par ba gcig la 'gog snyoms su bzhed do / /
theg pa dman pa'i rgyud kyi 'gog snyoms ngos 'dzin pa na dgag gzhi gzugs phung gi steng du zhes dang /
theg pa chen po pa'i dgag gzhi kun gzhi'i steng du zhes 'chad pa ni /
dngos po'i gnas tshod dang /
gru mtha'i 'dod tshul gyi khyad par ma phyed pa'i blun po'i rtags su shes par bya'o / /
sa drug pa nas /
'gog snyoms thob pa ni mdo sde sa bcu pa las bshad do / /
gsum pa la dri ba ni /
'du shes med pa gang zhe na /
zhes so / /
lan ni /
sems can zhes te /
'du shes med pa'i snyoms 'jug gi stobs kyis thob pa'i bsam gtan bzhi pa'i gnas gzhan 'bras bu che ba'i nang tshan du gyur pa'i 'jug shes tshogs drug 'khor bcas mngon gyur 'gags pa'i kun gzhi'i gnas skabs la btags pa'i 'du byed do / /
gsum pa la gnyis /
srog gi dbang po /
rigs mthun pa bshad pa'o / /
dang po la dri ba ni /
srog gi dbang po gang zhe na zhes so / /
lan ni /
rigs mthun par zhes te /
sngon gyi las kyis 'phangs pa'i rigs mthun par gzhan pa'i tshe'i dus nges pas rab tu phye ba'i 'du byed do / /
gnyis pa la dri ba ni /
rigs mthun pa gang zhe na /
zhes so / /
lan ni /
sems can gyi zhes te /
sngon gyi las kyis 'phangs pa'i stobs kyis rang bzhin 'dra ba dang skye gnas 'dra ba sogs kyis rab tu phye ba'i 'du byed do / /
snga ma la tshe nges pa dang /
ma nges pa dang /
'dod pa dan /
mi 'dod pa dang /
lo dang bskal pa'i grangs sogs kyis shes par bya la /
'di ni lus 'dra ba dang /
rang bzhin dang /
skye gnas 'dra ba dang /
bzo dang las kyis 'tsho ba 'dra ba sogs kyis shes par bya'o / /
sems can gyi rigs ni /
lha dang mi la sogs pa'i 'gro bar gtogs pa'o / /
bzhi pa la bzhi yod pa'i skye ba la dri ba ni /
skye ba gang zhe na zhes so / /
lan ni /
rigs mthun par zhes te /
sems can gyi skye ba gdags gzhi la ltos mod kyi rdzas yod pa ma yin te /
rigs mthun par skye gnas kyi dbang po snga las byung ba gsar du byung ba la skye ba zhes gdags pa'i phyir /
de bzhin du 'og ma gsum la yang ji ltar rig pas sbyar ro / /
gnyis pa rga ba ni /
rga ba gang zhe na zhes dris lan gnyis kyis shes par @# / /
bya'o / /
rigs mthun par sems can gyi 'du byed lang tsho yol nas gzhan du 'gyur ba la rga ba zhes gdags so / /
gsum pa gnas pa ni /
gnas pa gang zhe na /
zhes dris lan gnyis kyis she spar bya'o / /
sems can gyi 'du byed kyi rgyun skad cig gnyis par mi 'chad par 'byung pa la /
gnas pa zhes gdags so / /
bzhi pa mi rtag pa ni /
mi rtag pa nyid gang zhe na /
zhes dris lan gnyis kyis rig par bya ste /
sems can gyi mi rtag pa rdzas yod ma yin te /
sems can gyi 'du byed kyi rgyun du gnyis bar mi sdod pa la /
mi rtag pa nyid ces gdags par bya ba'i phyir /
srid pa la skyo ba skyed pa'i chad du 'dir sems can la sbyar te bshad kyi /
bum pa lta bu'i yang rang grub pa'i dus las dus gnyis par mi sdong pa'i cha ldan min 'du byed yin gyi /
mi rtag pa yin na /
ldan min 'du byed kyis khyab bas snyam pa dogs pa'i gnas med la /
rang ldog dang gzhi ldog ma phyed pa 'dis rig pa smra ba du ma la 'khrul pa skyed snang pas lags par shes par bya'o / /
lnga pa la gsum /
ming gi tshogs dang /
tshig gi tshogs dang /
tshig gi tshogs dang /
yi ge'i tshogs so / /
dang po ni /
ming gi zhes dris lan gnyis kyis shes par bya'o / /
gzugs zhes pa lta bu yang rdzas yod ma yin te /
don gyi ngo bo tsam ston pas rab tu phye zhing cha du ma la btags pa'i rjed byed yin pa'i phyir /
ming yin na ldan min 'du byed yin pas khyab par ston pa ma yin te /
ba zhes pa lta bu nyan shes kyi bzung yul du gyur pa'i sga rang mtshan pa de yi ge yang yin la ming yang yin zhing /
phung po lnga'i nang nas gzugs kyi phung por gtogs pa yin gyi /
'du byed kyi phung po ma yin no / /
'du byed kyi phung por bzhag pa ni /
skad cig snga phyi du ma'i rgyun ming gi tshogs la bya'o / /
gnyis pa ni /
tshig gi zhes te /
dris lan gnyis kyis shes par bya'o / /
gzugs mi rtag ces brjod pa lta bu yang rdzas yod ma yin no / /
don gyi khyad par ston pas rab tu phye zhang yi ge snga phyi du ma'i rgyun la btags pa'i rjod byed yin pa'i phyir /
'di dag snga ma kha cig gis sgra spyi 'ba' zhig la 'jog pa mi 'thad do / /
de ni don byed nus stong yin pas 'du byed kyi phung por mi rung ba'i phyir ro / /
tshig dngos med du 'dod pa sde bdun mkhan po'i bzhed pa ma yin pa yang gzhan du rgyas par bshad zin to / /
gsum pa ni /
yi ge'i zhes te /
dris len gnyis kyis shes par bya'o / /
ming tshig gnyis ka'i gnas gdags zhi skad cig snga phyi'i cha du ma can gyi yi ge yang gdags pa'i gzhi la ltos med kyi rdzas yod ma yin te /
chad ma la btags pa'i cha can yin pa'i phyir /
sngar bshad pa'i yi ge de nyid la yi ge'i tshogs bya ste /
ming gi tshig gi rten byas pa'i sgo nas ming dang tshig gis brjod bya gsal bar byed cing /
ming tshig gnyis kyang gsal bar byed pa'i gzhi yin pa'i phyir /
don brjod pa yang yi ge de nyid kyis byed ces bya ste /
yi ge cha med kyis don ston mi nus kyang /
ming dang tshig gis rten byas pa'i sgo nas don gyi ngo bo dang khyad par brjod pa'i phyir /
dbyangs gsal phyis bsdus pa'i yi ge rnams dngos ming gang yang rung bas go nas pa ma yin te /
rang gi gdangs ma gtogs ming gi rnam grangs su gtogs pa gzhan gyis dngos su 'ong @# / /
ba ma 'gyur ba'i phyir /
dpen na a yang a zhes pa'i gdangs ma gtags pa zhes pa'i gdangs kyis thun mong ma yin pa mi go ba bzhin no / /
a ra k+Sha zhes pa gdangs kyi rnam pa gzhan du mi 'gyur ba la ma go bar /
ngo bo ma 'gyur pa yan par bzung nas /
phyi rol ba rnams sgra rtag par sgro 'dogs pa'o / /
ming dang yi ge gzhi mthu par yang rung la /
ldan man 'du byed kyis bsdus pa'i yi ge'i tshogs ni /
cha snga phyi du ma 'dus pa'i rgyun la bya'o / /
drug pa ni /
so so'i zhes dris len gnyis kyis shes par bya'o / /
las dang nyon mongs pa'i dbang gis skye gnas so sor 'gro zhing zag pa med pa'i lam ma thob pa'am gnas skabs la so so'i skye bo zhes gdags par bya ba'i phyir /
rdzas su yod pa ma yin pa'o| |sngar bshad pa ltar yin kyi /
don byed nus pa'i rdzas kyi stong pa ni ma yin no / /
bdun pa la 'jug pa gang zhe na /
zhes so don dgu dris lan gnyis gnyis kyis go bar bya ste /
de rnams kun la cha du ma 'dus pa la ltos pa med pa'i rdzas yod ma yin te /
zhes sbyar bar bya la /
rtags ni rim pa bzhin du rgyus bsdus pa'i skad cig snga ma la brten nas 'bras bus bsdus pa'i skad cig phyi ma rgyun ma chad par 'byung ba la 'jug pa zhes gdags par bya ba yin pa'i phyir dang /
me du dang sa myug lta bu rgyu 'bras tha dad pa la so sor nges pa zhes gdags pa'i phyir dang /
kun nas nyon mongs sam rna byang gi rgyu 'bras rjes su mthun pa la 'byor 'brel pa zhes btags pa'i phyir dang /
rgyu dang 'bras bu myur bar 'byung ba la ma gyogs pa zhes btags pa'i phyir dang /
re re nas rims kyis 'byung ba la go rims zhes btags pa'i phyir dang /
dus skad cig snga phyi du mar 'byung ba la dus zhes gdags pa'i phyir dang /
phyogs du ma la khyab pa'i rgyu dang 'bras bu la yul zhes gdags pa'i phyir dang /
gnyis dang gsum la sogs pa'i rgyu 'bras so so tha dad pa la grangs zhegs dags pa'i phyir dang /
rgyu dang 'bras bu'i rkyen du ma 'dus pa'i cha la tshogs pa zhes btags pa'i phyir /
nyan thos sde pa kha cig gi lgo rtog dgag pa'i ched du ngo bo dang grangs snga ltar mdzad pa yin no / /
lnga pa rnams shes kyi phung po la gnyis /
dri ba dang lan ni /
dang po ni /
rnam par shes pa'i zhes so / /
gnyis pa la gnyis /
rnam grangs kyi sgo nas bstan pa dang /
de'i don ston pa'i sgo nas rgyas par bshad pa'o / /
dang po ni /
sems dang zhes te sgra bshad pa'i dbang du byas na /
'jug shes drug la yang gsum ga'i sgra bshad du yod de /
bog pas na sems dang rnam shes phyi ma'i rten du gyur pas yid gad yin pa yin pa'i phyir /
yang na dus kyi dbang du byas nas tshogs drug ma 'ongs pa ni sems /
'dus pa ni yid /
da ltar byung ba ni rnam shes /
byed pa'i dbang du byas na /
ring du 'gro bas nas sems /
sngon du 'gro bas yid /
nyid mtshams sbyor ba'i bye brag gis rnam par shes pa'o / /
bstan pa'i dbang dub yas na /
khams bstan par sems dang| skye mched bstan par yid dang /
phung po bstan par rnam par shes pa'o / /
'di dag ni kun gzhi ma bzhag pa dang /
gzhan dang thun mong ba'i dbang du byas nas gtso bo ma yin pas bshad pa'o / /
gnyis pa la /
sems kyi gtso bo @# / /
bshad pa dang /
yid rnam pa gnyis bshad pa dang /
rnam shes drug bshad pa'o / /
dang po la dri ba ni /
sems gang zhe na zhes so / /
lan la gsum /
sems su bzhag pa'i mtshan nyid dang /
rnam grangs dang /
sems kyi sgra don to / /
dang po la gnyis /
khyad par byed chos dang /
des khyad par du bya ba'o / /
dang po la gnyis /
sgo byed pa ma ltos pa'i log rtog dgag pa dang /
khyad par byed chos dngos so / /
dang po ni /
kun gzhi rnam shes de chos can /
grangs kyi gtso bo bzhin du rkyen lam ltos par sa bon thams cad dang ldan pa ma yin to / /
zag pa dang bcas pa'i phung po dang khams dang skye mched /
dge mi dge lung ma bstan du gyur pa rnams kyi rang dang rjes su mthun pa'i 'bras bus bskyed pa'i nus pa'i ngo bor gyur pa'i bag chags kyis yang dang yang du yongs su sogs pa yin pa'i phyir /
gnyis pa ni /
rgyu mtshan de nyid kyis na /
sa bon thams cad pa'i rnam par shes pa shes bya'o / /
gnyis pa ni /
kun gzhi rnam par shes pa bya ste /
sems gang /
sa bon thams cad bsgo ba'i gzhir gyur pa'i phyir /
gnyis pa ni /
kun gzhi de nyid la rnam par smin pa'i rnam par shes pa zhes bya ste /
sngon bsags pa'i las kyi bag chags yongs su smin pa'i ngo bor gyur cing rgyun ma chad par ma sgribs la lung ma bstan gyi ngo bor gnas pa'i phyir ro / /
len pa'i rna par shes pa yang de yin par do'i srid pa nas skye srid du nying mtshams sbyar byed yin pa'i phyir dang /
skyes nas ma shi bar du dbang po gzugs can rnams kun gzhis bzung ba'i mthus ma zhig par 'jug cig len pa'i phyir /
mdo dgongs 'grel las kyang /
len ba'i rnam par shes pa zab cing phra / /
sa bon thams cad chu bo'i rgyun bzhin 'ba' /
bdag tu rtogs par gyur na mi rung zhes / /
'di ni byis pa rnams la nges ma bstan| |zhes gsungs pa ltar ro / /
gsum pa ni /
ci ta phog pa la'o / /
zhes 'byung bas ku gzhi de nyid sems zhes bya ste /
dge mi dge de dag gi bag chags bsags pa'i gzhir gyur pa'i phyir ro / /
'dir rnam par bzhag pa 'di dag ni /
theg pa chen po'i sde snod kyi gdul bya 'ga' zhig drangs pa'i ched du /
mdo sde dgongs 'grel las drang don dang nges don 'byed pa'i tshul gsungs pa'i dgong pa gtan la 'bebs pa yin la /
'phags pa blo gros mi zad pas zhus pa'i mdo las gsungs pa'i grangs nges 'byed tshul ni /
gtso bo'i gdul bya'i dbang du byas nas de las gzhan du shes par bya'o / /
'dir ni mdor bsdus pa tsam zhig bshad pa 'dod pa yin gyi /
kun gzhi'i rnam bzhag rgyas par shes 'dod na /
theg pa chen po bsdus pa dag kun las btus kyi rnam bshad legs par bshad pa'i rgya mtsho las shes par bya'o / /
gnyis pa la dri ba ni /
yid gang zhe na zhes so / /
lan la don dam pa'i yid dang /
gnas skabs pa'i yid do / /
dang po la sgra don dang /
dmigs pa dang /
grogs dang /
ldog pa dang /
'jug pa'i dus ngos bzung ba'o / /
dang po ni /
rnam par shes pa gang 'jug shes drug de dag mi dge lung ma bstan du skyed pa'i dus rtag tu /
ngar rlom sems pa'i bdag nyid yin pas na yid do / /
mtshan nyid ni /
rnam shes gang @# / /
rnam shes gsum ma gtogs pa'i dus rtag tu ngar rlom sems pa'o / /
sgra bshad 'jug 'di rnam shes gzhan la med pas don dam pa'i yid ma yin no / /
gnyis pa ni /
kun gzhi rnam par shes pa la dmigs pa ste /
de la dmigs nas nga'o snyam du zhen pa'i phyir ro / /
kun gzhi khas len pa'i tshe /
kun gzhi'i rgyun de nyid gang zag tu 'dogs pa'i gzhi yin gyi /
gang zag yin na kun gzhi yin pas khyab pa sogs khas blangs par mi bya'o / /
gsum pa ni /
nyon mongs pa zhes te / /
nyen yid chos can /
grogs bzhi dang mtshungs par ldan te /
kun gzhi la bdag tu lta bar byed pa'i 'jig lta dang /
bdag dang mi 'bral ba'i sred pas bsdus pa bdag la chags pa dang bdag des sems khengs pa'i nga'o snyam pa'i nga rgyal dang /
bdag tu rmongs par byed pa'i ma rig pa dang mtshungs par ldan pa'i phyir /
man thung du yid dang /
mA na ring po nga rgyal la 'jug pas nga rgyal dang mtshungs ldan gyi yid brten pa yin no / /
sngar bshad pa'i kun 'gro lnga dang bcas pa'i 'khor sems byung dgu'o / /
bzhi pa ni /
nyon yid de yang gnas gyur mthar phyin pa ma thob pa'i bar thams cad du mngon gyur du rjes su 'jug pa ma yin te /
bdag med la ngon sum du mnyam par bzhag pa'i lam mngon gyur pa dang /
'gog pa'i snyom par 'jug pa la snyoms par zhugs pa'i dus na gnas skabs ldog pa dang mi slob pa'i sa thob pa na /
zad par spangs pas de gsum ma gtogs par sems dge ba dang mi dge ba dang lung du ma bstan pa thams cad du rjes su 'gro ba'i phyir ro / /
sum cu par /
gang du skyes pa de mi'o / /
zhes bshad pas /
gang zag 'dod khams pa yin na /
bsam gtan bzhi pa thob kyang de'i rgyud kyi nyon yid 'dod pa'i sas bsdus pa yi pas bsam gtan dang po'i nyer bsdogs kyis 'dod pa'i nyon mongs mngan gyur spong tshul la mkhas par bya'o / /
gnyis pa ni /
gang yang 'jug pa'i rnam par shes pa drug po 'gag ma thag pa'i rnam par shes pa 'gag /
khams de nyid du gzhan gyis par du ma ched pa'i rnam shes phyi ma de nyid skye pa'i go phye ba'i sgo nas bdag rkyen pa'i phyir yid ces bya'o / /
de ma thag rkyen yin yang phyi ma skye ba'i go 'byed pa'i byed las dang ldan pas bdag rkyen du bzhag la /
'gag ma thag pa'i rang ldog rnam shes su khas len pa ni ma yin no / /
gsum pa la gnyis /
dri ba dang lan no / /
dang po ni /
rnam par zhes so / /
lan la /
dbye ba dang /
so so'i mtshan nyid de / /
dang po ni /
rnam par zhes te /
'jug shes chos can /
du ma yod de /
mig gi rnam par shes pa sogs drug yod pa'i phyir /
gnyis pa la drug yod pa'i dang po mig gi rnam shes la dri ba ni /
mig gi zhes so / /
bdag rkyen /
mig la brtan cing yul gzugs la dmigs nas gzugs kyi ngo bo tsam so sor rnam par rig pas rab tu phye ba'i shes pa'o / /
gnyis pa man chad kyang dri ba dang lan gnyis gnyis kyis shes par bya ste /
rtog par sla'o / /
drug pa ni /
cher ba la dmigs pa'i kyi yid kyi rnam shes chos can /
yid kyi shes pa zhe bya ste /
rang gi bdag rkyen yid dbang la brten cing yul chos la dmigs nas @# / /
so sor rnam par rig pas phye ba'i rig pa'o / /
snga ma rnams la yang mtshan gzhi de la dbags nas shes par bya'o / /
gnyis pa khams kyi rnam gzhag la gnyis /
dri ba dang /
lan no / /
dang po ni /
khams kyi zhes so / /
gnyis pa lan la gnyis /
phung po gang la khams grang du bzhag bstan pa'i sgo nas so so'i ngo bo ngos bzung ba dang /
chos kyi khams bye brag tu bshad pa'o / /
dang po la gsum /
dang po la gsum /
gzugs kyi phung po las gsum bzhag pa dang /
phung po bar ma gsum las khams gang du bzhag pa dang /
rnam shes kyi phung po las khams gang du bzhag pa'o / /
dang po ni /
gzugs kyi phung po gang yin pa de las ni khams bcu rnam par bzhag par bya ste mig gi khams nas chos kyi khams kyi phyogs gcig chos kyi skye mched pa'i gzugs rnam pa lngas bsdus pa'i bar rnams su yod pa'i phyir /
gnyis pa ni /
phung po bar ma gsum khams su ma 'dus pa'i skyon med de /
chos kyi khams kyi phyogs gcig gis gs+dus pa'i phyir /
gsum pa ni /
rnam par shas pa'i phung po gang yin pa de las ni rnam par shes pa'i khams su rnam pra bzhag ste /
mig gi rnam par shes pa'i khams nas yid kyi khams kyi bar rnams yod pa'i phyir /
gnyis pa la /
'dus ma byas rgyas par bshad pa dang /
chos kyi khams kyi mjug bsdu pa'o / /
'dus ma byas phung pos ma bsdus par bstan pa dang /
'dus ma byas rgyas par bshad pa'o / /
dang po la dri ba ni /
khams rnams kyis zhes so / /
lan no / /
chos byang zhes te /
khams mtha' dag phung pos yin tshul gyis bsdus pa ma yin te /
chos khams la yod pa'i 'dus ma byas de ltar bsdur mi rung ba'i phyir /
der thal /
rgyu rkyen gyis 'dus ma byas pas phung po'i don dang mi ldan pa'i phyir /
gnyis pa la gnyis /
dbye ba dang so so'i mtshan nyid do / /
dang po ni /
de yang zhes te /
'dus ma byas brgyad yod de /
chos gsum gyi de bzhin nyid gsum dang /
'dus ma byas kyi nam mkha' dang brtags min dang /
brtags 'gog gnyis dang /
mi g.yo ba'i 'gog pa dang /
'du shes dang tshor ba 'gog pa rnams yod pa'i phyir /
gnyis pa la bzhi /
dgag bya'i chos bdag dang bral ba de bzhin nyid dang thogs pa'i reg bya dang bral ba nam mkha' dang /
'dus byas tsam bkag pa brtags min gyi 'gog pa dang /
zag bcas dang 'brel ba bkag pa brtags 'gog go /
dang po la gnyis /
chos dge ba'i de bzhin nyid bshad pa dang /
gzhan gnyis kyi de bzhin nyid de dang 'dra bar bstan to / /
dang po la gnyis /
dang po dri ba ni /
chos dge ba zhes so / /
gnyis pa lan la gsum /
ngo bo dang /
rnam grangs dang /
rnam grangs kyi don bshad pa'o / /
dang po ni /
phung po'i tshogs rgyun gang la yang btags pa ma yin pa'i gang zag gis stong pa dang /
gzung 'dzin rdzas tha dad kyis stong pa'i bdag med rnam pa gnyis so / /
de bzhin nyid gtso bo ni phyi mar shes par bya'o / /
gnyis pa ni /
stong pa nyid dang zhes te /
rnam grangs du mar yod de /
stong pa nyid sogs yod pa'i phyir /
gsum pa la ngo bo'i don ni /
ci'i phyir ces pa dris lan gyis shes par bya'o / /
de @# / /
bzhin nyid la de bzhin zhes bya zhe na gnas skabs kun tu bdag gnyis rnam par bcad tsam de gzhin du gnas kyi de las gzhan du mi 'gyur pa nyid kyi phyir ro / /
rnam grangs kyi don bshad pa la nyon sgrib kyi dmigs pa bkag pa'i sgo nas bzhag pa ni stong pa nyid ces bya ste mnyam gzhag gi gzigs pa'i dor de la dmigs pas nas nyon mongs pa cung zad kyang mi rgyu zhing /
'jig lta la sogs pa'i yul dang bral ba la mngon sum du dmigs pa'i phyir ro / /
shes sgrib kyi dmigs pa bkag pa'i sgo nas bzhag pa ni mtshan ma med pa zhes bya ste /
gzung 'dzin rdzas tha dad du 'dzin pa'i zhen yul gyi mtshan ma nye bar zhi ba'i phyir dang /
theg chen 'phags pa'i mnyam zhag gis de mngon sum du gzigs pa'i phyir /
yul can mthar thug pa'i sgo nas bzhag pa ni /
yang dag pa'i mtha' zhes bya ste mnyam gzhag phyin ci log med pa'i dmigs pa mthar thug cing de la gong du 'gror med pa yin pa'i phyir ro / /
mi rtog ye shes tsam gyi sgo nas bzhag pa ni /
don dam pa zhes bya /
shes bya dam pa bdag med mngon sum du gzigs pa'i 'phags pa'i ye shes dam pa'i spyod yul yin pa'i phyir /
dbye ba'i sgo nas bzhag pa ni /
chos kyi dbyings zhes bya de la dmigs na nyan thos dan rang sangs rgyas dang /
sang rgyas kyi yon tan gyi chos thams cad 'phel ba'i rgyu yin pa'i phyir ro / /
de la dmigs pas yon tan skye pa la rgyu zhes btags pa yin gyi /
de nyid skyed byed kyi rgyur gyur pa yin no / /
nyan thos kyi de bzhin nyid kyis phyogs gcig gang zag gyi bdag med la dmigs par ston gyi nyan thos kyi byang chub thob pa chos kyi bdag med rtogs pa la ltos dgos par ston pa ma yin no / /
gnyis pa ni /
chos dge ba zhes te /
snga ma la brten nas chos gzhan gnyis kyi de bzhin nyid kyang shes par bya ste /
gzhi chos can gyi khyad par ma gtogs bdag nyid spros pa rnam par bcad pa'i cha la khyad par cung zad kyang med pa'i phyir /
gnyis pa la dri ba ni /
nam mkha' gang zhe na zhes so / /
lan ni /
gzugs med cas te /
thogs bcas kyi gzugs bkag tsam gyis rab tu phye zhing gzugs can gzhan gyi go 'byed pa'o / /
gom bkag pa la phye bar btags pa yin gyi / /
go 'byed pa'i bya ba dang ldan par 'dod pa ni /
nyan thos sde pa kha cig gi 'dod pa yin no / /
gsum pa la dri ba ni /
so sor zhes so / /
lan ni /
gang zhes te /
shes rab kyis so sor btags pa'i sgo nas dgag bya dang bral ba ma yin par skye ba'i rkyen ma tshang ba tsam gyis rab tu phye ba'i 'gog pa'o / /
bzhi pa la gnyis /
nyon mongs bkag pa'i 'gog pa dang /
nyon mongs skye ba'i gnas bkag pa'i 'gog pa'o / /
dang po la dri ba ni /
so sor zhes so / /
lan ni /
gang zhes te /
so sor rtogs pa'i shes rab kyis brtags pa la brten nas sgrib pa dang bral bas rab tu phye ba'i bral ba'o / /
gnyis pa la gnyis /
'gyur ba bskyed pa'i tshor ba bkag pa'i 'gog pa dang /
tshor ba btang snyoms bkag pa'i 'gog pa'o / /
dang po la dri ba ni /
mig g.yo ba gang zhe na zhes so / /
lan ni /
dge rgyas kyi zhes te /
bsam gtan bzhi pa'i sems la brten nas bsam gtan gyi skyon brgyad dang bral ba'i @# / /
'gog pa gang /
tshor ba bde sdug gnyis ka dang bral bas rab tu phye ba'o / /
'di dang 'og ma gnyis kyang dgag bya bkag pa'i med dgag 'dus ma byas su ston pa min no / /
gnyis pa la dri ba ni /
'du shes pa dang zhes so| |lan ni /
ci yang med ces te /
ci yang med pa'i skye mched las 'dod chags dang bral zhing /
srid rtse las gyen du bskyed pa'i zhi bar gnas pa'i 'du shes sngon du btang ba'i yid la byed pa'i 'jug shes tshogs drug 'khor bcas dang /
nyen yid 'khor bcas bkag pas rab tu phye ba'i 'gog pa'o / /
gnyis pa la mjug bsdu ba ni /
gzugs zhes te /
chos kyi khams bcu drug tu 'dus te /
chos kyi skye mched pa'i gzugs lnga dang /
phung po bar ma gsum dang /
'dus ma byas brgyad rnams su 'dus pa'i phyir /
gsum pa skye mched kyi rnam gzhag la /
dri ba dang lan no / /
dang po ni /
skye mchod kyi zhes so / /
lan ni /
gzugs can gyi zhes te /
skye mched bcu gnyis kyi khams la mkhas par byas pa'i sgo nas mkhas par bya ba yin te /
gzugs can gyi khams bcu po de nyid gzugs can gyi skye mched bcu dang /
rnam shes kyi khams bsun po de nyid yid kyi skye mched dang /
chos kyi khams gang yin pa de nyid chos kyi skye mched du zad pa'i phyir /
gnyis pa don bsdu ba ni /
phung po dang khams dang skye mched rnams ni chos can /
chos gsum du 'dus par 'gyur te /
gzugs kyi phung po dang /
chos kyi khams dang /
yid kyi skye mched rnams su 'dus par gong du sgrubs pa de nyid kyi phyir /
rdzas tha dad pa gsum ni med kyi /
rgyu mtshan dang dgos pa mi 'dra ba'i sgo nas phung po lnga dang /
khams bco brgyad dang /
skye mched bcu gnyis su phye bar zad do / /
don bsdu pa'i dgos pa ni /
don mang pos 'jigs pa spang ba dang /
bsad tshul la mkhas par bya ba'i phyir ro / /
gnyis pa zhar byung la gnyis /
sa bon gyi don la brten nas bu bzhi dpyad pa dang /
rten dang /
dbang po dang /
yul la sa mtshungs pa dang mi mtshungs pa'i khyad par brtsi ba rnam par bzhag pa'o / /
dang po la gnyis /
dbang po gzugs can la mu bzhi sbyar ba dang /
yid la mu bzhi sbyar ba'o / /
dang po la dri ba ni /
phung po rnams gzhag tu /
mig ces kyang bya /
khams rnam gzhag tu /
mig gi khas zhes kyang bya na de gnyis phan tshun du khyab pa yin no zhen zhes pa ste /
'di ni khams rnam gzhag gi zhar byung ngo / /
lan ni /
mig yin la zhes te| snga ma yin la phyi ma min pa yod de /
phung po lhag med du 'jug kha ma'i dgra bcom tha ma'i mig mig yin kyang /
mig phyi ma mi bskyod pas mig gi khams min pa'i phyir ro / /
phyi ma yin la snga ma min pa yang yod de /
sgo nga'i nang du 'dug pa mig ma dod pa dang /
de'i 'og ma bzhi rims pa bzhin du ma'i mngal nas pa ma'i khu khrag 'dres pa bdun phrag dang po dang gnyis pa dang gsum pa dang 'bur po lnga dad tsam bdun phrag bzhi pa'i gnas skabs mig dbang ma dod pa'i skabs yod pa'i phyir /
mig zhar ba ni mig shes kyi rten du mi rung bar nams pa'o / /
khams 'og ma gnyis su skye bar 'gyur pa'i gzugs med par skyes pa'i so so skye ba'i mig gi rgyu'o / /
gnyis ka yin pa yang yod de /
mig thob @# / /
la ma nyam pa yod pa'i phyir /
gnyis ka ma yin pa yod de /
phung po lhag med du zhags pa dang /
gzugs med par skyes pa'i 'phags pa yang slar 'dod gzugs su skye ba yang mi srid pas so / /
de bzhin lhag ma rnams kyang mu bzhi ci rigs su sbyar ba byas la /
mig zhir ba zhes pa'i thad du /
rna ba nyams pa zhes sbyar bar bya ba dang /
lus gyi khams kyi bu gnyis pa'i thad du /
gzugs med du skye bo'i lus kyi rgyu nyid sbyar bar bya ba yin gyi /
sgo nga'i nang na 'dug pa sogs sbyar bar mi bya ste /
de'i dus na lus kyi dbang po dang ldan pa'i phyir /
gnyis pa la dri ba ni /
yid gang yin pa zhes so / /
lan no / /
yid ces te /
snga ma yin la phyi ma ma yin pa yod de /
dgra bcom pa tha ma'i yid bu de nyid yin pa'i phyir / /
phyi ma yin la snga ma ma yin pa'ang yod de /
'gog pa la snyoms par zhugs pa'i yid kyi khams bu de yin pa'i phyir /
'du shes med pa'i snyoms 'jug la zhugs pa ni mi bzung ste /
de'i tshe nyen yid mngon gyur du yod pa'i phyir /
gnyis ka yin pa yang yod de /
yid mngon gyur par ma chad du 'jug pa'i skabs yod pa'i phyir /
gnyis ka ma yin pa yod de /
phung po lhag med du zhugs pa'i tshe gnyis ka med pa'i phyir /
'dir ni mthar thug pa'i theg pa gsum du 'dod pa dang /
phung po lhag med kyi tshe tig pa rgyun chad pa'i rnam gzhag yin gyi /
rnal 'byor dpyod pa pa kun gyis de ltar 'dod pa'i nges pa mis nang ngo / /
gnyis pa la gnyis /
dbang po gzugs can pa brten nas brtsi ba dang /
yid la brtan nas brtsi ba'o / /
dang po la /
mig dang rna ba la brten nas brtsi ba dang /
lhag ma gsum la brten nas brtsi ba'o / /
dang po la /
'dod pa'i rten can la brtsi ba dang /
gzugs kyi rten can de dang 'dra bar bstan pa'o / /
dang po la /
mig la brten pa dang /
rna ba yang de dang 'dra bar bstan pa'o / /
dang po la dri ba ni /
gang du zhes so / /
yul rten dbang po gsum pos mtshungs sam mi mtshungs zhes te /
skyes bu rnams kyis mthu'i khyad par rtogs pa'i ched du dris pa ste /
zhar byung /
'di gnyis ni /
rnam shes drug so so'i mtshan nyid rnam par bzhag pa'i zhar byung ngo / /
lan la bstan pa dang bshad pa'o / /
dang po ni /
de'i zhes te /
mig gis gzugs la blta ba'i tshe / /
sa mtshungs pa dang mi mtshungs pa ci rigs su yod de /
'dod khams pas rang sa'i mig gis rang sa'i gzugs la blta ba lta bu gsum ga la mtshungs pa yang yod la /
gong ma'i mig gis 'og ma'i gzugs la blta ba lta bu yul dbang po mi mtshungs pa yang yod pa'i phyir /
don ni 'di ltar shes par bya ste /
rton 'og ma'i mig dang /
rna bas gong ma'i gzugs mi mthong zhing /
sgra mi thos te /
'og ma'i dbang po rags shing dman pa'i phyir dang / /
gong ma'i mig dang rna bas 'og ma'i gzugs mthong zhing sgra thos te rgyu mtshan de las log pa'i phyir ro / /
rten 'dod khams pas gzugs khams pa'i mig dgos pa'i dbang gis bskyad pa yod la /
gzugs khams pas 'og ma'i mig ma skye de /
dgos pa med pa'i phyir ro / /
des na 'dod pa'i rten can la mu bzhi @# / /
yod pa shes pa bya'o / /
sna lce lus gsum ni /
yul dang phrad nas 'dzin pas thams cad du sa mtshungs shing /
de la brten nas mngon shes bskyed du mu rung pa'o / /
gnyis pa ni /
ji lta zhe na zhes te /
snga mas rtogs par nus so / /
gnyis pa ni /
mig ces te /
rna bas sgra thos pa la yang snga ma ltar shes par bya ste /
mu bzhi ci rigs su yod pa'i phyir /
de yang 'dod pa bas rang sa'i rna bas rang gi sgra 'dzin pa gsum ga la mtshungs pa dag /
gong ma'i rna bskyed nas rang sa'i sgra 'dzin pa yul rten mtshungs shing /
dbang po dang mi mtshungs pa dang /
gong ma'i sgra 'dzin na /
yul dbang po mtshungs shing /
lus dang mi mtshungs pa'o / /
gnyis pa ni /
'dod pa'i zhes te /
rten gzugs khams pa'i dbang po gnyis dang /
yul gnyis dang /
lus brten sa mtshungs pa dang mi mtshungs pa ci rigs su yod de /
sngar 'dod pa'i rten can la bshad pa de dang dra bar shes par bya'i phyir /
gnyis pa la gnyis /
'dod pa'i rten can la brtsi ba dang /
gzugs kyi rten can la brtsi pa'o / /
dang po ni /
'dod pa'i zhes te /
'dod pa pas 'dod pa'i dbang po gsum gyis yul gsum la longs spyod pa na /
lus dang dbang yul gsum ga sa mtshungs pa yin te /
dbang pos yul dang dbang rten phrad nas 'dzin dgos pa'i phyir /
gnyis pa la /
lus dbang la brtsi ba dang /
lhag ma gnyis la brtsi ba ma 'thad pa'o / /
dang po ni /
gzugs kyi zhes te /
rten gzugs khams pas rang sa'i reg bya la reg pa na /
gsum ga sa mtshungs te /
yul dang dbang rten phrad nas 'dzin dgos pa'o phyir /
gnyis pa ni /
de na zhes te /
khams gong ma na dri ro med de /
khams zas la 'dod chags dang bral ba dag skyes pas dri ro dgos pa med pa'i phyir tu /
yul med pas yul can rnam shes gnyis kyang med la /
lus yod kyang sna lce'i dbang po med na ro ltar lus mi mdzes par 'gyur la /
lus la chags pa dang ma bral ba ni /
lus mdzes pa la lhag par yang chags pas sngon de 'i las bsags pa'i stobs kyis nas lca'i khams gnyis ni de na yod do / /
gnyis pa la gnyis /
khams gsum pa'i yid kyis shes bya ji ltar shes pa dang /
zag pa med pa'i yid kyis shes bya ji ltar shes pa'o / /
dang po la gsum /
'dod pa'i rten can gyi 'dod pa'i yid las mtshungs brtsi pa dang /
gzugs med kyi rten can gyi yid la brtsi pa'o / /
dang po ni /
'dod pa'i zhes te /
rten 'dod khams pa'i yid yul dang bcas pa sa mtshungs pa dang mi mtshungs pa dang srid pa'i sas bsdus pa yang yod de /
'dod pa pa'i yid la dge sogs chogs gsum yod la /
dge ba la skyes thob dang sbyor byung gnyis yod cing /
sbyor byung thos pa las byung ba'i shes rab sogs kyis khams gsum na spyod pa'i chos thams cad dang /
zag pa med pa'i chos rnams kyang shes pa'i phyir /
skyes thob kyi shes rab ni khams gsum ga na yod la /
thos byung gi shes rab ni /
'dod gzugs kho na dang /
bsam byung gi shes rab ni /
'dod pa'i sas bsdus pa shas che'o / /
gnyis pa ni /
'dod pa'i zhes te /
@# / /
gzugs kyi rten can gyi yid kyis shes bya ji ltar shes pa yang snga ma dang 'dra par shes par bya ste /
gzugs na spyod pa'i thos byung gis khams gsum na spyod pa'i chos thams cad dang zag pa med pa'i chos kyang shes pa'i phyir ro / /
nyon mongs can gyi sems la kun 'gro dang kun 'gro ma yin pa yod de /
spang bya rigs lnga ga la dmigs pa sogs yod par shes par bya'o / /
de yang kun 'gro bskal pa mnyam pas ni rang gi rigs lnga char la dmigs la /
bskal pa mi mnyam pas ni sa dgu ga'i rigs lnga ga la dmigs so /
lung ma bstan la rnam smin skyes dang /
tha mal par 'dug pa dang /
mngon par 'dud byed pa las byung ba'i spyod lam pa dang gzo gnas pa gnyis dang /
sprul sems te /
de dag dge ba la sogs pa'i chos gsum ci rigs su yod par shes par bya'o / /
gsum pa ni /
gzugs med pa'i zhes te /
gzugs med pa'i yid yul dang bcas pa mtshungs pa dang mi mtshungs pa gnyis ka yod de /
de'i yid kyis rang sa'i chos dang zag pa med kyang shes pa'i phyir /
gnyis pa ni /
zag pa med pa'i zhes te /
zag pa med pa'i yid kyi chos thams cad la dmigs pa yin te /
khams gsum na spyod pa rnams dang zag ba med pa'i chos rnams kyang shes pa'i phyir /
drug pa chos gsum gyi go rims nges pa'i rgyu mtshan la gsum /
phung po'i go rims nges pa'i rgyu mtshan dang /
khams kyi go rims nges pa'i rgyu mtshan dang /
skye mched kyi go rims de dang 'dra bar bstan pa'o / /
dang po la gnyis /
dri ba dang lan no / /
dang po ni /
ci'i phyir ces so / /
mdo las phung po lnga go rims de ltar ston pa'i rgyu mtshan ci snyam du dgos pa skyed pa ste /
'og ma gnyis la yang shes par bya'o / /
lan la gsum /
gnas dang gnas pa'i rim pa dang /
rten brten pa'i rim pa dang /
kun nas nyon mongs dang rnam byang gi rten gyi dbang du byas pa'o / /
dang po ni /
rnam par zhes te /
gsum ga mdar bstan rgyas bshad gnyis gnyis kyis shes par bya'o / /
phung po lnga go rims de ltar ston pa'i rgyu mtshan yod de /
phung po bzhi rnam shes kyi gnas yin pas dang por bstan /
rnam par shes pa de la gnas pa yin pas phyis bstan pa'i phyir dang /
phung po bzhi po khams kyi go rims kyis bstan te /
rnam par shes pa gzugs la nye par 'gro ba 'dod pa'i yon tan gyi gzugs mi 'dra bas rab tu 'byed pas de 'byed pa'i gzugs phung dang por bstan /
tshor ba la nye bar 'gro ba gzugs khams te /
bsam gtan bzhi tshor ba mi 'dra bas rab tu phye bas tshor phung de'i rjes dang /
gzugs med dang po gsum /
'du shes mi 'dra bas phye bas de'i rjes su 'du shes dang /
srid rtse'i 'du shes tsam gyis rab tu phye bas 'du shes kyi phung po de'i rjes su bstan pa'i phyir ro / /
gnyis pa ni /
yang snga ma ni zhes te /
rten dang brtan pa'i dbang du byas nas rim pa bzhin du bstan te /
dbang po dang yul yid du 'ong ba phrad pa las tshor ba bde ba dang /
yid du mi 'ong ba phrad pa las tshor bsdug bsngal skye zhing /
ji ltar tshor ba bzhin du 'du shes kyis tha snyad 'dod @# / /
par byed| 'du shes kyi mtshan mar bzung ba de'i rjes su sems pas kun nas nyon mongs dang rnam byang gi las mngon par 'du byed /
sems pas 'du byed pa bzhin du rnam par shes pas yul gyi khyad par la sems par byes pas go rims de ltar bstan pa'i phyir /
gsum pa ni /
yang kun nas zhes te /
kun nas nyon mongs dang rnam byang gi dbang du byas nas kyang rim pa de ltar nges te /
gzugs phung dang so sor ston pa'i rgyu mtshan yod de /
dbang po rten bcas kyi gzugs la brten nas mtshams med par dge rtsa gcod pa sogs 'byung zhing /
tshul khrims dang chags bral bsgoms pa sogs 'byung bas gang du kun nas nyon mongs pa dang /
rnam par byang ba'i dbang du byas nas gzugs phur dang por bstan pa'i phyir /
de'i rjes su phung po bar ma gsum rim pa bzhin du ston pa'i rgyu mtshan yod de /
zang zing dang bcas pa dang zhen pa brten pa'i tshor ba skyes pa na /
de la brten nas tshul bzhin ma yin par mtshan mar 'dzin pa dang /
tshul bzhin ma yin par mngon par 'du byed pa gang gi kun nas non mongs par byed pa dang /
rim pa bzhin du de las log ste gang gis rnam par byang bas byes pa'i dbang du byas named mngon sum du gzigs pa'i 'phags pa'i ye shes dam pa'i spyod yul yin pa'i phyir /
dbye ba'i sgo nas bzhag pa ni /
chos kyi dbyings zhes bya de la dmigs na nyan thos dan rang sangs rgyas dang /
sang rgyas kyi yon tan gyi chos thams cad 'phel ba'i rgyu yin pa'i phyir ro / /
de la dmigs pas yon tan skye pa la rgyu zhes btags pa yin gyi /
de nyid skyed byed kyi rgyur gyur pa yin no / /
nyan thos kyi de bzhin nyid kyis phyogs gcig gang zag gyi bdag med la dmigs par ston gyi nyan thos kyi byang chub thob pa chos kyi bdag med rtogs pa la ltos dgos par ston pa ma yin no / /
gnyis pa ni /
chos dge ba zhes te /
snga ma la brten nas chos gzhan gnyis kyi de bzhin nyid kyang shes par bya ste /
gzhi chos can gyi khyad par ma gtogs bdag nyid spros pa rnam par bcad pa'i cha la khyad par cung zad kyang med pa'i phyir /
gnyis pa la dri ba ni /
nam mkha' gang zhe na zhes so / /
lan ni /
gzugs med cas te /
thogs bcas kyi gzugs bkag tsam gyis rab tu phye zhing gzugs can gzhan gyi go 'byed pa'o / /
gom bkag pa la phye bar btags pa yin gyi / /
go 'byed pa'i bya ba dang ldan par 'dod pa ni /
nyan thos sde pa kha cig gi 'dod pa yin no / /
gsum pa la dri ba ni /
so sor zhes so / /
lan ni /
gang zhes te /
shes rab kyis so sor btags pa'i sgo nas dgag bya dang bral ba ma yin par skye ba'i rkyen ma tshang ba tsam gyis rab tu phye ba'i 'gog pa'o / /
bzhi pa la gnyis /
nyon mongs bkag pa'i 'gog pa dang /
nyon mongs skye ba'i gnas bkag pa'i 'gog pa'o / /
dang po la dri ba ni /
so sor zhes so / /
lan ni /
gang zhes te /
so sor rtogs pa'i shes rab kyis brtags pa la brten nas sgrib pa dang bral bas rab tu phye ba'i bral ba'o / /
gnyis pa la gnyis /
'gyur ba bskyed pa'i tshor ba bkag pa'i 'gog pa dang /
tshor ba btang snyoms bkag pa'i 'gog pa'o / /
dang po la dri ba ni /
mig g.yo ba gang zhe na zhes so / /
lan ni /
dge rgyas kyi zhes te /
bsam gtan bzhi pa'i sems la brten nas bsam gtan gyi skyon brgyad dang bral ba'i @# / /
'gog pa gang /
tshor ba bde sdug gnyis ka dang bral bas rab tu phye ba'o / /
'di dang 'og ma gnyis kyang dgag bya bkag pa'i med dgag 'dus ma byas su ston pa min no / /
gnyis pa la dri ba ni /
'du shes pa dang zhes so| |lan ni /
ci yang med ces te /
ci yang med pa'i skye mched las 'dod chags dang bral zhing /
srid rtse las gyen du bskyed pa'i zhi bar gnas pa'i 'du shes sngon du btang ba'i yid la byed pa'i 'jug shes tshogs drug 'khor bcas dang /
nyen yid 'khor bcas bkag pas rab tu phye ba'i 'gog pa'o / /
gnyis pa la mjug bsdu ba ni /
gzugs zhes te /
chos kyi khams bcu drug tu 'dus te /
chos kyi skye mched pa'i gzugs lnga dang /
phung po bar ma gsum dang /
'dus ma byas brgyad rnams su 'dus pa'i phyir /
gsum pa skye mched kyi rnam gzhag la /
dri ba dang lan no / /
dang po ni /
skye mchod kyi zhes so / /
lan ni /
gzugs can gyi zhes te /
skye mched bcu gnyis kyi khams la mkhas par byas pa'i sgo nas mkhas par bya ba yin te /
gzugs can gyi khams bcu po de nyid gzugs can gyi skye mched bcu dang /
rnam shes kyi khams bsun po de nyid yid kyi skye mched dang /
chos kyi khams gang yin pa de nyid chos kyi skye mched du zad pa'i phyir /
gnyis pa don bsdu ba ni /
phung po dang khams dang skye mched rnams ni chos can /
chos gsum du 'dus par 'gyur te /
gzugs kyi phung po dang /
chos kyi khams dang /
yid kyi skye mched rnams su 'dus par gong du sgrubs pa de nyid kyi phyir /
rdzas tha dad pa gsum ni med kyi /
rgyu mtshan dang dgos pa mi 'dra ba'i sgo nas phung po lnga dang /
khams bco brgyad dang /
skye mched bcu gnyis su phye bar zad do / /
don bsdu pa'i dgos pa ni /
don mang pos 'jigs pa spang ba dang /
bsad tshul la mkhas par bya ba'i phyir ro / /
gnyis pa zhar byung la gnyis /
sa bon gyi don la brten nas bu bzhi dpyad pa dang /
rten dang /
dbang po dang /
yul la sa mtshungs pa dang mi mtshungs pa'i khyad par brtsi ba rnam par bzhag pa'o / /
dang po la gnyis /
dbang po gzugs can la mu bzhi sbyar ba dang /
yid la mu bzhi sbyar ba'o / /
dang po la dri ba ni /
phung po rnams gzhag tu /
mig ces kyang bya /
khams rnam gzhag tu /
mig gi khas zhes kyang bya na de gnyis phan tshun du khyab pa yin no zhen zhes pa ste /
'di ni khams rnam gzhag gi zhar byung ngo / /
lan ni /
mig yin la zhes te| snga ma yin la phyi ma min pa yod de /
phung po lhag med du 'jug kha ma'i dgra bcom tha ma'i mig mig yin kyang /
mig phyi ma mi bskyod pas mig gi khams min pa'i phyir ro / /
phyi ma yin la snga ma min pa yang yod de /
sgo nga'i nang du 'dug pa mig ma dod pa dang /
de'i 'og ma bzhi rims pa bzhin du ma'i mngal nas pa ma'i khu khrag 'dres pa bdun phrag dang po dang gnyis pa dang gsum pa dang 'bur po lnga dad tsam bdun phrag bzhi pa'i gnas skabs mig dbang ma dod pa'i skabs yod pa'i phyir /
mig zhar ba ni mig shes kyi rten du mi rung bar nams pa'o / /
khams 'og ma gnyis su skye bar 'gyur pa'i gzugs med par skyes pa'i so so skye ba'i mig gi rgyu'o / /
gnyis ka yin pa yang yod de /
mig thob @# / /
la ma nyam pa yod pa'i phyir /
gnyis ka ma yin pa yod de /
phung po lhag med du zhags pa dang /
gzugs med par skyes pa'i 'phags pa yang slar 'dod gzugs su skye ba yang mi srid pas so / /
de bzhin lhag ma rnams kyang mu bzhi ci rigs su sbyar ba byas la /
mig zhir ba zhes pa'i thad du /
rna ba nyams pa zhes sbyar bar bya ba dang /
lus gyi khams kyi bu gnyis pa'i thad du /
gzugs med du skye bo'i lus kyi rgyu nyid sbyar bar bya ba yin gyi /
sgo nga'i nang na 'dug pa sogs sbyar bar mi bya ste /
de'i dus na lus kyi dbang po dang ldan pa'i phyir /
gnyis pa la dri ba ni /
yid gang yin pa zhes so / /
lan no / /
yid ces te /
snga ma yin la phyi ma ma yin pa yod de /
dgra bcom pa tha ma'i yid bu de nyid yin pa'i phyir / /
phyi ma yin la snga ma ma yin pa'ang yod de /
'gog pa la snyoms par zhugs pa'i yid kyi khams bu de yin pa'i phyir /
'du shes med pa'i snyoms 'jug la zhugs pa ni mi bzung ste /
de'i tshe nyen yid mngon gyur du yod pa'i phyir /
gnyis ka yin pa yang yod de /
yid mngon gyur par ma chad du 'jug pa'i skabs yod pa'i phyir /
gnyis ka ma yin pa yod de /
phung po lhag med du zhugs pa'i tshe gnyis ka med pa'i phyir /
'dir ni mthar thug pa'i theg pa gsum du 'dod pa dang /
phung po lhag med kyi tshe tig pa rgyun chad pa'i rnam gzhag yin gyi /
rnal 'byor dpyod pa pa kun gyis de ltar 'dod pa'i nges pa mis nang ngo / /
gnyis pa la gnyis /
dbang po gzugs can pa brten nas brtsi ba dang /
yid la brtan nas brtsi ba'o / /
dang po la /
mig dang rna ba la brten nas brtsi ba dang /
lhag ma gsum la brten nas brtsi ba'o / /
dang po la /
'dod pa'i rten can la brtsi ba dang /
gzugs kyi rten can de dang 'dra bar bstan pa'o / /
dang po la /
mig la brten pa dang /
rna ba yang de dang 'dra bar bstan pa'o / /
dang po la dri ba ni /
gang du zhes so / /
yul rten dbang po gsum pos mtshungs sam mi mtshungs zhes te /
skyes bu rnams kyis mthu'i khyad par rtogs pa'i ched du dris pa ste /
zhar byung /
'di gnyis ni /
rnam shes drug so so'i mtshan nyid rnam par bzhag pa'i zhar byung ngo / /
lan la bstan pa dang bshad pa'o / /
dang po ni /
de'i zhes te /
mig gis gzugs la blta ba'i tshe / /
sa mtshungs pa dang mi mtshungs pa ci rigs su yod de /
'dod khams pas rang sa'i mig gis rang sa'i gzugs la blta ba lta bu gsum ga la mtshungs pa yang yod la /
gong ma'i mig gis 'og ma'i gzugs la blta ba lta bu yul dbang po mi mtshungs pa yang yod pa'i phyir /
la /
'di ni sdug bsngal la bde bar 'dzin pa'i phyin ci log spang ba'i ched du yin no| |'du shes dang smin rgyu chos mtshungs te /
mi bstan pa nyid du ched mthun pa'i phyir ro / /
smig rgyu ni /
shin tu g.yo ba dang /
shes pa dmigs pa la phyin ci log tu byed pa dang /
skyes bus yul du yongs su gcod par byed pa bzhin du 'du @# / /
shes la yang chos bzhi yod pas mi brtan pa'i phyir ro / /
'du byed dang chu shing gi phung po chos mtshungs te /
snying po med par chos mthun pa nyid kyi phyir ro / /
chu shing snying po med pa ltar 'du byed dge ba dang mi dge ba yang don dam dpyod kyi she rab kyis dpyad pa'i tshe /
dpyad bzod pa'i snying po cung zad kyang med pa'i phyir ro / /
de gnyis ni rtag 'dzin phyin ci log spang ba'i ched du yin no / /
rnam par shes pa dang sgyu ma dang chos mtshungs te /
bdag med pa nyid du chos mthun pa'i phyir ro / /
sgyu ma sprul pa pos byas pa dang /
lam gyi gzhi mdon 'dug pa dang /
snang ba ltar grub pa ma yin pa bzhin du /
rnam par shes pa yang /
sgyu ma byed mkhan dang 'dra ba'i rang rgyu 'du byed gsum gyis bya pa dang /
rnam par shes pa'i gnas la brten pa dang /
rags pas dpyad pa'i tshe /
snang ba lar grub pa med par chos mthun pa'i phyir ro / /
de ni bdag med pa la bdag tu 'dzin pa'i phyin ci log spang ba'i ched du yin no / /
rtsom pa 'di thams cad ni sgrib gnyis spang ba'i ched du gzhi dang lam dang 'bras bu rgyas par gtan la 'bebs pa'i dbang du bas par shes par bya'o / /
dgu pa chos gsum gyi rnam pa'i rab dbye bshad pa la gnyis /
dri ba dang /
dri ba dang /
lan no / /
dang po ni /
phung po dang zhes te /
gnyis pa lan la gnyis /
rnam pa'i rab dbye rgyas par bshad pa dang /
bsdus pa'i dbye ba'o / /
dang po la gsum /
mdor bstan pa dang /
rgyas par bshad pa dang /
des mtshon nas dbye ba mtha' yas par bstan pa'o / /
dang po la gsum /
gleng skab ba dang /
rnam pa'i dbye ba bsdus te bstan pa dang /
dri ba'i tshig bsdus te bstan pa'o / /
dang po ni chos gsum gyi ngo bo'i dbye ba shes na /
rnam pa'i bya brag kyang rtogs sla bas thog mar de'i bsde ma du ni /
'di yod ces pa'o / /
sdom la /
tshig gi bsdom dang /
don gyi bsdom yod la /
dang po la yang /
spyi'i bsdom dang /
bar bsdom sogs du ma yod cing /
gnyis pa la yang /
grangs kyi bsdom dang /
mtshan nyid kyi bsdom sogs du ma yod par shes par bya'o / /
gnyis pa ni /
rdzas yod cas te /
rnam pa'i rab dbye rnam sde chen bdun du 'dus te /
rdzas yod sogs bzhi'i sde chan nas /
rkyen sogs bcu gcig gi sde tshan gyi bar bar rnams su 'dus pa'i phyir /
gsum pa ni /
ji ltar zhes te /
dang po gnyis kyi mtshan nyid dang mtshan gzhi'i dbye ba dris shing /
de'i lan bstan pas de gnyis la rmongs pa sel bar byed do / /
gsum pas dgos pa dris shing /
de'i lan bstan pas gang zag gi bdag tu rmongs pa sel bar byed pa'o / /
gnyis pa la /
rdzas yod sogs bzhi dang /
shes bya sogs gsum dang /
gzugs can sogs drug dang /
zag bcas sogs bcu gnyis dang /
byung sogs brgyad dang /
'das sogs bcu drug dang /
rgyen sogs bcu gcig tu dbye ba'o / /
sde tshan dang po la bzhi yod pa'i /
rdzas yod la dri ba dang /
lan no / /
phung po dang zhes te /
chos gsum gyi sgo nas dris pa la dgos pa yod de /
mtshan nyid dang /
mtshan gzhi dang /
dgos pa shes @# / /
par 'dod pas dris pa yin pa'i phyir /
gnyis pa la ni /
brjod pa dang zhes te /
kho dog sngon po dang /
tshor ba bde sdug rnams chos can /
rdzas su yod par shes par bya ste /
rim pa bzhin du dbang po'i shes pa dang rang rig mngon sum gyi gzung du 'gyur pa rjod byed kyi sgra dang /
rigs mi mthun gzhan gzung yul du 'gyur pa la mi ltos par /
de dag gi gzung yul du 'gyur ba'i phyir /
rigs sam rnam par la ltos nas thams cad kyang rdzas su yod pa'o / /
de ltar bstan pa la dgos pa yod de /
mtshan nyid de dang ldan pa'i dngos po de nyid bdag yin no snyam du zhen pa spangs nas gang zag gi bdag med rtogs pa'i ched yin pa'i phyir /
gnyis pa btags yod la dri ba ni /
ji ltar na zhes so / /
snga ma ltar 'go ma rnams la yang sbyar bar bya'o / /
lan ni /
brjod pa dang zhes te /
rang nyid blo yul du 'char ba sgra spyi dang don spyi blo yul la shar ba la ltos dgos pa dang /
rang ma yin du ma blo yul du shar ba la ltes pa bum pa'i ming dang don yul du byed pa'i rtog pa'i gzung yul dang bum pa chos can /
btags yod du shes par bya ste /
rgyu mtshan bshad pa de'i phyir ro / /
rigs nam rnam pa la ltos nas phung khams skye mched kun gyis bsdus pa'i rnam grangs la ltos pa'i btags yod yod par shes par bya'o / /
btags yod kyi mtshan nyid dang ldan pa chos gsum gyis bsdus par shes pa la dgos pa yod de /
chos gsum gyis ma gtogs pa'i gang zag gi bdag btags pa tsam yod par zhen pa spang ba'i ched yin pa'i phyir /
gsum pa kun rdzob tu yod pa la dri ba ni /
ji ltar na zhes so / /
lan ni /
kun nas zhes te /
gzugs sdug pa chos can /
kun rdzob tu yod pa zhes bya ste /
dmigs pa'i sgo nas shes par bya ba gang zhig /
khyod la lhag par dmigs na 'dod chags la sogs pa'i kun nas nyon mongs 'phel bar 'gyur ba'i phyir /
'khrul pa'i shes pa yul dang bcas pa thams cad rnam grangs kyis kun rdzob tu yod pa'o / /
kun nas nyon mongs 'phel par 'gyur ba'i dmigs pa chos tsam du bstan pa la dgos pa yod de /
gang zag gi bdag 'khor bar 'ching ba'i rgyur zhen pa spang ba'i ched yin pa'i phyir /
bzhi pa don dam du yod pa la dri ba ni /
ji ltar na zhes so / /
len ni /
rnam par zhes te /
de bzhin nyid chos can /
don dam par yod pa zhes bya ste /
khyod la dmigs nas bsgoms pas /
sgrib pa rnam par dag par 'gyur ba'i dmigs pa mthug yin pa'i phyir /
thams cad kyang don dam par yod pa'i rang bzhin las gzhan ma yin pa'o / /
de bzhin nyid don dam par yod par bstan pa la dgos pa yod de /
gang zag gi bdag srid pa las grol ba'i gzhir zhen pa spang ba'i ched yin pa'i phyir /
sde tshan gnyis pa la gsum /
shes par bya ba dang /
rnam par shes par bya ba dang /
mngon par shes par bya ba'i don to / /
dang po la gnyis /
mtshan nyid dang mtshang zhi phyogs gci tu bshad pa dang /
dgos pa'o / /
dang po la gnyis /
shes bya'i dbye ba dang /
yul @# / /
can gyi sgo nas mtshon te bstan pa'o / /
dang po la dri ba ni /
ji ltar na zhes te /
lan la gsum /
dbye ba dang /
sngar grangs nges pa'i rgyu mtshan dang /
so so'i ngo bo nges bzung ba'o / /
shes par bya ba ni /
zhes te /
shes bya chos can /
rnam pa lngas grangs nges te /
gzhi gzugs nas 'dus ma byas kyi bar rnams su nges pa'i phyir /
gnyis pa ni /
gang du zhes te /
gzugs shes par bya bar bstan pa la dgos pa yod de /
gang du kun nas nyon mongs dang /
rnam byang gi gzhi shes pa'i ched yin pa'i i phyir /
sems sems byung shes byar bstan pa la dgos pa yod de /
gang kun nas nyon mongs pa dang /
rnam par byang ba dang /
chags sogs dang dad sogs gang gis kun nas nyon mongs dang /
rnam par byang bar byed pa shes pa'i ched yin pa'i phyir /
ldan min 'du byed shes byang bstan pa la dgos pa yod de /
'phel 'grib la sogs pa de gnyis kyi gnas skabs shes pa'i ched yin pa'i phyir /
'dus ma byas shes byar bstan pa la dgos pa yod de /
kun nas nyon mongs rnam par dags pa'i rnam byang shes pa'i ched yin pa'i phyir /
chos gsum po thams cad kyang shes par bya ba dag go /
gsum pa n i /
de la zhes te /
gzugs ni gzugs kyi phung po ste /
de la du mar dbyer yod de /
gzugs can gyi khams bcu dang /
skye mched bcu dang| chos khams dang chos kyi skye mched kyis bsdus pa'i gzugs rnams yod pa'i phyir /
sems can ni rnam par shes pa'i phung po ste /
de la du ma yod de /
rnam par shes pa'i khams bdun dang yid kyi skye mched rnams yod pa'i phyir /
sems las byung ba'i chos la du ma yod de /
phung po bar ma gnyis /
mtshungs ldan gyi 'du byed dang /
chos khams dang chos kyis bsdus pa'i sems byung rnams yod pa'i phyir /
ldan pa min pa'i 'du byed la du ma yod de /
phung po'i nang nas 'du byed kyi phung pos bsdus pa rnams dang /
chos khams dang chos kyi skye mched kyis bsdus pa yang yod pa'i phyir /
'dus ma byas la'ang du ma yod de /
chos khams dang chos kyi skye mched kyis bsdus pa'i brgyad sogs yod pa'i phyir /
gnyis pa la bsdus na gnyis su yod de /
theg pa thun mong gi dbang du byas pa dang /
theg pa chen po'i dbang du byas pa rang gzhan gyi don chen po shes pa'i spyod yul can gnyis su yod pa'i phyir /
dang po la yang gnyis su 'dus te /
slob mi slob thun mong gi shes pa dang /
ma slob pa'i shes pa zad mi skye shes pa sogs kyis bsdus pa mthar thug pa shes pa'i spyod yul can rnams su yod pa'i phyir /
dang po la yang so so skye po dang thun mong ga dbang du byas pa thos byung bang bsam byung dang /
'jig rten pa'i bsgom byug gi shes rab kyi dbang du byas pa rim bzhin du dang po gsum dang /
'phags pa slob pa dang thun mong ba'i dbang du byas te /
don dam shes pa dang gzhan gyi sems shes bsdus pa bzhi pa dang lnga pa dang /
chos shes dang rjes shes kyis bsdus pa drug pa dang /
bdun pa dang /
bden bzhi shes pa'i dbang du byas pa rim pa bzhin du rnam pa sun 'byin pa shes pa sogs bzhi yod pa'i phyir /
gnyis pa ni /
bdag la zhes te /
shes bya dang shes byed phung po chos tsam du bstan pa la dgos @# / /
pa yod de /
gang zag gi bdag shes pa po dang mthong ba por zhen pa spang ba'i ched yin pa'i phyir /
gnyis pa la dri ba ni /
ji lar na zhes so / /
lan la yul can gyi sgo nas du mar yod de /
rnam shes brgyad kyi 'jug tshul gyi sgo bstan pa'i sgo nas dang po bzhi dang /
de nyid kyi khyad chos bshad pa'i sgo nas lhag ma rnams su yod pa'i phyir /
rnam par mi rtog pa ni dbang shes lnga ste /
de yul lnga rtog med kyi sgo nas shes par bya bas na yul lnga shes par bya bar bstan to / /
chos thams cad rnam par shes par bya ba yin te /
yid kyi rnam shes kyis bsdus pa'i rnam par rtog pas shes par bya ba'i phyir /
rgyu ni kun gzhi rnam shes te /
des don dang dbang po sogs rnam par rig pa'i phyir /
'jug pa ni nyon yid de /
des kun gzhi la ngar 'dzin pas kun gzhi yang rna par shes par bya'o / /
rgyu mtshan dang las byung ba ni rgyu'i chos bcu gnyis dang 'bras bu rnam shes drug ste /
de dag kyang rnam par shes par bya'o / /
'dod chags dang bral sogs mi mthun pa dang gnyen pos bsdus pa rnams kyang rnam par shes par bya'o / /
ma rig sna tshogs lhan cig 'byung / /
gnyen po bag chags mtshams sbyor grol / /
zhes bshad pa ltar snod kyi rnam par rig pa ni ma rig pa'i rnam par rig pa ste /
de kun gzhi la rnam pa yongs su ma chad par 'byung ba rtogs pa dka' bas phra ba ste /
de la sogs pa phra ba'i rab tu dbye ba bdun gyis kyang rnam par shes par bya bar blta'o / /
rnam shes brgyad kyis ci rigs par bzung bya yin pas phung khams skye mched thams cad kyang zhes so / /
shes bya rnams shes par byed pa /
rnam shes tshogs brgyad du bstan pa la dgos pa yod de /
gang zag gi bdag la zhes so / /
gsum pa la dri ba ni /
ji ltar na zhes so / /
lan ni /
kun tu zhes te /
spang bya'i chos rnams mngon shes drug gi sgo nas shes par bya bas mngon par shes par bya bar bstan te /
lus kyi las dang /
ngag gi las dang /
yid kyi las te /
dag pa gsum gyis shes par bya ba yin pas dang po gsum dang /
rtag pa dang /
chad par lta ba spang ba dang /
dbu ma'i lam la dgod pa gsum gyi dbang du byas nas sgo gsum gyi bya ba byed pa phyi ma gsum gyi sgo nas mngon par shes par bya bar bstan pa'i phyir /
de yang nam mkha' sogs kun tu 'gro ba shes pa rdzu 'phrul gyi mngon shes dang| 'gro ba sna tshogs kyi sgra phra rags rjes su thob pa lha'i rna ba'i mngon par shes pa dang gzhan gyi chags bcas dang chags bral gyi sems kyi spyod pa la 'jug pa shes pa gzhan gyi sems shes pa'i mngon shes dang /
rang gzhan gyi 'das pa'i tshe rabs gcig nas gcig tu brgyud de 'ong ba shes pa sngon gnas rjes dran dang /
rang gzhan gyi ma 'ongs pa'i skye par 'gro bar shes pa 'chi 'pho dang skye ba shes pa'am lha'i mig gis mngon par shes pa dang /
srid pa las nges par 'byung ba'i thabs 'bras bu rnam grol dang bcas pa mngon sum du shes pa zag pa zad pa'i mngon par shes pa'o / /
mngon shes drug gis shes par bya ba'i phyir yang mngon par shes par bya'o / /
des na chos gsum thams cad @# / /
kyang zhes so / /
mngon shes yul dang bcas pa chos tsam du bstan pa la dgos pa yod de /
gang zag gi bdag la zhes te /
sde tshan gsum pa la gsum /
gzugs can yin min dang /
bstan yod bstan med dang /
thogs bcas thogs med kyi dbye ba'o / /
dang po la gnyis kyi dang po gzugs can la dri ba gsum ni /
ji ltar na zhes so / /
lan ni /
gzugs de yi zhes te /
gzugs can la nyi shur 'byed pa'i rgyu mtshan yod de /
mtshan nyid ston pa'i dbang du byas pa dang po bcu gcig /
dbye ba'i dbang du byas pa phyi ma drug rnams yod pa'i phyir /
bcu bzhi la yang mtshan nyid pa dang btags pa ba ci rigs su yod de /
gzugs la zhes te /
dga' ba'i kun 'byung ba dang 'brel pa nas go bar byed pa'i bar lnga ste /
drug btags pa ba dang /
lhag ma brgyad mtshan nyid pa yin pa'i phyir /
brgyad la yang gnyis su 'dus te /
'byung ba'i rten du gyur pa gzugs gzhan dang ldan pas gzugs can dang /
lhag ma bdun gzugs kyi ngo bo yin pas gzugs can du bzhag pa yin pa'i phyir /
de la yang gnyis su 'dus te /
gzugs de'i bdag nyid mdor bstan dang lhag ma drug gis de bshad pa yin pa'i phyir /
bshad pa la yang reg pas gzugs su yod pa gtso bor bshad pa gsum yod de /
phyogs dang bcas pa dang /
yul la khyab pa dang /
bsags pa rnam par bzhag pa sogs yod pa'i phyir /
yul dpyad pas gzugs su yod pa gtso bor bshad pa gsum yod do / /
yul nye bar bstan du rung ba sogs gsum yod pa'i phyir /
btags pa ba drug la yang dang po gsum ni 'brel pa rgyu mtshan du byas pa ste /
de yang 'bras bu'i ming gis rgya la btags pa dga' ba'i kun 'byung ba dang /
rgyu'i ming 'bras bu la btags pa 'brel pa sogs te /
'brel pa ni mngon gyur dang 'brel pa /
rjes su 'brel pa ni /
sa bon dang 'brel ba dang /
gzugs dmigs par byas nas rtogs pa dang /
mya ngan sogs kyis gnod par bya ba dang /
ngag ni gzugs can sogs kyi mtshan nyid go bar byed pas gzugs can du lta'o / /
phyi ma drug ni /
phyi rol tu 'dod pa la sred pa las byung ba dang /
lus la sred pa las byung ba dang /
so so skye bo lus dang /
'phags pa slob pa'i lus dang /
mi slob pa'i lus rnams rim pa bzhin du dang po lnga dang /
drug pa ni| sangs rgyas dang byang chub sems dpa' rnams kyi gzugs kyi rnam par ston pa tsam mo / /
dngos btags ma phye na /
phung khams skye mched thams cad kyang zhes so / /
spang na dngos btags phye nas ci rigs su sbyar ro / /
gzugs can chos tsam du bstan pa la dgos pa yod de /
gang zag gi bdag la zhes so / /
gnyis pa la dri ba ni /
ji ltar na zhes so / /
lan ni /
gzugs can zhes te /
go bar zad la gzugs can ma yin pa'i phung sogs chos tsam du bstan pa la dgos pa yod de /
gang zag gi bdag la gzugs can ma yin pa'i rdzas yod du mngon par zhen pa spang ba'i phyir ro / /
gnyis pa la gnyis kyi dang po bstan yod la dri ba ni /
ji ltar na zhes so / /
lan ni mig gi yul gyi ni zhes so / /
sngon po sogs mig gi yul na rten @# / /
du yod pa yin te /
'di ni 'di ltar ro zhes yul go sa non par bstan tu rung ba'i phyir /
lhag ma'i rab tu dbye ba ni gzugs can bzhin shes par bya ste /
gzugs de'i bdag nyid ces pa la bstan yod de'i bdag nyid ces sogs nyi shug ji ltar rigs par sbyar bar bya ba'i phyir /
bstan yod dngos dang nyer gcig tu shes par bya'o / /
de yang dang po bco ldan mtshan nyid dang /
phyi ma drug rab tu dbye ba'o / /
dang po la yang dngos btags gnyis su dbye ba dang /
phyi ma bstan yod dang bcas pa mtshan nyid pa'o / /
rnam grangs kyi chos gsum po thams cad kyang zhes so / /
dang po btags phye na ri rigs su sbyar te /
gzugs kyi skye mched kho na la bstan yod shes par bya ba'i phyir /
bstan yod chos tsam du bstan pa la dgos pa yod de /
gang zag gi bdag la zhes so / /
gnyis pa bstan med la dri ba ni /
ji ltar na zhes so / /
lan ni /
bstan du yod pa zhes te /
bstan yod las log pa'i sgo nas shes par bya ste /
de yang mtshan nyid dang mtshan gzhi dgos pa gsum gyis shes par bya ba'i phyir /
de yang bstan med ston pa'i tshig nyi shu rtsa gcig las /
don dang tshig log pa ci rigs su shes par bya'o / /
de yang khams bcu bdun ni bstan med dngos yin la /
gzugs kyi skye mched la 'dra ba dang 'brel ba'i sgo nas ci rigs su shes par bya ste /
go bar zad do / /
bstan med kyi yul chos tsam du bstan pa la dgos pa yod de /
gang zag gi bdag la zhes so / /
gsum pa la gnyis kyi dang po thogs bcas la dri ba ni /
ji ltar zhes so / /
lan la mtshan nyid dang /
dgos pa'o / /
dang po la srid pa'i mtshan nyid ni /
nges pa'i mtshan nyid dang btags pa'i mtshan nyid do / /
dang po ni /
bstan yod du zhes te /
mig shes kyi yul du 'di ni 'di na'o pha gi na'o zhes bstan tu rung ba'i gzugs can de thogs bcas yin te /
thogs med la de ltar mi rung ba'i phyir /
gnyis pa ni /
yang zhes te /
rang bzhin cha phra ba rlung dang bar srid kyi gzugs sogs dang /
bri ba cha phra ba rdul phran dang /
sems dbang bsgyur ba cha phra ba gzugs khams pa'i lus te /
cha phra ba gsum las log pa rtsig pa dang 'od la sogs pa'i sgrib bya sgrib byed dang /
gzugs rags pa dang rtsig pa sogs la thogs rgyugs dang bcas pa'i skyes bu'i lus te /
rigs kyis thogs pa dang bcas pa sogs gsum yod pa'i phyir /
gsum pa ni /
yang zhes te /
zhe sdang bde ba'i dmigs pa la thogs bcas su btags te /
zhe sdang thogs pas na thogs bcas su btags pa'i phyir /
rigs la bsams nas chos gsum thams cad kyang zhe sang thogs pa'i dmigs pa yin pas /
thams cad kyang zhes so / /
dngos btags phye na /
ci rigs su sbyar te /
chos kyi skye mched pa'i bzugs ma gtags pa'i gzugs can gyi khams dang /
skye mched rnams kho na thogs bcas su shes par bya ba'i phyir /
thogs bcas chos tsam du bstan pa la dgos pa yod de /
gang zag gi bdag thams cad du song ba ma yin par thogs @# / /
rgyugs can du mngon par zhen pa spang ba'i ched yin pa'i phyir ro / /
gnyis pa thogs med la dri ba ni /
ji ltar na zhes so / /
lan ni /
thogs pa dang zhes te /
thogs bcas las log ste /
thogs med shes par bya ste /
bstan yod thogs bcas su byed pa de'i tshe /
bstan med thogs med dang /
cha phra ba gsum rigs kyis thogs med sogs dang /
zhe sdang skye ba'i dmigs par mi rung ba btags pa'i thogs med du shes par bya ba'i phyir /
dngos btags ma phye na /
thams cad kyang thogs med dang /
phye na /
ci rigs su sbyar te /
chos kyi skye mched pa'i gzugs dang /
ming bzhi'i phung po dang /
'dus ma byas rnams thogs med do / /
thogs med kyi shes bya chos tsam du bstan pa la dgos pa yod de /
gang zag gi bdag la zhes so / /
bzhi pa zag bcas sogs kyi sde tshan la drug /
zag bcas zag med dang /
thabs bcas thabs med dang /
zang zing dang bcas pa dang /
zang zing med pa dang /
zhen pa brten pa dang /
mngon 'byung brten pa dang /
'dus byas dang 'dus ma byas dang /
'jig rten pa dang 'jig rten las 'das pa bshad do / /
dang po la gnyis kyi dang po zag bcas la dri ba ni /
ji ltar na zhes so / /
lan ni /
zag pa zhes te /
rtsa ba dang nye ba'i nyon mongs pa rnams zag bcas yin te /
zag pa de'i bdag nyid yin pa'i phyir /
da dag mtshungs ldan gyi sems sems byung rnams dang dbang po drug zag bcas yin te /
rim pa bzhin du mtshungs ldan dang bdag rkyen gyi sgo nas zag pa dang 'brel ba'i phyir /
yang srid 'phen byed kyi dge ba chos can /
zag bcas yin te /
srid pa'i dbang gis yang srid 'phen pas zag pas bcings pa yin pa'i phyir /
sa gong ma'i so so skye bo chos can /
zag bcas yin te /
sa 'og ma'i zag pa'i sa bon rjes su 'brel bas der skye pa'i phyir /
gang la dmigs nas nyon mongs skye ba'i dmigs pa rnams chos can /
zag bcas zhes bya ste /
zag pa'i chos 'phel ba dang /
rjes su mthun pa yi phyir /
dgra bcom pa'i rnam smin gyi phung po chos can /
zag bcas yin te /
sred pa la sogs pa'i zag pa'i rgyu las byung ba'i phyir /
bsam byung gi sa'i bsdu ba las zag bcas kyi chos rnams lngas shes par bya bar bshad de /
gzhi dang bag la nyal dang mtshungs ldan dang /
dmigs pa dang mngon par skye ba'o / /
gzhi ni /
gzugs dang sems sems byung gi chos nyon mongs can yin min dang /
dge i dge lung ma bstan sogs so| |bag la nyal sogs ni rtogs par sla'o / /
mtshan gzhi ni /
nye bar len pa'i phung po lnga rnams dang /
khams bco lnga dang /
skye mched bcu dang /
khams gsum dang /
skye mched gnyis kyi phyogs lam gyi bden pa 'khor bcas dang /
'dus ma byas ma gtogs pa rnams zag bcas so / /
zag bcas chos tsam du bstan pa la dgos pa yod de /
gang zag gi bdag la zhes so / /
gnyis pa zag med la dri ba ni /
ji ltar na zhes so / /
lan ni /
zag pa dang zhes te /
zag pa'i sgo drug dang ma 'brel ba'i sgo nas zag med shes par bya ste /
rtsa ba dang nya ba'i nyon mongs ma gtogs pa rnams zag pa de'i bdag nyid ma yin pa zhes sogs kyi sgo nas shes par bya ba'i phyir /
dngos btags ci rigs pa'i sgo nas shes par byas la /
zag med dngos ni /
@# / /
zag med kyi phung po lgan dang 'dus ma byas so / /
zag med kyi shes bya chos tsam du bstan pa la dgos pa yod de /
gang zag gi bdag rjes su yod kyang zag pa dang bral bar zhes so / /
nyer len med pa'i phung po lnga ni /
nyer len dang ldan tshul sngar bstan pa gsum po des mi ldan pa'i phung po lnga'o / /
gnyis pa la gnyis kyi dang po 'thab bcas la dri ba ni /
ji ltar na zhes so / /
lan ni /
'dod chags dang zhes te /
'thab pa'i rgyu dang 'thab pa dngos kyis shes par bya ste /
phyi ma ni lus kyis dbang dub yas pa dang /
lus ngag gnyis ka'i dbang du byas pa dang /
ngag gi dbang du byas pa gsum gyis shes par bya ba'i phyir /
tshig don rnams ni go bar zad la /
'thab pa dngos ni /
lus ngag mi mthun par zhugs pa de /
dug gsum gyis kun nas spangs nas mtshon bya len ba chos can /
'thab pa dang bcas pa zhes bya ste /
'thab pa'i sgo drug gang rung dang 'brel ba'i phyir /
'thab bcas du du ma yod de /
zag bcas ji snyed pa de snyed yod pa'i phyir /
'thab bcas chos tsam du bstan pa la dgos pa yod de /
gang zag gi bdag ces so / /
gnyis pa 'thab med la dri ba ni /
ji ltar na zhes te /
lan ni /
'thab pa dang zhes te /
sangs rgyas kyi ye shes chos can /
'thab pa dang bcas pa ma yin te /
'thab pa'i sgo drug gang yang ma 'phrel ba'i phyir /
zag med snyed pa 'thab ma med pa yang de snyed do / /
'thab pa dang bral ba chos tsam du bstan pa la dgos pa yod de /
gang zag gi bdag yod kyang 'thab pa dang zhes so / /
gsum pa la gnyis kyi dang po zang zing dang bcas pa la dri ba ni /
ji ltar na zhes so / /
lan so / /
'dod chags dang zhes te /
zang zing dngos ni /
yang srid pa'i lus la chags pa yin la /
de'i rgyu dug gsum la yang zang zing zhes bya'o / /
zhe sdang gi sgo nas chags par byed pa mi rigs so zhe na /
rnam byang gi phyogs la rgyab kyis phyogs pa'i sgo nas lus la chags par byed pa'i don to / /
mi 'dod pa sna tshogs skyed par byed pas zang zing dang bcas pa zhes bya'o / /
'dod pa'i so skye'i phung po chos can /
zang zing dang bcas pa zhes bya ste /
zang zing de'i bdags nyid sogs sgo drug gang rung dang 'brel ba'i phyir /
'brel tshul ni /
zag bcas kyi skabs la brtags nas shes par bya'o / /
zang zing dang bcas pa du ma yod de /
'thab bcas ji snyed pa de dang mtshungs par yod pa'i phyir /
gnyis pa zang zing med pa la dri ba ni /
ji ltar na zhes so / /
lan ni /
zang zing dang zhes te /
chos gsumgyis shes par bya ste /
zang zing dang bcas pa las log pa'i sgo nas mtshan nyid dang /
'thab med dbye ba'i sgo nas m+t+m+san gzhi dang dgos pa gsum gyis go bar bya ba'i phyir /
zang zing med pa chos tsan du bstan pa la dgos pa yod de /
gang zag gi bdag ces so / /
bzhi pa la gnyis kyi dang po zhen pa brten pa la dri ba ni /
ji ltar na zhes so / /
lan ni /
'dod chags dang zhes te /
de yang chos gsum gyis shes par bya ste /
mtshan nyid dang mtshan gzhi dang dgos pa gsum gyis reg par bya ba'i phyir /
'dod pa'i yon tan lnga la lhag par chags pa ni zhen pa dngos yin la /
de'i rgyu dug gsum gyis mtshon pa'i rtsa ba dang /
nyes nyon thams cad la @# / /
zhen pa zhes bya'o / /
zhe sdang la chags pa'i rgyur 'gro ba ni /
'dod pa las nges par 'byung ba las rgyab kyis phyogs pas der bzhag go /
rtsa ba dang nye ba'i nyon mongs chos can /
zhen pa brten pa zhes bya ste /
zhen pa'i bdag nyid yin pa sogs zhen pa'i sgo drug dang 'brel ba'i phyir /
dbye ba du me yod de /
zang zing dang bcas pa'i grangs de snyed yod pa'i phyir /
zhen pa brten pa chos tsam du bstan pa la dgos yod de /
gang zag gi bdag la zhes so / /
gnyis pa mngon gyur brten pa la dri ba ni /
ji ltar na zhes so / /
lan ni /
zhen pa zhes te /
mngon 'byung brten pa yang gsum gyis shes par bya ste /
'dod pa'i yon tan la chags pa drang bral ba zhen pa brten pa log pa'i sgo nas mtshan nyid dang /
zang zing med pa dang 'dra bar dbye ba dang /
dgos pa gsum gyis rig par bya ba'i phyir /
mngon 'byung brten pa chos tsam du bstan pa la dgos pa yod de /
'dod pa la chags bral gyi bdag yod par bzung nas /
zang zing bdag ces so / /
lnga pa la lnga gnyis kyi dang po 'dus byas la dri ba ni /
ji ltar na zhes so / /
lan no / /
gang la zhes te /
phung po chas can /
'dus byas su lta ste /
skye 'jig gnas pa dang gzhan du 'gyur pa'i phyir /
skye bas kyang sangs rgyas su mtshon nus mod kyi /
gzhan gnyis smos pa ni skye ba'i mtha' 'jig pa dang /
gnas pa'i mtha' gzhan du 'gyur pas bsdus pas bsdus pas yid brtan mi rung bar shes nas skyo ba skyed pa'i ched yin no / /
'dus byas du ma yod de /
'dus ma byas ma yin pa'i chos thams cad 'dus byas yin pa'i phyir /
'dus byas chos tsam du bstan pa la dgos pa yod de /
gang zags gi bdag ces so / /
gang zag gi bdag rang gi ngo brtag pa yin yang gnas skabs gzhan 'gyur du ba dang /
smras khas blangs pas de lta smos so / /
gnyis pa la dri ba ni /
ji ltar na zhes te /
chos gsum gyis dris pa la dgos pa yod da /
mtshan nyid dang /
mtshan gzhi dang dgos pa la rmongs pa sel ba'i ched du dris pa'i phyir /
lan la dngos dang zhar byung ngo / /
dang po ni /
'dus byas zhes te /
so sor brtags 'gog chos can /
'dus ma byas yin te /
skye 'jig bral ba'i chos yin pa'i phyir /
du mar dbyer yod de /
'dus byas min pa'i chos khams dang skye mched kyis bsdus pa brgyad sogs yod pa'i phyir /
'dus ma byas rtag dngos kyi stong pa'i chos tsam du bstan pa la dgos pa yod de /
gang zag gi bdag ces so / /
gnyis pa la dri ba ni /
nye bar len pa zhes te /
zag pa med pa'i phung po lnga skye 'jig byed la 'dus ma byas su bshad pa yang thos pa ji ltar zhes pa'o / /
lan la dam 'cha' dang /
'thad pa dang /
mdo dang 'gal ba spang ba'o / /
gang la bsams pa'i rnam grangs la ltos te /
de la ltos pa'i 'dus byas kyang ma yin skye 'jig dang ldan pas 'dus ma byas kyang ma yin no / /
g nyis pa ni /
de zhes re /
zag med kyi phung po lnga chos can /
rnam grangs mtha' dag la ltos te /
'dus byas ma yin /
las dang nyon mongs pas mngon par 'dus ma byas pa nyid kyi phyir /
skye 'jig dang mi ldan pa'i 'dus ma byas kyang ma yin dbang thob pa'i rnal 'byor pa @# / /
rnam kyis 'dod pa bzhin du byed pas res 'ga' skye ba la mngon du phyogs pa re yang byed /
res 'ga' rgyab kyis lta ba'i dngos po 'jigs pa la mngon du phyogs par yang byed pa nyid kyi phyir /
gsum pa la dri ba ni bcom ldan 'das zhes so / /
lan no / /
don zhes te /
phung gsum yan na nyes pa der 'gyur yang /
gnyis ka ma yin pa'i phung gsum med par thal /
skye 'jig byed pa'i don gang gis 'dus byas su gyur pa'i don des 'dus ma bsam yin /
lan nyon gyi 'du byed pa'i don gang gis 'dus ma byas su gyur pa'i don de nyid kyis 'dus ma byas min pa'i phyir /
mdo dang 'gal ba med pa'i tshul 'di ni 'di ltar bar bya ste /
las nyon gyis 'dus byas pa dang /
skye 'jig mi byed pa'i 'dus ma byas gnyis ka ma yin la /
'dus byas dang 'dus ma byas gnyis ka ma yin pa'i phung gsum du yang med par shes par bya ba'i phyir ro / /
| bam po gnyis pa ni zhes pa'o / /
drug pa la gnyis yod pa'i dang po 'jig rten pa la dri ba ni /
ji ltar na zhes so / /
lan ni /
khams gsum par zhes te /
'jig rten pa la gnyis su yod de /
so so skye bo'i rgyud kyi gzung 'dzin rdzas tha dad du snang ba ma dag pa'i 'jig rten pa dang /
'phags pa'i rgyud kyi bzung 'dzin rdzas tha dad kyis stong par mngon sum du rtogs pa'i shes rab kyis zin pa'i gzung 'dzin gnyis snang dag pa 'jig rten pa yin pa'i phyir /
'di ni chos kyi dbang du byas pa yin gyi /
gang zag 'jig rten pa dang /
'jig rten las 'das pa ni skye 'phags so / /
'jig rten pa la du ma yod de /
zag pa med pa'i lam gsum gyi mnyam gzhag dang /
rjes thob 'jig rten las 'das pa'i chos rnam par snang ba ma gtogs phung pos bsdus pa dang /
khams dang skye mched bcu dang bco lnga dang gsum gyi gnyis kyi phyogs lngar smos pa de dang /
'dus ma byas ma gtogs pa rnams yod pa'i phyir /
'jig rten pa chos tsam du bstan pa la dgos pa yod de /
gang zag gi bdag ces so / /
gnyis pa ba dri ba ni /
ji ltar na zhes so / /
lan ni /
khams gsum pa'i zhes te /
ngo bo dang ming don gnyis kyis mnyam bzhag dang /
ngo bo sgrub byed gnyis kyis rjes thob shes par bya'o / /
de bzhin nyid mngon sum du rtogs pa'i ye shes chos can /
'jig rten las 'das pa zhes bya ste /
gtsang bde rtag bdag tu 'dzin pa'i phyin ci log dang /
gzung 'dzin rdzas tha dad du snang ba'i spros pa med pa'i ye shes yin pa'i phyir /
de'i rjes thob kyi ye shes kyang chos can /
'jig rten las 'das pa zhes bya ste /
'phags pa'i mnyam gzhag gi stobs kyis thob pa'i ye shes yin pa'i phyir /
de la du mar dbye yod sonam @# / /
nyon mongs can ma yin par bshad pa'o / /
dang po la gnyis kyi dang po byung ba bshad pa la dri ba ni /
ji ltar na zhes so / /
lan la byung bar bzhag pa'i tshul dngos dang /
dbye ba'o / /
dang po ni 'das pa dang zhes te /
'das da ltar byung ba'i dngos po ni chos can /
byung ba yin te /
skyes pa'i phyir /
du ma yod de /
'dus ma byas dang ma 'ongs pa ma gtogs pa'i thams cad kyi phyogs gcig gis bsdus pa yod pa'i phyir /
byung ba chos tsam du bstan pa la dgos pa yod de| gang zag gi bdag ther zug ma yin pa gsar du byung bar mngon par zhen pa spang ba'i ched yin pa'i phyir ro / /
gnyis pa la /
grangs kyi dbye ba dang /
gsal ba'i dbye ba'o / /
dang po ni /
yang zhes te /
byung ba du ma yod bzhi yod pa'i phyir /
gnyis pa la bcu /
lus kyi dbang du byas pa dang /
dbang po dbang du byas pa dang /
'gro ba'i dbang du byas pa dang /
yul gyi dbang du byas pa dang /
rgyu'i sgo nas dang /
yid kyi yul gyi dbang du byas pa dang /
gnas skabs kyi dbang du byas pa dang /
rdzas kyi dbang du byas pa dang /
srid pa bzhi'i dbang du byas pa'o / /
dang po la gsum yod de /
skye srid du nying mtshams sbyor ba'i dus su byung ba dag /
dang po byung ba dang /
de nas ma shi bar du byung ba dang /
rgyun gyis byung ba dang| rgyas byung gi rgyu bzhi las skyes pa /
rgyas pa las byung ba rnams yod pa'i phyir /
gnyis pa la'ang gsum yod de /
nang gi dbang po dang por skyes pa rten 'byung ba dang /
tshor ba dang rjes su mthun par dbang po gzhan du gyur pa 'gyur par byung ba dang /
lang tsho gtugs pa'i dbang po yongs su smin par byung ba rnams su yod pa'i phyir /
gsum pas bsdus pa bzhi yod de /
bde 'gro nas ngan 'gror skye ba nyams pa byang ba dang /
de las log pa khyad par du byung ba dang lha brtse bas rab tu bslus pa dang /
yid sun 'byin pa dang /
'phrul dga' ba dang /
gzhan 'phrul dbang byed pa dang /
gzugs gzugs med na spyod pa'i lha rnams dga' ba mang ba dang /
longs spyod dang ting nge 'dzin la rim pa bzhin du dang gis dbang bsgyur bas 'ong gsal bar byung ba dang yod pa'i phyir /
drug pa ni /
keng rus sogs shes bya'i dngos po dang mthun par snang ba'i /
gzugs brnyan dang rnam thar gyi spyod yul gyi gzugs dbang 'byor pa dang /
de bzhin gshegs pa'i gzugs nges par bstan pa'i phyir 'byung ba'o / /
bdun pa la gnyis yod de /
tshe rabs brgyud de gcig nas gcig tu byung ba dang /
skad cig re re zhing byung ba skad cig cig nas byung ba yod pa'i phyir /
brgyad pa la gnyis yod de /
sdug pa dang mi sdug pa dang /
phrad pa dang bral ba phrad pa dang bral bas byung bar chags bcas dang chags bral gyi gnas skabs su gyur pa gnas skabs gzhan du byung ba dang /
dgu pa la gnyis yod de /
sems can skye 'chi'i dbang du byas pa 'chi 'pho dang skye bas byung ba dang sned kyi dbang du byas pa 'jig pa dang chags pas byung ba yod pa'i phyir /
bcu pa la gzhi yod de /
sngon dus kyi srid pa dang /
'chi sred dang /
bar srid dang /
skye srid kyi dus su byung ba rim pa bzhin du sngon gyi dus na byung ba sogs yod pa'i phyir gnyis pa mi byung ba la dri ba ni /
ji ltar na zhes so / /
@# / /
la ni /
ma 'ongs pa dang zhes te /
ma byung bar bzhag pa'i tshul ni ma 'ongs pa dang 'dus ma byas pa ni chos can /
ma byung ba yin te /
ma skyes pa'i phyir /
du ma yod de /
chos gsum thams cad kyi phyogs gcig cig gis bsdus pa'i phyir /
dgos pa ni gang zag gi bdag ces so / /
yang ma byung ba rnam grangs du ma shes par bya ste /
'byung ba las log pa'i sgo nas shes par bya pa'i phyir /
gnyis pa la gnyis kyi dang po 'dzin pa la dri ba ni /
ji ltar na zhes so / /
lan ni /
dbang po zhes so / /
de la 'dzin par bzhag pa'i tshul dngos dang /
'dzin pa'i dbye ba zhar byung ngo / /
dang po ni /
dbang po gzugs can pa dang /
sems sems byung chos can /
'dzin par lta ste /
yul gyi gzugs brnyan shar ba 'dzin pa'i gnas dang /
yul dngos su 'dzin pa'i sgo nas 'dzin par bzhag pa'i phyir /
'dzin pa a du ma yod de /
tshor ba dang 'du shes dang rnam par shes pa'i phung po gsum dang /
gzugs dang 'du byed kyi phung po'i phyogs gcig dbang po gzugs can dang mtshungs ldan gyi 'du byed dang /
dbang po lnga dang /
rnam par shes pa'i khams bdun gyis bsdus pa'i khams bcu gnyis dang /
nang gi skye mched drug dang chos kyi khams dang skye mched kyi phyogs gcig sems byung gis bsdus pa rnams yod pa'i phyir /
'dzin pa chos tsam du bstan pa la dgos pa yod de /
gang zag gi bdag yul la longs spyod pa'i za ba por zhes so / /
gnyis pa la gsum gyi dang po dbang pos yul 'dzin tshul gyi khyad par du ma yod de /
mig rna dang yid kyis yul ma phrad pa dang gzhan gsum gyis phrad na 'dzin pa'i phyir /
gnyis pa dbang shes dang yid shes kyi yul 'dzin tshul mi 'dra ba'i khyad par ni de ltar zhes so / /
de gnyis kyi yul 'dzin tshul mi 'dra ste /
dbang shes lngas yul de ltar ba'i rang mtshan kho na 'dzin la /
yid shes kyis rang spyi dang dus thams cad kyi yul 'dzin pa'i phyir /
gsum pa 'dzin pa'i bdag dgag pa ni /
tshogs na zhes te /
'dzin pa po'i bdag yod pa ma yin te /
rgyan bzhi tshogs na rnam shes yul gyi rnam ldan du skye bas de'i rten dang bcas pa la 'dzin par btags nas bzhag pa'i phyir /
gnyis pa bzung ba la dri ba ni /
ji ltar na zhes so / /
lan ni /
'dzin pa dang thun mong ba dang thun mong min pa gnyis kyis shes par bya ste /
'dzin pa gang yin bzung ba yin la /
gzugs sgra sogs dang ldan min 'du byed 'dus ma byas sogs bzung ba 'ba' zhig pa yod pa'i phyir /
gsum pa la gnyis kyi phyi rol tu ltas pa la dri ba ni /
ji ltar na zhes so / /
lan la dmigs bsal dang /
rang gi ngo bo'o / /
dang po ni /
sangs rgyas kyi zhes te /
khyad par du byed chos dang khyad par du bya ba gnyis kyis dmigs bsal shes par bya ste /
bslab pa gsum gyi tshad du thos bsam sgom gsum gyis bsdus pa rnams /
'dod pa na spyod pa yod kyang phyi rol tu ltas pa ma yin pa'i phyir /
rjes su mthun pa'i chos sgrub pa ni /
bdag med sogs la dmigs pa'i sems gnas dgu pa sogs so / /
gnyis pa ni /
'dod pa'i yon tan la lhag par chags @# / /
pa sogs ni /
phyi rol tu ltas pa yin te /
'dod pa'i yon tan la lhag par zhan pa'i blo yin pa'i phyir /
dbye ba du ma yod de /
sna lce'i shes pa yul yul can gyis bsdus pa'i khams bzhi dang /
dri ro'i skye mched gnyis dang /
de las gzhan pa dag gi phyogs gcig sngar bshad pa'i dmigs bsal ma gtogs 'dod yon la sred pa 'phel ba dang rjes su mthun pa rnams yod pa'i phyir /
phyi rol tu ltas pa chos tsam du bstan pa la dgos pa yod de /
gang zag gi bdag ces so / /
gnyis pa nang bltas la dri ba ni /
ji ltar na zhes so / /
lan ni /
phyi rol tu zhes so / /
nang ltas du ma yod de /
sangs rgyas kyi bstan pa la thos bsam bsgom gsum gang mnyam gzhag gi sas bsdus pa rnams nang du ltas pa yin pa'i phyir dang /
phyi ltas kyi bsdus pa'i khams bzhi dang skye mched gnyis ma gtogs par de las gzhan pa dag gi phyogs gcig bshad ma thag pas bsdus pa rnams yod pa'i phyir /
bzhi pa la gnyis kyi dang po nyon mongs can la dri ba ni /
ji ltar na shes so / /
lan la spying bstan pa na /
mi dge ba zhes so / /
nyon mongs can gnyis su 'dus te /
mi dge bsgribs la lung ma bstan gyis bsdus pa'i phyir /
bye brag tu bshad pa ni /
sgribs la zhes te /
bye brag tu phyin gtso bo rnam shes kyi sgo nas rang gi ngo bo'i sgo dang /
khams dang sa'i sgo nas sgribs la lung ma bstan du ma yod de /
dmigs bsal gsum ma gtogs pa kun tu 'gro ba'i yid nyin yid /
de dang mtshungs ldan gyi nyon mongs bzhi dang /
yid shes dang mtshungs par lngan pa'i 'jig lta dang mthar lta lhan skyes dang /
gzugs gzugs med kyi sas bsdus pa'i nyon mongs can rnams yod pa'i phyir /
chos gsum gyis bsdus pa du ma yod de /
phung pos bsdus pa dang /
rnam shes kyi khams bdun dang /
gzugs sgra dang chos kyi khams te /
khams bcus bsdus pa dang /
gzugs sgra dang /
yid chos kyis skye mched bzhis bsdus pa rnams yod pa'i phyir /
gnyis pa nyon mongs can ma yin pa la dri ba ni /
ji ltar na zhes so / /
lan ni /
dge ba dang zhes te /
nyon mongs can ma yin pa du ma yod de /
bsdus na dge ba dang ma sgribs la lung ma bstan gnyis kyis bsdus pa dang /
dbye na dbang po lnga dang dri ro reg bya'i khams brgyad dang skye mchad brgyad dang chos gsum ga'i phyogs res bsdus pa'i dge ba dang ma sgribs lung ma bstan yod pa'i phyir /
nyon mongs can ma yin pa chos tsam du bstan pa la dgos pa yod de /
gang zag gi bdag ces so / /
drug pa 'dus pa la sogs pa'i sde tshan la drug tshul bzhin dang tshul bzhin ma yin par rten gtam gyi gzhi gsum gyi sgo nas dbye ba dang /
blang bya dang sdug bsngal gyi rgyu shes nas spang bya'i sgo nas dbye ba dang /
'dod pa'i yon tan la nges par 'byung ba ma yin pa dang /
nges par 'byung ba'i sgo las dbye ba dag lam bsgoms nas sgrib pa las dag par byed pa dang mi byed pa'i sgo nas dbye ba dang /
spang bya yin min gyi sgo nas dbye ba dang /
kun nas nyon mongs dang /
rnam byang gi gzhi rten 'brel bshad pa'o / /
dang po la gnyis /
dngos dang zhar byung ngo / /
dang po la spyi'i rnam gzhag ni /
'das pa la skyes la 'gags pa /
zhes skyes pa dang 'gags pa gzhi mthun du byed @# / /
pa dang /
ma 'ongs pa la yod la byung ba zhes /
'dras bu dang ma skyes pa gzhi mthun du byed cing /
kha sang gi nyi ma 'das pa'i mtshan gzhi dang /
sang gi nyi ma ma 'ongs pa'i mtshan gzhir byed pa dag gis ni /
gzhung gi don log par byed pa 'chad pa yin te /
sang gi nyi ma skyes sems ma skyes /
dang po ltar na /
da ltar bar 'gyur te /
skyes la ma 'gags pa'i phyir /
ma skyes na 'dus a byas yin pas /
de rgyus skyes pa gzhan sde'i lugs yin gyi /
rigs pa du mas gnod pa'i phyir ro| |gzhan yang rang gi mtshan nyid kyis grub pa'i dngos po ma yin na /
'bras bur 'gral la /
yin na /
de las gzhan pa'i da ltar ba mi rnyed pa'i phyir ro / /
de bzhin du 'das pa'i mtshan gzhi de la yang rtog par bya ba yin no / /
des na /
'das ma 'ongs dang dngos po'i gzhi mthun khas len pa rang sde bye brag smra ba kha cig ma gtogs skabs 'dir rnam pa thams cad du khas blang bar bya ba ma yin no / /
des na /
bum pa da ltar ba dang /
bum pa zhig pa 'das pa dang /
bum pa'i rgyu yod kyang da dung bum pa ma byung ba'i cha la ma 'ongs pa zhes bya'o / /
dngos po yin na /
da ltar ba yin pas khyab pa khas blang bar bya'o / /
gzhan dag gas 'das ma 'ongs kyi mtshan gzhir bzhag pa de dag kyang da ltar ba yin la de lta na de ring yod dgos snyam pa ni /
dngos po rang gi ngo bo'i gnas tshed dang /
de ltar rtog pa so so'i gang zag gi ngos nas bcal ba'i khyad par ma phyed pa'i gtam mo / /
lhag ma ni tshig don gyi skabs su 'chad par 'gyur ro / /
so so'i rnam gzhag la gsum /
'das pa dang /
ma 'ongs pa dang /
da ltar ba bshad pa'o / /
dang po la dri ba ni /
ji ltar na zhes so / /
lan ni /
byung ba zhes te /
'das pa'i mtshan nyid dang /
de la brten pa'i chos spyod pa'o / /
dang po ni /
rang gi ngo bo zhig pa dang /
byed pa zhig pa gnyis kyis shes par bya ste /
bum pa zhig pa chos can /
'das pa yin te /
zhig rgyu'i rang gi ngo bo skyes la /
de 'gags pa'i cha yin pa'i phyir /
'das pa yin te /
zhig rgyu de nyid rgyus skyes zin pa'i phyir dang /
rang gi ngo bo thob nas nas 'bras bu'i dus na zhig pa'i phyir /
byed pa yang zhig pa yin te /
kun nas nyon mongs dang rnam par byang bar byed pa'i nus pa zhig pa'i phyir /
phyis 'byung ba'i 'bras bu rgyu med du thal ba'i skyon med de /
rang gi 'bras bu skyes pa'i bya ba byas nas 'bras bu'i dus na zhig pa'i phyir /
'dras bu dang rang gi mtshan nyid yod pa dang med pa zhes bya ste /
skad cig pa'i ma'i tshe /
skad cig phyi ma yod la /
sgyu ma zhig pa'i phyir /
byed pa zhig na /
byed pa dang bcas pa ltar snang ba 'gal lo zhe na /
mi 'gal te /
sngar myong ba'i rjes su 'brang ba'i dran pa'i dmigs pa tsam du zad pa'i phyir /
'das pa'i yul dran pa las rjes chags dang khong khro skye zhing /
sdug mi sdug gi mtshan ma ma bzung bar btang snyoms su bzhag pa chags sogs mi skye ba'i phyir ro / /
du ma dbyer yod de /
da ltar ba dang /
ma 'ongs pa bor ba'i zhig rgyu'i sgo nas phye ba du ma yod pa'i phyir /
'das pa chos tsam du bstan pa la dgos pa yod de /
tshe rabs snga ma'i gang zag gi bdag da ltar gyi gnas skabs su 'jug par zhes so / /
gnyis pa ma 'ongs pa la dri ba ni /
ji ltar na zhes so / /
lan ni /
rgyu yod kyang zhes te /
mtshan nyid dang /
de'i chos spyad pa gnyis kyis @# / /
shes par bya'o / /
'ong rgyu de'i rgyu yod kyang rang gi ngo bo ma skyes pa dang /
don byed nus par ma byung bas mtshan nyid ma thob pa ni ma 'ongs pa nyid yin gyi /
'ong rgyu'i chos ni ma yin no / /
de bshad pa ni /
rgyu dang /
zhes so / /
byed pa ma 'ongs pa ni /
rgyu'i dus 'bras bu ma byung ba'i phyir /
'bras bu des kun nas nyon mongs dang rnam byang byed pa yang ma 'ongs pa'o / /
rgyu dang rang gi mtshan nyid yod pa dang med pa ni /
rgyus 'bras bu skyed nus pa dang /
rgyu'i dus na 'bras bu med pa'i don to / /
mngon par dga' ba kun nas nyon mongs pa'i mtshan ma dang /
mngon bar dga' ba med pa rnam byang gi mtshan ma ni /
ma 'ongs dus su 'byung ba'i chos 'ga' zhig gi mtshan ma bzung bas rjes chags dang khong khro skye ba dang chos gzhan gyi mtshan ma bzung bas dad pa sogs 'phel ba dang rjes su mthun pa skye ba ste /
mdor bsdus na /
chos de bskyed pa'i rgyu yod kyang /
rgyu'i dus na /
ngo bo dang /
'bras bu skyed pa'i nus pa ma 'ongs pa chos can /
ma 'ongs pa'i dus zhes bya ste /
'byung rgyu de'i rgyu yod kyang /
khyod de ma 'ongs pa'i char gyur pa'i rab tu phye ba yin pa'i phyir /
thams cad kyi phyogs gcig 'das da ltar dang 'dus ma byas bor ba rnams so / /
ma 'ongs pa chos tsam du bstan pa la dgos pa yod de /
gang zag gi bdag ma 'ongs pa nas da ltar ba 'jug pa zhes so / /
gsum pa de ltar ba la dri ba ni /
ji ltar na zhes so / /
lan ni /
byung la zhes te /
bum pa chos can /
da ltar ba yin te /
skyes lam 'gags pa'i phyir dang /
khyod rgyus skyed zin cing khyod rang gi ngo bo ma 'gags pa'i phyir /
rang 'bras kun nas nyon mongs dang rnam byang skyed pa'i nus pa dang ldan pa'i phyir /
'das pa dang ma 'ongs pa 'jog pa'i rgyu mtshan nye bar gnas te /
da ltar ba'i gnas skabs thob zin pa'i sgo nas 'das pa dang /
da rung ma thob cing /
thob rung du yod pa'i sgo nas ma 'ongs pa bzhag par bya ba'i phyir /
byed pa nye bar gnas pa yin te /
rang gi 'bras bu skyed pa'i bya ba byed pa'i phyir /
thams cad kyi phyogs gcig 'das ma 'ongs dang 'dus ma byas por ba rnams so / /
da ltar ba chos tsam du bstan pa la dgos pa yod de /
gang zag gi bdag da ltar ba de ma 'ongs pa'i skye bar 'jug par zhes so / /
gnyis pa ni /
'das pa dang zhes te /
dus gsum ni gtam gyi gzhi zhes bya ste /
rjed byed sgra dang rnam par rtog pa la brten nas rang gi ngo bo ji lta ba bzhin du rtogs nus pa'i phyir /
don dam pa'i bden pa ni /
gtam gyi gzhi ma yin zhes bya ste /
'phags pa'i mnyam gzhag gis mngon sum du rig par bya ba yin pa'i phyir /
sgra rtog tsam la brten nas mngon sum du rtogs mi nus pa'i phyir dang /
dus gsum gyis bsdus pa'i tha snyad sna tshogs gyi gnas ma yin pa'i phyir /
gnyis pa la gnyis /
dge mi dge lung ma bstan so sor bshad pa dang /
bstan pa tsam gyi ched do / /
dang po la gsum /
dge ba dang /
mi dge ba dang /
lung ma bstan bshad pa'o / /
dang po la dri ba ni /
ji ltar na zhes so / /
lan la /
grangs dgos pa dang bcas pa bshad pa dang /
so so'i mtshan nyid bshad pa'o / /
dang po ni /
ngo bo nyid ces te /
dge ba la dngos btags ci rigs pa'i sgo nas du mar yod de /
ngo bo nyid kyi dge ba nas rgyu mthun pa'i dge ba'i bar yod pa'i phyir /
phung po dang rnam shes kyi khams bdun dang /
gzugs sgra chos kyi khams khams @# / /
bcu dang /
yid dang chos dang gzugs sgra'i skye mched bzhi'i phyogs gcig gis bsdus ba rnams yod pa'i phyir /
dge ba chos tsam du bstan du bstan pa la dgos pa yod de /
gang zag gi bdag ces so / /
gnyis pa la gnyis /
gnas skabs can bshad pa dang /
de'i gnas skabs kyi dbye ba bshad pa'o / /
dang po la 'dus byas kyi dge ba dang /
'dus ma byas kyi dge ba'o / /
dang po la bzhi /
ngo bo dang /
grogs dang /
rgyu dang 'bras bu'i sgo nas dang /
kun slong gi sgo nas dge bar bzhag pa'o| |dang po ni /
ngo bo nyid kyis zhes te /
dris len gnyis kyis rigs par bya la /
'og ma rnams kyang dris len gnyis gnyis kyis shes par bya'o / /
dang sogs bcu gcig chos can /
ngo bo nyid kyi dge ba yin te /
kun slong sogs la ltos mi dgos par rang grub tsam nas rnam par dkar ba'i chos su gnas pa'i phyir /
gnyis pa ni /
'brel bas zhes te /
dad pa dang mtshungs pa ldas mtshungs kyi sems sems byung chos can /
'brel bas dge ba yin te /
grogs kyi dbang gis rnam par dkar ba'i chos su gnas su yin pa'i phyir /
gsum pa ni /
rjes su zhes te /
dge ba'i bag chags chos can /
rjes 'brel gyi dge ba zhes gdags su rung ste /
'jog byed dge bas bzhag cing /
'bras bu dge ba skyed pa'i rnam par dkar ba'i nus pa yin pa'i phyir /
bzhi pa ni /
slong bas zhes te /
dad pas kun nas slong ba'i lus ngag gi las chos can /
slong bas dge ba yin te /
kun slong gi dge bas rnam par dkar ba'i chos su skyes pa'i phyir /
gnyis pa ni /
don dam pas zhes te /
de bzhin nyid chos can /
don da pa'i dge ba yin te /
khyod la mngon sum du dmigs te bsgoms pas khan ma thob mtha' dag zad par nus pa'i dmigs pa mthar thag yin pa'i phyir /
ngo bo'i sgo nas chos gsum du dbye ba'i lung ma bstan yin gyi /
sngar bshad pa'i rgyu mtshan des /
don dam pa'i dge ba zhes bzhag pa yin la /
dge ba mtshan nyid pa yin na /
dge ba'i rjes su ma gyur ba'i 'dus byas cung zad med par 'gyur bas /
las 'bras la skur 'debs kyi log lta yang dge ba'i ngo bor khas len dgos so / /
de lta na /
dge rtsa chad pa'i gang zag kyang mi srid pa khas len dgos pas /
rnam gzhag du ma nyams par 'gyur ro / /
'o na don dam pa'i dge bas 'gal lo zhe na /
de lta na 'khor bas bsdus pa'i chos thams cad mi dge par khas len dgos pas so so skye bos tshul khrims bsrung ba sogs la 'bad pa 'bras bu med par 'gyur ro / /
des na dam pa'i don du gyur pa dang /
rang bzhin gyis rnam byad yin pas don dam pa'i dge ba zhes bya'o / /
gnyis pa la gsum /
'dus byas kyi dge ba dang /
'dus ma byas kyi dge ba dang /
de la brten nas thob pa'i 'dus byas kyi dge ba'o / /
dang po la dbye ba dang /
byed pa'o / /
dang po la /
skyes thob dang /
sbyor byung do / /
dang po ni /
skye bas thob ces te /
tshe 'dir goms pa la ma ltos pa'i skyes bu'i rgyud kyis dad pa khyad par can chos can /
skye bas thob pa'i dge ba yin te /
sngon dge ba goms par bya ba la brten nas /
lus rten khyad par can rnyed cing /
tshe 'dir so sor btags pa la ma ltos par /
nga dang ma shugs kyis rnam par dkar ba'i chos su @# / /
gnas pa'i phyir /
gnyis pa ni /
sbyor bas zhes te tshe 'dir rkyen bzhi las brten te 'bad pa las byung ba'i sangs rgyas thob 'dod kyi sems cho can /
sbyor bas dge ba yin te /
sngon goms pa'i stobs kyis thob pa ma yin kyang /
tshe 'dir dge ba'i bshes gnyen la brten /
dam pa'i chos nyan /
tshul bzhin yid la byas /
myang 'das thob pa dang rjes su mthun pa'i chos sgrub pa la brten nas rnam par dkar ba'i chos su gnas pa'i phyir /
gnyis pa la bzhi yod pa'i dang po mdun du byas pas dge ba ni /
mdun du zhes te /
de bzhin gshegs pa sprul pa'i sku sogs la mngon sum du mchod pa dang /
bstod pa'i lus ngag gi las chos can /
mdun du byas pas dge ba yin te /
yul khyad par can la mngon sum du mdun du byas te /
sems la par can byas pa la brten nas rnam par dkar ba'i chos su gnas pa'i phyir /
gnyis pa phan 'dogs kyi dbye ba ni /
phan 'dogs zhes te /
bsdu ba bzhi'i sgo nas gdul bya la phan 'dogs pa'i las chos can /
phan 'dogs pas dge ba yin te /
sems la phan pa khyed par can sgrub pa'i rnam par dkar ba'i chos yin pa'i phyir /
gsum pa ni /
yongs su zhes te /
mtho ris kyi lus longs spyod sogs dang rnam byang thob pa dang rjes su mthun pa'i sgo gnyis kyis bsdus pa'i sgo gsum gyi las chos can /
yongs su 'dzin pas dge ba yin te /
mngon mtho dang nges legs thob pa dang rjes su mthun pa'i rgyu khyad par du gyur pa'i rnam par dkar ba'i chos yin pa'i phyir /
bzhi pa ni /
gnyen pos zhes te /
spang bya spong tshul gyi gnas skabs can gyis phye ba zhes dang /
lam gyi nus pa'i sgo nas dbye ba gnyis dang /
spang bya gnyis kyi sgo nas phye ba'i gnyen po de dag chos can /
gnyen pos dge ba yin te /
mi mthun phyogs dngos su 'joms pa'i mthu khyad par can dang ldan pa'i rnam par dkar ba'i chos yin pa'i phyir /
gnyis pa ni /
nye bar zhig bas zhes te /
rgyu dug gsum dang nyon mongs skye ba'i gnas tshor ba dang /
de dag gi rten phung po dang bral ba nyan thos thun mong ba'i 'gog pa dang /
mi gnas pa'i myang 'das chos can /
nye bar zhi bas dge ba yin te /
spang bya mngon gyur dang sa bon ci rigs pa dang bral ba'i 'gog pa yin pa'i phyir /
'di dag ni /
de bzhin nyid la glo bur gyi dri ma dang bral ba'i cha nas rnam par bzhag pa'o / /
gsum pa ni /
rgyu mthun pas zhes te /
nyer bzhi thob pa de'i dbang gis byung ba'i mngon shes so / /
thun mong ba dang /
thos sogs thun mong ma yin pa rnams chos can /
rgyu mthun pas dge ba yin te /
sgrib pa mngon gyur dang sa bon ci rigs pa dang bral ba'i stobs kyis thob pa'i rnam par dkar ba'i chos yin pa'i phyir /
gnyis pa mi dge ba bshad pa la gnyis /
dri ba ni /
ji ltar na zhes te /
lan la dbye ba dgos pa dang bcas pa dang /
so so'i mtshan nyid bshad pa'o / /
dang po ni /
ngo bo nyid ces te /
mi dge ba la du mar dbyer yod de /
ngo bo nyid kyi mi dge ba sogs dang /
khams bcu dang /
skye mched bzhis bsdus pa yod pa'i phyir /
bcu dang bzhi ni dge ba la bshad pa ltar ro / /
gnyis pa la /
gnas skabs can dang /
de'i gnas skabs so / /
dang po la gnyis /
mi dge ba mtshan nyid pa dang /
brtags pa pa'o / /
dang po la bzhi yod pa'i dang po ngo bo nyid kyis mi dge ba ni /
ngo bo nyid kyi zhes te /
sgribs la lung ma @# / /
bstan gyi nyon mongs ma gtogs pa'i nyon mongs dang nye nyon chos can /
ngo bo nyid kyis mi dge ba yin te /
sdig pa'i chos kun nas slong zhing /
yang srid phyi ma 'phen byed kyi rnam par gang pa'i chos yin pa'i phyir /
gnyis pa ni /
'brel pas zhes te /
de dag dang mtshungs pa ldas mtshungs kyi sems sems byung chos can /
bsgrub bya'i chos ni go bar zad la /
gtan tshigs ni dge ba las log ste shes par bya'o / /
gsum pa ni /
rjes su zhes so / /
mi dge ba'i bag chags ni rgyu mi dge bas bzhag cing /
'bras bu yang mi 'dod pa bskyed pas rjes su 'brel ba'i mi dge bar btags so / /
bzhi pa ni /
slong bas zhes te /
zhe sdang gis kun nas slong ba'i lus ngag gi las so / /
gnyis pa ni /
don dam pas zhes te /
'khor ba'i sas bsdus pa chos can /
don dam pa'i mi dge ba zhes 'dogs pa'i rgyu mtshan yod de /
'phags pa rnams kyis mtha' gcig tu khan mthob dang bcas shing /
yid 'byung ba'i gnas su mngon sum du gzigs pas de ltar btags pa'i phyir /
gnyis pa la gnyis mtshan nyid pa dang /
brtags pa pa'o / /
dang po la gnyis /
dbye ba dang /
byed pa'o / /
dang po la gnyis kyi /
dang po skyes thob kyi mi de ba ni /
skye bas thob pa zhes te /
sngon mi dge ba lhag par goms pa'i mthus mi dge ba byed 'dod pa'i lus rten rnyed cing /
dam dam shugs kyis mi dge ba byed 'od dang ba'i srog gcod kyi las chos can /
skyes thob kyi mi dge ba yin te /
snga ma'i goms pa 'ga' zhig gi dbang gis rnam par gang pa'i chos su skyes pa'i phyir /
gnyis pa ni /
sbyor bas zhes te /
tshe 'di'i rkyen ngan pa de dag la brten ba'i sgo gsum gyi nyes spyod chos can /
sbyor bas mi dge ba yin te /
sngon goms pa tsher med kyang /
tshe 'di'i rkyen la brten nas 'bad pas rnam par gang pa'i chos su skyes pa'i phyir /
gnyis pa la gsum gyi dang po mdun du byas pa'i mi dge ba ni /
mdun du zhes te /
dbang phyug gi rten sogs mdun du byas nas 'tshe ba chos su zhen pas kun nas slangs te mchod sbyin byed pa'i rten gsar du byed pa dang /
der skye bo mang po srog gcod la sbyor ba'i mchod pa'i las ni mngun du byas pas mi dge ba zhes bya'o / /
'dis ni skye bo mang po sdig pa'i lam la sbyor ba'i rdzob brtsig pa dang /
pre log byed pa sogs kyang shes par bya'o / /
gnyis pa ni /
gnod par byed pas zhes te /
sems la lus kyis brdog dag gis bshed ? /
yid kyis go nad sems byed pa'i las de dag ni /
gnod pa byed pas mi dge ba zhes bya ste /
gzhan la gnod pa byas pa'i dbang gis rnam smin mi 'dod pa 'byin pa'i rnam par gang pa'i chos yin pa'i phyir /
gsum pa ni /
yongs su zhes te /
ngan 'gror 'bras bu mi 'dod pa 'phen zhing rdzogs par byed la /
bde 'gror 'bras bu mi 'dod pa rdzogs par byed pa'i sgo gsum kyi nyes sbyong chos can /
yongs su 'dzin pas mi dge ba yin te /
ngan 'gro dang bde 'gror 'bras bu mi 'dod pa 'phen pa dang /
rdzogs par byed pa'i rnam par gang pa'i chos yin pa'i phyir /
gnyis pa ni /
mi mthun pa zhes te /
phyi ma dang gnyis ka la /
mi dge ba mtshan nyid pa dang brtags pa ba ci rigs su yod la snga ma zag med kyi lam skye ba'i gegs dang /
phyi ma dge ba tsam la bar chad byed pas dbye'o / /
log lta chos can /
mi thun @# / /
phyogs kyis mi dge ba yin to / /
zag med kyi lam skye ba'i bar chad byed pa'i rnam par gang pa'i chos yin pa'i phyir /
bar du gcod pas mi dge ba zhes bya ste /
dge ba tsam gyi bar chad byed pa'i gang pa'i chos yin pa'i phyir /
gsum pa lung ma bstan la dri ba ni /
ji ltar na zhes so / /
lan la /
grangs kyi dbye ba dgos pa dang bcas pa dang /
phye ba so so'i mtshan nyid bshad pa'o / /
dang po ni /
lung ma bstan du mar dbyer yod do / /
ngo bo nyid kyis lung du ma bstan pa dang sogs dang /
dbang po gzugs can lnga dang /
dri ro reg bya'i khams dang skye mched kyis bsdus pa brgyad brgyad dang /
phung po chos gnyis lhag mas bsdus pa yang yod pa'i phyir /
lung ma bstan chos tsam du bstan pa la dgos pa yod de /
gang zag gi bdag la rnam snin 'dod mi 'dod 'byin pa dang bral ba'i lung ma bstan gyi rdzas su mngon par zhen pa spang ba'i ched yin pa'i phyir /
gnyis pa la gnas skabs can dang /
gnas skabs kyi chos so / /
dang po la /
'dus byas dang /
'dus ma byas kyis bsdus pa'o / /
dang po la bzhi yod pa'i /
dang po ngo bo nyid kyi lung du ma bstan pa ni /
ngo bo nyid kyis zhes te /
khams dang skye skye mched gzugs can brgyang sogs chos can /
ngo bo nyid kyi lung du ma bstan pa yin te /
dge mi dge gang du yang lung bstan du med cing /
rang grub tsam nas de ltar gnas pa dang /
rnam smin gyis bsdus pa sogs yin pa'i phyir /
dang po gnyis lung ma bstan du nges pa'i rgyu mtshan bshad zin cing /
de'i 'og ma gnyis rnam smin gyis bsdus pa dang /
tshogs gsum ldan min gyis bsdus pa tsam ma gtogs /
dge mi dge gang la yang nye ring gi khyad par med pa'i phyir ro / /
gnyis pa ni /
'brel bas zhes te /
dge mi dge gang gis kyang kun nas ma slang ba'i sgra spyi snang ba'i sems sems byung chos can /
'brel bas lung ma bstan yin te /
mtshungs ldan gyi dbang gis dge mi dge gang du yang gzhag du med pa'i chos can phyir / /
rtags zur phyi ma ni /
'og ma rnams la yang ci rigs su sbyar bar bya'o / /
gsum pa ni /
rje su zhes te /
kun gzhi la yod pa'i mngon par brjod pa'i bag lam su 'brel bas lung du ma bstan pa yin te /
bag chags bsgo byed dang /
'bras bu mngon brjod dang /
rjes su 'brel ba kun tu 'gro ba'i sa bon yin pa'i phyir /
bzhi pa ni /
slong bas zhes te /
lung ma bstan gyi sems kyis kun nas slang ba'i lus ngag gi las chos can /
slong bas lung du ma bstan pa yin te /
kun slong gi dbang gis byung ba'i las gang zhig /
zhes so / /
gnyis pa ni /
don dam pas zhes te /
'dus ma byas kyi nam mkha' sogs chos can /
don dam pa lung du ma bstan pa yin te /
'dus ma byas gang zhig /
rnam grangs gang gis kyang dge ba'o mi dge bar gzhag mi nus pa'i chos yin pa'i phyi /
gnyis pa la /
rgyu'i sgo nas dbye ba dang /
bya ba'am chos kyi sgo nas dbye ba'o / /
dang po la gnyis kyi /
dang po skyes thob kyi lung ma bstan ni /
skye pas zhes te /
mi'i rnam smin gyi phung po chos can /
skye bas thob pa'i lung ma bstan yin te /
sngon dge ba'i las kyis 'phangs pa'i rnam smin yin pa'i phyir /
mi dge bas 'phangs pa'i dud 'gro'i lugs sogs la yang sbyar bar bya'o / /
gnyis pa @# / /
sbyor bas lung ma bstan ni /
sbyor bas zhes te /
nyon mongs can dang dge ba gang gis kun nas ma slang ba'i tshe 'di'i rkyen la ma dang bzo gnas chos can /
sbyor bas lung du ma bstan pa yin te /
tshe 'di'i 'bad rtsal tsam las byung ba gang zhig /
dge mi dge gang du yang brda sprad par bya ba ma yin pa'i phyir /
gnyis pa la bdun yod pa'i dang po mdun du byas pas lung du a bstan pa ni /
mdun du byas pas zhes te /
'jig rten pa'i yul lha sogs gang rung mdun du byas nas bsam sbyor ngan pa spangs te lha rten gsar du 'dzugs pa dang /
'dod mi 'dod kyi 'bras bu gang yang mi skyed pa'i mchod pa byed pa'i lus ngag gi las de chos can /
gnyis pa ni /
phan 'dogs pas zhes te /
sdang ba dang dngas pa gang yang ma yin par bran sogs la zas sogs gtong ba'i lus ngag gi las chos can /
phan 'dogs pas lung du ma bstan pa yin te /
gzhan la phan pa tsam gang gi /
dge mi dge gang du yang med pa'i phyir /
gsum pa ni /
nye bar zhes te /
kun slong tha ma la pas zas gos la longs spyod pa ni chos can /
nye bar spyad pas lung du ma bstan pa yin te /
longs spyod la nye bar spyod pa'i las gang zhig /
dge mi dge gang du yang med pa'i phyir /
bzhi pa ni /
yongs su zhes te /
kun slong tha ma la pas bzo'i gnas la yun ring por goms par byed pa'i las chos can /
yongs su 'dzin pas lung ma bstan yin te /
phyi ma la bzo'i gnas myur du mthar phyin par 'gyur ba'i ris mthun gyi rgyu gang zhig /
ces so / /
lnga pa ni /
gnyen pos zhes so / /
nad gsos te dge ba bya'o snyam pa dang /
sdig pa spyod do snyam du ma brtags par nad la phan pa'i sman bsten pa'i las chos can /
gnyen pos lung ma bstan yin te /
nad kyi gnyen po gang zhig ces so / /
drug pa ni /
nye bar zhes so / /
gzugs gzugs med kyi nyon mongs chos can /
nye bar zhi bas lung du ma bstan pa yin te /
nyon mongs gang zhig /
mi dge ba mngon gyur zil gyis gnon nus pa'i zhi gnas dang ldan pa'i skyes bu'i rgyud kyis bsdus pa'i phyir /
bdun pa ni /
rgyu mthun pas zhes te /
sprul sems lung ma bstan gyis kun nas slangs te sprul pa'i phyi'i skye mched chos can /
rgyu mthun pas lung du ma bstan pa yin te /
rang gi ngo bo ma sgribs la lung ma bstan gang zhig /
kun slong ma sgribs lung ma bstan gyi kun nas slang ba yin pa'i phyir /
gnyis pa ni /
yang zhes te /
dge mi dge lung ma bstan ltar snang yang ji ltar snang ba ltar ma grub pa'i sgo nas kyang chos gsum gyi rnam dbye shes par bya ste /
sangs rgyas dang dbang thob pa'i byang chub sems dpa' rnams kyis gzhan la phan gdags pa'i ched du srog gcod pa sogs ltar byed pa dang /
gzings dang /
zam par sprul pa sogs /
dge mi dge rang tshan pa dang /
lung ma bstan rang tshan pa ltar snang yang /
snang ba de ltar ma grub pa'i /
gdul bya gzhug pa tsam gyi ched du bstan pa'i chos yin pa'i phyir /
dge bar bstan pa rgyal po thams cad sgrol gyi skyes rabs 'byung ba lta bu dang /
mi dge ba ltar ston pa ded dpon thabs la mkhas pa lta bu dang /
lung ma bstan ltar snang ba ston pas sgyu ma'i glang po che'i gzugs spul ba lta bu'o / /
'di dag ni /
thabs mkhas @# / /
ba'i byang chub sems dpa' la khro ba'i ched du bshad par shes bya'o / /
gsum pa la gnyis /
dngos dang zhar byung ngo / /
dang po la gsum 'dod pa dang ldan pa dang /
gzugs med dang ldan pa skye bar bshad pa'o / /
dang po la dri ba ni /
ji ltar na zhes so / /
lan ni /
'dod chags dang zhes te /
mtshan nyid dang /
mtshan gzhi dang /
mtshon bya gsum gyis rig par bya'o / /
bsam gtan dang po'i nyer bsdogs gnyis pa man chad /
'dod pa la chags pa dang ma bral ba'i de ba zag bcas dang /
mi dge ba dang /
'dod pa la sred pa 'phel bar byed pa'i lung ma bstan chos can /
'dod pa dang rab tu ldan pa yin te /
'dod pa'i nyon mongs phyogs gcig kyang ma spangs shing /
'dod pa la sred pa 'phel pa dang rjes su mthun pa yin pa'i phyir /
du ma dbyer yod de / /
dri ro dang /
sna lce'i rnam shes kyis bsdus pa'i khams bzhi dang dri ro'i skye mched gnyis dang /
de las gzhan pa'i chos gsum gyis bsdus pa yod pa'i phyir /
'dod pa dang ldan pa chos tsam du bstan pa la dgos pa yod de /
gang zag gi bdag ces so / /
gnyis pa la dri ba ni /
ji ltar na zhes so / /
lan ni /
'dod pa la zhes te /
snga ma ltar gsum gyi rig par bya'o / /
'dod pa la chags pa la bral zhing /
gzugs la chags pa dang ma bral pa'i dge ba zag bcas dang /
lung ma bstan chos can gzugs dang rab tu ldan pa zhes bya ste /
'dod pa la chags pa dang bral yang /
gzugs la sred pa 'phel ba dang rjes su mthun pa yin pa'i phyir /
du ma dbyer yod de /
sngar bshad pa'i khams bzhi dang /
skye mched gnyis ma gtogs /
de las gzhan pa'i chos gsum gyi phyogs gcig gis bsdus pa yong ba'i phyir /
phyogs gcig ni /
'dod pa dang /
gzugs med dang zag med por pa rnams so / /
'dod pa la chags bral chos tsam du bstan pa la dgos pa yod de /
gang zag gi bdag bsgom stobs kyi zhes so / /
gsum pa la dri ba ni /
ji ltar na zhes so / /
lan ni /
gzugs la zhes te /
gzugs la chags pa dang bral /
gzugs med la chags pa dang ma bral ba'i dge ba zag bcas dang lung ma chos can /
gzugs med dang rab tu ldan pa zhes bya ste /
khams 'og ma gnyis la 'dod chags dang bral yang /
gzugs med la sred pa 'phel ba dang rjes su mthun pa'i chos yin pa'i phyir /
gzugs med dang ldan pa du ma yod de /
phung po tha ma bzhi dang /
khams tha ma gsum dang /
skye mched tha ma gnyis kyis bsdus pa yod pa'i phyir /
gzugs med dang ldan pa chos tsam du bstan pa la dgos pa yod de /
gang zag gi bdag bsgom stobs kyis zhes so / /
gnyis pa la gnyis /
chags bral lngar dbye ba dang /
bcur dbye ba'o / /
dang po ni /
'dod chags dang bral ba zhes te /
chags pa dang bral bar byed tshul du ma dbyer yod de /
sa dbang du byas na /
nyon mongs pa'i rnam pa brgyad pa man chad gang rung spangs pa dang /
'jig lta la chags bral gyi dbang du byas na /
'phags pa slob pa'i rgyud kyi spangs pa /
phyogs gcig las 'dod chags dang bral ba dang /
sa'i dbang du byas na /
nyon mongs dgu pa spangs pa dang /
phyi ma'i dbang du byas na /
mi slob pa'i rgyud kyi spangs pa ste /
mtha' dag las 'dod chags dang bral ba zhes bya ste /
snga ma lhag ma dang bcas pa'i chags bral yin pa'i phyir /
phyi ma lhag ma med par spangs pa yin pa'i phyir /
mthong lam gyis spangs pa de ni rtogs pas chags @# / /
pa dang bral ba yin te /
bdag med sngar ma rtogs mngon sum gyis gsar du rtogs pa'i sgo nas spang bya dang bral bar byas pa'i phyir /
'jig rten pa'i lam gyis 'dod chags dang bral ba ni /
gnod pa'i 'dod chags dang bral ba zhes bya ste /
nyon mongs mngon gyur mgo gnon pa tsam byed kyang sa bon drungs mi 'byin pa'i phyir /
'jig rten pa'i lam 'das pa'i lam gyis chags pa dang bral bar byed pa ni /
legs par ston pa'i chags bral zhes bya ste /
spang bya'i sa bon spangs ba'i sgo nas chags pa dang bral bar byed pa yin pa'i phyir /
gnyis pa la gnyis /
dbye ba dang so so'i mtshan nyid do / /
dang po ni /
yang chags pa dang bral bar byed tshul bcur yod de /
rang bzhin gyis 'dod chags dang bral ba nas /
gong na med pa'i chags dra la gyi bar rnams yod pa'i phyir /
gnyis pa la /
mi 'phrod par 'dzin pa'i don tsam las chags bral du bzhag pa'i dbye ba dang /
gnyen po'i sgo nas dbye ba'o / /
dang po ni /
rang bzhin gyis zhes te /
mi 'phrod par 'dzin pa tsam la chags bral du bzhag pa lnga yod de /
rang gnod cing mi mkho ba'i sgo nas /
dang gis mi 'phrod par 'dzin pa zhig dang rang gi 'dod pa tshe pa'i sgo nas mi 'phrod par 'dzin pa gsum dang /
phan yon dang nyes dmigs ma shes pas /
thob bya mchog la mi 'phrod par 'dzin pa cig rnams yod pa'i phyir /
gnyis pa la /
lam ngo bo'i sgo nas dbye ba dang /
de'i khyad par ro / /
dang po lam ngo bo'i sgo nas dbye ba la gsum yod de /
spang bya spong bzhin pa'i sgo nas bzhag pa dang /
mthong spangs spangs pa'i rjes la khams gsum la mi 'phrod par 'dzin pa dang /
spang bya spong ba snga rol tu spang bya de la mi 'phrod par 'dzin pa'i sgo nas chags bral du bzhag pa yod pa'i phyir /
gnyis pa lam khyi chags bral ched du bya ba'i sgo nas gnyis mdo de /
rang nyid 'ba' zhig gi ched du chags bral sgom ba gong ma dang bcas pa dang /
sems can thams cad kyi ched du nyon mongs la chags pa dang bal bar byed pa gong na med pa gnyis yod pa'i phyir /
bzhi pa la gsum /
slob pa dang /
mi slob pa dang /
gnyis ka ma yin pa'i chos so / /
dang po la dri ba ni /
ji ltar na zhes so / /
lan ni /
thar pa las zhes te /
slob pa ngo bo dang /
nges tshig dang /
sa mtshams dang /
dbye ba bzhi'i sge nas shes par bya ste /
mthong lam zag med lta bu ngo bo dang /
thar pa la brtson bzhin pa'i don gyis slob pa dang /
gtso bo ma yin pa'i dbang du byas na /
sems bskyed pa nas bzung ste /
rdo rje lta bu'i bar gyis shes par bya ba'i phyir /
dbye ba du ma yod de /
phung pos bsdus pa dang /
rnam par shes pa'i khams bdun dang /
gzugs sgra chos kyi khams te pa cus bsdus pa dang /
gzugs sgra dang yid dang chos kyi ske mched pa zhes bsdus pa yod pa'i phyir /
thar lam la brtson bzhin pa'i dge ba chos tsam du bstan pa la dgos pa yod de /
gang zag gi bdag ces so / /
gnyis pa la dri ba ni /
ji ltar na zhes so / /
lan ni /
slob pa zhes te /
mi slob pa chos bzhi'i sgo nas shes par bya ste /
bslab pa mthar phyin pa'i zad mi ye shes pa'i ye shes ngo bo dang /
zag med kyi sa bon rgyas pa'i ched du slar bslab mi dgos pas sgra don dang /
rdo rje lta bu'i rjes kyis rnam grol lam nas bzung ste /
theg pa dman pa ltar na lhag med du ma zhugs pa'i bar ro / /
dbye ba ni snga ma'i @# / /
grangs ltar ro / /
mi slob pa chos tsam du bstan pa la dgos pa yod de /
bslab pa mthar phyin pa'i gang zag gi bdag ces so / /
gsum pa la dri ba ni /
ji ltar na zhes so / /
lan ni /
so so'i zhes te /
de yang chos bzhis shes par bya'o / /
thar pa la brtson pa ma yin pa'i so skye'i dge ba dang /
mi dge ba dang /
lung ma bstan dang /
slob pa'i rgyud kyi chos gnyis dang /
mi slob pa'i rgyud kyi ma sgribs la lung ma bstan dang 'dus byas chos can /
slob mi slob gnyis ka ma yin te /
thar pa'i lam ma yin pa'i phyir /
gtso bo'i dbang du byas na /
lam zag med la slob mi slob gnyis su dbye la /
de ma yin pa'i chos rnams gnyis ka min pa zhes bya'o / /
de la du mar dbyer yod de /
dbang po gzugs can lnga dang /
dri ro reg bya'i khams dang /
skye mchod brgyad brgyad dang /
de las gzhan po'i chos gsum gyis bsdus pa yod pa'i phyir /
slob mi slob gnyis ka ma yin pa chos tsam du byed pa la dgos pa yod de /
gang zag gi bdag grol bar 'gyur ba dang /
grol ba zhes bya'o / /
lnga pa la gsum mthong spangs dang /
sgom spangs dang /
spang bya min pa bshad pa'o / /
dang po la dri ba ni /
ji ltar na zhes te /
lan ni /
nyon mongs pa zhes so / /
mtshan nyid dang /
mtshan gzhi dang /
mtshan bya gsum gyis shes par bya la /
mtshan gzhi yang nyon mongs pa dad pa las skye ba'i kun nas nyon mongs pa gsum gyis shes par bya'o / /
mthong spangs la du mar dbyer yod de /
bshes gnyen ngan pa la brten pa'i chos log nyan pa la brten nas /
gang zag gi bdag yod par grub mtha' 'cha' zhing /
'jig ltas bzung ba'i bdag la dmigs nas brtags pa'am chad par grub mtha' 'cha' ba'i 'jig lta dang mthar lta kun brtags dang /
bden bzhi sogs la yod med dang yin min du dgos pa'i the tshom dang lta ba'i gnas lta ba dang mtshungs ldan gyi sems sems byung dang lta ba'i sa bon te /
the tshom gyi gnas kyang des mtshen te shes par bya'o / /
lta ba'i dbang gis leg par zhugs pa'i khong khro sogs dang /
lta ba la dmigs pa'i 'dod chags dang /
nga rgyal dang /
ma rig pa kun brtags kyis bsdus pa rnams dang /
lta ngan de dag gis kun nas slang ba'i lus ngag gi las dang /
ngan song gi phung po sogs mthong spangs yin te /
mthong lam gyis de dag gi sa bon zad par spang bar bya ba yin pa'i phyir /
de dag gi mtshan gzhi ni /
rgyas par bden pa rnam nges las 'byung bar 'gyur ro / /
thams cad kyi phyogs gcig sgom spang dang zag med par rnams so / /
mthong lam gyi spang bya spong ba chos tsam du bstan pa la dgos pa yod de /
gang zag gi bdag ces so / /
gnyis pa la dri ba ni /
ji ltar na zhes so / /
lan ni /
mthong ba'i lam zhes te /
'jig lta lhan skyes chos can /
sgom spangs yin te /
bdag med mngon sum gyis rtogs zin goms pa'i sgo nas spang bar bya ba yin pa'i phyir /
spang bya sbyong tshul ni /
'jig rten pa'i lam gyis sa brgyad kyi sgom spangs che 'bring dgu'i sa bon nyams par byed pa tsam yin la /
'das lam gyis ni theg pa dman pa'i lam gyi nyon sgrib dang shes sgrib gzung rtog gi sa bon 'joms la /
theg pa chen po'i lam gyis sgrib pa gnyis ka'i @# / /
sa bon 'joms shing /
rang rgyud kyi ma rtogs pa'i zag bcas rnams ni /
de la dmigs pa'i 'dun pa'i 'dod chags spangs pa'i sgo nas spong bar shes par bya'o / /
mthong lam thob pa yan chad ces smos pa la dgos yod de /
mthong lam gyis spang bya lhan skyes kyi sa bon 'ga' zhig spong ngam snyam pa'i dogs pa bsal pa'i ched yin pa'i phyir /
thams cad kyi phyogs gcig mthong spangs dang zag med bor ba rnams so / /
sgom pa phun sum tshogs pa'i sgo nas sgom spang spong ba chos tsam du bstan pa la dgos pa yod de /
gang zag gi bdag ces so / /
gsum pa la dri ba ni /
ji ltar na zhes so / /
lan ni zag pa med pa zhes te /
zag pa med pa'i lam chos can /
spang bya ma yin te /
ngo bo nyid kyis nyes skyon med pas gnyen pos gzhom bya ma yin pa'i phyir /
du ma dbyer yod de /
phung po dang /
khams tha ma gsum dang /
skye mched tha ma gnyis kyi phyogs zag med kyis bsdus pa rnams yod pa'i phyir /
nges 'byed cha mthun ma gtogs zhes smos pa la dgos pa yod da /
zag med 'phel ba dang rjes su mthun zhing /
srid pa la rgyab kyis phyogs pas rjes su mthun pa'i zag med yin zhing /
spang bya ma yin na ma snyam du dogs pa bsal ba'i ched yin pa'i phyir /
zag pa'i gnas ngan len rjes su 'brel zhing /
de'i tshe yang nyon yid mngon gyur yod pas bsgom pas spang bar bya bas bsngos pa yin gyi /
ngo bo'i sgo nas spang bya ma yin te /
bdag med rtogs pa'i blo gang gis kyang spang du mi rung ba'i phyir ro / /
gzhung kha cig tu /
khams bcu dang skye mched bzhi zhes 'don pa ni /
ma dag ste /
sngar bshad pa'i zag bcas dang zag med kyi rkang grangs dang 'gal ba'i phyir dang /
rnam shes kyi khams lnga la zag med ma bzhag pa'i phyir ro / /
zag med chos tsam du bstan pa la dgos pa yod de /
gang zag gi bdag nyis pa med cing yon tan dang ldan pa'i bdag nyid du grub par zhes so / /
drug pa la dri ba ni /
ji ltar na zhes so / /
lan la /
mdor bstan pa dang /
so so'i mtshan nyid rgyas par bshad pa'o / /
dang po ni /
mtshan nyid dang zhes te /
gzhi rten 'brel gyi chos rnams rnam gzhag du ma'i sgo nas shes par bya ba yin te /
mtshan nyid dang /
dbye ba nas sgom tshul gyi bar don bcu'i sgo nas shes par bya ba'i phyir /
rten 'brel du mar dbye ste /
chos khams dang chos kyi skye mched kyis bsdus pa'i 'dus ma byas ma gtogs chos gsum mtha' dag gis bsdus pa yod pa'i phyir /
slar skye ba thams cad g.ye ba med pa'i rkyen las byung ba sogs chos tsam du bstan pa la dgos pa yod de /
gang zag gi /
bdag dang chos zhes so / /
gnyis pa la gnyis /
rang spyi'i mtshan nyid dang /
ji ltar nyams su len pa'i tshul lo| |dang po lnga /
spyi'i mtshan nyid dang /
rang gi mtshan nyid dang /
sgra don dang /
rtogs par dka' ba'i tshul dang /
mtshan gzhi'i dbye ba gzhan bshad pa'o / /
dang po la dri ba ni /
mtshan nyid kyis zhes so / / /
g.yo ba med ces te /
mdo las /
dge slong dag 'di yod na 'di 'byung /
'di skyes pa'i phyir 'di skyes te /
'di ltar ma rig pa'i rkyen gyis 'du byed /
ces sogs kyi don 'chad pa ni /
'dus byas rten 'brel gyi chos rnams chos can /
g.yo ba med pa'i rkyen las byung ba zhes bya ste /
dbang phugs sogs kyi blo @# / /
sngon du btang ba'i g.yo ba la ltos pa med par rang gi rgyu rkyen yod pa tsam gyis 'byung ba'i phyir /
rang rgyu mi rtag pa'i rkyen las byung ba yin te /
skyes pa gang zag /
rtag pa rims dang cig car gyi don byed pas stong pa'i phyir /
nus pa'i rkyen las byung ba yin te /
skyes pa gang zhig /
mi mthun pa'i rgyu nges med las 'byung ba mi 'thad pa'i phyir /
gnyis pa la gsum /
dbye ba dang /
byed las dang /
kun nas nyon mongs pa gsum du bsdu pa'o / /
dang po la gnyis /
dbye ba dngos dang /
bcu gnyis su grangs nges pa'i rgyu mtshan no / /
dang po la dri ba ni /
yan lag ces so / /
lan ni /
yan lag bcu gnyis zhes te /
rten 'brel gyi yan lag bcu gnyis su yod de /
ma rig pa nas rga shi'i bar yod pa'i phyir /
ma rig pa ni /
gnyis las 'bras dang /
de kho na'i don la rmongs pa'o / /
'du byed ni gsum ste /
bsod nams dang /
bsod nams ma yin pa dang /
mi g.yo ba'i las so / /
rnam par shes pa ni rgyu dus dang 'bras dus dang 'bras dus kyi rnam par shes pa gnyis sam brgyad do / /
ming dang gzugs sa ni tshor ba sogs ming bzhi'i phung po dang /
gzugs kyi phung po'o / /
skye mched drug ni /
mig gi skye mched sogs so / /
gsum 'dus pa'i rig pa dang de'i rkyen gyis byung ba'i tshor ba dang /
yang srid phyi ma 'grub byed kyi sred pa dang /
len pa dang /
sngon gyi las nus pa mthu can du song ba'i gnas skabs srid pa dang /
mngal du nyid mtshams sbyar ma thag pa'i skye ba dang /
phung po smin pa dang /
rigs mthun dor ba rga shi'o / /
yan lag bcu gnyis po'i de dag /
skyes nas myong gyur gyi las bsags pa yin na /
tshe gnyis la rdzogs shing /
de phyin na /
tshe gsum gyis rdzogs dgos pas /
'phen byed dang 'phangs pa'i 'bras bu'i bar du tshe rabs grangs las 'das tshod kyang /
rten 'brel gzhan gyi tshad yin gyi /
de'i tshad min no / /
'grub byed kyi rgyu dang /
grub pa'i 'bras bu'i bar du tshe gzhan gyi chod pa mi srid de /
gzhan du yan lag bcu gnyis su ma nges par thal ba'i phyir ro / /
lhag ma brgyad gzhan du bshad pa las shes par bya'o / /
gnyis pa la gnyis /
bstan pa dang /
bshad pa'o / /
dang po la dri ba ni /
yan lag ces so / /
lan ni 'phen pa'i zhes te /
rten 'brel gyi yan lag bzhir 'dus te /
'phen byed kyi rgyu 'bras gnyis dang /
'grub byed kyi rgyu 'bras gnyis su 'dus pa'i phyir /
gnyis pa la gnyis /
'phen byed kyi rgyu 'bras bshad pa dang /
'grub byed kyi rgyu 'bras bshad pa'o / /
dang po 'phen byed kyi rgyu la dri ba ni /
'phen pa'i zhes so / /
lan ni /
ma rig pa zhes te /
'phen byed kyi rgyu gsum du nges te /
las 'bras la rmongs pa'i ma rig pas kun nas slang ba ste /
bsod nams ma yin pa'i las bsags /
de kun gzhi la bag chags bzhag pha tsam gyis ngan 'gro'i sdug bsngal gyi phung po 'phen pa'i phyir dang /
de kho na'i don la rmongs pa'i ma rig pas kun nas slangs te /
bsod nams kyi las dang /
mi g.yo ba'i las bsags pa kun gzhi la bag chags bzhag ba tsam gyis /
'dod pa'i bde 'gro dang khams gong ma'i sdug bsngal gyi phung po 'phen pa'i phyir /
'phangs pa'i 'bras bu la dri ba ni /
'phangs pa'i zhes so / /
lan ni /
ming dang zhes te /
'phangs pa'i 'bras bu bzhir grangs nges te /
longs spyod @# / /
pa po'i dbang du byas nas skye srid du nying mtshams sbyar ma thag pa dang /
de gong du 'phel ba'i gnas skabs ming gzugs dang skye mched drug tu nges shing /
longs spyod bya'i dbang du byas nas /
yul gyi longs spyod dang /
skye ba'am /
rnam smin gyi longs spyod reg pa dang tshor ba gnyis su nges pa'i phyir /
gang gis 'phen na /
ma rig pas kun nas slang ba'i 'du byed kyis 'phen no / /
gang 'phangs na chos bzhi'o / /
ji ltar 'phen na /
rnam shes la las kyi bag chags bsgos pa'i tshul gyis so / /
sdugs bsngal gyi phung po 'grub rung du byas pa ni /
'phangs pa'i don to / /
gnyis pa ni /
'grub byed la dri ba ni /
mngon par zhes so / /
'grub byed kyi rgyu gsum du grangs nges te /
sngar 'phangs ba'i don de nyid sred len gyis las nus pa mthu can du byas te /
gsos btab pa tsam gyis sdug bsngal nges par 'grub pa'i phyir /
grub pa'i 'bras bu la dri ba ni /
mngon par zhes so / /
lan ni /
skye ba dang rga shi'o / /
sngar 'phangs pa'i chos bzhi po de nyid mngon gyur du grub zin pa'i gnas skabs kyi khyad par la skye ba dang rga shi gnyis su nges pa yin no / /
gnyis pa la gnyis /
ji ltar rigs pa'i rkyen byed tshul dang /
nges pa'i rkyen byed tshul lo / /
dang po la dri ba ni /
yan lag ces so / /
lan ni /
bag chags zhes te /
rten 'brel yan lag snga mas phyi ma la bag chags te rgyu'i rkyen byed de /
dngos su 'du byed kyi rgyu'i rkyen rigs 'dra snga mas bzhag pa'i bag chags yin yang /
'du byed snga mas yang srid phyi ma 'phen nus kyi bag chags 'jog pa ma rig pas bsgos pa'i rgyu'i rkyen las yin pa'i phyir /
shugs te /
de ma thag ba'i rkyen byed de /
dngos su 'du byed kyi de ma thag rkyen rigs 'dra snga ma yin yang ma rig pa'i 'phen pa'i shugs kyis rigs 'dra snga ma las phyi ma rgyun chags su 'byung dgos pa'i phyir /
yid la byed pa ste dmigs pa'i rkyen byed de /
dngos su 'du byed kyi dmigs rkyen rang gi dmigs pa phyin ci log rnams yin yang /
ma rig bas shes bya la rmongs par byas pa'i dbang gis 'du byed rang gi dmigs pa la phyin ci log tu 'byung ba'i phyir /
lhan cig 'byung bas kyang ste bdag so so'i rkyen byed de /
ma rig pa'i shes bya la rmongs pa la brten nas 'du byed phyin ci log rang dbang du skyed pa'i phyir /
rkyen byed tshul de yang ci rigs su sbyar te /
rig pas rig pa dang bem po la rkyen du byed pa dang /
bem pos bem po dang rig pa la rkyen du byed par bya ba'i phyir /
de la yan lag de dag gis bsdus pa'i rig pas rig pa phyi ma la rkyen bzhi byed de kun gzhis 'jug shes kyi rgyu'i rkyen dang /
nyon yid kyi dmigs rkyen dang /
bdag po'i rkyen dang /
'jug shes snga ma 'gags ma thag pas phyi ma'i de ma thag rkyen byed pa'i phyir ro / /
bem po la rkyen gnyis yod de /
kun gzhis mig dbang la sogs pa'i rgyu'i rkyen byed pa dang /
'du byed sems pas snod kyi 'jig rten gyi bdag rkyen byed pa'o / /
bem pos bem po la rgyu'i rkyen dang bdag rkyen gnyis byed de go bar zad do / /
rig pa la yang rkyen gnyis byed de /
mig shes la mig dbang gi bdag rkyen dang /
gzugs kyis dmigs pa'i rkyen byed pa'i phyir ro / /
gnyis pa la spyi'i dri ba ni /
yan lag gis zhes @# / /
so| |lan la bcu gnyis yod re re yang dris lan gnyis gnyis kyis shes par bya'o / /
de yang sems can la bya ba byed pa'i las dang /
chos la bya ba byed pa'i tshul te /
byed las gnyis gnyis kyis shes par bya'o / /
dang po ni /
ma rig pa zhes te /
ma rig pa chos can /
khyod kyis byed las gnyis byed de /
sems can rnams sngon dang phyi ma dang da ltar gyi mtha' la rmongs par byed /
khyod kyi dbang gi 'du byed kyis yang srid phyi ma 'phen par byed pa'i phyir /
gnyis pa ni /
'du byed ces te| 'du byed kyis sems can dang chos gnyis ka la bya ba byed de /
las gsum gyi dbang gis sems can rnams ris so sor 'byed cing 'phen par byed pa'i phyir /
rnam shes la bag chags bsgo ba'i rkyen byed pa'i phyir /
gsum pa ni /
zhes te /
rnam shes kyis kyang las gnyis byad de /
sems can rnams yang srid phyi ma 'grub pa'i las kyi bag chags 'dzin pa dang /
ming gzugs kyis rkyen byed pa'i phyir /
bzhi pa ni /
ming dang zhes te /
ming gzugs kyis las gnyis byed de /
sems can rnams skye srid du nyid mtshams sbyar ba'i sgo nas lus len tu 'jug pa dang /
rigs 'dra skye mched drug 'phen pa'i rkyen byed pa'i phyir /
lnga pa ni /
skye mched drug pa zhes te /
skye mched drug gis las gnyis byed de /
sems can gyi lus rdzogs par len tu 'jug pa dang reg pa'i rkyen byed pa'i phyir /
drug pa ni /
reg pa zhes te /
reg pa las gnyis byed de /
sems can rnams yul yid du 'ong ba sogs la longs spyod du 'jug pa dang /
tshor ba gsum gyis rkyen byed pa'i phyir /
bdun pa ni /
tshor ba zhes te| tshor bas las gnyis byed de /
las kyi rnam smin skye ba'i longs spyod la sems can rnams 'jug pa dang /
sred pa gsum 'phel ba'i rkyen byed pa'i phyir /
brgyad pa ni /
reg pa zhes te /
sred pas las gnyis byed de /
sems can gyi skye ba 'grub par byed pa dang /
sred pa nus pa mthu can du song ba len pa'i rkyen byed pa'i phyir /
dgu pa ni /
len pa zhes te /
len pas las gnyis byed de /
sems can yang srid phyi ma len tu 'jug pa dang /
sngar gyi las nus pa mthu can du byas pa'i sgo nas srid pa'i rkyen byed pa'i phyir /
bcu pa ni /
srid pa zhes te /
srid pas las gnyis byed de /
sems can rnams de ma thag yang srid phyi ma la phyogs par byed pa dang /
skye srid du nying mtshams sbyor ba'i phyir /
skye ba'i rkyen byed pa'i phyir /
bcu gcig pa ni /
skye ba zhes te /
skye bas las gnyis byed de /
longs spyod pa po dang spyod bya'i yan lag bzhi'i rims kyis 'khor bar 'jug pa dang /
rga shi'i rkyen byed pa'i phyir /
bcu gnyis pa ni /
rga shi zhes te /
rga shi chos can /
sems can dang chos la las so sor byed de /
sems can yang dang yang na tshod 'gyur ba dang /
de'i srog 'gyur bar skyed pa'i phyir /
gsum pa la dri ba ni /
yan lag ces so / /
lan ni /
ma rig pa zhes te /
yan lag bcu gnyis po gsum du 'dus te /
ma rig pa sogs gsum yang srid 'phen pa dang /
'grub par byed pa'i nyon mongs yin pas nyon mongs pa dang /
'du byed sogs gsum las kyi ngo bo dang /
las kyi bag chags bsgo ba'i gzhi @# / /
yin pa dang /
las nus pa mthu can du song ba'i cha yin pa'i sgo nas las kyi kun nas nyon mongs pa dang /
lhag ma rnams las nyon gyi 'phangs pa dang grub pa'i rnam smin gyi ngo bo yin pa'i sgo nas tshe'i kun nas nyon mongs par 'dus pa'i phyir /
gsum pa sgra don la dri ba ni /
don gyis zhes so / /
lan ni /
byed pa po med ces te /
sgra'i don la bcu gcig tu byas pa'i rgyu mtshan yod de /
mi rtag pa dang /
sdug bsngal ba dang /
stong pa dang /
bdag med pa'i don bzhi bstan par 'dod pas bcu gcig tu phye ba'i phyir /
de yang dad pa'i stong pa'i don dang /
gsum pas bdag med pa'i don dang /
tha ma gsum gyi sdug bsngal ba'i don dang /
lhag ma drug gis mi rtag pa'i don ston to / /
sdug bsngal gyi 'du byed chos can /
stong pa'i don can yin te /
byed pa po don gzhan gyi bdag gis stong pa'i rten 'brel yin pa'i phyir /
ma rig pa'i rgyu las byung ba'i phyir /
bdag med pa yin te /
byed pa po don gzhan dang /
rang gi ngo bor gyur pa'i bdag gis dben pa'i phyir /
mi rtag ste /
rkyen gzhan gyi dbang las byung ba'i phyir dang /
blo sngon du btang ba'i g.yo ba med pa'i rkyen las byung ba'i phyir dang /
dus gnyis par mi sdod pa'i dngos po yin pa'i phyir dang /
skad cig re re zhing 'jig pa'i phyir dang rang gi rigs 'dra snga ma las phyi ma skad cig du mar 'byung ba'i phyir ro / /
sdug bsngal ba yin te /
las dang nyon mongs pa'i rgyu las rjes su mthun par 'byung ba'i phyir dang /
las nyon kyi dbang gis sna tshogs 'byung ba'i phyir dang /
lan nyon so sor nges pa'i dbang gis mi 'dra ba du mar 'byung ba'i phyir dang /
bzhi pa /
rtogs par dka' ba la dri ba ni /
zab pas ji lta bu zhen zhes so / /
lan la /
zab pa lngas mdor bstan pa dang /
mi 'gal yang 'gal ba ltar snang ba lngas rgyas par bshad pa'o / /
dang po ni /
rgyus zhes so / /
sngar bshad pa'i don bcu gcig gi sgo nas rtogs par dka' bas zab zhes bya'o / /
'du byed rnams chos can /
rgyus zab pa yin te /
rgyu med dang blo sngon du gtong ba'i byed pa po med kyang glo bur du byung ba'i phyir /
mtshan nyid kyis brab pa yin te /
gang zag gi bdag med kyang de yod pa ltar snang ba'i rten 'brel yin pa'i phyir /
skye bas zab pa yin te /
rkyen gzhan la rag ste ma 'dres par byung yang rkyen de dag gis blo sngon du btang nas byas pa med pa'i phyir /
gnas pas zab pa yin te /
skad cig re re la 'jig kyang dus ring por gnas pa ltar snang ba'i phyir /
'byung bas zab pa yin te /
rgyu las 'byung yang bdag gzhan la sogs pa 'byung tshul bzhi'i sgo nas brtags na rtogs pa dka' ba'i phyir /
gnyis pa ni /
yang zhes te /
'du byed chos can /
gnas pas zab pa yin te /
skad cig re re zhing 'jig kyang gnas pa dmigs pa'i phyir /
skye bas zab pa yin te /
g.yo ba med pa'i rkyen las byung ba yang yin la /
rkyen gzhan gyi nus pa so sor nges pa la yang ltos pa'i phyir /
mtshan nyid kyis zab pa yin te /
gang zag gi bdag med pa yang yin la /
dbang bsgyur ba'i sems kyang nye bar @# / /
dmigs pa'i phyir /
rgyu zab pa yin te /
byed pa po don gzhan med pa yang yin la /
las 'bras chud mi za bar yang dmigs pa'i phyir /
'byung bas zab pa yin te /
mtha' bzhi'i skye ba dang /
rang gi byed pa dang gzhan gyi byed pa don gzhan la ltos med du 'byung ba'i phyir /
lnga pa la dri ba ni /
rab tu zhes sogs lan ni /
rnam par zhes te /
kun nas nyon mongs pa'i rten 'brel gyi dbye ba dang /
rnam byang gi rten 'brel gyi dbye ba'o / /
dang po la 'bras bu gtso bor byas pa'i dbye ba dang rgyu gtso bor byas pa'i dbye ba'o / /
dang po la bzhi yod de /
mig dang gzugs la brten nas rnam shes 'byung ba sogs dang /
'chi 'pho dang skye ba'i dbye ba brten pa dang /
rten gyi sgo nas nang gi rten 'brel gyi dbang du byas pa gnyis /
brten pa dang rten gyi sgo nas phyi'i rten 'drel gyi dbang du byas pa gnyis yod pa'i phyir /
gnyis pa la gnyis yod de /
skyes zin gnas par byed pa'i rgyu dang /
ma skyes bar byed pa'i rgyu'i dbang du byas pa gnyis yod pa'i phyir /
gnyis pa rnam byang gi rten 'brel la yang gnyis yod de /
rten dang brten pa'i sgo nas lam bsgoms pas dri ma ngag rims kyis dag par byed pa dang /
de la brten nas bsam gtan dang mngon shes sogs thob par nus pa'i stobs kyis rab tu dbye ba yod pa'i phyir /
gnyis pa nyams su len tshul la /
dngos dang /
don bsdu ba'o / /
dang po ni /
lugs dang zhes te /
dri ba'o / /
kun nas zhes te /
ma rig pa dang 'du byed la sogs pa las dang nyon mongs pa'i rkyen las skye srid du nying mtshams sbyor ba'i skye ba sdug bsngal bden pa'i gtso bo yin la /
skye ba'i rkyen las byung ba'i rga shi la sogs pa 'khor ba sbyi dang bye brag gi nyes dmigs bsams pas 'khor bar gnas pa me dong du chud pa lta bu'i 'du shes skyed par bya la /
de nas sdug bsngal gyi phung po 'di rang gi ngo bo tsher ma 'don pa'i tshul gyis spong mi nus shing /
rgyus pangs pa'i sgo nas spang dgos pas rgyu'i mthar thug pa ma rig pa'i bar du lugs las ldog pa'i tshul gyis rtogs par bya la /
ma rig pa spong nus mi nus ba rtags pa na /
gang zag gi bdag med par rtogs nas /
nyon mongs can gyi ma rig pa dang 'jig lta spong nus su khong du chud par 'gyur la /
ku 'byung spong nus su rtogs pa na /
sdug bsngal 'gags pa'i 'gog pa mngon du bya nus su rtogs par 'gyur ro / /
de mngon du byed pa yang lam gyi bden pa yun ring du goms par byas pa la ltos par shes pas /
des na 'khor bar 'jug pa'i phyogs kyi rgyu 'bras gnyis la brtags pas sdug bsngal dang 'bral 'dod dang /
kun 'byung la spong 'dod skye zhing /
'khor ba'i las ldog pa'i phyogs kyi lugs mthun mi mthun gnyis la brtags pas 'gog pa mngon du bya ba dang /
lam brten byar rtogs pas /
'phags pa'i bden bzhi khong du chud nas thar pa thob pa'i thabs dam pa'o / /
rgyas par pha rol tu phyin pa'i lam gyi rim pa che chung las shes par bya'o / /
gnyis pa ni /
rten cing zhes te /
go bar zad do / /
bdun pa rkyen sogs sde tshan bdun pa la brgyad /
rkyen bshad pa dbang brten mtshungs de mtshungs dang /
zin pa @# / /
dang /
dbang po dang ? /
sdug bsngal gsum dang /
rnam smin dang bcas pa dang zas dang /
gong ma dang bcas pa dang /
gong na med pa'o / /
dang po la gnyis /
dri ba ni /
ji ltar na zhes so| |lan la /
mdor bstan pa dang /
rgyas par bshad pa'o / /
dang po ni /
rgyu dang zhes te /
rkyen chos can /
du ma yod de /
bsdus na nyer len dang lhan cig byed rkyen gnyis dang /
rgyu'i rkyen sogs bzhi dang /
rgyas par na shes pa'i dmigs pa byas pa'i sgo nas thams cad kyang dngos brtags ci rigs pa'i sgo nas rkyen yin pa'i phyir /
rkyen chos tsam du bstan pa la dgos pa yod de /
phung po la sogs pa chos zhes so / /
gnyis pa la bzhi /
rgyu'i rkyen dang /
de ma thag pa'i rkyen dag dmigs pa'i rkyen dang /
bdag po'i rkyen bshad pa'o / /
dang po la dri ba ni /
rgyur kyen gang zhe na zhes so / /
lan la /
kun gzhi bzhag pa'i dbang dub yas pa dang /
ma bzhag pa'i dbang dub yas pa'o / /
dang po ni /
rgyu'i rkyen gnyis yod de /
zag bcas kyi rgyu'i rkyen kun gzhi rnam par shes pa sa bon gyi chos bsdus pa dang zag pa med pa'i chos kyi rgyu'i rkyen dag pa'i bag chags kun gzhi la yod pa'i zag pa med pa'i sa bon gnyis su yod pa'i phyir /
snga ma la rnam smin gyi cha ni /
tshe rabs snga ma la bsgos pa'i sa bon skyes thob kyi chos kyi rgyu'i rkyen dang /
mngon par 'du byed pa las byung ba gang du skyes pa'i tshe /
'jug shes kyis bsgos pa'i bag chags ni /
spyor byung gi chos kyi rgya'i rkyen no / /
gnyis pa la /
dbye ba dang /
so so'i mtshan nyid bshad pa'o / /
dang po ni /
yang zhes te /
rgyu'i rkyen la drug yod de /
ngo bo dang /
dbye ba'i sgo nas byed rgyu dang /
lhag cig 'byung ba'i rgyu dang /
mtshungs ldan gyi rgyu dang /
skal mnyam gyi rgyu dang /
kun 'gro'i rgyu dang /
rnam smin gyi rgyu rnams yod pa'i phyir /
gnyis pa la drug yod pa'i dang po byed rgyu la gnyis /
ngo bo dang dbye ba'o / /
dang po ni /
ngo bo nyid ces te /
dris lan gnyis kyis shes par bya'o / /
byed rgyu ston pa'i tshe /
rgyu'i ngo bo nyid ces smos pa la dgos pa yod de /
rgyu thams cad kyi rgyur 'dus par shes pa'i ched yin pa'i phyir /
gnyis pa la dri ba ni /
rab tu zhes so / /
lan ni /
'byung ba'i zhes te /
byed rgyu la dbye na /
shes bya la bya ba byed tshul bdun yod de /
rkyen gsum tshogs pa la rnam shes bskyed pa 'byung ba'i byed rgyu dang /
rnams kyi zas bzhi lta bu gnas pa'i dang /
sems can rnams kyis lta bu brten pa'i dang /
sgron mes gzugs gsal bar byad pa dang /
mes shing 'gyur bar byed pa dang /
zor bas rtsVa gcod par byed pa dang /
mgar bas gser la sogs ba gzugs gzhan du sgyur bar byed pa sgyur pa'i byed rgyu rnams yod pa'i phyir /
shes pa la bya ba byed pa'i tshul gyi sgo nas lnga yod de /
du ba'i rtags las me rtogs pa'i rjes dpag 'byung ba dang /
sgrub ngag yan lag lnga'i sgo nas rgol ba'i 'dod yul gyi don pha rol po'i blo ngor go bar byed pa ste /
snga ma gtan tshigs dang /
phyi ma sgrub ngag gi dbang dub yas pa'o / /
lam bden gyis myang 'das thob par byed pa dang /
rgan po rnams kyis brda byas pa'i ming dang /
don gyi mtshan ma dang /
don de la ming de brda sbyor ba @# / /
mthong ba lta bu tha snyad kyi byed rgyu dang /
bkres ba ni kha zas don du gnyer ba'i byed rgyu lta bu rnams yod pa'i phyir /
ring ba dang nye ba'i rkyen gyi dbang du byas pa gnyis yod de /
rga shi'i ma rig pa dang /
'du byed kyi rkyen ma rig pa lta bu gnyis yod pa'i phyir /
chos dang gang zag la bya ba byed tshul gnyis yod de /
zhing dang chu lud sogs lo tog 'dzin pa'i byed rgyu dang /
rgyal po legs par bstan pa de mnyas pa'i byed rgyu gnyis yod pa'i phyir /
rkyen so so dang tshogs nas bya ba byed pa'i tshul gnyis yod de /
'gro ba lnga'i las so sor nges pas 'gro ba lnga so sor bskyed pa dang /
dbang shes bskyed pa la rkyen gsum tshogs nas bya ba byed pa lta bu gnyis yod pa'i phyir /
mi mthun pa dang mi mthun pa dang bral ba'i dbang du byas pa gnyis yod de /
lo tog la ser ba lta bu dang /
ser ba sogs med par lo tog 'phel ba'i byed rgyu lta bu gnyis yod pa'i phyir /
gnyis pa ni /
gogs kyis zhes te /
dris lan gnyis kyis shes par bya'o / /
'byung ba rnams ni /
rang dang lhan cig 'byung ba'i 'byung 'gyur gyi gzugs dang tshogs pa gcig pa'i 'byung ba nang phan tshun gyi lhan cig 'byung ba'i rgyu yin te /
chos de dag rang dang lhan cig pa'i sa la sogs pa grogs su yod na 'byung gi /
med na mi 'byung ba'i phyir /
gsum pa ni /
mthun par zhes te /
sems can chos can /
rang dang mtshungs ldan gyi tshor ba de'i mtshungs ldan rgya yin te /
de dang mtshungs ldan lngas mtshungs pa'i sgo nas grogs byed pa gang zhig /
gang rung gcig grogs su mtshang na mi 'byung ba'i phyir /
bzhi pa ni| zhes te /
dris lan gnyis kyis shes par bya'o / /
chags sogs mi dge ba dang /
bzo dang spyod lam sogs lung ma bstan te de dag ni rang gi rigs 'dra phyi ma'i rgyas pa'am skal mnyam gyi rgyu yin te /
yang dang yang du goms par byas pa las rigs 'dra phyi ma gong nas gong du rgyas pa dang /
de'i 'og tu mchog tu rgyas par 'gyur pa'i phyir /
lnga pa ni /
bar du zhes te /
sdug bsngal dang kun 'byung mthong spangs kyis bsdus pa'i lta ba dang /
the tshom dang ma rigs chos can /
bar du gcod pa'am kun 'gro'i rgyu yin te /
mya ngan las 'das pa'i rgyud thag bsrang bar byed cing /
rangs kun tu 'gro ba'i sgo nas phyis 'gyung spang bya ris lnga ga'i rgyu byed pa'i phyir /
drug pa ni /
yongs su zhes te /
mi dge ba'i las dang| zag pa dang bcas pa'i dge ba'i las chos can /
rnam smin gyi rgyu yin te /
ngan 'gro dang bde 'gro'i rnam smin gyi phung po 'phen byed kyi las yin pa'i phyir /
gnyis pa de ma thag rkyen la dri ba ni /
de ma thag pas zhes so / /
lan ni /
rgyun zhes te /
rigs 'dra bar ma chad du 'byung ba'i yid kyi shes pa chos can /
khyod khyed rang gi skad cig gnyis pa de'i de ma thag pa'i rkyen yin te /
khyod kyis de skye ba'i go 'byed cing /
de chos gzhan gyis bar ma chod par myong ba'i ngo bor lag rjes 'dog byed kyi rigs pa yin pa'i phyir /
dge ba'i sems sems byung rnams rang dang rigs mthun pa dang /
mi mthun ba yi dge ba dang /
lung ma bstan gyi sems kyi de ma thag rkyen du gyur la /
de bzhin du gzhan gnyis kyang shes par @# / /
bya'o| |'dod pa na spyod pa'i sems ni /
khams gsum na spyod pa'i sems dang /
zag pa med pa'i sems kyi de ma thag rkyen du 'gyur ro / /
de bzhin du gzhan rnams kyang shes par bya'o / /
rgyas par na /
'dod pa na dge mi dge lung ma bstan gsum dang /
gzugs gzugs med na mi dge ba por ba gnyis gnyis dang /
khams gsum gyi dge ba la skyes thob dang sbyor byung gnyis dang /
lung ma bstan la sgribs pa dang ma sgribs pa gnyis las phyi ma la /
'dod pa na /
gzo gnas pa dang /
spyod lam pa dang /
sprul sems dang /
rnam smin skyes so / /
gzugs na gzo ma gtogs pa gsum /
gzugs de na rnam smin skyes gcig pu /
zag med la slob pa dang mi slob pa gnyis te /
de rnams de ma thag rkyen du gyur tshul rgyas par gzhan du bshad pa las shes par bya'o / /
gsum pa dmigs pa'i rkyen la dri ba ni /
dmigs pas zhes so / /
lan ni /
yul zhes te /
dmigs pa la bcu gnyis su yod de /
dbang shes dang yid shes lta bu yul so sor nges pa dang yul thams cad pa'i dbang du byas pa gnyis /
brda lam 'dris pa dang 'dris pa'i shes pa'i dmigs pa'i dbang du byas pa /
yul la bkra bar 'dzin pa med pa'i dmigs pa dang /
bkra bar 'dzin pa'i dmigs pa gnyis dang /
zhen yul la ma 'khrul ba dang 'khrul ba'i dmigs pa'i dbang du byas pa gnyis dang /
mngon gyur dang ldog gyur gyi dbang du byas pa gnyis dang /
phyin ci log tu dmigs pa dang /
phyin ci ma log par dmigs pa'i dmigs tshul gyi dbang du byas pa gnyis dang /
shes sgrib zad par ma spangs ba dang spangs ba'i sgo nas yul mtha' dag la thogs med du 'jug mi nus pa dang /
nus pa'i shes pa'i shes pa'i dmigs pa gnyis rnams yod pa'i phyir /
bzhi pa bdag rkyen la dri ba ni /
bdag pos zhes so / /
lan la /
bdag rkyen nyer lnga yod /
bdag rkyen tsam gyi dbang du byas pa gsum /
dbang po nyi shu rtsa gnyis kyi dbang du byas pa yod pa'i phyir /
dang po ni /
rlung gi dkyil 'khor gyis chu dkyil gyi rten byed pa rten dang brten pa'i dbang du byas pa dang /
sems can rnams kyi thun mong gi las kyis snod kyi 'jig rten 'phen pa dus mi nyams pa'i dbang du byas pa dang /
sems ni sems byang 'khor du byas pa la dbang byed pa dus mnyam pa'i dbang du byas pa yod pa'i phyir /
gnyis pa la nyer lnga yod do / /
yul grub pa la dbang byed pa dbang po drug dang /
mngal nas skye bar byed pa pho mo'i dbang po gnyis dang /
rigs mthun gnas par dbang byed pa srog gi dbang pa dang /
'bras bu la longs spyod pa la dbang byed pa tshor ba'i dbang po lnga dang /
'jig rten pa'i rnam par dag pa la dbang byed pa dad sogs dbang po lnga dang /
'jig rten las 'das pa'i rnam dag la dbang byed pa mi shes pa kun shes par byed pa'i dbang po sogs gsum rnams yod pa'i phyir /
gnyis pa la dri ba ni /
ji ltar na zhes so / /
lan ni /
rnam par shes pa zhes te /
mig shes yun rang du brten pa'i mig dbang chos can /
rten mtshungs kyi dbang po yin te /
dbang po gzugs can pa gang zhig /
dbang shes bdag rkyen byas pa'i sgo nas /
rang gi rigs 'dra du ma 'byung bzhin pa yin pa'i phyir /
mig btsums pa'i dus kyi mig dbang chos can /
de mtshungs kyi dbang po yin te /
rten mtshungs kyi dbang po dang dbang po gzugs @# / /
can par mtshungs kyang dbang shes kyi bdag rkyen ma yin pa'i phyir /
rten mtshungs de mtshungs kyi dbang po la du ma yod de /
gzugs kyi phung pos bsdus pa'i dbang po gzugs can lnga dang /
dbang po lngas bsdus pa'i khams lnga dang skye mched lnga yod pa'i phyir /
rten mtshungs dang de mtshungs chos tsam du bstan pa la dgos pa yod de /
gang zag gi bdag ces so / /
gsum pa la dri ba ni /
ji ltar na zhes so / /
lan ni /
tshor ba zhes te /
dbang po rten bcas kyi gzugs ni chos can sems kyis zin pa zhes pa zhes bya ste /
phan gnod byas pa las tshor ba bde sdug 'byung ba'i dngos kyi rten gzugs can de yin pa'i phyir /
gzugs kyi phung pos bsdus pa'i dbang po gzugs can gnas dang bcas pa dang /
dbang po lngas bsdus pa dang khams dad skye mched gzugs can lnga lnga dang /
de dag tshogs pa gcig pa'i gzugs dri ro reg bya rnams yod pa'i phyir /
tshor ba 'byung ba'i rten chos tsam du bstan pa la dgos pa yod de /
gang zag gi bdag ces so / /
bzhi pa la dri ba ni /
ji ltar na zhes so / /
lan ni /
yul 'dzin par zhes te /
mig la sogs pa'i dbang po drug chos can /
yul 'dzin par dbang byed pa yin te /
khyod kyi dbang gis /
khyod kyi bdag 'bras yul 'dzin pa'i sems sems byung rnams 'byung ba'i phyir /
pho mo'i dbang po ni /
rigs rgyu la dbang byed pa yin te /
dbang po gzugs can gang de'i dbang gis rigs rgyud rgyun mi 'chad par byed pa'i phyir /
lhag ma rnams na bdag rkyen ltar shes par bya'o / /
dbang bsgyur ba'i chos ni /
kun nas nyon mongs kyi phyogs dang mthun pa dang /
rnam byang gi phyogs su mthun pa gnyis su nges la /
dang po bcu bzhi dang phyi ma la brgyad do / /
dang po la yang zab po sems can gyi dngos po tha snyad 'jug pa la dbang byed pa mig sogs dbang po drug ste /
nang gi skye mched drug la sems can gyi tha snyad 'dogs pa'i phyir /
sems can ma skyes pa skyes pa la dbang byed pa pho mo'i dbang po gnyis te /
de'i dbang gis mngal du bu skye ba'i phyir /
sems can rigs mthun gnas pa la dbang byed pa'i don gyis srog gi dbang po bzhag ste /
da yod pa dang /
gsar du med pa las 'tshor ba dang /
shi ba'i tha snyad 'dogs pa'i phyir /
bza' bya yul la longs spyod pa la dbang byed pa'i don gyis tshor ba'i dbang po lnga rnam par bzhag go / /
mngon mtho'i thabs dang /
'jig rten pa'i rnams byang la dbang byed pa'i dbang du byas nas dad sogs lnga bzhag la /
rnam byang gi ngo bo la dbang byed pa'i dbang du byas na tha ma gsum bzhag go / /
dbang po de la chos gsum gyis bsdus pa du ma yod de /
tshor ba dang rnams shes kyi phung pos bsdus pa dang /
gzugs phung gi phyogs gcig dbang po gzugs can bdun dang /
'du byed kyi phung po'i phyogs gcig srog dang dad sogs lnga dang /
dbang po lnga dang rnam par shes pa'i khams bdun gyis bsdus pa'i khams bcu gnyis dang| nang gi skye mched drug dang /
chos khams dang /
skye mched kyi phyogs gcig srog dbang dang tshor ba bde ba sogs dang dad sogs lnga rnams yod pa'i phyir /
dbang po chos tsam du bstan pa la dgos pa yod de /
gang zag gi bdag ces so / /
lnga pa @# / /
la gsum gyi dang po sdug bsngal gyi sdug bsngal bshad pa la dri ba ni /
ji ltar na zhes so / /
lan ni /
sdug bsngal zhes te /
sdug bsngal gyi sdug bsngal la du ma yod de /
tshor ba sdug bsngal dang /
de myong gyur gyi chos yid du mi 'ong ba dang phrad pa'i dbang po sogs dang /
de dag dang mtshungs ldan gyi chos rnams thams cad kyi phyogs gcig tshor ba sdug bsngal gnas dang bcas pa'o / /
sdug bsngal gyi sdug bsngal chos tsam du bstan pa la dgos pa yod de /
gang zag gi bdag ces so / /
gnyis pa la 'gyur ba'i sdug bsngal la dri ba ni /
ji ltar na zhes so / /
lan ni /
bde ba'i zhes te /
'gyur ba'i sdug bsngal du ma yod de /
'gyur na sdug bsngal skye ba'i tshor ba bde ba dang /
dbang po dang /
don dag de dag la rjes su chags pa'i nyon mongs mtshungs ldan dang bcas pa yod pa'i phyir /
thams cad kyi phyogs gcig tshor ba bde ba gnas dang bcas pa'o / /
'gyur ba'i sdug bsngal chos tsam du bstan pa la dgos pa yod de /
gang zag gi bdag ces so / /
gsum pa 'du byed kyi sdug bsngal la dri ba ni /
ji ltar na zhes so / /
lan ni /
sdug bsngal zhes te /
'du byed kyi sdug bsngal du ma yod de /
tshor ba btang snyems rten dang bcas pa ste /
gtso bo kun gzhi 'khor gyi tshor ba btang snyoms dang /
tshor ba btang snyoms myong gyur gyi chos zag bcas kyi tshogs bdun 'khor bcas dang /
sdug bsngal gyi sdug bsngal dang /
'gyur ba'i sdug bsngal gnyis kyi gnas nang lan 'dzin pa'i chos dang /
de gnyis ka las ma thar ba mi mi rig pas dbang du gyur pa grub pa tshor ba btang snyoms skye ba dang bde ba gnas pa'i dang gcig la brten pa ma yin par /
res 'ga' bde ba'i skabs la brten /
res 'ga' sdug bsngal gyi skabs la brten pa'i chos rnams yod pa'i phyir dang /
phung po dang /
khams tha ma gsum dang /
skye mched tha ma gnyis bsdus pa zag med bor ba rnams yod pa'i phyir /
'du byed kyi sdug bsngal chos tsam du bstan pa la dgos pa yod de /
gang zag gi bdag ces so / /
drug pa rnam smin dang bcas pa dri ba ni /
ji ltar na zhes so / /
lan ni /
mi dge ba dang zhes te /
mi dge ba dang so so skye bo'i rgyud kyi dge ba zag bcas kyi las chos can /
rnam smin dang bcas pa yin te /
yang srid phyi ma'i rnam smin gyi phung po 'phen byed yin pa'i phyir /
rnam smin dang bcas pa du ma yod de /
phung po dang /
rnam shes kyi khams bdun dang /
gzugs sgra chos kyi khams te /
gzugs sgra chos dang yid kyi skye mched de /
bzhi'i phyogs gcig mi dge ba dang /
dge ba zag bcas kyis bsdus pa rnams yod pa'i phyir /
rnam smin dang bcas pa chos tsam du bstan pa dgos pa yod de /
yang srid phyi ma'i phung po'i bag chags 'jog pa'i sgo nas gang zag gi bdag ces so / /
rnam smin gtso bo dang phal ba gnyis su yod de /
rnam smin gtso bo ni /
kun gzhi rnam shes mtshungs ldan dang bcas pa yin la /
sngon gyi las kyis 'phangs pa'i mig sogs dbang po dang tshor ba bde sdug sogs /
rnam smin snga ma le las byung bas rnam smin du gzhag pa yin pa'i phyir /
bdun pa zas la dri ba ni /
ji ltar na zhes so / /
@# / /
lan ni /
zas kyi dbye ba dgos pa dang bcas pa dang /
zas kyi byad las so / /
dang po ni /
'ju bas kyang zhes te /
zas la bzhi yod de /
lus kyi stobs gso ba 'ju bas kyang 'ju ba las gyur pa khams kyi zas dang /
tshor ba bde ba dang yid bde gso pa yul gyis kyang yul las gyur pa reg pa'i zas dang /
'dod pa'i yul la reg pa gso ba reg pas kyang re ba las gyur pa sems pa'i zas dang /
dbang po drod dang bcas pa gnas par byed pa'i rgyu len pas kyang len pa las gyur pa rnam par shes pa'i zas bzhi yod pa'i phyir /
khams kyi zas ni /
dri ro reg bya'i skye mched gsum gyi bdag nyid yin la /
reg pa'i zas ni /
dbang po'i 'byung ba chen po rgyas par byed pa'i zag bcas kyi rig pa'o / /
sems ba'i zas ni /
'dod pa'i dngos po la re ba dang ldan pa'i sems pa'o / /
rnam par shes pa'i zas na /
rnams par shes pa'i tshogs drug kyang yin te khams bcu gcig ces 'byung ba'i phyir dang /
gtso bo ni kun gzhi'i rnam par shes pa'o / /
mdor bsdus pa tsam 'chad par 'dod pas de tsam las ma spros so / /
chos gsum gyis bsdus pa du ma yod de /
gzugs dang 'du byed rnam par shes pa'i phung po gsum dang /
rnam shes kyi khams bdun dang /
dri ro reg bya dang chos kyi khams bcu gcig dang dri ro reg bya dang yid dang chos kyi skye mchad lnga'i phyogs gcig gis bsdus pa yod pa'i phyir /
gang gis gnas par byed pa dang /
gnas par bya ba chos tsam du bstan pa la dgos pa yod de /
gang zag gi bdag ces so / /
gnyis pa ni /
zas kyis bya ba du ma byed de /
'ching ba mtha' dag dang ldan pa'i 'dod pa'i skye bo lta bu ma dag pa'i lus gnas par byed pa dang /
'ching ba ci rigs dang bral zhing zad par ma spangs pa slob ba dang gzugs dang gzugs med na spyod pa rnams kyi lta bu dag pa dang ma dag pa'i lus gnas par byed pa dang /
dgar bcom pa'i lus lta bu dag pa'i lus gnas par byed pa dang /
sangs rgyas dang byang chub sems dpa' mthu tshan po dang ldan pa rnams kyis sku /
zas kyis gnas par byed pa ltar snang ba gnas par kun tu ston par yang byed pa'i phyir /
brgyad pa la gnyis kyi gong ma dang bcas pa dri ba ni /
ji ltar na zhes so / /
lan ni /
'dus byas zhes te /
'dus byas dang 'dus ma byas kyi nam mkha' chos can /
gong ma dang bcas pa yin te /
khyod la gong du thob par bya ba'i chos yod pa'i phyir /
du ma dbyer rung ste /
chos khams dang skye mchad kyi phyogs gcig de bzhin nyid dang /
myang 'das ma gtogs thams cad yin pa'i phyir /
gong ma dang bcas nga chos tsam du bstan pa la dgos pa yod de /
gang zag gi bdag ces so / /
gnyis pa gong na med pa la dri ba ni /
ji ltar na zhes so / /
'dus ma byas zhes te /
de bzhin nyid dang mi gnas pa'i myang 'das gong na med pa zhes bya ste /
lam gyi dmigs pa mthar thug pa rang bzhin gyi rnam byang yin pa dang /
glo bur gyi dri ma dang bral ba'i sgo nas thob bya mthar thug pa'i 'gog pa yin pa'i phyir /
de la yang du ma yod de /
chos khams dang chos kyi skye mched kyis bsdus pa yong pa'i phyir /
gong na med pa chos tsam du bstan pa la dgos pa yod de /
gang zag gi bdag ces so / /
gsum pa ni /
ji ltar na zhes te /
rnam pa'i rab dbye lngar bshad par @# / /
tsam du zad pa ma yin te /
tshul 'dis mtshon nas rtog bcas spyod ces sogs rab tu dbye ba'i tshul gzhan yang tshad med pa'i phyir /
gnyis pa bsdus pa'i dbye ba la gsum /
ngo bo nyid gsum gyis dbye ba dang /
chos dang rgyud kyi sgo nas bzhir dbye ba dang /
rgyu dang gang zag gi sgo nas drug tu dbye ba'o / /
dang po la gsum /
mtshams sbyar te grangs kyi dbye ba dang /
gsal ba'i dbye ba dang /
so so'i mtshan nyid bshad pa'o / /
dang po ni /
yang zhes so / /
gnyis pa ni /
kun tu zhes te /
shes bya'i chos rnams gsum du 'dus ta /
kun brtags bzhan dbang /
yongs grub gsum gyis bsdus pa'i phyir /
gsum pa la gsum gyi dang po kun brtags la dri ba ni /
de la zhes te /
lan ni /
phung po dang zhes te /
phung khams skye mched la gang zag gi bdag sogs su btags pa chos can /
kun brtags yin te /
rdzas su med bzhin du /
phyin ci log gi rtog pas btags pa tsam du zad pa'i gzung yul yin pa'i phyir /
gang zag gi bdag sogs kyang med bzhin du rtog pas btags pas mtshan nyid kyis stong yang kun brtags zhes bya'o / /
phung sogs kyi gnas lugs mi shes bzhin du chags par byed pas sems can dang /
rigs mthun gnas pas srog dang skye sogs chos bzhi dang ldan pas skye pa po dang las kyis bltas par byas pas gso ba po dang skye gnas rnams su yang dang yang du gang zhing zad par byed pas gang zag dang yid kyi rnam par skyes pas shes pa las skyes dang nga rgyal bsten nas mtho dman can du 'gyur pas shes bu zhes brtags pa'o / /
de dag kyang phyin ci log gi rtog pas phung po'i tshogs pa dang rgyun gang du yang ma grub pa'i rdzas yod du btags pa'i zhen yul shes bya la mi srid pa dang /
gzung yul ni tshad mas grub pa'i kun brtags so / /
gnyis pa gzhan dbang la dri ba ni /
rnam par shes so / /
lan ni /
phung po dang zhes te /
rnam smin gyis bsdus pa'i phung khams skye mched chos can /
gzhan dbang yin te /
rang rgyud las nyon las skyes pa'i phyir /
gsum pa yongs grub la dri ba ni /
chos nyid kyi zhes te /
lan ni /
phung po dang zhes te /
phung khams skye mched gang zag gi bdag gis stong po chos can /
khyod yongs grub yin te /
khyod la mngon sum du dmigs te bsgoms pas nyon sgrib mtha' dag zad nus pa'i 'phags pa'i mnyam gzhan gis rtogs bya yin pa'i phyir /
de bzhin du sems can rdzas yod kyis stong pa sogs la yang sbyar bar bya'o / /
gnyis pa la gsum /
grangs dang gsal ba'i dbye ba dang /
so so'i mtshan nyid bshad pa dang /
de dag la mkhas pa'i phan yon no / /
dang po ni /
yang zhes te /
chos dang rgyud kyi sgo nas bzhir shes par bya ste /
mtshan nyid kyi rab dbye sogs bzhir yod pa'i phyir /
gnyis pa ni /
mtshan nyid kyi zhes te /
bzhi ga yang dri ba dang lan gnyis gnyis kyis shes par bya'o / /
chos gsum so so'i mtshan nyid kyi dbye ba dang rdzas yod btags yod sogs rnam pa'i rab dbye ngo bo dang khyad par gnyis kyi chos kyi dbang du byas pa gnyis /
sems can gyi lus kyi @# / /
dbye ba dang /
de skad cig re re zhing 'byung ba ngo bo dang khyad par gnyis kyi gang zag gi rgyud kyi dbang du byas pa gnyis yod pa'i phyir /
'byed tshul bzhir shes par bya'o / /
gsum pa la bzhi yod pa'i mtshan nyid kyi rab dbye shes pa'i phan yon ni /
mtshan nyid kyis zhes te /
mtshan nyid kyi rab dbye shes pa la dgos pa yod de /
gcig pur 'dzin pa'i gang zag gi bdag med par rtogs nus pa'i phyir /
gnyis pa ni /
rnam pas zhes te /
rnam pa'i rab dbye la mkhas pa la dgos pa yod de /
de la brten nas gang zag gi bdag ril por 'du shes pa spong nus pa'i phyir /
gsum pa ni /
lus kyis zhes te /
lus kyi rab tu dbye ba mkhas pa la dgos pa yod de /
las ma byas pa dang /
phrad pa dang /
byas pa chud za ba'i 'du shes shes nas spong nus pa'i phyir /
bzhi pa ni /
rgyun gyis zhes te /
skad cig re re zhing 'byung ba'i rgyun gyis rab dbye la mkhas pa la dgos pa yod de /
gang zag rtag cing brten par 'dzin pa'i 'du shes shes nas spong nus pa'i phyir /
gsum pa la gnyis /
dbye ba dang /
so so'i mtshan nyid do / /
dang po ni /
yang zhes te /
chos gsum la du mar dbyer yod de /
rgyu dang gang zag gi dbang du byas nas phyi rol tu bltas pas rab tu dbye ba sogs drug yod pa'i phyir /
gnyis pa ni /
phyi rol tu zhes te /
drug ga dri ba dang lan gnyis gnyis kyis shes par bya'o / /
rgyu'i sgo nas gnyis yod de /
'dod pa'i yon tan la sred pa 'phel ba dang rjes su mthun pa phyi rol tu bltas pa dang /
mnyam par bzhag pa'i sa pas bsdus pa'o / /
snyoms 'jug la sred pa 'phel ba dang rjes su mthu pa nang ltas pa gnyis yod pa'i phyir /
phal cher smos smos pa ni /
chos dbyings rtogs pa'i rgyu mthun gyi 'bras bu thos bsam gyis bsdus pa gcod pa'o / /
gang zag di rgyud kyi dbang du byas pa bzhi yod de| thog ma dang tha ma'i sa mtshams nges par mi zin pa so skye'i phung po sogs rgyun ring ba'i dus kyi dbye ba dang /
dus 'di tsam na myang 'das thob nus par nges pa'i slob mi slob spyi'i dbang du byas pa dus yongs su chad pa'i rab dbye dang /
lhag med du 'jug kha ma'i mi slob pa'i phung po sogs de'i dus kyi rab tu dbye ba dang /
sangs rgyas dang dbang thob pa'i byang chub sems dpa' rnams kyis tha mal pa'i phung sogs su med kyang yod pa ltar ston pa'i rab dbye rnams yod pa'i phyir /
de yan chad kyis chos sum cu so lnga par bshad pa ni /
lam dang 'bras bu rgyud la skyes pa'i gzhi rgyas par gtan la phab nas /
gzhi la mkhas par bya ba'i ched yin no / /
gnyis pa de nyid nges par bya ba'i rnam pa la /
bsdus pa la mkhas par byas nas zhi gnas sgrub pa'i tshul la mkhas par bya ba dang /
zhi gnas la brten nas lhag mthong sgom pa'i tshul la mkhas par bya'o / /
dang po la dri ba ni /
bsdus pa gang zhen zhes so / /
lan la gsum /
dbye ba dang /
so so'i mtshan nyid dang /
bsdus pa la mkhas pa'i mtshan nyid do / /
dang po ni /
rnam pa zhes te /
bsdud tshul bcu gcig tu shes par bya ste /
mtshan nyid kyis bsdus pa nas don dam pas bsdus pa'i ngar yod pa'i phyir /
gnyis pa la gnyis /
ches can phal @# / /
che ba'i bsdus pa dang /
chos nyid kho nas bsdus pa'o / /
dang po la gsum /
bsdus pa'i rgyu mtshan gtso ngo byas pa dang /
tshul ji ltar bsdus pa dang /
gang gis bsdus pa'o / /
dang po la bdun mtshan nyid kyis mtshan gzhi bsdus pa dang /
sa bon gyi rten du gyur pas bsdus par btags pa dang /
mtshan nyid mtshungs pas bsdus pa dang /
gnas skabs gcig pas bsdus pa dang /
grangs kyi tha snyad thob pa la bsdus par btags pa dang /
phyogs gcig pas bsdus pa dang /
dus gcig pas bsdus pa'o / /
dang po ni /
mtshan nyid kyi zhes te /
dris lan gnyis kyis shes par bya la /
lhag ma rnams kyang de ltar shes par bya'o / /
chos gsum so so'i mtshan nyid kyis mtshan gzhi bsdus pa yin te /
kha dog sngon po gzugs rung yin pa sogs yin tshul gyis bsdus pa'i phyir /
gnyis pa ni /
khams kyis zhes te /
chos gsum kun gzhi rnam shes kyis bsdus pa ni /
khams kyis bsdus pa zhes bya ste /
de la de rnams kyi sa bon yod yod pa'i phyir /
gsum pa ni /
rigs kyis zhes te /
bsdu bya mig la sogs pa chos gsum gyis bsdus pa ni rigs kyis bsdus pa'o / /
zhes bya ste /
spungs pa'i don dbang btsan par byas pa na phung pos bsdus pa dang /
nyer spyod 'dzin pa dad pa skye ba'i sgo byed pa dbang ba can par byas nas /
khams dang skye mched kyis bsdus pas phan tshun rigs gcig pa rigs can gyi nang du 'dus pa'i phyir /
bzhi pa ni /
gnas skabs zhes te /
bde ba'i gnas skabs kyi chos gsum /
chos gsum gyis bsdus pa yin te /
de'i mtshan gzhi mi 'dra ba'i gnas skabs tsam du zad pa'i phyir /
de bzhin du gzhan gnyis la yang shes par bya'o / /
bde ba'i gnas skabs kyi phung po phung pos bsdus zhes bya'o / /
bde ba'i gnas skabs kyis bsdus zhes mi bya'o / /
lnga pa ni| grogs zhes te /
gzugs kyi phung po 'khor bcas de las gzhan pa'i phung po grogs su gyur pa tshor ba sogs kyis bsdus pa ni /
grogs kyis bsdus pa zhes bya ste /
grogs kyis grogs can bsdus pa yin pa'i phyir /
drug pa dang bdun pa ni go bar zad do / /
gnyis pa ni tshul ji ltar bsdus pa la /
sdus byed gang yang rung bas bsdus pa dang /
ji snyed pas bsdus pa'o / /
dang po ni /
phyogs gcig ces te /
tshul khrims kyi phung po dang /
mig gi khams dang /
nam mkha' mtha' yas skye mched la sogs pa'i mid na /
gzugs phung sogs gang re res bsdus pa ni /
phyogs gcig gis bsdus pa zhes bya ste /
de'i mtshan gzhi phyogs re ba'i tshul gyis bsdus pa'i phyir /
gnyis pa ni /
mtha' dag ces te /
sdug bsngal gyi phung po dang /
'dod khams dang 'du shes med pa'i skye mched sogs 'dir bshad pa'i chos gsum kun gyis bsdus pa ni /
mtha' dag gis bsdus pa zhes bya'o / /
de rnams de mtha' dag gi nang du 'dus pa'i phyir /
gsum pa la dri ba ni /
gcig gis zhes so / /
lan la gnyis /
chos lnga po gcig gis gcig bsdus tshul dang /
chos gzhan bstan pa de dag kyang /
des bsdus tshul lo / /
dang po la gsum /
phung po bsdu byar bzhag pa dang /
khams bco brgyad bsdu byar bzhag pa dang /
skye mched bcu gnyis @# / /
bsdu byar bzhag pa'o / /
dang po la gsum /
gzugs phung bsdu byar bzhag pa dang /
phung po bar ma gsum bsdu byar bzhag pa dang /
rnam shes kyi phung po bsdu byar bzhag pa'o / /
dang po ni /
gzugs kyis zhes te /
ge bar zad do / /
gnyis pa ni /
tshor ba'i zhes te /
tshor phung gang gis bsdus pa dang /
lhag ma de dang 'dra bar bstan pa'o / /
gsum pa ni /
rnam par zhes so / /
gnyis pa la /
mig gi khams phung po dang skye mched dus bsdus pa dngos su bstan nas gzhan bzhi de dang 'dra bar bstan pa ni /
mig i khams zhes so / /
gsum kyi khams phung po du dang skye ched dus bstan pa dngos su bstan nas gzhan bzhi de dang 'dra bar bstan pa ni /
gzugs kyis zhes so / /
mig gi rnam par shes pa'i khams phung po dang skye mched gang gis bsdus pa dngos su bstan nas lhag ma bzhi de dang 'dra bar bstan pa ni /
mig gi rnam par zhes so / /
chos kyi khams phung po du dang skye mched dus bsdus pa ni /
chos kyi khams zhes te| rtogs par sla'o / /
gsum pa la mig gis skye mched phung po du dang khams dus bsdus pa dngos su bstan nas /
gzugs can gyi skye mchad gzhan dgu de dang 'dra bar bstan pa ni /
mig gi zhes so / /
yid kyi skye mched dang rnam shes kyi phung po dang rnam par shes pa'i khams bdun gyis bsdus pa ni /
yid kyi zhes so / /
chos kyi skye mched phung po bar ma gsum dang chos khams kyis bsdus pa na /
chos kyi zhes so / /
gnyis pa ni /
de bzhin du zhes te /
chos gsum du shes bya kha cig ma lus pa'i skyon med de /
chos gsum phan tshun gcig gis gcig bsdus pa de bzhin du /
de las gzhan pa'i ming gis bstan pa chos kyi phung po zhes pa dang /
khams bcu drug bstan pa dang /
zad par dang zil gnon gyi skye mched kyi ming gis bstan pa dang /
phung khams skye mched kyi ming gis ma bstan pa'i rdzas yod sogs kyang chos gsum du 'dus shing /
ji ltar 'dus tshul phal cher sngar bstang cing /
ma bstan pa rnams kyang de la dpags nas shes par bya ba'i phyir /
gnyis pa ni /
don dam pas zhes te /
chos gsum chos can /
don dam pas bsdus pa zhes bya ste /
rang gi ngo bo bdag gnyis kyis stong zhing /
bdag med pa khyod kyi chos nyid yin pa'i phyir /
gsum pa la dri ba ni /
de ltar zhes so / /
lan ni /
dmigs pa zhes te /
bsdus pa la mkhas par byas pa phan yon shin tu ches ste /
shes bya ji snyed pa rnams gcig gi nang du gcig 'dus pa'i tshul dang de thams cad don dam pas bsdus pa'i tshul shes nas bsdus pa de nyid la bying rgod dang dral bar rtse gcig tu mnyam par bzhag pas /
shes bya ji lta ba dang ji snyed pa mtha' dag zhig gnas kyi dmigs par 'gyur zhing /
zhi gnas thob sla ba'i dgos pa yod pa'i phyir /
gnyis pa la gnyis /
zhi gnas la brten nas bdag med rtogs pa'i lhag mthong thabs mtshungs ldan bshad pa dang /
mi rtag pa rtogs pa'i lhag mthong skyed pa'i thabs ldan pa bshad pa'o / /
dang po la dri ba ni /
mtshungs par zhes sogs te /
@# / /
lan la gsum /
dbye ba dang /
so so'i mtshan nyid dang /
mtshungs ldan la mkhas pa'i phan yin no / /
dang po ni /
rnam pa zhes te /
mtshungs par ldan tshul du ma yod de /
tha dad med pas mtshungs ldan sogs drug yod pa'i phyir /
gnyis pa la gsum /
gzugs can gyi dbang du byas pa dang /
gzugs sems thun mong ba'i dbang du byas pa dang /
sems sems byung gi dbang du byas pa'o / /
dang po la gsum yod de /
rdul phra rab kyi dbang du byas pa rdul phra rab gyi phyogs la /
phyogs can tshogs pa gcig gis sa'i 'byung ba 'byung 'gyur rnams go sa mtshungs pa dang /
rdul phra mo'i dbang du byas pa chu rnyog ma can gyi nang du chud pa'i rdul 'dres pa lta bu rdul phra rab las gong ma'i phyogs can rnams 'dres pa gnad dang rags pa'i dbang du byas pa /
lag pa dang bum pa 'phrad pa lta bu /
gnyis ka 'phrad par mtshungs pa rnams yod pa'i phyir /
dang po ni tha dad pa med pas zhes te /
dper na /
jim ril gcig gi 'byung ba 'byung 'gyur rnams de la yod pa'i rdul gyi shar dag nub na gnas pa ma yin par go sa gcig na gnas pa lta bu'o / /
gnyis pa ni /
'dres par zhes so / /
gsum pa ni /
phrad pas zhes so / /
gnyis pa la gnyis yod de /
dus mtshung sa pa'i dbang du byas pa /
tshogs pa dang dus gcig pa'i phung khams skye mched lta bu /
skye ba dang gnas pa dang 'gag pa dang gcig cing mtshungs pa dang /
dgos pa sgrub pa'i dbang du byas pa /
dge slong gnyis ltung ba bshags pa la gcig gis bshags yul byas /
cig shos kyi bshags pa byed pa lta bu bya ba mtshungs pa rnams yod pa'i phyir /
lhan cig ces dang /
gnyis pa ni /
bya ba zhes so / /
gsum pa la dri ba ni /
mthun par zhes so / /
lan la mdor bstan pa ni /
sems dang zhes te /
sems dang de'i 'khor gyi sems byung mthun par rtogs pas mtshungs par ldan pa yin te /
dmigs pa gcig la dmigs nas mtshungs pa lnga'i sgo nas mtshungs pa'i phyir /
gnyis pa bshad pa la /
mtshan nyid dang /
dbye ba'o / /
dang po la bshad bzhi ni /
mthun par zhes so / /
rdzas mtshungs pa ni /
de yang zhes te /
rdzas mtshungs pa yin te /
gtso bo gcig gi 'khor du tshor ba lta bu'i sems byung rigs mthun pa gcig kha na 'byung gi /
rigs mthun mi 'byung ba'i phyir /
de yang dmigs pa gcig rtogs pa la gtso 'khor rigs mthun re re kho nas 'grub kyi gzhan mi dgos pa'i don to / /
dmigs rnam dang ngo bo mtshungs pa ni /
mthun pa zhes te /
dmigs rnam dang ngo bo mtshungs pa zhes bya ste /
gtso bo gcig dang de'i 'khor gyi sme byung gnyis dmigs pa dang rnam pa'i sgo nas nyon mongs can yin min dang /
dge mi dge sogs mtshungs pa'i phyir /
dus mtshungs pa ni /
dus 'dra ba zhes te /
dus mtshungs pa zhes bya ste /
skye 'jig gnas gsum dang gcig pa'i phyir /
khams dang sa mtshungs pa ni /
mthun pa'i zhes te /
gtso 'khor gnyis khams dang sa mtshungs pa yin te /
'dod khams pa'i sems kyi 'khor du gzugs khams pa'i sems byung ba 'byung ba dang /
bsam gtan dang po'i sems kyi 'khor du @# / /
gnyis pa'i sems byung 'byung ba lta bu ma yin pa'i phyir /
gtso bo khams dang sa gang yin pa der sems byung yang rtogs pa'i phyir /
de bzhin du zag med la'ang shes par bya'o / /
snga ma mang pos /
lnga nyid 'thad pa med phyir dang / /
de yi gnas skabs skyon phyir dang /
byed rgyu bye brag med phyir dang /
lus dang 'gal bar 'gyur phyir ro / /
zhes gsungs pa'i don du byas nas /
sems sems byung rdzas tha dad kho nar byed pa ni /
bzhag par dka' ste /
de lta na gzugs sems rdzas gcig gam /
tha dang /
phyi ma ltar na /
gzung 'don rdzas dgag mi nus pas /
gzung 'dzin rdzas tha dad kyis stong pa don dam bden par bzhag mi nus par 'gyur la /
gal te tha snyad du phyi rol gyi don khas len pa yin gyi /
don dam par ma grub bo zhe na /
tha snyad pa'i tshad ma'i gzhal bya don dam 'jal ba'i tshad mas med par nges par byed pa /
mkhas pa'i lugs las 'das pa yin te /
rigs pa du ma dang 'gal ba'i phyir ro / /
de lta na tha snyad pa'i tshad ma zhen yul la 'khrul bar 'gyur bas 'phags pa'i mnyam gzhag ma gtogs log rtogs the tshom gyi lam nas 'dren par byed pa ni /
blun po'i gtam mo / /
gzugs sems rdzas gcig na /
phung po lnga mi 'thad pa'i thal pa de la'ang 'jug par bskal pa'i bar du mtshungs so / /
gzugs sems kyi gnas skabs la bzhag pas phung po lnga mi 'thad par 'gyur na /
ldan min 'du byed gzugs dang sems sems byung gi gnas skabs la bzhag pas /
mtshungs ldan gyi 'du byed las 'du byed kyi phung po log par bzhag tu mi rung bar thal pa rnam pa thams cad du mtshungs so / /
gzhan yang gtso bo 'drer rung 'dzin pa'i rtog pa gcig gi 'khor du kun 'gro lnga nges par 'byung bas rtog pa rdzas tha dad du ma skyes bu gcig gi rgyud la dus gcig tu yod pa /
dmigs rung ma dmigs pas khegs shing /
gang zag gcig gi rgyud du mar thal ba yang ldog mi nus so / /
'di la brjod par bya ba shin tu mang ste /
de tsam las ma spros shing /
dpyod ldan rnams kyis legs par dpyad par bya'o / /
gnyis pa dbye ba la gnyis /
gnas skabs can dang /
gnas skabs kyi dbye ba'o / /
dang po la nges pa'i mtshungs ldan dang /
ma nges pa'i mtshungs ldan no / /
dang po la spyi'i dbang du byas pa dang /
nyon mongs can gyi dbang du byas pa'o / /
dang po ni /
mtshungs par zhes te /
sems dang sems byung kun 'gro lnga kun tu 'gro ba'i mtshungs ldan yin te /
mtshungs ldan gang zhig /
gang rung gcig mtshang na /
sems sems byung gang yang mi 'byung ba'i phyir /
gnyis pa ni /
yang zhes te /
nyon yid de'i 'khor gyi nyon mongs bzhi po kun tu 'gro ba'i mtshungs ldan yin te /
rgyu mtshan snga ma ltar ro / /
gnyis pa ni /
res 'ga' zhes te /
dang sogs dge ba dang /
mi dge bas bsdus pa'i chags sogs sems la mtshungs ldan re 'ga' ba yin te /
mtshungs ldan gang /
nges pa'i mtshungs ldan ma yin pa'i phyir /
gnyis pa la bzhi /
tshor ba'i khyad par dang /
dus kyi khyad par dang /
rnam pa'i khyad par dang /
goms par byas pa'i khyad par ro / /
dang po ni /
gnas skabs zhes te /
sems kyi 'khor du tshor ba gsum gang rung gcig skyes na /
gnas skabs kyi mtshungs ldan zhes bya ste /
tshor @# / /
ba bde ba byung na bde ba'i gnas skabs zhes dang /
gzhan gnyis kyang de ltar mtshungs ldan shes par bya ba'i phyir /
gnyis pa ni /
rgyun zhes te /
dus kyi khyad par la gnyis yod de /
bar ma chad du 'byung ba'i dus dang /
snga phyi'i bar du sems med pa'i snyoms 'jug gis bar chod pa'i mtshungs ldan yod pa'i phyir /
gsum pa ni /
phyi rol ces te /
rnam pa'i khyad par gyi mtshungs ldan la gnyis yod de /
sngar bshad pa'i thos bsam ma gtogs /
'dod pa'i sas bsdus kyi sems sems byung dang /
mnyam par bzhag pa'i sas bsdus pa'i sems sems byung rnams yod pa'i phyir /
bzhi pa ni /
'dris pa'i zhes te /
goms par byes pa'i khyad par gyi mtshungs ldan gyi gnyis yod de /
so so skye bo'i bdag 'dzin gyis bsdus pa'i sems sems byung dang /
slob pa dang mi slob pa'i rgyud kyi gnyis snang can gyi sems sems byung kha cig kyang /
thogs ma med pa nas /
'khor bar 'dris pa'i sems sems byung gi ris kyis bsdus pa dang /
bdag med mngon sum gyis gsar du rtogs pa dang /
rtogs zin goms par byed pa dang /
de dag gi stobs kyis thob pa'i bdag med rtogs pa'i rjes thob kyis bsdus pa'i sems sems byung kha cig thogs ma med pa nas 'khor ba ma 'dris pa'i sems sems byung yin pa'i phyir /
gsum pa la dri ba ni /
mtshungs par zhes so / /
lan ni /
sems tsam la zhes te /
mthun par rtogs pa'i mtshungs ldan sogs shes pa la dgos pa yod de /
bdag gis stong pa'i sems tsam la /
tshor ba sogs dang /
chags sogs kyi nyon mongs pa dang dad sogs kyi rnam par byang ba'i chos rnams kyi mtshungs ldan ma yin pa shes nas gang zag gi bdag tshor bar byed ces so / /
bdag 'dzin spong zhing /
bdag med rtogs pa'i lhag mthong sgom pa la 'jug pa'i phyir /
gnyis pa mi rtag rtogs pa'i lhag mthong bskyed pa'i thabs ldan pa bshad pa la dri ba ni /
ldan pa gang zhe na zhes so / /
lan la mtshan nyid dang /
dbye ba dang /
ldan pa la mkhas pa'i phan yon no / /
dang po ni /
mtshan nyid ces te /
'dir ldan pa rgyas par bshad dgos pa ma yin te /
ldan min 'du byed kyi skabs su bshad pa des rtogs nus pas ma bshad pa'i phyir /
gnyis pa la gsum /
ldan pa gsum du dbye ba dang /
sa bon gyi sgo nas ldan pa'i dmigs bsal dang /
skye bo tha shal gyi ldan pa bya brag tu bshad pa'o / /
dang po la /
dbye ba dngos dang /
so so'i mtshan nyid do / /
dang po ni /
rab tu zhes te /
ldan pa chos can /
gsum yod de /
sa bon dang ldan pa dang /
dbang dang ldan pa dang /
kun tu 'byung ba dang ldan pa yod pa'i phyir /
gnyis pa la gsum /
sa bon gyi sgo nas dang /
dbang gi sgo nas dang /
mngon gyur gyi sgo nas ldan pa bshad pa'o / /
dang po la dri ba ni /
sa bon dang zhes so / /
lan la gnyis /
sa bon gyi sgo nas ldan pa'i tshul spyir bstan pa dang /
'das lam thob pa la nyon mongs sa bon gyi sgo nas mi ldan pa dang ldan pa'i don bye brag tu bshad pa'o / /
dang po la 'dod pa'i don la ldan tshul brtsi ba ni /
'dod pa'i zhes te /
'dod pa'i rten la ldan tshul rten gang la ldan pa dang /
chos gang la ldan pa dang /
@# / /
sgo gang gis ldan pa gsum gyis khyad par byed chos dang /
des khyad par du byas pa gnyis kyis shes par bya ste /
rten 'dod khams pa'i so so skye bo khams gsum gyi nyon mongs pa dang /
nye ba'i nyon mongs pa dang /
skyes thob kyi dge ba rnams /
de dag gi sa bon dang ldan pas ldan pa'i phyir /
thob bya'i chos ni /
zag pa dang bcas pa'i chos bcu bzhi dang /
zag med gnyis su phye ba rnams so / /
gzugs kyi rten can la ldan tshul brtsi bzhi /
gzugs kyi zhes te /
gzugs khams pa'i so skye 'dod pa'i nyon mongs kyi sa bon dang ldan pa yin te /
de ldan zhing /
'jig rten las 'das pa'i lam gyis ma bcoms pa'i phyir /
mngon gyur dang ldan pa ma yin zhes bya ste /
mngon gyur 'jig rten pa'i lam gyis bcoms pa'i phyir /
khams gong ma gnyis kyi nyon mongs dang /
dge ba skyes thob rnams kyi sa bon dang ldan pas ldan pa yin te /
thob bya'i chos de dag gi sa bon yod pa'i phyir /
gzugs med kyi rten can la ldan tshul brtsi pa ni /
gzugs med par zhes te /
gzugs med pa khams 'og ma rnams kyi nyon mongs sa bon gyi sgo nas ldan pa yin te /
sa bon yod pa'i phyir /
mngon gyur dad ldan pa ma yin te /
'jig rten pa'i lam gyis spangs nas med pa'i phyir /
gzugs med kyi nyon mongs dang /
rang sa'i dge ba skyes thob sa bon dang ldan pa yin te /
de'i sa bon rang rgyud la yod pa'i phyir /
gnyis pa ni /
khams gsum pa'i zhes te /
'phags pa slob pa rnams la nyon mongs pa rnams ldan tshul ci rigs su yod de /
gang gi gnyen po thob pa de'i sa bon zad par spangs pas mi ldan la /
thob pa de'i gnyen po ma thob pa de'i sa bon ldan pa'i phyir /
gnyis pa la dri ba ni /
dbang dang zhes so / /
lan ni /
sbyar ba las zhes te /
sbyor byung gi dge ba'i chos 'jig rten pa zhi rags kyi rnam pa can gyi bsam gtan dang /
'das pa'i lam gyis bsdus pa'i bden pa'i rnam pa can gyi bsam gtan dang /
rnam thar brgyad dang /
dpa' bar 'gro ba la sogs pa'i ting nge 'dzin gyi dang /
'gog pa'i snyoms 'jug sogs dang /
lung ma bstan gzo gnas dang /
sprul sems sogs chos can| dbang gi tshul du ldan pa zhes bya ste /
so thar gyis bsdus pa'i spong sems bzhin du /
sa bon yod cing mngon gyur du med kyang /
mngon gyur du skyed 'dod na /
'bad pa tsam gyis mngon gyur du 'byung rung du yod pa'i phyir /
gsum pa la dri pa ni /
kun tu zhes so / /
lan ni /
phung po de bzhes te /
chos de dag mngon gyur du yod pa ni /
kun tu 'byung ba dang ldan pa zhes bya ste /
go bar sla'o / /
gnyis pa ni /
dge ba'i zhes te /
log ltas dge rtsa bcad pa'i so skye chos can /
dge ba'i chos kyi sa bon dang ldan pa zhes bya ste /
yang dag pa'i lta bas /
slar yang mtshams sbyar du rung ba'i phyir /
mngon gyur dang mi ldan te /
log ltas bcoms nas mngon gyur med pa'i phyir /
gsum pa ni /
kun nas zhes te /
log sred can gtan yongs su mya ngan las mi 'da' ba'i gang zag chos can /
kun nas nyon mongs dang gtan du ldan pa zhes bya ste /
thar pa'i rigs chad pa'i sgo nas /
thar pa thob pa'i skal ba med pa'i gang zag yin pa'i phyir /
slob dpon gyis /
'dir rigs @# / /
chad sgra ji bzhin par mdzad cing /
theg pa chen po rgyud bla ma'i bstan bcos kyi 'grel par /
chos gsum gyi sgo nas sgra ji bzhin pa ma yin par bsgrubs pa /
bstan bcos 'di dang de gnyis ka sems tsam pa'i rang lugs su 'chad pa ni /
zhib tu ma rtogs pa'i rnam 'gyur yin te /
de'i rnam bshad du rgyas par bshad zin pa las shes par bya'o / /
gsum pa la dri ba ni /
ldan pa la zhes so / /
lan ni /
chos rnams kyi zhes te /
dngos dang brgyud pa'i dgos pa gnyis kyis shes par bya'o / /
ldan pa la mkhas par byas pa la dgos pa yod de /
thos bsam gyis mi rtag pa rtogs pa sngon du btang nas /
zhi gnas la brten te /
mi rtag pa rtogs pa'i lhag mthong gi sgo nas /
chos rnams kyi 'phal 'grib shes shing /
lus longs spyod sogs 'jig rten pa'i phun tshogs 'byor zhing rgyas pa dang /
rgud pa la mtha' gcig tu nges par mi 'dzin par /
phun tshogs la chags pa dang /
rgud pa la khong khro spangs nas thar pa mya ngan las 'das pa thob par 'gyur ba'i phyir / /
! rnam grol don du gnyer ba'i skye bo rnams / /
bdag 'dzin zad par byed pa'i thabs kyi mchog /
chos gsum so so'i grangs dang go rim dang / /
mtshan nyid kun las btus pa legs par bshad / /
! gnyis pa le'u'i mtshan bstan pa ni /
dam pa'i chos mngon pa kun las btus pa las /
mtshan nyid kun las btus pa /
zhes bya ba'i rnam bshad legs par bshad pa chos mngon rgya mtsho'i snying po zhes bya ba ste kun las btus pa dang po'i 'gres ba'o / / / /
bam po gsum pa / /
gnyis pa rnam par nges pa kun las btus pa rgyas par bshad pa la /
shes bya ji lta ba gtso bor rtogs par byed pa'i thabs bden pa rnam nges dang /
ji lta ba dang ji snyed pa rnams thos pas sgom gsum gyi sgo nas 'jug par byed pa'i thabs chos rnam ngas bshad pa dang /
de la brten nas mngon par rtogs pa'i yon tan thob pa'i rim pa thob byed kyi gang zag dang thob bya'i chos sbyar te bshad pa thob pa rnam nges dang /
phas kyi rgol ba tshar gcod pa sogs 'bel gtam go nas gdul bya gzhan rjes su 'dzin pa'i thabs 'bel gtam rnam par nges pa bshad pa'o / /
dang po la le'u'i gzhung bshad pa dang /
le'u'i mtshan bstan pa'o / /
dang po la spyi'i dbye ba dang /
bden pa rnams nges bye brag tu bshad pa'o / /
dang po la dri ba ni /
rnam par zhes so / /
lan ni /
bdan pa zhes te /
mkhas par bya ba'i gzhi de nyid nges par byed pa'i thabs kyi gtso bo bzhi yod de /
bden pa rnam nges sogs bzhi yod pa'i phyir /
gnyis pa la gnyis /
dbye ba dang /
so so'i mtshan nyid bshad pa'o / /
dang po la dri ba ni /
shes bya ji lta ba rtogs par byed pa'i thabs bden pa rnam par nges pa gang zhe na zhes pa'o / /
lan ni /
'phags pa'i zhes te /
'phags pa'i bden pa chos can /
bzhir grangs nges te /
'khor bar 'jug pa'i phyogs kyi 'bras bu dang /
rgyu sdug kun gnyis dang /
'khor ba las ldog pa'i phyogs kyi 'bras bu dang /
rgyu 'gog lam gnyis su nges pa'i phyir /
gnyis pa la bzhi /
sdug bsngal dang /
kun 'byung dang @# / /
'gog pa dang /
lam gyi bden pa bshad pa'o / /
dang po la bzhi /
mtshan gzhi dang /
mtshan nyid dang /
dbye ba gzhan bshad pa dang /
'grub pa'i rim pa'o / /
dang po la gnyis /
dngos dang /
dmigs bsal lo / /
dang po la gsum /
mdor bstan dang /
rgyas bshad dang /
sdug bsngal du bzhag pa'i rgyu mtshan gyi don bsdu ba'o / /
dang po la tshig don dang /
spyi'i rnam gzhag go /
dang po la dri ba ni /
sdug bsngal gyi zhes so / /
lan ni /
de ni zhes te /
sdug bsngal gyi bden pa de ni gnyis su yod de /
gang skye ba sems can 'gro ba rigs lngas bsdus pa dang /
gang du skye ba'i gnas sems can gnas pa'i rten ma zin pa'i 'du byed snod gnyis su yod pa'i phyir /
gnyis pa ni /
'phags pa'i bden pa bzhi la log par zhugs pa'i sgo 'dogs bcu drug ni /
sdug bsngal gyi phung po rtag pa dang /
bde ba dang /
gtsang ba dang /
bdag tu 'dzin pa bzhi dang /
kun 'byung la log par zhugs pa /
sdug bsngal rgyu med du 'dzin pa dang /
mi mthun pa rgyur 'dzin pa'o / /
phyi ma la yang /
rgyu gcig kho nas byas pa dang /
gzhan gyi blos sngon du btang nas byas pa dang /
rang bzhin rtag la gnas skabs 'gyur bar 'dzin pa'o / /
'gog pa la log par zhugs pa ni /
sdug bsngal zad pa'i thar pa med par 'dzin pa dang /
'du shes med pa sogs zag bcas kyi khyad par 'ga' zhig thar bar 'dzin pa dang /
grol ba'i bdag gya nom pa'i thar par 'dzin pa dang /
sdug bsngal slar mi ldog pa'i chos can gyi thar pa med par 'dzin pa'o / /
lam la log par zhugs pa bzhi ni /
thar lam med snyam pa dang /
bdag med bsgom pa lam ngan pa yin snyam pa dang /
bdag bsgom pa thar lam yin snyam pa dang /
sdug bsngal mi skye ba'i chos can du byed nus pa'i thar lam med snyam du 'dzin pa'o / /
de dag 'gog byed kyi rigs pa ni /
sdug bsngal gyi phung po lnga chos can mi rtag ste /
ros 'ga' skye ba'i phyir dang /
sdug bsngal ba yin te /
las dang nyon mongs pa'i gzhan dbang du gyur pa'i phyir /
stong pa yin te /
byin gyis rlob pa po'i bdag don gzhan gyis dben pa'i phyir /
bdag med yin te /
mi rtag du ma gzhan dbang can yin pa'i phyir /
de bzhin du bden pa'i rnam pa re re nas rigs pas bsgrubs nas /
kun 'byung spong nus dang /
de la brten nas sdug bsngal 'gog nus dang /
sdug bsngal 'gags pa ngon du bya nus su tshad mas rtogs nas| mi rtag sogs bcu drug rtogs pa'i lam zhi lhag zung 'brel gyi sgo nas bsgom pa la 'bod par bya'o / /
'di dag gi sgro 'dogs gcod tshul dang /
bden pa bzhi dang /
thar pa dang thams cad mkhyen pa dngos po stobs zhugs kyi rigs pas sgrubs pa'i tshul ni /
'grel pa don gsal dang /
tshad ma rnam des kyi rnam bshad du bshad pa las shes par bya'o / /
gnyis pa la gnyis /
gang skye ba bcud kyis bsdus pa'i sdug bsngal 'gro ba rigs lnga bshad pa dang /
gang du skye ba'i gnas snod kyi 'jig rten bshad pa'o / /
dang po la dri ba ni /
sems can zhes so / /
lan ni /
sems can zhes te /
bcud kyis bsdus pa'i sems can gyi rigs du ma yod de /
'dod pa'i gnas rigs nyi shu'am /
so drug dang /
gzugs kyi gnas @# / /
rigs bcu bdun nam bco brgyad dang /
gzugs med rigs bzhir skyes pa'i sems can yod pa'i phyir /
so drug ni /
tsha dmyal dang /
grang dmyal brgyad brgyad dang /
gling bzhi dang gling phran brgyad dang /
'dod pa na spyod pa'i gnas gzhan drug dang /
nyi tshe ba dang nye 'khor ba'i sems can dmyal ba rnams so / /
lha ma yin dang /
yi dVags dang /
dud 'gro rnams ni /
lha dang mi dang lhag rgyu ba'i phyir /
gnas gzhan med par bshad la /
yang kha cig tu /
dud 'gro'i gnas kyi rtsa ba rgya mtsho chen po dang /
yi dVags kyi gnas kyi rtsa ba 'dzam bu'i gling 'di'i 'og dpag tshad lnga brgyad bcad pa na gnas par bshad do / /
ngan song gsum ni /
na ra ga zhes pa /
rA ga chags pa'am /
dga' ba yin pa /
de nas bkag pas mi dge ba'i las kyi dbang gis dga' ba med par byed pas dmyal ba dang /
pre ta zhes pa /
bkres skom gyis nyen pas /
bza' btung mthong ba'i phyogs su yid ma ldog par 'gro bas yi dVags so / /
dud 'gro ni /
phal che ba'i dbang du byas nas /
mi ltar 'greng ste mi 'gro bar dud de 'gro bas de ltar btags so / /
de dag ga gnas dang sdug bsngal dang tshe tshad sogs rnal 'byor pa'i sa'i dngos gzhi las shes par bya'o / /
mdor bstan rgyas bshad gnyis kyis /
mi dang /
'dod pa'i lha rigs drug ni /
rgyal chen bzhi'i rigs sogs so / /
gzugs khams gnas rigs bcu bdun ni /
bsam gtan dang po gsum gyi lha'i rigs gsum gsum dang /
bzhi pa la so so skye bo'i gnas gsum dang /
'phags pa'i lnga ste brgyad do / /
bco brgyad pa ni /
de'i gong na srid pa tha ma pa'i byang chub sems dpa' rnams bzhugs pa'i gnas gzhan ma rigs lnga 'das nas /
dbang phyug chen po'i gnas zhes bya ba yod par bshad do / /
rgyal po chen po bzhi'i rigs su gtogs pa rnams der skye bas /
rgyal chen bzhi'i rigs kyi lha dang /
lha rigs mi 'dra ba sum cu rtsa gsum yod pas /
sum cu rtsa gsum pa ste /
'jig rten pa la grags pa ni /
nor lha brgyad dang /
nyi ma'i bu bcu gnyis dang /
drag po bcu gcig /
tha skar gyi bu gnyis so / /
bstan bcos las grags pa ni /
grong khyer gyi phyogs bzhi na /
'khor gyi gtso bo lha brgyad brgyad sum cu rtsa gnyis dang /
dbus na lha'i dbang po gnas pa dang so gsum mo / /
yang gnas so gsum dang /
longs spyod so gsum gyis kyang btags so / /
gzhan rnams ni ga bar zad do / /
bsam gtan sgoms pa'i stobs kyis 'dod pa'i nyon mongs dag cing tshangs pa rnams der skye pas tshangs rigs dang /
de bzhin du tshangs pa'i mdun na 'den pa dang /
tshangs pa gzhan las chog tu gyur pas phyi ma gnyis so / /
bsam gtan gnyis pa ba rnams ni /
'od kyi khyon rang 'od 'phel bas rab tu phye bas 'od cung sogs so / /
bsam gtan gsum pa ba rnams ni /
yid gyi bde ba a dge bar btags pas 'phel bas rab tu phye bas dge chung sogs so / /
bsam gtan bzhi pa'i gnas 'og ma gsum ni /
sa gzhi sprin chags pa lta bu med pas sprin med dang /
byams pa phul du byung ba'i bsod nams mchog las skyes pas bsod nams skyes dang /
gnas gzhan dang 'brel ba'i @# / /
lha gzhan las 'bras bu che bas 'bras bu che'o / /
'du shes med pa'i snyom pa'i stobs las skyes pas 'du shes med pa ba dang /
bsam gtan spel ma bsgom pa shas chung ba dag der skyes pas mi che ba dang /
'gyod pa med pas mi gdung ba dang /
rab tu zhi zhing mig sngar mdzes pas gyi nom snang dang /
mthong ba shin tu rnam par dag pas shin tu mthong dang /
chu zheng la sogs pa'i yon tan rnams kyis /
gzugs can gyi gnas gang gi yang 'og tu ma gyur pas 'og min te /
'di dag kyang sgra bshad pa tsam mo / /
gzugs med rigs bzhin ni /
nam mkha' mtha' yas so snyam pa dang /
rnam shes de nyid kyang tha' yas so snyam pa dang /
de'i 'og tu bzung bya ci yang med do snyam pa dang /
'du shes ni nad dang 'bras dang zug rngu lta bu /
'du shes med pa ni kun tu rmongs pa'o snyam du gzugs sogs las chags bral bsgoms pa dag der skye ba'i sems can rigs bzhi'o / /
gnyis pa la dri ba ni /
skye ba'i gnas gang zhen zhes so / /
lan la bstan pa ni /
sna tshogs kyi zhes so / /
bshad pa la 'og gzhir gnas pa dang /
de la brtan pa'i gnas dang /
gnas gzhan gyi rnam par bzhag pa dang /
stong gsum du 'jog pa'i tshul dngos spros te bshad pa'o / /
dang po ni /
rlung gi zhes te| rgyu'i khyad par sems can rnams kyi thun mong gi las las gyur nas byung zhing /
dngos su rlung dal bu dang 'jam po las kha dog sngo skya dbyibs zlum po stong gsum gyi stong chen po'i 'jig rten gyi khams kyi tshad tsam pa 'og gzhir gnas pa dang /
yang glo na gnas pa'i rlung gling bzhi ri rab dang bcas pa'i mtha' skor du gnas pa'i rlung dkyil dang /
de'i steng du sems can rnams kyi spyi mthun gyi las las gser gyi snying po can gyi sprin chags pa las char phab pa las chu'i dkyil 'khor sogs te go bar zad do / /
gnyis pa la sa'i zhes te /
ri rab sogs so / /
gsum pa ni /
rgyal chen zhes te /
sa bzhi la brten pa'i gnas gzhan gnyis dang /
nam mkha' la gnas pa'i 'dod lha'i gnas gzhan bzhi dang /
gzugs can gyi gnas gzhan dang /
lha ma yin gyi gnas gzhan rnams kyis mtho ris kyi gnas gzhan dang /
dmyal ba dang /
dud 'gro dang /
yi dVags kyi gnas rnams kyi ngan song gi gnas gzhan no / /
bzhi pa la gsum /
stong gsam pa'i 'jig rten spros te bshad pa dang /
de dag 'jig chags dus mnyam par bstan pa dang /
dpe dang don gyis shar phyogs la mtshon te phyogs bcu'i 'jig rten mtha' med par bstan pa'o / /
dang po ni /
nyi ma zhes te /
zla ba stong nas tshangs pa'i 'jig rten gyi gnas gzhan stong la /
stong spyi phud kyi 'jig rten gyi khams dang /
de re re nas bgrangs pa'i stong la /
stong gnyis pa bar ma'i 'jig rten gyi khams dang /
de re re nas bgrangs pa'i stong la stong gsum gyi stong chen po'i 'jig rten gyi khams zhes bya ste /
de khor yug chen po gcig gis bskor ba'o / /
stong gsum gyi zhes te /
de dag 'jig chags snga phyi ma 'dra bar nges 'jog tu byed pa ma yin te /
dus mnyam du 'jig cing chags pa'i phyir /
gsum @# / /
pa ni /
'di lta ste /
zhes te /
go bar zad de / /
gsum pa ni /
sems can gyi zhes te /
bshad ma thag pa'i sned bcud kyi 'jig rten de dag chos can /
sdug bsngal gyi bden pa yin te /
rang rgyu las dang nyon mongs pa'i dbang gis bskyed cing /
de'i dbang gis byung ba'i phyir /
bud dang snod las nyon gyi rnam smin dang bdag 'bras mi 'dra bar shes pa'i ched du bskyed pa dang /
dbang gis byung ba zhes bya'o / /
gnyis pa dmigs bsal la gsum /
yongs su dag pa'i 'jig rten gyi khams bde ba can la sogs pa sdug bden ma yin pa'i rgyu mtshan dang /
de'i rgyu dang /
rtog ge ba dang /
so so skye bo'i bsam gtan pa rnams kyi spyod yul ma yin par bstan pa'o / /
dang po ni /
yongs su dag pa'i zhes te /
'jig rten gyi khams gang yin sdug bsngal gyi bden pa yin nam zhe na /
yongs su dag pa'i 'jig rten gyi khams bde ba can sogs chos can /
sdug bden ma yin te /
rang rgyu zag bcas kyi las dang nyon mongs pa'i rgyu las ma skyes pa'i phyir /
gnyis pa ni /
sgon lam dang zhes te /
de dag chos can /
rgyu med dang mi mthun pa'i rgyu las byung ba ma yin te /
sems dpa' chen po rnams kyi sngon gyi smon lam dang /
zag pa med pa'i dge ba'i rtsa bo'i stobs las byung ba'i phyir /
gsum pa ni /
de lta bas na zhes te /
rgyu bsam gyis mi khyad pa de bas nas /
de dag gi rgyu dang skyed tshul dang 'jig chags la sogs pa rtogs ge ba dang so so skye bo'i bsam gtan pa rnams gyis ji lta ba bzhin du shes pa'i gnas ma yin te /
sangs rgyas nag gcig gi mngon sum gyi spyod yul ma yin pa'i phyir /
gnyis ma mtshan nyid la gnyis /
rang gi mtshan nyid dang /
spyi'i mtshan nyid do / /
dang po la gsum /
sdug bsngal brgyad du phye ste bshad pa dang /
sdug bsngal brgyad dang gsum phan tshun 'dus pa'i tshul dang /
sdug bsngal gnyis su gsungs pa'i don bshad pa'o / /
dang po la gnyis /
dbye ba dang so so'i mtshan nyid do / /
dang po ni /
yang skye ba ni zhes te /
sdug bsngal la brgyad du yod de /
skye ba sdug bsngal ba nas /
nyer len gyi phung po sdug bsngal ba'i bar rnams yod pa'i phyir /
gnyis pa la bzhi /
mngon par 'grub pa'i sdug bsngal gyi dbang du byas pa dang /
nang la brten pa'i sdug bsngal dang /
phyi rol la brten pa'i sdug bsngal dang /
gnas ngan lan la brten pa'i sdug bsngal lo / /
dang po ni /
ci phyir ces te /
dris lan gnyis kyis shes par bya la /
'og ma rnams la yang de ltar shes pa bya'o / /
las nyon gyis mngal du skye ba sdug bsngal zhes bya ste /
mngal du dog pa'i sdug bsngal dang /
na ba dang rga pa la sogs pa'i sdug bsngal gyi gnas su gyur cing /
sdug bsngal lngar khyad par du byas pa'i phyir /
khyad par du byas te /
tshor ba sdug bsngal dang gnas ngan len dang /
ldan pa dang /
sdug bsngal dang /
nyon mongs pa'i gnas yin pa dang /
mi 'dod pa bzhin du 'brel ba'i chos nyid yin pa'i phyir /
gnyis pa la gsum gyi dang po rga ba la sdug bsngal ni /
ci'i phyir ces te /
rga ba sdug bsngal yin te /
na tshod gyur pa'i sgo nas gzugs bzang po dang mthu stobs dang dbang po dang /
yul la longs spyod pa dang tshe nyams pa las zin pa'i phyir /
gnyis pa na ba'i sdug bsngal ni /
ci'i phyir @# / /
ces te /
khams 'gyur ba'i sgo nas lus kyi rang bzhin 'gyur ba dang /
sdug bsngal dang yid mi bde shas cher 'phel zhing /
de la gnas pa dang /
yul yid du 'ong ba 'dod bzhin du spyad du med pa dang /
yid du mi 'ong ba mi 'dod bzhin du spyad dgos pa dang /
srog gi dbang po dang bral bar 'gyur bas sdug bsngal ba'i phyir /
gums pa ni /
ci'i phyir ces so / /
'chi ba sdug bsngal zhes bya ste /
longs spyod sdug pa dang /
rtsa 'jing sdug pa dang /
'khor sdug pa dang /
lus rdug pa dang 'brel zhing /
'chi ba'i tshe sdug bsngal dang yid mi bde drag po myong dgos pa'i phyir /
gsum pa la gsum gyi dang po mi sdug pa dang phrad pa'i sdug bsngal ni /
ci'i phyir ces te /
dgra mi sdug pa dang phrad pa sdug bsngal zhes bya ste /
mi sdug pa dang phrad pa'i sgo nas sdug bsngal dang yid mi bde 'phel ba dang /
chad pas bcad dogs 'jigs pa dang /
tshig ngan pa'i sgo nas smad pas 'jigs pa dang /
nyam nga bzhin du 'chi bas 'jigs pa dang /
chos dang 'gal ba byas pas ngan 'gror song dogs nas 'jigs pa'i phyir /
gnyis pa ni /
ci'i phyir ces te /
sdug pa dang 'bral ba sdug bsngal zhes bya ste /
de dang bral bas yid la mya ngan byed pa dang /
ngag tu smre sngags 'don pa dang /
de'i dbang gis yul la gnod pa dang /
yul de'i yon tan dran zhing 'dod pas gdungs pa dang /
longs spyod ma tshang bas sdug bsngal ba'i phyir /
gsum pa ni /
ci'i phyir ces te /
sdug pa dang bral ba'i sdug bsngal bzhin du shes par bya la /
khyad par ni /
snga ma grub zin dang bral bas sdug bsngal dang /
'di ni da dung ma grub pas sdug bsngal ba'o / /
bzhi pa ni /
ci'i phyir mdor na zhes so / /
nyer len gyi phung po lnga chos can /
sdug bsngal yin te /
mngon par 'grub pa la brten pa'i sdug bsngal gyi snod dang /
mngon par grub pa la brten pa'i sdug bsngal gyi snod dang /
sdug bsngal gyi sdug bsngal dang /
'gyur ba'i sdug bsngal gyi snod dang /
'du byed kyi sdug bsngal gyi rang bzhin yin pa'i phyir /
gnyis pa dang drug dang brgyad kyi bsdu chul dan /
dngos kyi don to / /
dang po ni /
de dag ni zhes te /
sdug bsngal brgyad po de dag tu 'du shing /
drug brgyad du 'gyur zhing /
rga ba dang na ba dang 'chi ba gsum na tshod rgyu pa dang /
khams gyur pa dang /
srog gyur pas gyur pa'i sdug bsngal zhes bsdus pa'i dbang gis yin pa'i phyir /
gnyis pa la dri ba ni /
gang zhes so / /
lan ni /
gcig gis zhes te /
sdug bsngal brgyad dang sdug bsngal gsum phan tshun gcig gis gcig bsdus te /
skye rga na 'chi dang /
mi sdug pa dang phrad pa'i sdug bsngal rnams sdug bsngal gyi sdug bsngal gyis bsdus /
sdug pa dang bral ba dang 'dod pa gtsal te ma rnyed pa'i sdug sdug bsngal /
'gyur ba'i sdug bsngal brgyad bshad pa gnyis po nyer len gyi phung po lnga 'du byed kyi sdug bsngal gyis bsdus /
gsum po las kyang brgyad du 'gyur ba'i phyir /
gsum pa la dri ba ni| kun rdzob kyi zhes so / /
lan ni /
skye ba'i zhes te /
sngar sdug bsngal brgyad bshad pa gnyis po 'dir ma 'dus pa'i skyon med de /
dang po bdun kun rdzob kyi bden par sdug bsngal ba dang /
tha ma don dam pa'i bden par sdug bsngal ba @# / /
yin pa'i phyir /
de'i don ni /
dang po bdun byis pa rnams kyis kyang yid 'byung ba'i gnas su rtogs pas blo kun rdzob pas kyang sdug bsngal du rtogs pa'i phyir /
kun rdzob kyi bden par sdug bsngal ba'o / /
tha ma ni dan dam pa gzigs pa'i 'phags pa rnams kho nas yid 'byung ba'i gnas su mngon sum du gzigs kyi byis pa rnams kyis ma yin pas /
don dam pa'i bden par sdug bsngal ba zhes bya'o / /
gnyis pa spyi'i mtshan nyid la gnyis /
dngos dang zhar la byung ba'o / /
dang po la dbye ba dang /
so so'i mtshan nyid do / /
dang po la dri ba ni /
bsdug bsngal gyi zhes so / /
lan ni /
mi rtag pa'i zhes te /
sdug bsngal gyi rang bzhin nam mtshan nyid rnam pa bzhir yod de /
mi rtag pa dang sdug bsngal ba rang gi mtshan nyid dang /
stong bdag med spyi'i mtshan nyid rnams yod pa'i phyir /
mi rtag pa ni /
zag pa dang bcas pa'i skye ba dang /
skye ba'i gnas kyis bsdus pa de nyid /
mi rtag pa bcu gnyis po 'di lta bu'i rang bzhin du gnas pa ste /
gzhan dun lam bden la yang khyab chos par 'gyur ro / /
sdug bsngal ni sdug bsngal gsum mam pa rgayd kyi rang bzhin du gnas pa'o / /
stong pa ni /
zag bcas kyi skye ba dang /
skye ba'i gnas kyis nga sdus pa de nyid /
don gzhan gyi bdag gis stong pa'o / /
bdag med pa ni /
de nyid rang gi ngo bo bdag tu ma grub pa'o / /
gnyis pa la bzhi /
mi rtag pa dang /
sdug bsngal ba dang /
stong pa dang bdag med pa bshad pa'o / /
dang po la gnyis /
dbye ba dang /
so so'i mtshan nyid dang /
dang po la dri ba ni /
mi rtag pa'i zhes so / /
lan ni /
gang zhes te /
mi rtag pa'i mtshan nyid bcu gnyis yod de /
med pa'i mtshan nyid nas /
snod 'jig pa dang /
chags pa'i mtshan nyid kyi bar rnams yod pa'i phyir /
gnyis pa la lnga /
mi rtag pa'i sgra don gyi dbang du byas pa dang /
mtshan nyid kyi dbang du byas pa dang /
rgyu'i dbang du byas pa dang /
dbye ba'i dbang du byas pa dang /
mtshan gzhi'i dngos po'i dbang du byas pa'o / /
dang po la rtag pa med pa dang /
skye zhing 'jig pa'i don can du bstan pa gnyis ni /
mod pa'i zhes sogs /
dris lan gnyis gnyis kyis shes par bya'o / /
dang po ni sdug bsngal gyi phung po chos can /
mi rtag yin te /
dngos po gang /
bdag dang bdag gi bas stong zhing /
rang grub pa'i dus las dus gnyis par mod pa'i phyir /
gnyis pa'i don ni /
mi rtag ste /
skyes ma thag tu 'jig pa'i phyir /
gnyis pa ni /
'gyur ba'i zhes te /
'gyur ba dang 'bral ba dang nye ba'i mtshan nyid gsum gyis shes par bya'o / /
rim pa bzhin du de chos can| 'gyur ba'i mtshan nyid can yin te /
skad cig re re la rdzas gzhan dang gzhan du 'byung ba'i phyir /
'bral ba'i mtshan nyid can yin te /
rdzas la sogs pa sngar longs spyod du rung ba phyis mi rung pa'i sgo nas nyams pa dang /
de ltar ma gyur kyang gzhan gyis bdag gir byas pas rang nyid kyis longs spyod pa la mi dbang bar skye ba'i phyir /
nye ba'i mtshan nyid can yin te /
rang grub tsam nas mi rtag pas non pa'i phyir /
gsum pa ni /
mi rtag pa rang gi chos nyid kyis gnas pa yin te /
@# / /
rang rgyu las mi rtag pa skyes pa'i phyir /
bzhi pa ni /
skad cig gis zhes te /
phra ba dang rags pa gnyis kyis shes par bya'o / /
de chos can /
skad cig gi mtshan nyid can yin te /
rang grub dus las skad cig gnyis pa phan chad du mi gnas pa'i dngos po yin pa'i phyir /
rgyun gyi mtshan nyid can yin pa'i phyir te /
rigs 'dra skad cig snga phyir du ma yun ring por 'byung ba'i phyir /
lnga pa la gnyis /
sems can gyi dbang du byas pa dang /
snad kyi dbang du byas pa'o / /
dang po la gsum /
lus dang /
sems dang /
longs spyod kyi dbang du byas pa'o / /
dang po ni /
na ba zhes te /
de chos can /
lus mi rtag pa'i rang bzhin can yin te /
khams dang na tshod dang srog 'gyur ba'i rang bzhin can yin pa'i phyir /
gnyis pa ni /
sems zhes te /
sems mi rtag pa'i dbang gis sna tshogs kyi rnam par 'byung ste /
dug gsum dang bcas pa dang bral ba spang gnyen gyi dbang du byas pa dang /
sems dmigs pa la nang du bsdus pa dang /
phyi rol tu g.yeng ba ting nge 'dzin khyad par ba ma thob pa'i ma mthun pa dang gnyen po'i dbang du byas pa dang /
gnyid rmugs kyis bying ba dang /
dkon mchog gsum gyi yon tan dran pa sogs kyi sgo nas /
de 'gog par byed pa bying ba'i spang gnyen gyi dbang du byas pa dang /
dmigs pa gzhan la phyi rol tu 'phro ba dang /
mi rtag pa sogs bsgoms nas sems nang du sdud par byed pa rgod pa'i spang gnyen dang bying rgod kyi sgrib pa gnyis ma zhi ba dang zhi ba zhi gnas kyi spang gnyen gyi dbang du byas pa dang /
bsam gtan gyi dngos gzhi la zhugs pa dang ma zhugs pa mnyam par bzhag ma bkag gi dbang du byas pa'i rnam pa sna tshogs kyi rnam par sems 'byung ba'i phyir /
gsum pa ni /
longs spyod ces te /
longs spyod kyang mi rtag pa yin te /
longs spyod 'byor ba'i mtha' rgud pas bsdus pa'i phyir /
gnyis pa la dri ba ni /
snod ces te /
lan la /
sned 'jig pa'i rgyu dang /
'jig pa'i rtse mo dang /
bskal pa'i rnam gzhag bstan pa'o / /
dang po ni /
snod 'jig pa'i rgyu gsum yod de /
me dang chu dang rlung gis 'jig pa'i phyir /
gnyis pa la /
dngos dang /
bsam gtan bzhi pa'i 'jig chags bstan pa'o / /
dang po ni /
'jig pa na lus pa gsum yod de /
mes 'jig pa'i tshe /
bsam gtan gnyis pa yan chad dang /
chus 'jig pa la gsum pa dang /
rlung gis 'jig pa la bzhi pa lus pa'i phyir /
gnyis pa ni /
bsam gtan zhes te /
bsam gtan bzhi pa la 'og ma rnams ltar sned bcud rim can du 'jig pa ma yin te /
bcud kyang gzhal med khang dang ltan cig 'jig cing chags pa'i phyir /
gsum pa la /
bskal pa bar ma bstan pa dang /
bskal pa gzhan bstan pa'o / /
dang po ni /
bskal pa zhes te /
bar gyi skal pa gcig rdzogs pa'i rjes su 'byung bas na /
bskal pa bar ma ste /
de la gsum yod da /
mi rnams kyi cho lo sum cu thub pa de'i tshe /
rus brnying pa dag kyang skol cing sreg 'dzin par byed dgos shing /
gal te 'bras la sogs pa'i 'bru rnyed na /
rin po che bzhin du za ma tog tu bcu gnas bsrung bar byed dgos pa mu ga'i bskal pa bar ma dang /
mi rnams kyis tshe lo nyi shu thub pa de'i tshe /
yams nad kyi phal cher dus ma yin par 'chi ba nad kyi bskal pa bar ma dang /
mi rnams kyis che lo bcu thub @# / /
pa de'i tshe /
gcig gis gcig mthong na gsod sems drag po skyes te /
mtshon gyis phal cher gsod par byed pa mtshon cha'i bskal pa bar ma gsum yod pa'i phyir /
de gsum gyis bar bskal rdzogs par 'gyur la /
dang po'i rgyu 'dod chags dang| gnyis pa'i rgyu gti mug dang /
tha ma'i rgyu zhe sdang ngo / /
gnyis pa la gnyis /
bskal pa dngos dang /
zhar byung ngo / /
dang po la /
bar gyi bskal pa dang /
des mtshon pa'i 'jig chags kyi bskal ba bzhi dang /
des mtshon par bya ba'i bskal chen no / /
dang po ni /
'jig chags gang rung re la bar gyi bskal pa nyi shu re yod de /
sngar tshe lo dpag med thub pa mar 'grib pa nas bzung ste /
tshe lo bcu pa'i bar du 'grib pa bar bskal gcig ste /
de la dus kyi ya thog ring mor grags /
tshe lo bcu pa nas brgyad khri pa'i bar du 'phel ba dang /
'grib pa la bar gyi bskal bar ra byas pa'i bar gyi khug pa bco brgyad /
tha mar 'jig rten 'jig pa ni /
bcu pa nas brgyad khri pa'i bar 'phel ba ni /
bar bskal gcig yin pa'i phyir /
gnyis pa ni /
bar gyi zhes te /
go bar zad do| |gsum pa ni /
de dag gi zhes te /
bar gyi bskal pa brgyad nu la bskal pa chen po zhes bya la /
de re rer byas pa'i bskal pa brgyad tshogs bsags pas rang rgyal bse ru lta bu thob la /
bskal pa grangs med gsum gyi /
sum cu rtsa gsum gyis yang dag par rdzogs pa'i sangs rgyas thob par byed do / /
gnyis pa la /
bskal pa bgrang ba'i tshul des lha'i tshe tshad bstan pa dang /
sems can 'chi 'pho'i rgyur bstan pa'o / /
dang po ni /
bskal pa zhes te /
bskal pa bgrang ba'i tshul des /
gzugs gzugs med na spyod pa'i lha'i tshe tshad kyang shes par bya ste /
bar bskal nyi su la bskal pa gcig tu btags pa tshangs pa 'jig rten du skyes pa'i tshe tshad dang /
bar bskal bzhi bcu dang /
drug cu la bskal pa byas pa tshangs pa mdun na 'don dan /
tshangs pa chen po dang /
'od chung nas bzung ste /
bskal pa chen po'i sgo nas tshe tshad brtsib sogs shes par bya ba'i phyir /
gnyis pa la mdor bstan ni /
sems can zhes te /
der gnas pa'i sems can rnams tshe'i tshad bshad pa /
mthar phyin pa'i bar du gnas pa'i nges pa med de /
tshe zad ba sogs kyi dbang gis dus ma yin par yang 'chi 'pho ba'i phyir /
bshad pa ni /
tshe zad pa zhes te /
gnas de nas 'chi 'pho ba'i rgyu gsum yod de /
sngon gyi las kyis 'phangs pa'i nus pa rdzogs nas 'chi ba dus la bab nas 'chi ba dang snyom 'jug la ro myang gi sred pa byas pas bsod nams zad nas dus ma yin par 'chi ba dang /
gnas der skyes nas myang gyur dang lan grangs gzhan la myong gyur gyi las kyi nus pa gtugs nas 'chi 'pho ba yod pa'i phyir /
gnyis pa sdug bsngal gyi mtshan nyid la dri ba ni /
sdug bsngal gyi zhes so / /
lan la dngos dang /
lung dang 'gal ba spang ba'o / /
dang po ni /
sdug bsngal zhes te /
sdug bsngal gsum dang brgyad chos can /
sdug bsngal yin te /
rang rgyu las nyon gyi gzhan dbang du gyur pa'i phyir| gnyis pa la dri ba ni /
ci'i phyir ces te /
mdo las mi rtag pa sdug bsngal gyi mtshan nyid du gsungs pa dang 'gal lo zhes pa'o / /
lan la gnyis /
mi rtog pa shes nas sdug bsngal gsum shes pa la dgos pa mi 'gal ba dang /
@# / /
mi rtag pa rjes su 'brel ba la sdug bsngal brgyad mngon pa la dgongs pa mi 'gal ba'o / /
dang po la /
dngos dang /
shes byed drang ba'o / /
dang po ni /
mi rtag pa nyid ni zhes te /
mi rtag pa sdug bsngal gyi mtshan nyid du gsungs pa ma yin gyi /
mi rtag pa la brten nas sdug bsngal du go bar nus pa'i mtshon byed la dgongs nas gsungs zhes pa'i don to / /
mi rtag pa rtogs pa la brten nas zag bcas bsdug bsngal du rtogs par nus te /
mi rtag pa ni /
skye 'jig gnyis kyi char gtogs pa yin la /
tshor ba sdug bsngal gnas dang bcas pa skyes pa na /
bsdug bsngal gyis sdug bsngal shes la /
tshor ba bde ba gnas dang bcas pa 'jig pa na 'gyur ba'i sdug bsngal shes shing /
de gnyis ka'i char gtogs kyi mi rtag pa shes pa la brten nas /
las nyon gyi gzhan dbang du gyur pa'i 'du byed kyi sdug bsngal shes pa'i phyir /
gnyis pa ni /
de la zhes te /
mi rtag pa la brten nas sdug bsngal go bar byed de /
don de la dgongs nas /
bcom ldan 'das kyis nges zhes gsungs pa'i phyir /
gnyis pa ni /
yang zhes te /
mi rtag pa la brten nas sdug bsngal go bar nus te /
skye 'jig dang rjes su 'brel ba'i zag bcas kyi 'du byed rnams la /
sdug bsngal brgyad blo yul du mngon zhing / /
de la dgongs nas gang mi rtag pa sdug bsngal zhes gsungs pa'i phyir /
gsum pa stong pa'i mtshan nyid la dri ba ni /
stong pa'i zhes so / /
lan la gang zag gi bdag med bshad pa dang /
chos kyi bdag med bshad pa'o / /
dang po la gnyis /
dngos dang shes byed dgod pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
gang la zhes te /
gang zag gi bdag gis stong pa rtag chad dang bral ba'i tshul gyis shes par bya ste /
phung khams skye mched la phung po'i tshogs rgyun gang la yang btags pa ma yin pa'i gang zag gis stong pa ni /
gang zhig mngon sum du rtogs na nyon sgrib spong nus pa'i gang zag gi bdag med yin la /
gang zag gi bdag gis dben pa'i chos gsum yod par tshad ma'i stobs kyis khong du chud ba ni /
gang zag gi bdag med la ltos pa'i rtag chad dang bral ba phyin ci ma log pa rtogs pa yin pa'i phyir /
gnyis pa la /
dgag gzhi gang la dgag bya'i chos gang med pa ni /
gang na zhes te /
chos gsum chos can /
gang zag gi bdag gis stong ste /
gang zag rtag brtan sogs kyis stong pa'i phyir /
lhag ma gang yod pa ni /
de la zhes te /
gang zag gi bdag med pa rtogs pa la chos gnyis khong du chud par bya ste /
chos gsum la gang zag gi bdag med pa dang /
bdag med yod par rtogs par bya ba'i phyir /
gnyis pa ni /
'di la zhes so / /
bdag med chos gnyis dang ldan par khong du chud par bya ste /
don de la dgongs nas bcom ldan 'das kyis yod pa yang zhes gsungs pa'i phyir /
gnyis pa la /
dbye ba dang /
ngo bo ngos bzung ba'o / /
dang po ni /
yang zhes te /
chos kyi bdag gis stong pa'i stong pa chos can /
gsum yod de /
ngo bo nyid kyis stong pa sogs gsum yod pa'i phyir /
gnyis pa ni /
dang po ni zhes te /
gzung 'dzin rdzas tha dad du btags pa'i kun btags @# / /
chos can /
ngo bo nyid kyis sa zhes bya ste /
gzung 'dzin rdzas tha dad du med bzhin du btags pa'i btags chos yin pa'i phyir /
zag bcas kyi phung po chos can /
de bzhin du yod pa ma yin pa'i stong pa nyid yin te /
gzung 'dzin rdzas tha dad du snang yang /
snang ba ltar ma grub pa'i zag bcas kyi dngos po yin pa'i phyir /
gzung 'dzin rdzas tha dad kyis stong pa chos can /
ngo bo nyid kyis stong pa zhes bya ste /
rang bzhin gyis stong pa nyid yin pa gang zhig /
mngon sum gyis rtogs nas goms pa la brten nas shes sgrib zad par spong nus pa'i 'phags pa'i mnyam gzhag gi dmigs pa mthar thug yin pa'i phyir /
'dir stong nyid rim pa gnyis bshad pa ni /
snga ma gang zag gi bdag gis stong pa yin te /
de yang phung po'i tshogs pa dang rgyun gang yang btags a ma yin pa'i gang zag gis stong pa la /
gang zag gi bdag med du shes par bya ba yin gyi /
gang zag don byed nus pas stong par 'dzin pa /
sku 'debs yin la /
gang zag rang gi mtshan nyid kyis grub pas stong pa ni mgon po klu sgrub kyi bzhed pa yin gyi /
skabs 'dir khas blangs par bya ba ma yin la /
slob dpon 'phags pa thogs med kyi mthar thug de dang mthun par bzhad pa ni /
theg pa chen po rgyud bla ma'i bstan bcos kyi 'grel par gsal lo / /
chos kyi bdag med kyang /
gzung 'dzin rdzas tha dad kyis stong pa la bya'i / /
don dam bden pa rtag dngos su yod pa sogs ni /
chos 'di las phyi rol tu gyur pa'i lugs yin pas mkhas pas rgyang ring du dor bar bya'o / /
bzhi pa bdag med kyi mtshan nyid la dri ba ni /
bdag med pa'i zhes so / /
lan la /
dngos dang /
shes byed dgod pa dang /
de la lung gzhan dang 'gal ba spang ba'o / /
dang po ni /
'di ltar zhes te /
chos gums chos can /
bdag med pa yin te /
gzhan sde btags pa'i rtag gcig rang dbang can gyi bdag don gzhan gyis stong zhing /
rang nyid rang dbang can gyi bdag gi ngo bor yang ma grub pa'i chos yin pa'i phyir /
gnyis pa ni /
'di la zhes te /
go bar zad do / /
gsum pa la /
brgal ba dang /
chos rnams rang gi ngo bo bdag tu ma grub pa tsam bdag med pa'i mtshan nyid yin na /
mdo las bdag med chul gsum gsungs pa dang 'gal lo zhes rgol ba ni /
bcom ldan 'das zhes so / /
lan ni /
phyi'i zhes te /
rang gi ngo bo bdag tu ma grub pa tsam bdag med du bshad pa dang /
bdag med pa'i tshul gsum gsungs pa mi 'gal bar thal /
gzhi tha dad la ltos nas /
phyi'i dngos po rang dbang can gyi gang zag gi dbang bsgyur byar med pas /
de'i bdag gi ba ma yin pa dang /
nang la rnam shes kyi phung po gang zag gi bdag gi ngo bo ma yin pa dang /
nang gis bsdus pa'i phung po gzhan bzhi bdag gi bam yin pas /
phyi la bdag gi ba dang /
nang la bdag dang bdag gi ba gnyis dgag pa tsam du zad pa'i phyir /
gnyis pa la zhar la byung ba la gnyis /
mi rtag pa'i mtshan nyid kyi zhar byung dang /
mtshan nyid la 'phros pa'i don bshad pa'o / /
dang po la gnyis /
sems skad cig mar grub pa la ltos te /
skad cig mar sgrub pa dang /
de lam ltos par skad cig mar sgrub pa'o / /
dang po la dri ba ni /
skad @# / /
cig gis zhes so / /
lan ni /
ji ltar zhes te /
gzugs ni skad cig ma yin te /
sems sems byung skad cig gis skye 'gag byed par myong bas grub pa ltar tshor ba bde sdug skye ba'i rten du byas pa'i sgo nas sems kyis zin pa'i phyir /
rang la gnas pa'i sems dang /
skye 'gag gnas dang gcig pa'i phyir dang /
sems 'gyur ba'i dbang gis 'gyur ba'i phyir dang /
dbang po rten bcas kyi lus sems skad cig ma'i gnas yin pa'i phyir dang /
sngon gyi sems skad cig ma'i dbang gis byung ba'i phyir dang /
mthu khyad par can thos pa'i sems kyis gzhan dang gzhan du bsgyur ba'i sgo nas dbang bsgyur ba'i phyir /
gnyis pa ni /
yang zhes te /
gzugs chos can /
skad cig ma yin te /
dang po skyes pa mthar rgyun ma chad pa dmigs pa'i phyir dang /
skyes nas kyang phyis 'byung gi 'jig rgyu la mi ltos par rang gi dang gis 'jig pa'i phyir /
gnyis pa la /
'byung ba 'byung 'gyur gi don gtan la dbab pa dang /
rdul phra rab rnam gzhag tsam du bstan pa'o / /
dang po la brgal pa ni /
gzugs zhes so / /
lan la /
lung gi don bshad pa dang /
gnas tshod rgyas par bshad pa'o / /
dang po ni /
srid pa la zhes te /
pha rol po'i bsam pa ni /
rdzas kyi dbang du bas na /
so so'i mtshan nyid med par /
thams cad mtshan nyid thams cad du thal bar 'gyur ba dang /
dbang po thams cad kyis 'dzin par thal snyam pa'o / /
gong bu'i dbang du byas na /
'dus pa thams cad la 'byung bzhi dmigs par thal na /
'od sogs la sra ba ma dmigs pa'i phyir dang /
rigs kyi dbang du byas na /
gzugs thams cad 'byung bzhi las ma skyes par 'gyur te /
'dus pa kha cig la 'byung ba bzhi g.yod par khas ma blangs pa'i phyir snyam pa'o / /
gzugs gang yin 'byung bzhi 'dus pa dang /
'byung bzhi rgyur byas par bshad pa la 'gal ba med par thal /
srid pa ste rigs la dgongs nas gsungs pa'i phyir dang /
rgyur byas pa'i don to / /
'byung ba'i phyogs gcig la nges par brten dgos pa'i don yin pa'i phyir /
gnyis pa ni /
'dus pa zhes te /
ji skad bshad pa'i mdo dang 'gal ba med par thal /
'dus pa gang la 'byung ba gang dmigs pa de /
de na yod la /
sa rdog skam po dang /
de nyid gsher ba dang /
de nyid dro ba dang /
gsher zhing rdo la 'dril zhing 'gro ba'i tshe lta bu rim pa bzhin du 'byung ba gcig las gyur pa sogs yod pa'i phyir /
'bru gzugs la yang 'od lta bu gcig dang ldan pa dang /
gnyis dang ldan pa dang /
sgra dang dri dang bcas pa'i rlung lta bu dang /
du ba lta bu 'dus pa gang 'bras gzugs gcig la sogs pa ci rigs su ldan pa yod pa'i phyir dag 'bras gzugs bzhi dang ldan pa gang dmigs pa de na yod do zhes bzhag par bya ba yin pa'i phyir /
gnyis pa la dngos kyi don ni /
rdul phra rab ces te /
rdul phra rab rnams bzhag tsam du zad kyi /
cha thams cad kyi stong pa'i rdul phra rab med par thal /
gzugs can gang yin cha dang bcas pas khyab pa'i phyir /
rdul phra rab bzhag pa'i tshul dgos pa dang bcas pa ni /
blos zhes te /
rdul phra rab rnam par bzhag pa dgos pa yod de /
gzugs can shes rab kyi cha dang @# / /
cha phye ba'i cha shas la rdul phra rab tu bzhag la /
de ltar phye ba la brten nas bye brag pa ltar gzugs la cha med kyi ril por 'du shes pa dang /
gzugs la rang dbang ba'i rdzas su grub pa med par rtogs pa'i ched yin pa'i phyir /
gsum pa dbye ba gzhan bshad pa la gnyis /
dbye ba dngos dang /
so so'i mtshan nyid do / /
dang po ni /
yang zhes te /
yang sdug bsngal la gang zag gi rgyud kyi rim pa la ltos nas du mar yod de /
sdug bsngal shin tu rgyas la ma bsrabs pa nas /
sdug bsngal ma yin pa la sdug bsngal du snang zhing bsrabs pa chen pos nye bar gnas pa'i bar rnams yod pa'i phyir /
gnyis pa la sdug bsngal dngos dang /
sdug bsngal ltar snang ba bshad pa'o / /
dang po la so skye'i dbang du byas pa dang /
'phags pa'i dbang du byas pa'o / /
dang po ni /
sdug bsngal zhes te /
so skye ba'i dbang du byas pa'i gang zag gis sdug bsngal phra rags kyi rim pa lnga yod de /
dge rtsa cung zad kyang ma bsags pa'i so so skye bo lta bu sdug bsngal shin tu rgyas la /
gnyen po cung zad kyang med pas ma bsrabs pa dang /
'dod pa'i so skye thar pa cha mthun gyi dge rtsa tsam bskyed pa thab pa thob pa'i rgyu dang ldan pas bsrabs pa dang /
'dod pa'i so skye 'dod pa las chags bral gyi gnyen po bsam gtan dang po tsam thob pa de nyid sdug bsngal gyi sdug bsngal mngon gyur dang bral ba dang /
sa bon ma spangs pas bsrabs pa yang yin /
ma bsrabs pa yang yin pa dang /
thar pa cha mthun gyi dge rtsa dang bral ba'i gzugs khams kyi so skye khams gong 'og gi sdug bsngal la ltos te bar ma yin la /
thar pa cha mthun gyi dge rtsa dang mi ldan pas /
bar ma ma bsrabs pa dang /
thar pa cha mthun gyi dge rtsa spangs pa'i gzugs med kyi so skye khams 'og ma gnyis la ltos te /
bsrabs pa dang /
thar pa la ltos te ma bsrabs pa /
bsrabs la ma bsrabs pa rnams yod pa'i phyir /
'phags pa'i dbang du byas pa gnyis yod de /
'phags pa slob pa'i dbang du byas pa ngan song drod gsher dang sgong skyes las 'das pas bsrabs pa dang /
skye ba bdun la sogs pa nas thar pa thob nges su byas pas ches bsrabs la bsrabs pa dang /
'jig lta zad par spangs shing tshe de nyid la phung po lhag med du 'da' ba shin tu ches bsrabs la bsrabs pa mi slob pa'i dbang du byas pa dang gnyis yod pa'i phyir /
gnyis pa ni /
sdug bsngal ma yin zhes te /
dbang thob pa'i byang chub sems dpa' snying rje dang smon lam gyi dbang gis bsams bzhin du skye ba blangs pa'i mi'i phung po de ni /
sdug bsngal ma yin pa /
sdug bsngal du snang zhing bsrabs pa chen pos nye bar gnas pa yin te /
zag bcas kyi las nyon gyis gzhan dbang du ma gyur pa dang /
gzhan snang du sdug bsngal ltar snang zhing /
sems can mtha' yas pa'i sdug bsngal sel bar byed pa'i thabs yin pa'i phyir /
bzhi pa sdug bsngal mngon par 'grub pa'i rim pa la gsum /
'chi sems dang /
'chi ba'i tshe'i lus kyi bye brag bshad pa dang /
shi ba'i 'og tu bar do'i srid pa ji ltar 'grub pa dang /
yang srid phyi ma ji ltar len pa'i tshul lo / /
dang po la gnyis /
'chi sems @# / /
dang lus kyi khyad par ro / /
dang po ni /
'chi ba ni zhes te /
'chi sems gsum yod de /
rang gi dge rtsa'i stobs bskyed pa'am /
gzhan gyis gsal btab pa yang rung /
'chi sems tha ma lung ma bstan gyi snga srol sems gsal ba'i tshe /
sangs rgyas la dmigs pa'i dad pa sogs dge sems kyis 'chi ba dang /
sems gsal ba'i tshe khong khro sogs mi dge ba'i sems kyis 'chi ba dang /
rkyen de gnyis ka ma ched pa lung ma bstan gyi sems kyis 'chi ba yod pa'i phyir /
gnyis pa ni /
dge ba zhes te /
dge ba byed pa'i gang zag gi lus ni 'chi ba'i tshe /
thog mar lus snang grang bar 'gyur zhing /
de rjes stod kyi drod bsdus nas snying kha nas rnam shes kyis lus 'der la /
mi dge ba byed pa rnams kyis de log ste lus 'dor ba'i phyir /
gnyis pa la /
ji ltar 'grub pa'i rim pa dang /
skye ba len pa la bar ma srid sngon du 'gro dgos mi dgos kyi khyad par dang /
rnam grangs dang tshe tshad bshad pa'o / /
dang po ni /
de la zhes te /
'chi srid kyi de ma thag tu bar do grub pa la bar do'i sems can de'i lus dang mthong snang gi khyad par mi 'dra ba du mar 'gyur te /
mi dge ba byed pa'i bar srid kyi lus sdong du me'i tshig pa lta bu dang /
sems kyi snang ba 'char ba nag po sogs snang ba'i phyir /
bde 'gror skye ba'i bar srid la snam bu dkar po sogs lta bu'i snang ba 'byung ba'i phyir /
mdo las lha'i bar do kha dog dkar po dang /
mi'i ser po dang /
dmyal ba'i nag po dang /
dud 'gro dang yi dwags kyi sngon por bshad pa lus dang mthong snang ma phye bar bshad pa'o / /
gnyis pa ni /
bar ma zhes te /
khams bar ma gnyis su skye ba la bar srid yod kyi /
gzugs med na 'og ma gnyis su 'pho ba ma gtogs /
gzugs med du skye ba na bar srid med de /
gang du 'chi 'pho ba der /
gzugs med kyi ming bzhi'i phung po grub pa tsam yin gyi /
gos gzhan du bgrod mi dgos pa'i phyir /
gsum pa ni /
de ni zhes te /
de la brtan nas yid skye gnas su 'gro bas yid las byung ba dang /
di'i phyir 'gro ba dang dris brtas par byed pas dri za zhes kyang bya'o / /
bzhi pa ni /
de ltar zhes te /
go bar zad do / /
mdzod las /
mi'i bar srid shar nas mi kho nar skye zhing /
bar srid gzhan du mi ldog par bshad la /
'dir ni /
mi'i bar srid grub pa'i rjes la las kyi nus pa 'gyur nas dmyal ba'i bar srid lta bu 'grub par bshad do / /
gsum pa ni /
nyid mtshams sbyor tshul sogs dang /
dbang po 'grub tshul gnyis kyis shes par bya'o / /
dang po ni /
srang mnga'i zhes te /
rgyu du mas skye srid du nyid mtshams sbyor te /
bar srid 'gags pa dang skye srid du skye bar srang mda'i mtho dman gyi tshul du 'chi 'pho zhing nyid mtshams sbyor la /
skye gnas la sred pas nyid mtshams sbyor ba'i rkyen dang /
khong khros par srid 'gag pa'i rkyen byas nas bar srid 'gag cing /
skye srid du nyid mtshams sbyar bas rnam smin gyi phung po 'grub pa'i phyir /
gnyis pa ni /
de'i 'og tu zhes to /
bar do'i srid pa 'gag kha ma de'i 'og tu rnam smin gyi dbang po 'grub pa'i tshul du mar 'gyur te /
sgo nga @# / /
las skye ba sogs bzhir 'gyur ba'i phyir /
rten 'brel gyi mdo las bshad pa bzhin te /
mngal skyes kyi dbang du byas nas /
thog ma nyid du nur nur 'gyur /
nur nur po las mer mer 'gyur /
zhes sogs gsungs la /
'di yang zhag bdun phrag sum cu rtsa brgyad kyis mngal du yan lag dang nyid lag sogs rdzogs par 'gyur la /
da nas zhag bzhi lon pa na /
rtsa par dga' bo mngal 'jug las bshad pa ltar shes par bya'o / /
! gnyis pa kun 'byung gi bden pa bshad pa la dri ba ni /
kun 'byung zhes te /
lan la gnyis /
rang gi mtshan nyid dang /
spyi'i mtshan nyid do / /
dang po la mdor bstan pa dang rgyas par bshad pa'o / /
dang po la /
dngos dang /
mdo dang 'gal ba spang ba'o / /
dang po ni /
nyon mongs ba dang zhes te /
kun 'byung bden pa'i mtshan nyid ni /
rang 'bras sdug bsngal skye byed do / /
dbye ba gnyis su yod de /
lhan cig byed rkyen gtso bo'i dbang du byas nas /
nyon mongs pa dang nyer len gtso bo'i dbang du byas nas nyon mongs pa'i dbang gis byung ba'i las gnyis su yod pa'i phyir /
de nyid kyis sdug bsngal rdzogs par bskyed pa'i phyir dang /
zag pa med pa'i las kyis sdug bsngal mi skyed par shes pa'i ched du nyon mongs kyi dbang gis 'byung las gyi zhes smos so / /
gnyis pa la /
mdo las sred pa kun 'byung gi gtso bor bstan pas 'di dang mi 'gal ba dang /
gtso bor sgrub pa'o / /
dang po ni /
las nyon mtha' dag sdug bsngal gyi rgyu yin no /
mdo las sred pa kho na kun 'byung du bshad pa dang 'gal lo zhe na /
mi 'gal ba ni /
gtso bor zhes te /
mdo las sred pa 'ba' zhig kun 'byung du bstan pa dang /
'dir las nyon gnyis ka kun 'byung du bstan pa mi 'gal bar thal /
mdo las bstan pa ni /
sred pa kun 'byung gi gtso bo yin pa'i dbang du byas la /
'dir bshad pa ni /
kun 'byung mtha' dag bsdus pa'i dbang du byas pa'i phyir /
sred pa ni /
'dod pa'i sred pa dang /
srid pa'i sred pa dang /
'jig pa'i sred pa'o / /
srid pa yang zhes pa'i tshig bzhi rim pa bzhin du lus thob pa dang ma thob pa dang /
yul thob pa dang ma thob pa la chags pa'i sred pa dang bzhi sbyar ro| |gnyis pa la /
bstan pa ni /
gtso bo'i zhes te /
sred pa'i gtso bo'i don can yin te /
dngos po thams cad nas /
rnam pa'i bar /
thams cad du 'gro zhing khyab pas gtso bor gyur pa'i phyir /
bshad pa ni /
thams cad du zhes te /
dris lan gnyis kyis shes par bya'o / /
sred pa dngos po thams cad du 'gro ba yin te /
lus dang yul thob pa dang ma thob pa thams cad la sred pa'i phyir /
gnas skabs thams cad du 'gro ste /
sdug bsngal gsum las bral ba dang /
mi phrad pa sogs kyi sgo nas sred pa'i phyir dus thams cad du 'gro ba yin te /
dus gsum ga'i tshor ba sogs kyi rjes su 'gro ba'i phyir /
khams thams cad du 'gro ste /
khams gsum ga la khyab pa'i phyir /
tshol ba thams cad du 'gro ste /
'dod pa dang /
sred pa dang log pas tshangs par spyod pa tshol zhing sred pa'i phyir /
rnam pa thams cad du 'gro ste /
'byung ba dang 'jig pa'i sred pa rtag pa dang chad pa'i rnam pa dang ldan pa'i phyir /
gnyis pa rgyas par bshad pa la gnyis /
nyon mongs pa kun 'byung dang /
las kyi kun 'byung @# / /
bshad pa'o / /
dang po la bcur dbye ba'i sgo nas mdor bstan pa dang /
so so'i don rgyas par bshad pa'o / /
dang po ni /
nyon mongs pa zhes te /
nyon mongs pa chos bcu'i sgo nas bshad par bya ste /
grangs sogs dgu dang /
spong byed gnyen po'i sgo nas shes par bya ba'i phyir /
gnyis pa la gnyis /
nyon mongs pa'i mtshan nyid ji ltar gnas pa dang /
de gnyen pos ji ltar spong ba'i tshul lo / /
dang po la gsum /
mtshan gzhi'i dbye grangs dang /
mtshan nyid dang /
skyed tshul sogs bshad par bya'o / /
dang po ni /
grangs zhes bstan bshad kyis shes par bya ste /
nyon mongs pa drug cur yod de /
lta ba la lngar ma phye ba dang /
phye ba'i bye brag gis de ltar 'gyur ba'i phyir /
gnyis pa ni /
mtshan nyid ces te /
sems kyi rgyud rab tu ma zhi bar byed pas rab tu phye ba'o / /
rgyud zhi ba ni 'gog bden yin la /
de byed pa ni lam bden dang /
sems rgyud rab tu ma zhi ba ni sdug bsngal bden pa yin la /
de byed pa'i gtso bo ni nyon mongs so / /
gsum pa la bdun yod pa'i dang po rgyu'i khyad par ni /
'byung ba zhes te /
nyon mongs rgyu med rkyen med du 'byung ba ma yin te /
bag la nyal gyis bsdus pa'i rgyu'i rkyen dang /
yul sdug pa dang mi sdug pa sogs su snang ba'i dmigs pa dang /
gtsang bde rtag bdag tu 'dzin pa'i tshul gzhan ma yin pa'i yid byed las byung ba'i phyir /
gnyis pa dmigs pa ni /
dmigs pa zhes te /
nyon mongs kyi dmigs pa mtha' gcig tu nges pa ma yin te /
nyon mongs kun rang las gzhan pa'i nyon mongs thams cad kyi dmigs pa yin pa'i phyir dang /
gang la dmigs nas nyon mongs 'byung ba'i gzhi yang de'i dmigs pa yin pa'i phyir /
ma rig pa sogs gsum ma gtogs 'dod pa'i nyon mongs kyis sa gong ma la mi dmigs te /
sa 'og mas bsdus pa'i gong ma dmigs yul du byas pa'i don gnyer gyi rnam pa can ni /
dge bar 'gyur gyi 'dod chags su mi 'gyur ba'i phyir dang /
des gnod pa mi byed pa'i phyir sa gong ma la dmigs nas khong khro mi skye la /
sa gzhan gyi 'du byed la ngar 'dzin pa med pas nga rgyal gyis kyang dmigs pa ma yin no / /
ma rig pa dang lta ba gsum dang the tshom gsum gyis sa gong ma la dmigs kyang /
rang mal dmigs pa bzhin du mngon sum du dmigs pa ma yin te /
des kun tu brtags pa la dmigs pa tsam la bzhag pa'i phyir /
gong sa'i nyon mongs pas 'og ma la sred ldan gyi sgo nas dmigs pa ma yin te /
de la 'dod chags dang bral ba'i phyir /
'gog lam la log par zhugs pa'i nyon mongs pas /
de dag la mngon sum du dmigs pa ma yin te /
de dang 'dra ba'i rtog pas btags pa tsam la dmigs pa la de la dmigs zhes brjod pa'i phyir /
nyon mongs la ji ltar zhen pa ltar gyi zhen yul gyi gzhi med pa dang /
yod pa la dmigs pa gnyis yod de /
'jig lta dang /
nga rgyal mtshungs ldan dang bcas pa gzhi med la dmigs pa dang /
de las gzhan pa gzhi bcas la dmigs pa'i phyir /
gsum pa mtshungs ldan ni /
mtshungs par ldan pa zhes te /
'dod chags ni nyon mongs lhag ma dang mtshungs par ldan gyi /
khong khro dang the tshom dang mtshungs par ldan pa ma yin te /
'dzin stangs 'gal ba @# / /
gnyis blo gcig gis 'khor du dus gcig la mi 'byung ba'i phyir /
thams cad du gyur nas blo gnas pa med na /
de la chags par mi rigs pa'i phyir /
de bzhin du khong khro yang nyon mongs de dag dang nga rgyal dang lta ba dang mtshungs par ldan pa ma yin te /
gang la zhe 'gres pa des sems khengs par mi 'gyur zhing /
de la lta ba'i sgo nas rtogs par mi byed pa'i phyir /
nga rgyal khong khro ba dang the tshom dang mtshungs par ldan pa ma yin te /
gang la yid gnyis su gyur pa des sems khengs par mi 'gyur ba'i phyir /
ma rig pa la gnyis su yod de /
nyon mongs thams cad dang mtshungs par ldan pa dang ma 'dres pa'i ma rig pa yod pa'i phyir /
ma 'dres pa'i ma rig pa gnyis su yod de /
bden pa'i gnas lugs la rmongs pa'i ma rig pa ye shes kyi 'khor du 'byung ba ni /
nyon mongs gzhan dang mtshungs ldan ma 'dres pa yin la /
nyon yid kyi 'khor du byung ba ni rten nas rdzas ma 'dres pa yin no / /
gzhan rnams go bar zad la /
khro ba sogs zhe sdang gi char gtogs rnams /
ser sna sogs 'dod chags kyi char gtogs dang mtshungs par ldan pa ma yin te /
khro chags gzhin du 'dzin stangs mi mthun pa'i phyir /
'dzin stangs mthun pa rnams phan tshun mtshungs par ldan no / /
ngo tsha med pa dang khrel med ba mi dge ba thams cad dang mtshungs par ldan te /
rang gzhan la dmigs nas nyes spyod la 'joms pa med pa mi 'dzin na /
mi dge ba mi byed pa'i phyir /
rmugs pa sogs nyon mongs thams cad dang mtshungs par ldan te /
sems mi gsal ba dang /
phyi rol tu khro ba dang /
rnyog par byed pa dang /
dge ba la mi spro ba dang /
zag bcas kyi chos la sems mi bsrung ba med na /
nyon mongs su mi rung ba'i phyir /
bzhi pa rnam grangs la gnyis /
dbye ba dang /
so so'i mtshan nyid bshad pa'o / /
dang po ni /
rnam grangs zhes te /
nyon mongs kyi rnam grangs du ma yod de /
rtsa ba dang nye ba'i nyon mongs phal che ba'i rnam grangs dang /
dug gsum gtso bor byas pa'i rnam grangs sogs yod pa'i phyir /
gnyis pa la gnyis /
rtsa ba dang nye ba'i nyon mongs phal che ba'i rnam grangs dang /
dug gsum gtso bor byas pa'i rnam grangs so / /
dang po la gnyis /
rang gzhan gyi nyes dmigs dang /
gnyen po bskyed pa'i gnas skabs kyi nyes dmigs so / /
dang po la bzhi /
sdug bsngal bskyed pa'i rgyu byed pa'i nyes pa dang /
sdug bsngal dang mi 'bral ba'i rgyu dang /
rgyu de nyid rtogs par dka' zhing spang dka' ba'i nyes pa dang /
sems phyin ci log tu byed pa'i nyes pa'o / /
dang po la grangs kyi sgo nas mdor bstan pa dang /
so so'i mtshan nyid rgyas par bshad pa'o / /
dang po ni /
kun tu sbyor zhes te /
'bras bu sdug bsngal la sbyor bar byed pas kun sbyor te /
de la dgu yod de / /
rjes su chags pa'i kun sbyor nas /
ser sna'i kun tu sbyor ba'i bar rnams yod pa'i phyir /
gnyis pa la dgu yod pa'i dang po rjes chags kyi kun sbyor ni rjes su zhes te /
rjes su chags pa'i kun tu sbyor ba ni / /
gang gi sbyor ba dang /
ji ltar sbyor ba dang /
gang du sbyor ba gsum gyis shes par bya ste /
khams gsum pa'i 'dod chags dang ldan pas khams gsum la yid mi 'byung @# / /
zhing de'i dbang gis mi dge ba spyod cing dge ba mi sbyod pa yang srid phyi ma la sdug bsngal 'grub cing sdug bsngal dang sbyor ba'i phyir /
gnyis pa khong khro'i kun sbyor ni /
khong khro bas zhes te /
khong khro ba'i kun tu sbyor ba yang chos gsum gyis shes par bya ste /
khong khro dang ldan pas sems can sogs gsum la mnar sems par byed cing /
de'i dbang gis sems can la gnod par byed 'dod kyi bsam pa mi 'dor bas mi dge ba byed cing /
dge ba mi byed pas yang srid phyi ma la sdug bsngal dang sbyor ba'i phyir /
gsum pa pa rgyal gyi kun sbyor la /
dbye ba dang /
so so'i mtshan nyid do / /
dang po ni /
nga rgyal gyi zhes te /
nga rgyal gyi kun sbyor bdun po rnams so / /
gnyis pa la dang po nga rgyal ni /
nga rgyal zhes te /
rigs dang shes rgya sogs chung ngu bas bdag che ba'am rang dang mtshungs pa dang mtshungs so snyam du sems khengs pa de chos can /
nga rgyas zhes bya ste /
ji ltar yod pa ltar 'jal ba yin yang /
sems khengs ba'i rnam pa can gyis rab tu phye ba'i rig pa yin pa'i phyir /
des mtshan nas lhag ma rnams pa shes par bya'o / /
kun tu sbyor tshul ni /
nga rgyal gyi zhes te /
nga rgyal gyi kun sbyor chos gsum gyis shes par bya ste /
de dang ldan na /
bdag dang bdag gir 'dzin pa'i nye dmigs mi shes /
de ma shes pas mi dge ba byed cing /
dge ba mi byed pas phyi ma la sdug bsngal dang sbyor ba'i phyir /
bzhi pa ma rig pa'i kun sbyor ni /
ma rig pa'i zhes te /
ma rig pa'i kun sbyor yang chos gsum gyis shes par bya ste /
khams gsum pa'i rmongs pa ma rig pa dang ldan pas sdug kun gyi chos la lhag par chags pa 'dren par byed /
de'i dbang gis mi dge ba byed cing dge ba mi byed pas /
yang srid phyi ma la sdug bsngal dang sbyor bas rab tu phye ba'i phyir /
lnga pa lta ba'i kun sbyor ni /
lta ba'i zhes te /
lta ba'i kun sbyor chos can /
gsum yod do / /
'jig lta dang mthar lta dang log lta gsum yod pa'i phyir /
lta ba'i kun sbyor chos gsum gyis shes par bya ste /
de dang ldan na 'jig lta'i dbang gis bdag grol /
grol bar 'gyur ro snyam du bzung nas grol ba'i bdag sogs thob pa'i chad du log pas nges 'byung gi thabs tshol /
mthar ltas rtag chad la mngon par zhen par byed /
log ltas sangs rgyas pa la thar pa med /
bdag sgom pa tha pa yin snyam du khog bas nges par 'byung ba'i thabs la zhen pas yang srid phyi ma la sdug bsngal dang sbyor ba'i phyir /
drug pa mchog 'dzin gyi kun tu sbyor ba ni /
mchog tu 'dzin pa'i zhes te /
lta ngan dang tshul khrims dang brtul zhugs la mchog tu 'dzin pa'i kun sbyor chos gsum gyis shes par bya ste /
de dang ldan pas thar lam phyin ci log la mngon par zhen te /
mi dge ba byed cing dge ba mi byed pas yang srid phyi ma la sdug bsngal dang sbyor ba'i phyir /
bdun pa the tshom gyi kun sbyor ni /
the tshom gyi kun sbyor chos gsum gyis shes par bya ste /
de dang ldan pas 'phags pa'i bden pa bzhi dang /
dkon mchog gsum la yod med dang yin min du the tshom za /
de'i dbang gis bden bzhi la 'dod len dang dkon mchog gsum la skyabs 'gro mi byed cing /
dge ba mi byed /
mi dge ba byed pas yang srid phyi ma la sdug bsngal dang sbyor ba'i phyir /
brgyad pa phrag dog gi @# / /
kun sbyor ni /
phrag dog gi zhes te /
rnyed bkur la chags pas gzhan gyi phun tshogs la sems khong nas 'khrugs ba'i phrag dog gi kun sbyor chos gsum kyis shes par bya ste /
de dang ldan pas rnyed bkur gces su 'dzin gyi /
chos gces su mi 'dzin la /
de'i dbang gis mi dge ba byed cing /
dge ba mi byed pas sdug bsngal yang srid phyi ma la sdug bsngal dang sbyor ba'i phyir /
dgu pa ser sna'i kun sbyor ni /
ser sna'i zhes te /
ser sna'i kun sbyor yang chos gsum gyis shes par bya ste /
ser sna'i kun sbyor dang ldan pas nor gsog pa gces su byed kyi /
yo byad nyung ba gces su mi byed la /
de'i dbang gis mi dge ba byed cing /
dge ba mi byed pas yang srid phyi ma la sdug bsngal 'grub par byed pas sdug bsngal dang sbyor ba'i phyir /
gnyis pa sdug bsngal dang mi 'bral ba'i rgyu bshad pa la gsum /
'ching byed kyi ngo bo dang /
'ching byed gsum du bzhag pa'i rgyu mtshan dang /
sgra don to / /
dang po ni /
'chi ba ni zhes te /
srid par 'ching byed gsum yod de /
dug gsum gyi dbang gis 'ching ba'i phyir /
gnyis pa ni /
'dod chags kyi zhes te /
sdug bsngal la 'ching bar byed pa gsum du nges te /
'dod chags kyi 'ching ba ni tshor ba bde bas bsdus pa'i 'gyur ba'i sdug bsngal la 'ching zhing /
'dod pa bzhin du mi thob byed /
zhe sdang gis sdug bsngal gyi sdug bsngal la 'ching /
gti mug gis 'dud byed kyi sdug bsngal gyi nyes dmigs mi shes pas 'ching bar byed cing /
'dod pa bzhin du byed pa mi thob pa'i phyir /
gsum pa ni /
yang zhes te /
dug gsum chos can /
'ching ba zhes bya ste /
khyod kyis bcings pa'i dbang gis thob bsam sgom gsum sogs dge ba la sbyor ba ni /
'dod pa bzhin du byed pa mi thob par byed pa'i phyir /
gsum pa rgyu de nyid rtogs pa dka' zhing spang dka' ba'i nyes pa la| bag la nyal gyi ngo bo dang /
bdun du bzhag pa'i rgyu mtshan no / /
dang po la gnyis /
dbye ba dang /
so so'i mtshan nyid do / /
dang po ni /
bag la nyal gyi zhes te /
bag la nyal bdun yod de /
'dod pa la 'dod chags kyi bag la nyal nas the tshom gyi bag la nyal rnams yod pa'i phyir /
gnyis pa ni /
'dod pa la zhes te /
bdun po de yang 'dod pa'i 'dod chags skye ba dang rjes su mthun pa'i gnas ngan len nas bzung ste /
nyon mongs kyi the tshom skye ba dang rjes su mthun pa'i gnas ngan len gyi bar ni /
de dag so so'i mtshan nyid du shes par bya'o / /
gnyis pa ni /
'dod pa zhes te /
bag la nyal bdun du 'gyur ba'i rgyu mtshan yod de /
gzugs sgra la sogs pa'i 'dod yon tshol ba ma spangs pas 'dod pa la 'dod chags kyi bag la nyal dang /
khong khro'i bag la nyal gnyis rgyas par 'gyur la /
srid pa tshol ba ma spangs pas srid pa'i bag la nyal rgyas par 'gyur /
lam log pas thar pa don du gnyer ba log pas tshangs sbyod tshol ba ma spangs pas bag la nya la bzhi rgyas par 'gyur bas tshol ba gsum du nges pas bag la nyal bdun du nges pa'i phyir /
tshor ba thams bag la nyal bzhi rgyas par byed de /
log pa'i lam gyis thar pa tsho ba la brten nas /
gnyen po chung ngu tsam gyis sems khengs par byed /
bden @# / /
pa bzhi la rmongs par byed /
thar pa dang thar pa'i thabs log pa la rtog par byed /
sangs rgyas kyi bstan pa la phyin ci log gi the tshom 'dren par byed pa'i phyir /
bzhi pa sems phyin ci log tu byed pa'i nyes pa la /
rtsa ba'i nyon mongs pas sems phyin ci log tu byed pa sbyar bzhag pa dang /
nye ba'i nyon mongs pa 'ba' zhig pas byed pa dang /
dug gsum bye brag tu nye ba'i nyon mongs pa'o / /
dang po ni /
nye ba'i zhes te /
rtsa ba'i nyon mongs chos can /
sems dmigs pa la phyin ci log tu byed de /
sems sgo du ma nas nye bar nyon mongs par byed pa'i phyir /
gnyis pa ni /
nye ba'i zhes te /
khor ba sogs chos can /
sems dmigs pa la phyin ci log tu byed de /
sems sgo du ma nas nyon mongs par mi byed kyang sgo re re nas nye bar nyon mongs par byed pa'i phyir /
gsum pa ni /
yang zhes te /
dug gsum chos can /
nye ba'i nyon mongs zhes gdags su rung ste /
khyod kyis sems nye bar nyon mongs par byed cing /
de'i dbang gis mthong lam gyis chags bral ba thob par mi 'gyur /
sgom lam gyi sgo nas grol ba thob par mi 'gyur ba'i phyir /
shes byed dgod pa ni /
bcom ldan zhes te /
go bar zad do / /
gnyis pa gnyen po skyed pa'i gnas skabs kyi nyes pa la lnga /
dge ba la sbyor ba dang 'gal ba'i nyes ba dang /
nyon mongs pa'i rgyun phyogs su 'khyer pa'i nyes pa dang /
rnam byad thob pa la bar du gcod pa'i nyes pa dang /
spang bya la 'jug pa'i nyes pa dang /
gnyen po la bar du gcod pa'i nyes pa'o / /
dang po ni /
kun nas dkris pa zhes te /
brgyad du dbye ba dang /
der nges pa'i rgyu mtshan dang /
sgra don dang gsum gyis shes par bya'o / /
kun dkris brgyad yod de /
rmugs pa nas khrel med kyi bar yod pa'i phyir /
kun dkris brgyud du des pa'i rgyu mtshan yod de /
zhi gnas kyi rgyu mtshan nam sems bying dran bying du dogs pa'i dus na rmugs gnyid kyis dmigs pa'i phyin ci log la bkri bar byed /
rab tu 'dzin pa'i rgyu mtshan rgod dam rgod du dogs pa'i gnyen por 'khor ba'i nyes dmigs sems pa sogs byed pa na /
rgod 'gyod gnyis kyis sems phyin ci log la bkri bar byed /
btang snyoms kyi rgyu mtshan bying rgod kyi sems mnyam pa med par lhun grub tu 'jug pa'i tshe /
phrag dog dang /
ser snas dmigs pa phyin ci log la bkri bar byed /
zhi lhag zung 'brel skye ba'i gzhi /
tshul khrims rnam par dag pa byed pa'i dus na /
ngo tsha med pa dang /
khrel med kyis bkri bar byed pas kun dkris brgyad du bzhag pa'i phyir /
gnyis pa ni /
chu bo zhes te /
dbye ba dang dgra don dang bzhir bzhag pa'i rgyu mtshan rnams kyis shes par bya'o / /
'dod pa'i chu bo zhes bya ste /
'khor ba'i rgyu mtshan phyogs su 'khyer bar byed pas cu bor bzhag pa'i phyir /
chu bo bzhir nges pa'i rgyu mtshan yod de /
'dod yon tshol ba rnams 'dod pa'i chu bos rgyun phyogs su 'khyer bar byed /
gzugs gzugs med kyi srid pa tshol ba la zhugs pa rnams srid pa'i chu bos rgyun phyogs su 'khyer par byed /
log pa'i thar pa dang thar pa'i thabs tshol ba la zhugs pa rnams /
lta ba gnas pa dang /
ma rigs gnas su 'brel ba'i tshul gyis 'khor ba'i rgyun @# / /
phyogs su 'khyer bar byed pas bzhir bzhag pa'i phyir /
gsum pa ni /
sbyor ba ni zhes te /
sbyor ba yang chos gsum gyis sgo nas shes par bya ste /
sbyor ba'i gzhi ngo bo dang /
spang bya dang bral ba'i bar du gcod pas sgro don dan /
sbyor ba bzhir nges pa'i rgyu mtshan snga ma la dpags nas shes par bya ba'i phyir /
bzhi pa ni /
nye bar len pa zhes te /
nye bar len pa bzhir yod de /
'dod pa nye bar len pa nas /
bdag tu smra ba nye bar len pa'i bar yod pa'i phyir /
nye bar len pa zhes bya ste /
de'i dbang gis khyim pa dang rab tu byung ba rmas rtsod pa'i rtsa ba nye bar len cing /
de'i dang gis yang srid nye bar len pas der bzhag pa'i phyir /
nyer len rtsod pa'i rtsa bar 'gyur te /
'dod pa la chags pas khyim pa nang phan tshun du rtsod par 'gyur /
lta ba sogs la chags pas rab tu byung ba na phan tshun rtsod par 'gyur pa'i phyir /
rnam grangs lnga ni /
'dod yon sogs la dang por dga' ba dang /
de yongs su bzung nas gnas pa dang /
de dang mi 'bral bar 'dod pa dang /
gzhan gyi la ltos nas rang gi de la lhag par zhen pa dang /
rang gzhan gnyis ka la dmigs nas lhag par zhen pa'o / /
yang na chags pa chung 'bring gis dbye ba'o / /
nyer len phyi ma gsum yang nyer len ces bya ste /
lta ngan drug cu rtsa gnyis ni /
lta ba'i nyer len dang /
lta ngan rjes su 'brel pa'i brtul zhugs ngan pa la rjes su chags pa ni /
tshul khrims dang brtul zhugs kyi nyer len dang /
'jig lta bdag tu smra ba'i nyer len yin la /
snga ma gnyis su stegs can nang pa na tshun rtsod pa'i rtsa ba dang /
gsum ba tshes 'di pa dang gzhan sde rtsod pa'i rtsa ba byed cing /
de dag kun gyis yang srid phyi ma nye bar len par byed pas nyer len tu bzhag pa'i phyir /
lnga pa la /
'jig rten las 'das pa'i lam dan 'gal ba dang /
de'i skyor ba dang 'gal ba'o / /
dang po ni /
mdud pa ni zhes te /
ngo bo'i dbye ba dang /
sgo don dang bzhir bzhag pa'i rgyu mtshan gyis shes par bya'o / /
mdud pa bzhir yod de /
gzhan gyi nor la mi rigs pa'i sgo nas bdag gir byed 'dod pa nga rnab sems lus kyi mdud pa dang /
gzhan la gnod pa byed 'dod pa'i khong khro gnod sems lus kyi mdud pa dang /
lto ngan dang 'brel ba'i tshul khrims ngan pa la mchog tu 'dzin pa dang /
lta ba ngan pa la bzang por 'dzin pa bzhi yod pa'i phyir /
mdud pa zhes bya ste /
mnyam par bzhag pa'i yid kyi bar du gcod pas mdud pa zhes bzhag pa'i phyir /
mnyam gzhag la bar du gcod pa bzhir ston pa'i rgyu mtshan yod de /
zang zing cung zad tsam gyi rgyu dang /
rtsod pa la legs par mi sgrub pa'i rgyu dang /
tshul khrims dang brtul zhugs drag pos sdug bsngal bar gnas pa'i rgyu dang /
shes bya phyin ci log la rtog pa'i rgyus sems g.yeng bar byed pa bzhi yod pas bzhir bzhag pa'i phyir /
gnyis pa ni /
sgrib pa ni zhes te /
sgrib pa'i ngo bo lnga yod de /
'dod la 'dun pa'i sgrib pa nas the tshom gyi sgrib pa'i bar lnga yod pa'i phyir /
sgrib par 'jog pa'i rgyu mtshan yod de /
dge ba'i phyogs mi rtogs pa'i rgyu yin pas der bzhag pa'i phyir /
de dag gis dge ba'i phyogs la sgrib par byed de /
'dod pa la bdun pas khyim nas rab tu byung ba la dga' ba dang sgrib par byed /
rab tu byung nas @# / /
ltung ba byung ba'i tshe /
phyir bcos par gyis shig ces bskul pa na /
gnod sems kyis ltung bdag pa la sgrib par byed /
rmugs gnyid kyis sems nang du zhum par byed pas zhi gnas kyi rgyu mtshan sgom pa'i dus na sgrib par byed /
gnod 'gyod kyis phyi rol tu g.yeng bar byed pas rab tu 'dzin pa'i rgyu mtshan sgom pa'i dus la sgrib par byed /
the tshom gyis dmigs pa la lhun grub tu 'jug pa'i btang snyoms la sgrib par byed pa'i phyir /
gnyis pa dug gsum gtso bor byas pa'i rnam grangs la gsum /
spang bya spang dka' zhing gnyen po bsten du mi 'gyur ba'i nyes pa dang /
'bras bu mi 'dod pa sgrub pa'i nyes pa dang /
gnyen po skye ba 'gal ba'i nyes pa'o / /
dang po ni /
tha ba zhes te /
sngon gom pa chen po sngon du song ba'i dug gsum chos can /
tha ba zhes bya ste /
zhing tha ba 'bras bu skye ba'i gzhir las su mi rung ba bzhin du sngon goms pa'i mthus gnyen po thong gshol dan 'dra bas log par dka' zhing /
sems las su mi rung bar byed pa'i nyon mongs yin pa'i phyir /
gnyis pa la gnyis /
dam pa rnams kyis smad par 'gyur ba'i nyes pa dang /
rang gi mi 'dod pa sna tshogs 'byin pa'i nyes pa'o / /
dang po ni /
dri ma ni zhes te /
nyes ltung la lhag par spyad pas mi snyan pa 'byung ba'i rgyu rab tu 'byung ba'i rgyud kyi dug gsum chos can /
dri ma zhes bya ste /
grong sogs gang na 'dug kyang rung /
nyes ltung lhag par spyad pas tshangs par mtshungs par spyod pa rnams kyis mthong ngam thos na /
mi gtsang ba grong gi tshor ma zhes smad pa'i rgyur gyur pa'i nyon mongs yin pa'i phyir /
gnyis pa la bdu ma rgyun gyi sdug bsngal bskyed pa dang /
gnas skabs kyi sdug bsngal bskyed pa dang /
phyin ci log tu byed pa dang /
da ltar gyi sdug bsngal bskyed pa dang /
bya ba ma yin pa la 'jug pa dang /
log par sgrub pa la dga' ba dang /
sdug bsngal mtha' dag la chags pa'i sgo nas sbyor ba'o / /
dang po la gnyis /
rgyun du gnod pa dang /
spang dka' ba ba'o / /
dang po ni /
sdug pa ni zhes te /
dug gsum chos can /
sdig pa zhes bya ste /
khyod la brten nas dus ring por skye 'chi'i sdug bsngal myong par 'gyur ba'i nyon mongs yin pa'i phyir /
gnyis pa ni /
zug rdu na zhes te /
dug gsum chos can /
zug rdu zhes bya ste /
khyod la brten nas srid pa dang srid pa'i yo byad la lhag par chags par 'gyur zhing /
dkon mchog gsum dang 'phags pa'i bden pa bzhi la the tshom drangs pa'i sgo nas sdug bsngal bskyed pa'i nyon mongs yin pa'i phyir /
gnyis pa la gnyis /
mi 'dod pa dngos la sbyor ba dang /
mi 'dod pa'i rgyu la sbyor ba'o / /
dang po ni /
lci yang ni zhes te /
dug gsum chos can /
lci yang zhes bya ste /
khyod la brten nas yo byad mang po 'jin cing yo byad lci yang dang bcas par byas pas 'jigs pa dang /
gzhan dang kho na dang bcas zhing g.yeng ba mang bar byed pa'i nyon mongs yin pa'i phyir /
gnyis pa ni /
nyes par spyod pa zhes te /
dug gsum chos can /
nyes par sbyong ba zhes bya ste /
khyod la brten nas sgo gsum gyi nyes spyod phyin ci log sna tshogs 'dren par byed pa'i nyon mongs yin pa'i phyir /
sgo gsum nyes par spyod pa'i rtsa ba yin te /
zang zing cung zad tsam la yang chags pa dang /
gzhan gyi gnod ba cung zad kyang mi bzod par @# / /
gnod pa byed pa'i thabs la rtog pa dang /
don dam bden pa rtag dngos su 'dod pa sogs chos log la zhen pa'i rgyus sems can rnams nyes pa la sbyor ba'i nyon mongs yin pa'i phyir /
gsum pa la /
sems phyin ci log tu byed pa dang| sgrub bya log par sgrub pa'o / /
dang po ni /
zag pa ni zhes te /
'dod pa'i nyon mongs dang /
gong ma'i nyon mongs dang /
ma rig pa chos can /
zag pa zhes bya ste /
phyin ci log gi yul la sems khro bar byed pa'i nyon mongs yin pa'i phyir /
zag pa gsum du bzhag pa'i rgyu mtshan yod de /
dang pos 'dod yon la sems khro bar byed /
gnyis pas snyom 'jug gi tshor ba la sred pas khro bar byed /
zag pa de gnyis ka gsum pa'i dbang gis byung zhing de gnyis kyi gnas yin pa'i sgo nas khro zhing zag par byed pa gsum du bzhag pa'i phyir /
'di dag kun ngo bo dang sgra don gnyis gnyis kyis shes par bya'o / /
gnyis pa ni /
phongs pa ni zhes te /
dug gsum chos can /
phongs pa zhes bya ste /
khyod kyi dbang gis bsod nams nyams pas yo byad 'dod kyang phongs pas gnod par byed pa'i nyon mongs yin pa'i phyir /
bzhi pa la gnyis /
'dod pa ma 'byor ba las byung ba dang /
longs spyod thob pa las byung ba'o / /
dang po ni /
yongs su zhes te /
dug gsum chos can /
yongs su gdung ba zhes bya ste /
khyod la brten nas sdug pa dang mi sdug pa'i yul la dang por sdug mi sdug sogs su rtog pas mtshan mar 'dzin pa dang bye brag tu phye nas bkra bar 'dzin pa mngon rtogs su bzung bas 'dod pa ma thob cing mi 'dod pa thob ste lus sems gdung bar byed pa'i nyon mongs yin pa'i phyir /
gnyis pa ni /
'khrug pa ni zhes te /
dug gsum chos can /
'khrug pa zhes bya ste /
khyod la brten nas 'dod pa'i yul gzhan du 'gyur bas ngag tu smre sngags 'don zhing /
yid mya ngan sogs kyis 'khrugs par byed pa'i nyon mongs yin pa'i phyir /
lnga pa ni /
'thab pa ni zhes te /
dug gsum chos can /
'thab pa zhes bya ste /
khyod la brten nas lus ngag gis chad pas gcod pa sogs 'thab rtsod sna tshogs 'dren par byed pa'i nyon mongs yin pa'i phyir /
drug pa ni /
rims nad ni zhes te /
dug gsum chos can /
rims nad ces bya ste /
khyod la brten nas /
chos ma yin pa mi dge ba la chags pa dang /
mi mthun pa chom rkun sogs la chags pa dang /
rtag dngos bsgom pa thar lam du 'dod pa sogs chos log la chags pas lus sems gdung bar byed pa'i nyon mongs yin pa'i phyir /
bdun pa ni /
nags sbyor zhes te /
dug gsum chos can /
nags sbyor zhes bya ste /
khyod la brten nas srid par skye ba'i rtsa ba la chags pas 'gro ba rigs lngar nags stug po dang 'dra bar bgrod dka' zhing /
tshing tshing mang pos 'khrigs pa'i lus sna tshogs 'grub par byed pa'i nyon mongs yin pa'i phyir /
gsum pa gnyen po dang 'gral ba'i nyes pa ni /
gnas ni zhes te| dug gsum chos can /
gnas zhes bya ste /
sred pas lus dang longs spyod la lta ba dang bcas pas dge ba mi byed cing shes bya'i gnas la blo ma byang ba dang /
tshogs kyi nang du 'du 'dzi'i gtam gyis 'dre zhing gnas pa dang /
dge ba cung @# / /
zad tsam gyis chog par bzung nas dge ba la sbyor ba'i bar chad byed pa'i phyir /
lnga pa rang rang gi dmigs pa la phyin ci log tu byed pa'i nyes pa log par zhugs pa la gnyis /
nyon mongs so sor phye nas mthong spangs dang sgom spangs kyi log zhugs spyir bstan pa dang /
nyon mongs ma phye bar bden pa la log zhugs bye brag tu bshad pa'o / /
dang po ni /
log par zhes te /
'dod chags chos can /
yul dang lta ba la log par zhugs pa yin te /
sgom spangs kyis bsdus pa yul sdug par sgro btags nas sred pa'i phyir dang /
mthong spangs kyis bsdus pa 'jig lta kun brtags sogs lta ngan la sdug par sred pa'i phyir /
khong khro yang de gnyis las log par zhugs pa yin te /
yul mi sdug pa dang mi mthun pa'i lta ba la kun nas mnar sems pa'i rnam par zhugs pa'i phyir /
nga rgyal ni /
sems can dang lta ba la log par zhugs te /
chung ngu bas bdag che snyam pa dang /
lta ngan la mchog tu bzang na sems khengs pa'i phyir /
'jig lta sogs gsum shes bya la log par zhugs te /
gang zag dang phung po la sgro 'dogs dang skur 'debs kyi rnam par zhugs pa'i phyir /
mchog 'dzin gnyis lta ba la log par zhugs te /
lta ngan dang tshul khrims dang brtul zhugs ngan pa la mchog dang dag pa dang grol bar byed pa'i rnam par zhugs pa'i phyir /
the tshom gnyen po la log par zhugs te /
'phags pa'i bden pa la yid gnyis za ba'i phyir /
ma rig pa yul dang lta ba thams cad la log par zhugs te /
nyon mongs thams cad mtshungs par ldan pa'i phyir /
gnyis pa la /
sdug kun la log par zhugs pa dang /
'gog lam la log par zhugs pa'o / /
dang po ni /
nyon mongs zhes te /
nyon mongs thams cad sdug kun la log par zhugs te /
sdug kun gnyis kyis nyon mongs rnams kyi gzhi gnas byed cing /
zag bcas kyi 'du byed rgyu dang 'bras bu'i char gyur pa la dmigs nas phyin ci log gi rnam par skye ba'i phyir /
gnyis pa ni /
nyon mongs zhes te /
nyon mongs thams cad 'gog lam la log par zhugs pa zhes bya ste /
nyon mongs pa'i dbang gis 'khor ba la mngon par dga' zhing /
'gog lam la phung po rgyun chad pa'i g.yang sa dang /
de rgyun gcod pa'i mi mthun par ltas nas skrag pa'i rnam par zhugs pa'i phyir /
drug pa nyon mongs rnams rten gang la gnas pa dang /
tshor ba gang dang mtshungs par ldan pa'i khams kyis sgo nas bshad pa la dri ba ni /
khams kyis zhes so / /
lan la bzhi /
khams gang na yod pa dang /
de na tshor ba gang dang ldan pa dang /
de na rnam shes gang dang ldan pa dang /
de na dngos po'i phyogs gcig dang mtha' dag la 'jug pa'i phyir ro / /
dang po ni /
khong khro ba zhes te /
khong khro ma gtogs nyon mongs gzhan rnams khams gsum ga na yod la /
khong khro khams gong ma gnyis na med de /
rgyud zhi gnas kyis brlan pa'i phyir dang /
kun nas mnar sems kyi dmigs pa med pa'i phyir /
des na yid mi bde yang med do / /
rgyu mtshan gyi gtso bo ni 'dod pa na /
bdag gi bde ba sgrub byed 'dod yon la rag las shing /
@# / /
de tshogs chen pos sgrub dgos pas yid mi bde 'dren par byed la /
khams gong ma gnyis dang /
bsam gtan gyi dngos gzhi thob pa'i 'dod khams pa la ting nge 'dzin la mnyam par bzhag pa tsom gyis /
'dod yon gyis bsgrun du med pa'i bde bas tshim par byed pa yin no / /
gnyis pa la gnyis /
rgyas par bshad pa dang /
nyon mongs thams cad btang snyoms dang mtshungs par ldan gyi skabs la brten pa'i rgyu mtshan no / /
dang po la bdun /
'dod chags dang /
khong khro dang /
nga rgyal dang /
sgro 'dogs kyi lta ba bzhi dang /
skur 'debs kyi log lta dang /
the tshom dang /
ma rig pa khams gang na tshor ba gang dang ldan pa'o / /
dang po 'dod chags khams gang na tshor ba gang dang mtshungs par ldan pa'o / /
'dod chags ni zhes te /
'dod chags chos can /
'dod pa dang bsam gtan dang po gnyis na tshor ba bde pa dang btang snyams dang mtshungs par ldan te /
'dod pa na rnam par shes pa'i tshogs lnga'i 'khor du bde ba dang /
yid shes kyi 'khor du yid bde ba dang /
gnyis ka rgyun chad pa na btang snyoms dang mtshungs par ldan la /
bsam gtan dang po gnyis na /
dbang shes gsum gyi 'khor du bde ba dang yid shes 'khor du bde ba dang yid bde ba gnyis dang ldan pa'i phyir ro / /
'dod pa na yid kyis pa'i bde ba med la /
bsam gtan dang po gnyis na yid shes 'khor gyi tshor sim pas kyang dbang po brten bcas sim par byed pa'i phyir bde ba yod de /
bsam gtan gsum pa na /
tshor ba bde ba dang /
btang snyoms dang mtshungs par ldan gyi /
dga' ba las 'dod chags dang bral ba'i phyir /
tshor lngar byas pa'i yid bde dang mtshungs par mi ldan zhing /
yid mi bde med par sngar bshad pa ltar ro / /
bsam gtan bzhi pa yan chad du tshor ba btang snyoms kho na dang mtshungs par ldan te /
tshor ba dang mtshungs par ldan pa gang? zhig /
bde ba las kyang 'dod chags dang bral ba'i phyir /
gnyis pa ni /
khong khro ba zhes te /
khong khro tshor ba gsum dang mtshungs par ldan te /
rnam shes lnga'i 'khor du sdug bsngal dang /
yid shes kyi 'khor du yid mi bde dang /
de gnyis ka 'gags pa na btang snyoms dang mtshungs par ldan pa'i phyir /
bde ba dang yid bde ba dang mi ldan te /
mi dga' ba'i rnam pas 'jug pa'i phyir /
gsum pa ni /
nga rgyal ni zhes te /
nga rgyal tshor ba du ma dang mtshungs par ldan te /
'dod khams na yid bde dang btang snyoms dang ldan la /
bsam gtan dang po na bde ba dang yang mtshungs par ldan la /
gsum pa la ni /
bde ba dang btang snyoms gnyis dang mtshungs par ldan bsam gtan bzhi pa yan chad du bde ba las kyang 'dod chags dang 'bral ba'i phyir /
btang snyoms kho na dang mtshungs par ldan no / /
bzhi pa ni /
nga rgyal zhes te /
sgro 'dogs kyi lta ngan bzhi pa tshor ba gsum dang mtshungs par ldan te /
nga rgyal ji lta ba bzhin du mtshungs par ldan pa'i phyir /
lnga pa ni /
log par zhes te /
skur 'debs kyi log lta tshor ba gsum dang mtshungs par ldan te /
sdig pa byed pa rnams de'i 'bras bu med par mthong nas yid bde dang ldan la /
dge ba byed pa rnams don med par mthong na yid mi bde ba dang /
gnyis ka yang 'gag pa na tshor ba btang snyoms dang ldan pa'i phyir /
khams gong ma gnyis na yid @# / /
kyis pa'i tshor ba gang yod pa dang mtshungs par ldan no / /
drug pa ni /
the tshom ni zhes te /
the tshom ni tshor ba ci rigs dang mtshungs par ldan te /
gtan la ma phabs na yid mi dga' bas 'dod pa na yid mi bde dang btang snyoms dang ldan la /
gong ma na tshor ba gang yod dang mtshungs par ldan pa'i phyir /
bdun pa ni /
ma rig yin zhes te /
'dres pa dang ma 'dres pa'i ma rig pa ldan tshul gnyis su 'gyur te /
'dres pa'i ma rig pa nyon mongs thams cad dang mtshungs par ldan pa yin pas /
sa gang na tshor ba gang yod dang mtshungs par ldan zhing /
ma 'dres pa'i ma rig pa nyon yid kyis 'khor las gzhan pa de ni /
'dod pa na yid mi bde bar btang snyoms dang ldan la /
de yan chad du tshor ba gang yod dang mtshungs par ldan pa'i phyir /
'dod pa ni yid bde mi ldan pa'i rgyu mtshan yid gtan la ma phebs pa'i 'dod pa med pas yid mi bde med pa'i phyir /
gong ma ni /
ting nge 'dzin gyi stobs kyis yid bde ba dang yang ldan no / /
gnyis pa la dri ba ni| ci'i phyir ces so / /
lan ni /
tha mal pa zhes te /
nyon mongs thams cad mthar tshor ba btang snyoms dang mtshungs par ldan te /
nyon mongs rnams shugs ma zad par glo bur du 'gag par mi 'gyur gyi shugs zad nas 'gag pa'i phyir /
gsum pa rnam shes gang dang ldan pa ni /
'dod chags ni zhes te /
'dod chags chos can /
khams gsum na rnam shes gang yod pa gang ci rigs su mtshungs par ldan te /
'dod pa na rnam shes drag dang gzugs na sna lce'i ma gtogs pa bzhi dang /
gzugs med na yid kyi rnam shes dang mtshungs par ldan zhing /
'dod pa na khong khro dang ma rig pa yang khyod dang mtshungs pa'i phyir dang /
khams gong ma gnyis na ma rig pa yang khyod dang mtshungs pa'i phyir /
nga rgyal sogs gsum ni chos can /
yid shes kho na dang mtshungs par ldan te /
yid kyis pa kho nas bsdus shing yid shes kyi 'khor du 'byung ba'i phyir /
bzhi pa ni /
'dod chags dang zhes te /
'dod chags sogs gsum yul gyi phyogs re kho na la 'jug ste /
rim pa bzhin du yul yid du 'ong ba dang /
yid du mi 'ong ba la 'jug pa dang /
rigs sogs gang rung gis sems khengs pas 'jug pa'i phyir /
'dod chags dang nga rgyal ni khams gong ma gnyis na yang yul gyi phyogs re kho na la 'jug ste /
rgyu mtshan snga ma ltar ro / /
lhag ma ma rig pa dang lta ba the tshom chos can /
yul ris su chad pa kho na la 'jug pa ma yin te /
gzhi mtha' dag la 'jug pa'i phyir /
bdun pa sde tshan gyi sgo nas spang byar bzhag pa ris bshad pa la gnyis /
mdor bstan /
rgyas bshad do /
dang po /
ris gang zhe na zhes te /
spang bya nyon mongs kyi ris chos can /
gnyis su yod de /
bdag med mngon sum gyis gsar du rtogs pas spang bar bya ba mthong spangs dang /
mngon sum du rtogs zin goms pas spang bar bya ba sgom spangs kyis bsdus pa yod pa'i phyir /
gnyis pa la /
mthong spangs dang /
sgom spangs bshad pa'o / /
dang po la /
rgyas par dbye ba dang /
don bsdu ba'o / /
dang po ni /
'dod pa'i khams na zhes te /
mthong spangs nyon mongs brgya dang bcu gnyis yod de /
'dod pa'i khams @# / /
na| lta ba lnga dang lta min lnga /
bden pa bzhi re re log par zhugs pa bzhi bcu /
khams gong ma gnyis na khong khro bzhi bzhi por bas /
sum cu rtsa drug pa gnyis su yod pa'i phyir /
de yang 'dod pa'i nyer len gyis phung po lnga'am /
de'i skye ba dang skye ba'i gnas kyis bsdus pa ni /
'dod pa'i sdug bsngal yin la /
de la dngos su log zhugs lnga yod de /
'jig lta dang /
mthar lta dang /
log lta dang /
ma rig pa dang /
the tshom mo / /
ma rig pa ni go sla la /
'jig lta ni gang zag gi bdag dang bdag gi ba med bzhin du yod snyam du zhen pa dang /
mthar ltas 'jig lta'i zhen yul la rtag chad du lta ba dang /
log ltas phal cher skur ba 'debs shing /
dbang phyug dang skye dgu'i bdag po sogs rtag par sgro 'dogs pa dang /
the tshom gyis sdug bsngal la yod med yin min du yid gnyis za ba'o / /
log pa la log zhugs ni bzhi yod de /
'dod chags dang nga rgyal dang /
lta ba mchog 'dzin dang /
tshul khrims dang brtul zhugs mchog 'dzin to / /
'dod chags kyi sdug bsngal bden pa la dngos dang brgyud pas log par zhugs pa'i lta ba lnga po chags pa'i gnas ma yin la chags par byed pa dang /
nga rgyal gyi gnas lnga po la dmigs nas khengs byed pa dang /
lta ba mchog 'dzin gyis sdug bsngal la log par zhugs pa'i lta ba ngan pa la mchog tu 'dzin pa dang /
tshul khrims dang brtul zhugs mchog 'dzin gyis lta ngan dang rjes su brel ba'i spyod ngan la dag srol sogs su 'dzin pa'o / /
dbang gis log zhugs ni /
khong khro ste /
rang gis lta ngan bzung ba'i dbang gis /
de dang mi mthun pa'i lta ba la zhe sdang pas so / /
lhag ma rnams kyang rtog dpyod dang bcas pa la sogs pa'i sa'i bsdu ba la sogs bshad pa ji ltar rigs par shes par bya'o / /
khams gong ma gnyis kyi log zhugs kyang de la dpags nas shes par bya'o / /
gnyis pa ni /
de dag ces te /
go bar zad do / /
gnyis pa sgom spangs la /
rgyas par bshad pa dang /
don bsdu ba'o / /
dang po ni /
'dod pa'i khams na zhes te /
bdag med mngon sum du rtogs zin goms pa'i sgo nas spang bar bya ba'i nyon mongs chos can /
bcu drug yod de /
'dod pa na lhan skyes kyis bsdus pa'i 'jig lta dang /
mthar lta dang /
'dod chags sogs bzhi dang /
khams gong ma gnyis na khong khro ma gtogs pa lnga lnga yod pa'i phyir /
gnyis pa ni /
de dag ces so / /
gnyis pa nyon mongs gnyen pos ji ltar spong ba'i tshul la gnyis /
mdor bstan pa dang /
rgyas par bshad pa'o / /
dang po ni /
spong ba zhes te /
sgrib pa spong bar 'dod pas chos gsum gyi sgo nas thog mar shes par bya ste /
spong ba'i snga rol tu sbyor ba'i khyad par ji lta bus spong bar byed pa'i rgyu yongs su shes pas ji ltar spong ba dang /
dngos gzhi'i dus su gnyen po yid la byed pa ci 'dra ba pas spong ba dang /
spang bya gang zhig mngon gyur ram sa bon gang las ji ltar spong ba'i tshul gsum gyi sgo nas shes bar bya ba'i phyir /
gnyis pa la ji ltar spong ba'i sbyor ba bshad pa dang /
spong ba dngos bshad pa'o / /
dang po la mdor bstan pa ni /
ji ltar zhes te /
spong ba'i sbyor ba gsum gyis shes par bya ste /
spang bya'i rgyu dang ngo bo @# / /
dang nyes dmigs yongs su shes pa dang /
skyes pa dang du mi len pa dang /
ma skyes pa mi skye ba'i ched du lam bsgom pa gsum gyis shes par bya ba'i phyir /
gnyis pa rgyas par bshad pa la gsum gyi dang po yongs su shes tshul ni /
yongs su zhes te /
nyon mongs spong bar 'dod pas thog mar chos gsum gyis shes par bya ste /
nyon mongs gang las skye ba'i bag la nyal dang /
dmigs pa dang de ma thag rkyen sogs shes par bya ba dang /
rnam pa'i 'dzin stangs yongs su shes pa dang /
ma spangs na 'di phyir mi 'dod pa sna tshogs bskyed pa'i nyes dmigs kyi sgo nas shes par bya ba'i phyir /
gnyis pa mngon gyur dang du mi len pa ni /
yongs su zhes te /
nyes dmigs shes pa'i sgo nas mngon gyur 'bad pas spang bar bya ste /
skyes tsam nyid nas dang du mi len par dgag par bya ba'i phyir /
gsum pa gnyen po rnyed pa na ji ltar bya ba ni /
gnyen po zhes te /
sngar spang bya ma skyes pa yang /
byung rgyal du bzhag par bya ba ma yin te /
gnyen po bsgoms pa'i stobs kyis skyer mi rung bar bya ba'i phyir /
gnyis pa la gnyis /
gnyen po ngos bzung ba dang /
ji ltar stong ba'i tshul lo / /
dang po la dngos kyi gnyen po dang /
de bskyed thabs so / /
dang po ni /
yid la byed pa zhes te /
nyon mongs 'joms pa'i dngos kyis gnyen po gang yang rung ba bsgom par bya ba ma yin te /
bdag 'dzin dang 'dzin stangs dngos su 'gal ba gang zhig bsgoms pas nyon mongs mtha' dag spong nus shing /
chos thams cad kyi gnas lugs bdag med pa rtogs pa'i shes rab bsgoms pas spang bar bya ba'i phyir /
gnyis pa ni /
mi rtag pa'i zhes te /
gnyen po des spong na /
'dus byas mi rtag pa dang /
zag bcas sdug bsngal du bsgoms pa sogs dgos pa med pa ma yin par thal /
de dag bdag med rtogs pa'i shes rab bskyed pa'i thabs dam pa yin pa'i phyir /
gnyis pa la dri ba ni /
gang zhig ces so / /
lan la /
mi 'thad pa'i spong tshul dgag pa dang /
sa bon spang bya'i gtso bor bstan pa dang /
spong tshul dpe dang bcas pa bshad pa dang /
spangs pa'i don bshad pa'o / /
dang po ni /
spang bya spong ba tshul gang yang rung ba'i sgo nas spang bar bya ba min te /
rang dus na 'das pa bum pa tho bas bcoms pa ltar spong ba ma yin te /
zhig pa spong mi dgos pa'i phyir /
rang dus su ma skyes pa mdun nas phul ba ltar spong ba yang ma yin te /
rang dus na med par de ltar bya mi nus pa'i phyir /
mdzo sprel g.yang la skyur ba ltar /
spang gnyen dus mnyam du 'gags pa'i tshul gyis kyang spong ba ma yin te /
dngos kyi gnod bya gnod byed dus mnyam pa ma 'thad pa'i phyir /
'di snga ma kha cig gis /
mngon gyur la brtag pa gsum gyis spong ba mi 'thad pas sa bon spang bya yin la /
de yang bar chad med lam gyi dus na /
rang gi dngos kyi gnod bya spang bya'i sa bon yod pas /
sa bon la rtags gsum byed na /
dus mnyam du mi 'jug pa la rtags ma grub kyi lan 'debs pa ni| bstan bcos kyi dgongs pa ye nas ma yin zhing /
rigs pa dang yang 'gal te /
de ltar nas gnyis pa'i mnyam gzhag bar chad med lam des 'jig lta lhan skyes mngon gyur sgom spang chen po'i chen pos bsdus pa mi spong bar thal /
'das @# / /
pa 'gags pa dang /
ma 'ong 'das? pa ma skyes pa dang /
da ltar ba la ma dang dus mnyam du mi 'jug pas mi spong /
dus mnyam gang gis kyang ma bsdus pa'i 'jig lta mi srid pa'i phyir /
rtags snga ma gsum khas blangs /
'dod na /
de'i sa bon skyer mi rung ba'i chos can du byed nus pa 'gal lo / /
'das lam bar chad med lam gyi dus na ngo skal gyi spang bya'i sa bon yod na /
snang ba skyes pa'i dus na mun pa yod par khas len dgos pa sogs mi 'dod pa du ma zhig khas len dgos par 'gyur ro / /
rgyas par theg pa chen po rgyud bla ma dang /
'grel pa don gsal gyi rnam bshad du bshad zin pa las shes par bya'o / /
gnyis pa ni /
'on kyang zhes te /
spang bya'i gtso bo sa bon spangs pa las spang bar bya ba yin te /
de ma spangs na skyer mi rung ba'i chos can du byed mi nus pa'i phyir /
gsum pa ni /
gnas ngan len ces so / /
dngos gnyen bar chad med lam gyis ngo skal gyi spang bya spong ba'i tshul snang bas mun pa la gnod pa'i tshul dang 'dra bar shes par bya ste /
snang ba bskyed pa la mngon du phyogs pa dang /
mun pa skad cig tha ma 'gags pa la mngon du phyogs pa dus mnyam zhing snang ba skyes pa'i dus na mun pa tha ma 'gags pa bzhin du /
sngar gnyen po yun ring du sgoms pa'i stobs kyis 'das lam bar chad med lam skye ba la mngon du phyogs pa dang /
ngo skal gyi spang bya'i sa bon tha ma 'gags pa la phyogs ba dus mnyam zhing /
bar chad med lam skyes pa'i dus na /
sa bon tha ma 'gags pa'i tshul gyis spong ba'i phyir /
bzhi pa ni /
gnas ngan len ces te /
'das lam gyis spang bya'i sa bon spangs pa'i don ni /
nyams smad par byas pa tsam ma yin te /
ma 'ongs pa na skyes mi rung ba'i chos can du byas pa'i sgo nas spangs dgos pa'i phyir /
gnyis pa las kyi kun 'byung bshad pa la dri ba ni /
las gang zhen zhes so / /
lan la mdor bstan pa dang /
rgyas par bshad pa'o / /
dang po la gnyis /
mtshan gzhi dngos kyi dbye ba dang /
las kyi sgras brjod du rung ba tsam las dbye ba'o / /
dang po ni /
sems pa'i zhes te /
kun 'byung gis bsdus pa'i las gnyis su 'dus te /
sems pa'i las /
bsam pa'i las su 'dus pa'i phyir /
gnyis pa ni /
yang zhes te /
las kyi sgras brjod du rung ba tsam lnga yod do / /
mig gis gzugs la blta ba lta bu dmigs pa'i las dang /
sas brten byed pa lta bu rang rang gi bya ba byed pa'i las dang /
blo sngon du btang nas lus ngag gi las kyi sbyong ba rtsol ba'i las dang /
gser sbram rgyan la sogs par bsgyur ba lta bu sgyur ba'i las dang /
'phags lam gyi myang 'das thob par byed pa lta bu /
'thob pa'i las yod pa'i phyir /
las kyi kun 'byung du gtogs ma gtogs ci rigs su yod do / /
kun 'byung bden pa 'chad pa'i skabs 'dir ni phal cher rtsol ba'i las su 'dod de /
sems pa dang bsam pa'i las kyi sgo nas rtsol ba'i phyir /
phal cher gyi sgra smos pas ni /
'thob pa dang byed pa'i las kyang yod par ston pa'o / /
gnyis pa las kyi mtshan nyid ji ltar gnas pa bshad pa dang /
de tshul bzhin du yid la byed @# / /
pa'i dmigs par bzhag pa'o / /
dang po la /
sems pa dang bsam pa'i las mdor bstan pa dang /
de gnyis kyi don rgyas par bshad pa'o / /
dang po la /
sems pa'i las dang /
bsam pa'i las so / /
dang po ni /
sems pa'i zhes te| ngo bo dang dbye ba gnyis kyis shes par bya ste /
lus kyi las kun nas slong bar byed pa'i rgyu dus kyi yid kyi las dang /
de la yang gsum yod pa'i phyir /
gnyis pa la bstan pa dang /
bshad pa'o / /
dang po ni /
bsam pa'i zhes te /
bsam pa'i las de yang gnyis kyis shes par bya ste /
rten gyi sgo nas sgo gsum gyi las dang /
ngo bo'i sgo nas sgo gsum gyi las de yang dge mi dge gnyis kyis bsdus par shes par bya ba'i phyir /
gnyis pa la /
dge mi dge'i las lam bcur dbye ba dang /
mi dge ba'i las lam rdzogs pa'i mtshan nyid bshad pa'o / /
dang po la /
mi dge ba'i las lam bcu ni /
mi dge ba ni zhes te /
mi dge ba'i las lam chos can /
bcu yod de /
lus kyi mi dge ba'i las 'am gsum /
ngag gi bzhi /
yid kyi gsum rnams yod pa'i phyir /
de dag gi mtshan nyid gzhan du bshad pa las shes par bya'o / /
dge ba'i las lam ni /
dge ba ni zhes te /
dge ba'i las lam yang bcu yod de /
srog gcod spong ba'i lus kyi las nas /
las 'bras yid ches pa'i yang dag pa'i lta bas bsdus pa'i yid kyi bar rnams yod pa'i phyir /
gnyis pa ni /
srog gcod pa zhes te /
srog gcod sogs las lam rdzogs par byed pa chos lnga'am /
bsdus na bzhi'i sgo nas shes par bya ste /
gzhi la sogs pa lnga'am /
gzhi bsam pa sbyor ba mthar thug bzhir bsdus nas shes par bya ba'i phyir /
srog gcod pa'i gzhi'i yan lag rang las rgyud tha dad pa'i sems can pha rol po zhes sogs te /
de dag kyang gzhan du bshad pa las shes par bya'o / /
gnyis pa la gsum /
las gnyis po de nyid rnam grangs kyis bshad pa dang /
rab tu dbye bas bshad pa dang /
blang bya'i las bye brag tu bshad pa'o / /
dang po la lnga /
sems pa las gyur pa'i las lnga'i rnam grangs kyis bshad pa dang /
las nges pa'i rnam grangs kyis bshad pa dang /
'du byed pa rnam pa gsum gyis rnam grangs kyis bshad pa dang /
las kyi nus pa'i bye brag gi rnam grangs kyis bshad pa dang /
las kyi 'bras bu 'grub pa la rgyu dus kyi tshor ba gtso bo ma yin zhing las rang gi gtso bor bstan pa'o / /
dang po la gnyis /
lngar dbye ba des myong bar nges pa'i don bshad pa'o| |dang po ni /
sems pa zhes te /
sems pa las gyur pa'i las lnga yod de /
kun slong gi bye brag mi 'dra ba las rang mi 'dod bzhin du gzhan gyis nan gyis byed du bcug pa dang /
phan par bsams nas gzhan gyis srog gcod sogs kyi las byed du bcug pa dang /
skyon yon mi shes par srog gcod byed pa dang /
'tsho ba chos su 'dod pas byed pa sogs rgyu dus kyi kun slong gi sems pa mi 'dra ba'i bye brag gis lnga yod pa'i phyir /
gnyis pa ni /
de la zhes te /
las de dag las 'bras bu myong nges ma nges ci rigs su yod de /
phyi ma gnyis kyis kun nas bslangs nas las byas shing bsags pa ni /
rnam smin myong nges dang /
snga ma gsum las myong bar nges pa dang ma nges pa ci rigs su yod pa'i phyir /
las byas pa dang bsags pa'i bye brag tha dad de /
@# / /
yun ring po bsam pa'am /
ma bsam kyang /
lus ngag gis dngos su spyad pa ni /
las byas pa yin pa la /
dngos su ma spyad kyang /
yun ring po nas bya bar bsam pa'i las ni /
bsam pa'i las yin pa'i phyir /
gnyis pa la gnyis /
bstan pa dang /
bshad pa'o / /
dang po ni /
myong bar nges pa'i zhes te /
dris len gnyis kyis shes par bya'o / /
myong nges kyi las la /
nges pa'i tshul gsum yod de /
rkyen gyis log mi nus par las de byed nges pa dang /
rnam smin myong nges pa dang /
de yang dus 'di tsam na myong bar thag chod pa'i dus rjes pa gsum yod pa'i phyir /
gnyis pa la /
mi dge ba dang dge ba'i las kyi 'bras bu gsum 'grub tshul shes byed dgod pa dang bcas pa dang /
'phen rdzogs kyi dbye ba don dang bcas ba bshad pa dang /
'bras bu 'phen pa'i nus pa dang /
smin tshul bya brag tu bshad pa'o / /
dang po ni /
de la zhes te mi dge ba bcu'i las kyis 'bras bu skyed par byed de /
ngan song du rnam smin gyi 'bras bu dang rgyu mthun gyi 'bras bu /
srog gcod pas tshe thung zhing nad mang ba sogs dang /
bdag po'i 'bras bu gang du skyes pa'i sa phyogs skyon can du skye ba sogs skyed pa'i phyir /
dge ba'i 'bras bu gsum ni /
de las log ste rtogs par sla'o / /
gnyis pa ni /
dge ba dang zhes te /
dge ba dang mi dge ba'i las kyis bde 'gro dang ngan 'gror rnam smin 'phen pa dang rdzogs par byed pa yin te /
rnam smin gyi ngo bo 'phen pa ni /
'phen byed kyi las las dang /
der skyes pa ni /
tshe ring thung sogs rdzogs par byed pa'i las ni rtags par byed kyi las yin pa'i phyir /
gsum pa ni /
las gcig gis zhes te /
luas gcig dang du mas lus gcig dang du ma kho na 'phen pa m yin te /
las gcig gis kyang rnam smin gcig dang du ma 'phen la /
las du mas kyang rnam smin gcig dang du ma 'phen pa'i phyir /
las smin tshul gyi dus kyi rim pa du ma yod de /
lci yang gi khyad par yod na /
las gang lci ba'i 'bras bu thog mar smin la /
de yang 'dra na /
'chi ba'i dus na gang mngon du gyur pa'i 'bras bu thog mar smin pa dang /
gnyis ka mngon du gyur na gang goms pa shas che ba thog mar smin pa dang /
goms pa 'dra na /
sngon du byas pa'i sngon la smin /
rjes la byas pa'i 'bras bu rjes la smin pa'i phyir /
gsum pa la dngos dang /
zhar byung ngo / /
dang po ni /
bsod nams kyi zhes te /
dris lan gnyis kyis shes par bya'o / /
zag pa dang bcas pa'i las gsum yod de /
'dod pa'i sas bsdus pa'i dge ba'i las bsod nams kyi las dang /
mi dge ba'i las bsod nams ma yin pa'i las dang /
khams gong ma gnyis su 'bras bu 'grub par byed pa mi g.yo ba'i las rnams su yod pa'i phyir /
gnyis pa la /
las thun mong ba'i gzhi bshad pa dang /
las thun mong ma yin pa'i gzhi dang gnyis kyis zag bcas kyi nyon mongs gang las 'byung ba bshad pa'o| |dang po la dri ba dang /
lan no / /
dang po ni /
ma rig pa'i zhes so / /
lan la /
ma rig pa gnyis su dbye ba dang /
de las rnam smin bskyed pa'i tshul lo / /
dang po ni /
ma rig pa'i zhes te /
nyon mongs can gyi ma rig pa chos @# / /
can| gnyis su yod de /
las 'bras la rmongs pa dang /
de kho na'i don la rmongs pa gnyis yod pa'i phyir /
gnyis pa ni /
'bras bu zhes te /
ma rig pa gnyis kyis rnam smin so sor 'phen pa'i las so sor kun nas slong bar byed de /
dang pos mi dge ba'i las bsags nas ngan 'gro'i 'du byed 'phen la /
gnyis pas bsod nams dang mi g.yo ba'i las bsags nas bde 'gro'i rnam smin 'phen pa'i phyir /
gnyis pa ni /
mi dge ba'i las lam bcu mthar phyin par byed pa'i tshul gsum yod de /
srog gcod sogs gsum gang rung gis sbyor zhing /
zhe sdang gis mthar phyin par byed /
ma byin len sogs gsum gang rung gis sbyor zhing /
chags pa'i mthar phyin par byed /
rdzun du smra ba sogs gsum gang rung gis sbyor zhing /
gang rung gis mthar phyin par byed /
log lta gang rung gis sbyor zhing /
gti mug gis mthar phyin pa'i byed pa'i phyir /
bzhi pa la /
las kyi nus pa'i bye brag thun mong dang thun mong ma yin pa mdor bstan pa dang /
stobs ldan gyi las bye brag tu bshad pa'o / /
dang po ni /
las thun mong ba zhes te /
las thun mong dang thun mong ma yin pa so sor nges pa dang rnam grangs ci rigs su yod de /
snod kyi 'jig rten 'phen pa'i las 'bras bu thun mong ba'i sgo nas thun mong ba dang /
sems can gyi 'jig rten 'phen byed kyi las thun mong ma yin pa dang /
de nyid rnam grangs kyi dbang gi thun mong bar yang 'gyur ba yod pa'i phyir /
der thal /
sems can rnams las rigs mthun thun mong ba bsags pa'i stobs kyis lha sbyin dang mchod sbyin lta bu /
phan tshun du blta ba dang /
reg pa dang nyan pa sogs las kyi 'bras bu thun mong du spyod par mi 'gyur ba yod pa ma yin pa'i phyir /
gnyis pa la /
gnyen po stobs dang ldan pa dang /
mi mthun phyogs stobs dang ldan pa dang /
rang bzhin gyi stobs dang ldan pa dang /
zhing dang kun slong gi stobs dang ldan pa dang /
rnam grangs dgus stobs dang ldan pa'o / /
dang po la /
dngos dang /
shas byed dgod pa'o / /
dang po ni /
stobs dang zhes te /
las 'bras la yid ches pa'i dad pa dang /
bdag med sgoms pa'i shes rab dang /
de dag kun nas slong bar byed pa'i kun slong gi sems pa dang /
bcas pa rnams stobs dang ldan pa yin te /
de dag gis dmyal ba myong gyur gyi las mthong chos la mgo tsha ba tsam gyis dag par byed pa dang /
mthong chos la sdug bsngal myong gyur myong mi dgos par dag par byed nus pa'i phyir /
gnyis pa ni /
'di la zhes te /
gnyen po stobs ldan gyis las stobs dang ldan pa zhes bya ste /
de la dgongs nas bcom ldan 'das kyis spyir mi dge ba'i las 'dis /
sdug bsngal 'di tsam dang /
dus 'di tsam du myong dgos zhes bshad pa'i las de /
'phags pa rnams kyis /
gzhi de las spyad kyang de'i dbang gis ngan 'gror 'khrid pa dang /
de'i dbang gis gnas pa dang /
ngan 'gro che ge mo zhig tu skyes so zhes pa'i gangs su brang bar mi nus pa'i phyir /
gnyis pa ni /
gnyen po'i zhes te /
gnyen po mthu chung ba'i gang zag gis @# / /
mi dge ba'i las gnyen po cung zad kyang ma bstan pa de yang stobs dang ldan pa yin te /
mi 'dod pa'i rnam smin myong nges su byed pa'i phyir /
gsum pa ni /
yang zhes te /
rang bzhin gyi stobs dang ldan pa'i las du ma yod de /
'dod pa'i mi dge ba'i las dang /
srog gcod sogs rgyun ring por goms par byas pa dang /
kun slong stobs can gyis byas pa dang /
gtan mya ngan las mi 'da' ba'i chos can gyi mi dge ba'i las rnams rang bzhin gyis stobs dang ldan pa'i phyir /
bzhi pa ni /
zhing dang zhes te /
zhing dang kun slong gis stobs dang ldan pa gnyis su yod de /
pha ma gsod pa sogs dang /
rdzogs pa'i byang chub thob 'dod kyi bsam pa sogs zhing dang sems kyi mngon par 'du byed pas stobs dang ldan pa yin pa'i phyir /
lnga pa ni /
yang rnam pa zhes te /
yang rnam pa dgu'i sgo nas stobs dang ldan pa'i las rig pa bya ste /
phan gnod bya ba'i zhing khyad par can la las byed pa zhing gi sgo nas stobs che ba dang /
sbyin bya'i dngos po bzang zhing gya nom pa dngos po dang /
sbyin pa las tshul khrims stobs che ba ngo bo nyid kyi tshul khrims dang mi ldan pa las /
ldan pas sbyin pa gtong ba bzhi po dang /
kun slob drug po dang /
thob bya khyad par can gyis ched du byed 'dod pa kun slong gis bsdus pa gnyis dang /
sbyor ba'i sgo nas stobs dang ldan pa tha ma gsum rnams yod pa'i phyir /
lnga pa la gnyis /
dri ba dang lan no / /
dang po ni /
bcom ldan 'das zhes te /
las byed bzhin pa'i dus kyi tshor ba gtso bor bsams nas| las byed dus kyi tshor ba gtso bo yin na /
sdug bsngal gyi tshor ba drag po dang ldan bzhin du tshul khrims bsrung ba sogs byas na /
tshul khrims bsrung ba don med du 'gyur te /
sdug bsngal dang yid mi bde dang bcas pa'i las kyi rnam smin mi 'dod pa 'byin pas /
tshul khrims bsrung ba don med du 'gyur snyam nas dri ba bkod pa dang /
las rang gi ngo bo gtso bo yin na /
ji ltar tshul khrims bsrungs pa de ltar 'bras bu bde ba 'ba' zhig myong bas de'i tshe mi dge ba byas pa 'bras bu cung zad kyang myong mi dgos par 'gyur ro snyam du bsams nas dris pa ste /
don ni /
rgyu dus kyi na nyon mongs ches shas che bas /
tshul khrims bsrung ba la 'bras bu yang de kho na bzhin du myong dgos na /
tshul khrims kyi 'bras bu'i dus na yang /
rgyu'i dus bzhin du /
sdug bsngal dang bcas bzhin du myong dges pas tshul khrims bsrung ba don med du 'gyur snyam pa'o / /
las rang gi ngo bo gtso bo yin na /
rgyu dus na tshor ba dang ldan yang rung /
bde ba myong gyur gyi las spyad pa las kyang /
'bras bu'i dus na bde ba kho na myong bar 'gyur gyi /
sdug bsngal cung zad tsam yang mi myong bar 'gyur snyam du bsams pa'o / /
lan ni /
'dir ni zhes te /
rgyu dus kyi tshor ba gtso bo yin pa dgag pa dang /
las rang gi ngo bo gtso bo yin par bstan pa'o / /
dang po ni /
'bras bu rnam smin myong ba las rgyu dus kyi tshor ba gtso bo ma yin par thal /
las byed pa'i dus na tshor ba bde ba yod na /
las gang byas kyang rnam smin bde ba kho na bskyed pa bkag la /
las byed dus tshor ba sdug bsngal yod na /
las gang byas kyang /
rnam smin sdug bsngal kho na 'byin pa bkag cing /
las byed pa'i dus @# / /
tshor ba btang snyoms pa yod na /
las gang byas kyang 'bras bu'i dus na bde ba dang sdug bsngal mi myong ba bkag pa'i phyir /
las rang gi ngo bo gtso bo ni /
yang bde ba dang zhes te /
rgyu'i dus na ji ltar yod kyang rnam smin 'byin pa la las rang gi ngo bo gtso bo yin par thal /
las byed pa'i dus /
tshor ba bde ba dang ldan pa'i las la yang /
'bras bu rnam smin bde ba dang /
sdug bsngal dang btang snyoms myong bar 'gyur ba gsum ga gnad la /
las byed dus tshor ba sdug bsngal ldan yang /
dge mi dge'i las byas pa las 'bras bu gsum 'byung zhing /
las byed pa'i dus tshor ba btang snyoms dang ldan yang /
las gsum byas pa las rjes su mthun pa'i 'bras bu gsum ga 'byung ba'i phyir /
gnyis pa las kyi rab tu dbye ba'i sgo nas bshad pa la bzhin las khyod par can gyi rab tu dbye ba dang /
'bras bum myong ba'i sgo nas dbye ba dang /
de myong ba'i dus kyi sgo nas dbye ba dang /
ngo bo dang rnam smin dang /
gnyen po'i sgo nas dbye ba'o / /
dang po la gnyis /
mdor bstan pa dang /
rgyas par bshad pa'o / /
dang po ni /
las kyi rab tu zhes te /
las khyad par can gsum du yod de /
sdom pa'i las dang /
sdom pa ma yin pa'i las dang /
bar mas bsdus pa'i las yod pa'i phyir /
gnyis pa la gsum /
sdom pa'i las dang /
sdom pa a yin pa'i las dang /
bar ma'i las bshad pa'o / /
dang po la gnyis /
dbye ba dang /
so so'i mtshan nyid do / /
dang po ni /
sdom pa'i zhes te /
sdom pa'i las chos can /
gsum du yod de /
so thar gyi sdom pas bsdus pa dang /
bsam gtan gyi sdom pas bsdus pa dang /
zag pa med pa'i sdom pas bsdus pa yod pa'i phyir /
gnyis pa la gsum /
so thar gyi sdom pa dang /
bsam gtan gyi sdom pa dang /
zag pa med pa'i sdom pa bshad pa'o / /
dang po la gsum /
rigs pa brgyad du dbye ba dang /
der 'byed pa'i rgyu mtshan dang /
dge bsnyen gyi sdom pa'i ngo bo dang rten bye brag tu bshad pa'o / /
dang po ni /
so sor thar ba'i zhes te /
so sor thar pa'i sdom pa chos can /
rigs brgyad du yod de /
ltung ba nyis brgya lnga bcu rtsa gsum /
sde tshan lngas bsdus pa spong ba'i sems pa skyed pa'i rgyud lnga yod pa dge slong gi sdom pa dang /
de nyid gnang bkag ci rigs pas khyad par du byas pa bud med kyi rten la yod dge slong ma'i sdom pa dang /
dge tshul ma'i sdom pa gzhir byas pa la /
rtsa ba'i chos drug dang rjes mthun gyi chos drug spong pas khyad par du byas pa /
dge slong ma'i sdom pa dang srog gcod sogs spang bya bcu spong bas khyad par du byas pa'i spong ba'i sems pa rten gyi dbang gis dge tshul pha ma'i sdom pa dang /
spang bya lnga spong bas khyad par du byas pa'i sems pa /
skyes pa dang bud med kyi rten gyi bye brag gis dge bsnyen pha ma'i sdom pa dang /
nyin zhag gcig tsam blangs na yang skye zhing /
spang bya brgyad spong bas khyad par du byas pa'i sems pa bsnyen gnas kyi sdom pa'o / /
spyir dbye ba'i dbang du byas kyi /
dge slong gi rgyud la yang /
dge tshul dang dge bsnyen gyi sdom pa yang ldan dgos par shes par bya'o / /
ji srid 'tsho'i bar du bsnyen gnas kyi sdom pa tsam la gnas pa go mi'i dge bsnyen du bshad do / /
gnyis pa ni /
rab tu byung ba'i zhes te /
dris @# / /
lan chan pa gsum gyis shes par bya'o / /
rten dang bsam pa'i dbang gis /
sdom pa so sor ram par bzhag pa ste /
srog gcod sogs nyes spyod las kyang dben par spyod cing /
mi tshangs spyod sogs 'dod pa las kyang dben par spyod pa'i dbang du byas nas rab byung gi sdom pa rnam par bzhag la /
snga ma las dben par spyod cing /
phyi ma las dben par mi spyod pa'i rten dang bsam pa'i dbang du byas nas /
dge bsnyen pha ma'i sdom pa rnam par bzhag /
phal che ba'i dbang du byas nas /
ji srid 'tsho bar du gnyis ka las dben par spyod pa ma yin /
nyin zhag re tsam dang /
zla phyed re tsam spong ba'i dbang du byas nas /
bsnyen gnas kyi sdom pa rnam par bzhag pa'i phyir /
nyin zhag re ma gtogs mi skye bar 'dod pa ni /
nyan thos sde pa gcig gi lugs yin pas phyin ci log tu shes par bya'o / /
gsum pa la gsum /
yan lag ma tshar pa la slob pa la dge bsnyen gyi sdom pa dang ldan mi ldan gyi khyad par dang /
dge bsnyen gyi sdom pa skye mi skye'i rten gyi khyad par dang /
ma ning bye brag tu bshad pa'o / /
dang po ni /
dge bsnyen zhes te /
dge bsnyen gyi sdom ldan la dge slong ltar /
yongs rdzogs kyi dge bsnyen nges par dgos pa ma yin te /
skyabs 'gro sngon du btang nas /
srog gcod ma yin len tsam spong ba'i sdom pa blangs ba de la /
dge bsnyen gyi sdom pa dang ldan pa zhes kyang bya la /
mi tshangs spyod mi spong ba'i cha nas tshul 'chal zhes kyang bya ba'i phyir /
dge bsnyen la skyabs 'gro'i dge bsnyen dang /
sna gcig spyod pa dang /
phyogs gcig spyod pa dang /
yongs rdzogs kyi dge bsnyen du ma yod par shes par bya'o / /
gnyis pa ni /
za ma dang zhes te /
za ma dang ma ning la dge bsnyen sdom pa yongs rdzogs blangs pa'i sgo nas /
dge bsnyen sdom ldan du bzhag par bya ba ma yin te /
sa tsha sgo can bzhin du de lta bu'i sdom pa skye ba'i gzhir mi rung ba'i phyir /
rgyu mtshan des na gang zag gnyis kyi nges pa'i 'khor du mi rung ba yin gyi /
skyabs 'gro sngon du song nas srog gcod sogs spangs pa las /
bsod nams 'phel ba tsam la /
dge bsnyen du bzhag pa ni rung ngo / /
gsum pa ni /
ma ning ni lnga yod /
mi gang /
skyes tsam nas pho mo'i dbang po gang yang med pa dang /
rang la 'khrig pa bsten pa'i nus pa med cing gzhan bsten pa mthong na /
skyes pa'am du bud med kyi spobs pa skye ba dang /
dkar phyogs sam nag phyogs gang rung la skyes par 'gyur zhing /
gzhan du bud med kyi rnam pa shes che ba dang /
mi gtsang ba khar blugs pan skyes par 'gyur ba dang /
dbang po bcad pas nyams pa'i ma ning rnams yod pa'i phyir /
kha cig tu /
dbang po gang yang med pa'i mi la za ma dang /
yod kyang bya ba byed mi nus pa la ma ning du bshad do / /
ma ning ni /
phal cher skyes pa dang /
bud med gnyis ka'i nyon mongs shas che bas /
dge slong gi phyogs su bzhag na /
bud med bsten pa'i nyes par 'gyur la /
dge slong ma'i phyogs su bzhag na /
skyes pa bsten pa'i nyes par 'gyur pas /
rab tu 'byung ba'i 'os ma yin pa'o / /
yang lnga yi dang po za ma @# / /
dang ma ning gnyis ka dang /
gnyis ka ma ning kho na dang /
gsum pa bya ba'i dbang gis res 'jog tu bshad do / /
| gnyis pa bsam gtan gyi sdom pa ni /
bsam gtan gyi zhes te /
zag bcas kyi bsam gtan gyi sems la brten nas /
srog gcod sogs 'tshal tshul kun nas slong ba'i nyon mongs kyi sa bon nyams smad par byed pa'i rigs kyis rab tu phye ba'i ting nge 'dzin dang mtshungs ldan gyi spong ba'i sems pa'o / /
de la bsam gtan dang po'i nyer bsdogs kyis /
'chal tshul dngos su spong zhing /
sa bon nyams smad par byed la /
bsam gtan dang po'i dngos gzhi nas /
bzhi pa'i par na spangs pa thag bsreng bar byed pa'i gnyen pos bsdus pa'i bsam gtan gyi sdom a yod la /
'dod pa'i chags bral nyams na stong par 'gyur ro / /
gsum pa zag pa med pa'i sdom pa bshad pa ni /
zag pa med ces te /
zag pa med pa'i bsam gtan gyi sems la brten nas /
'chal tshul kun nas slong ba'i nyon mongs kyi sa bon spong ba'i ting nge 'dzin dang mtshungs ldan gyi zag pa med pa'i sems pa'o / /
gnyis pa sdom pa ma yin pa bshad pa la /
sdom pa ma yin pa zhes te /
yul gyi sgo nas ngo bo'i dbye ba dang /
rten gyi sgo nas dbye ba dang /
thob pa'i tshad bstan pa'o / /
dang po ni /
sdom min du ma yod de /
dud 'gro dang mi bsad pas 'tsho ba dang /
dud 'gro dang mi la gnod pa byed pa tsam dang /
bsad pas 'tsho ba lnga dang /
gnod pas byed pas 'tsho ba bzhi la sogs yod pa'i phyir /
gzhan rnams go bar zad la /
ri bong rgyas gshor ba ni /
ri bong rgyas 'dzin pa dang /
sprul gyis 'tsho ba ni /
sprul bzung nas brten bas 'tsho ba dang /
nyan rna byed pa ni /
gzhan la phram dang 'dam po byas pas 'tsho ba sogs te /
mdor na gzhan la gnod pa byed par zhugs pa rnams kyi log par smin pa'i sems pa'o / /
gnyis pa ni /
de dag gi zhes te /
sdom min can gyi gang zag gnyis su yod de /
dang po nas bshan pa sogs kyi rigs su skyes pa dang /
der ma skyes kyang des 'tsho pa'i ched du bya ba de byed par khas blangs shing /
bya ba de la zhugs pag nyis yod pa'i phyir /
gsum pa ni /
de dag gi zhes te /
go bar zad do / /
gsum pa bar ma ni /
sdom pa yang ma yin zhes te /
sdom pa'i mtshan nyid dang mi ldan pa'i sbyin pa gtong ba'i sems pa sogs ni bar ma'i dge ba dang /
sdom min gyi mtshan nyid dang mi ldan pa'i khu tshur bsnun pa sogs kyi mi dge ba'i las ni bar mi'i mi dge ba zhes bya ste /
dge ba dang mi dge ba dang /
sdom pa dang sdom min gang gis yang tshan nyid dang mi ldan pa'i phyir ro / /
sdom ldan la yang bar me'i mi dge ba dang /
sdom min can la yang bar ma'i dge ba du ma 'byung bar shes par byad do / /
gnyis pa 'bras bu myong ba'i sgo nas dbye ba ni /
bde ba myong bar 'gyur zhes te /
'bras bu myong gyur mi 'dra ba'i dbang du byas nas las gsum du dbye ste /
'dod pa dang bsam gtan dang po gsum gyis sa bsdus pa'i dge ba'i las bde ba myong gyur dang /
mi dge ba'i las sdug bsngal myong gyur dang /
mis me ba'i gnyan? btan? bzhi pa yan chad kyi zag bcas kyi dge @# / /
ba'i las btang snyoms myong bar 'gyur ba rnams yod pa'i phyir /
gsum pa 'bras bu myong ba'i dus kyi sgo nas dbye ba la /
gsum gyi dang po mthong chos la myong gyur gyi las ni /
mthong ba'i zhes te /
bsam sbyor shin tu drag pos byams pa'i ring nge 'dzin las lang ma thag pa sogs la phan pa'am gnod pa byed pa'i las de chos can /
mthong chos la myong gyur gyi las zhes bya ste /
las gang las byas pa'i cha de nyid la /
'bras bu bde ba'am sdug bsngal myong bar 'gyur ba'i phyir /
de yang 'bras bu mgo rtsom pa'i dbang du byas pa yin gyi /
mjug rdzogs pa'i nges pa ni med do / /
yul snga ma rnams la ni /
bsam sbyor drag po med kyang phan gnod bya sa ba'i las de /
zhing gi stobs kyis mthong chos la myong gyur gyi las yin no / /
gnyis pa skyes nas myong gyur gyi las ni /
skyes nas zhes te /
mtshams med lnga las dang /
mtshams med cha 'dra ba'i nyes pa dang /
phyi ma la lhar skyes ba'i tshul khrims bsrung ba sogs chos can /
skyes nas myeng gyur gyi las zhes bya ste /
las gnag /
las byas pa'i skye ba gnyis pa la rnams smin gyi mgo rtsom par 'gyur pa'i phyir /
rdzogs pa'i nges pa med pa de la yang shes par bya'o / /
gsum pa lan grangs gzhan la myong gyur ni /
lan grangs zhes te /
las gang gi skye ba gsum pa man chad du rnam smin gyi mgo rtsom par 'gyur ba'i las de ni /
lan grangs gzhan la myong bar 'gyur ba'i las su shes par bya'o / /
bzhi pa la gnyis /
spang bya zag pa dang bcas pa'i las dang /
de'i gnyen po'i las so / /
dang po la gsum /
ngo bo dang rnam smin gnyis ka gnag pa'i las dang /
gnyis ka dkar ba'i las dang /
'dres ma'i las so / /
dang po ni /
gnag le zhes te /
srog gcod sogs mi dge ba'i las chos can /
gnag la rnam smin gzhan pa'i las zhes bya ste /
dor bya 'ba' zhig gis bsdus pa'i las gang /
rnam smin mid dod pa kho na 'byin pa'i phyir /
gnyis pa ni /
dkar la zhes te /
khams gsum pa'i sas bsdus pa'i dge ba'i las chos can /
dkar la rnam par smin pa dkar ba zhes bya sto /
dkar ba'i las gang /
rnam smin 'dod pa 'ba' zhig 'byin ba'i phyir /
gsum pa ni /
dkar gnag ces te /
gzhan bslu ba'i bsam pas nor ster ba'i las dang /
phan pa'i bsam pas kun nas slangs te /
tshig rtsub po smra ba'i las chos can /
'dres ma'i las yin te /
las gang bsam sbyor dkar gnag ci rigs pas bsdus shing /
rnam smin 'dod mi 'dod ci rigs su 'byin bar byed pa'i phyir /
gnyis pa ni /
mi gnag cing zhes te /
spang gnyen sbyor ba dang bar chad med pa'i lam gyis bsdus pa'i zag pa med pa'i las chos can /
dkar la rnam par smin par mi 'gyur zhing /
las zad par 'gyur ba'i las zhes bya ste /
las gang rnam smin mi 'phen zhing /
zag bcas kyi las dngos su sbyin pa'i las bzhi'i 'joms par byed pa yin pa'i phyir /
gsum pa blangs bya'i las bye brag tu bshad pa la gnyis /
sbyin pa'i las dang tshul khrims kyi las so / /
dang po la gsum /
sbyin pa'i mtshan nyid bshad pa dang /
gtong bar byed pa'i sbyor pa phun sum tshogs pa dang /
@# / /
gtang bya'i dngos po phun sum tshogs pa'o / /
dang po la mdor bstan pa ni /
sbyin pa'i zhes te /
sbyin pa'i las bzhi'i sgro nas shes par bya ste /
ma chags pa sogs gsum gyis bsdus pa'i gzhi dang /
de khyad bar du byas pa'i kun slong dang /
gtang bya'i rdzas dang /
gtong sems kyi ngo bo rnams kyis shes par bya ba'i phyir /
bshad pa ni /
gzhi ni zhes te /
khyad chos bzhis khyad par du byas pa'i lus longs spyod dge rtsa gzhan don gtong ba'i sems pa dang /
des kun nas slong ba'i lus ngag gi las te /
gtong sems 'khor bcas kyi bsdus pa ni /
sbyin pa'i ngo bo /
gnyis pa ni /
ji ltar na zhes te /
gtong ba'i sbyor ba chos du mas shes par bya ste /
phyir zhing sbyin pa sogs chos gsum ldan dang /
ji ltar sbyin pa'i tshul srid pa dang longs spyod kyi phyir mi 'ong ba bsngo bar gzhan la phan pa'i bsam pas sbyin pa mi gnas par sbyin pa sogs lnga dang /
gang la ster ba'i snod kyi dbang du byas pa snod la sbyin pa sogs legs par bgod de sbyin pas shes par bya ba'i phyir /
tshig don ni go bar sla'o / /
gsum pa ni /
ji ltar na zhes te /
sbyin pa bya ba'i rdzas rnam par dag pas kyang /
sbyin pa phun sum tshogs par rig par bya ste /
sbyin bya'i dngos po gzhan la gnod pa dang /
ma 'brel ba gnyis dang /
ngo bo dag pa gcig dang /
chos dang mi 'gal ba gnyis kyi sgo nas gtang bya'i rdzas phun sum tshogs par shes par bya ba'i phyir /
tshig don ni go par sla'o / /
gsum pa ni /
gnyis pa la tshul khrims kyi ngo bo bshad pa dang /
mdo sde gzhan las 'byung ba'i rnam grangs kyi sgo nas bshad par bya'o / /
dang po ni /
ji ltar na zhes te /
nges par 'byin pa rnam par dag pa'i dbang du byas pa dang /
ma smad pa'i dbang du byas pa dang /
ma nyams pa'i dbang du byas pa dang /
phyin ci ma log pa'i dbang du byas pa'o / /
dang po ni /
gnyis kyis ston te /
yongs su rdzogs pa'i so thar gyi sdom pa chos can /
tshul khrims dang ldan pa zhes bya ste /
nges par 'byin pa'i ched du blangs pa'i tshul khrims yin pa'i phyir /
sdom pas bsdoms pa zhes bya ste /
thar pa nges par 'byin pa'i tshul khrims yin pa'i phyir /
gnyis pa ni /
ji ltar na cho ga dang zhes te /
gnyis kyis rig par bya'o / /
cho ga dang spyod yul phun sum tshogs pa zhes bya ste /
cho ga dang spyod yul nyams pas dam pa rnams kyis smad du med pa'i tshul khrims yin pa'i phyir /
kha na ma tho ba chung ngu la yang 'jigs pa lta ba zhes bya ste /
nyes ltung phra mos kyang ma gos par slob ba'i tshul khrims yin pa'i phyir /
gsum pa ni /
ji ltar na zhes te /
yang dag par blangs pa la slob pa zhes pa ste /
bslab pa'i gzhi yongs su rdzogs pa la bslab pa'i tshul khrims yin pa'i phyir /
kha na ma tho ba chung ngu la yang 'jigs par lta pa zhes bya ste /
bzhi pa ni /
ji ltar na zhes te /
lus dang ngag bsdom pa zhes bya ste /
dran pa dang shes bzhin gyis legs par zin pa'i tshul khrims yin pa'i phyir /
gnyis pa la bzhi /
tshul khrims kyi ngo bo'i sgo nas bstan pa dang /
bsam @# / /
pa rnam par dag pa'i sgo nas bshad pa dang /
'bras bu'i yon tan gyis bshad pa dang /
dri ma dang bral ba'i sgo nas bshad pa'o / /
dang po la gsum /
ltung ba'i rgyu dang bral ba dang /
rang dus na 'gyod pa med pa dang /
ltung ba'i 'bras bu dang bral ba'o / /
dang po ni /
ji ltar na zhes te /
so thar gyi sdom pa chos can /
lus ngag phun sum tshogs pa zhes bya ste /
blangs pa chud mi gson zhing /
ltung pa mi byed pa'i tshul khrims yin pa'i phyir /
gnyis pa ni /
ji ltar na zhes te /
spyod pa yongs su dag pa zhes bya ste /
tshul khrims dag pa la brten nas /
sems las 'gyod pa med pa la sogs pa'i rims kyis sems kyi bslab pa skye ba'i rten byed pa'i tshul khrims yin pa'i phyir /
gsum pa ni /
ji ltar na zhes te /
kun spyod dge ba zhes bya ste /
nyon mongs can gyi rteg pa dang ma 'dres pa'i tshul khrims yin pa'i phyir /
gnyis pa la log par bsngo ba dang bral ba dang /
khyad gsod kyi bsam pa dang bral ba'o / /
dang po ni /
ji ltar na zhes te /
kun spyod kha na ma tho ba yin te /
'khor ba'i phun tshogs la smon nas tshangs spong la gnas pa spangs pa'i tshul khrims yin pa'i phyir /
gnyis pa ni /
ji ltar na zhes te /
kun spyod gnod pa med pa zhes bya ste /
gzhan la khyad gsod mi byed cing /
'gogs na bde ba'i byed pa'i tshul khrims yin pa'i phyir /
gnyis pa ni /
gsum pa la gnyis /
rang don thob pa dang /
gzhan don bsgrub nus pa'o / /
dang po la gnyis kyi /
dang po ni /
ji ltar na zhes te /
kun spyod rjes su mthun pa zhes bya ste /
thar pa thob nus pa'i tshul khrims yin pa'i phyir /
gnyis pa ni /
ji ltar na zhes te /
kun spyod rigs pa dang ldan pa yin te /
rang rgyud kyi dge ba mi sgrog cing sdig pa mi 'chab par byed pa'i tshul khrims yin pa'i phyir /
gnyis pa gzhan don bsgrub nus pa ni /
ji ltar na zhes te /
kun spyod thabs dang ldan pa zhes bya ste /
tshangs pa mtshungs par spyod pa'i 'khor du sdud par byed pa'i tshul khrims yin pa'i phyir /
bzhi pa la nga rgyal dang bral ba dang /
lta ba mchog 'dzin dang bral ba dang /
mtha' gnyis dang bral ba /
chog par 'dzin pa'i dri ma dang bral ba'o / /
dang po ni /
ji ltar na zhes te /
kun spyod 'cham pa zhes bya ste /
bla ma dang /
bla ma'i gnas lta bu la nga rgyal spangs pa'i tshul khrims yin pa'i phyir /
gnyis pa ni /
ji ltar na zhes te /
kun spyod rjes su mthun pa zhes bya ste /
tshul khrims dang lta ba rnam dag dang ldan pa rnams dang gdams ngag la mthun par 'dzin pa'i tshul khrims yin pa'i phyir /
gsum pa la gnyis kyi dang po ni /
ji ltar na zhes te /
dal zhing dub pa'i dbang gis gdung ba med pa zhes bya ste /
dka' thub drag po dang ngon don la mos pa spangs pa'i tshul khrims yin pa'i phyir /
gnyis pa ni /
ji ltar na zhes te| kun spyod phyis 'gyod pa med pa zhes bya ste /
longs spyod dang las kyi mtha' ngan pa 'dod pa bsod nyams kyi mtha' spangs pa'i tshul khrims yin pa'i phyir /
bzhi pa ni /
ji ltar na zhes te /
dge ba bcu de tsam gyis chog par mi @# / /
'dzin pas dge ba ma grub snyam du yid la bcags pa med pa'i tshul khrims yin pa'i phyir /
kun spyod yid la gcags pa med pa zhes bya'o / /
gnyis pa las kyi mtshan nyid ni /
dbye ba de dag tshul bzhin yid la byed pa'i dmigs par bzhag pa la gnyis /
rnam pa ji ltar yid la bya ba dang /
bsam gyis mi khyab pa'i gnas la sems pa dgag pa'i ched du bsam gyis mi khyab pa dang khyab pa'i dbye ba bshad pa'o / /
dang po la gnyis /
dri ba dang /
de'i lan rgyas par bshad pa'o / /
dang po ni /
bcom ldan 'das zhes te /
re re nas rgyas par 'chad do / /
gnyis pa la 'khor bar 'jug pa'i rim pas yid la bya ba dang /
'khor ba las ldog pa'i rnam pa dang /
gnyen po med pa'i nyes dmigs so| |dang po la gsum /
gang zag thun mong ma yin pa dang /
chos thun mong ma yin pa dang /
khyad par de gnyis dang ldan pa'i rten la log rtog bsal ba'o / /
dang po ni /
las zhes te /
so so skye bo rnams las bdag gir bya ba yin te /
rang gis byas pa'i las kyi rnam smin rang gis myong dgos la /
gzhan gyis mi myong zhing /
gzhan gyis byas pa'i las kyi rnam smin yang rang gis mi myong ba'i phyir /
gnyis pa ni /
ji ltar na zhes te /
las kyi bgo skal la spyod pa'i zhes bya ste /
rang gis byas pa'i las kyi rnam smin de yang 'dres par mi 'gyur gyi /
dge ba byas na bde ba myong ba sogs dge mi dge'i las so so'i bgo skal la spyod pa'i phyir /
gsum pa ni /
ji ltar na zhes te /
sems can rnams las kyi skye gnas pa zhes bya ste /
rgyu med dbang phyug sogs mi mthun pa'i rgyu las skye ba spangs nas /
rang rang gis bsags pa'i las las 'byung ba'i phyir /
gnyis pa ni /
ji ltar na zhes te /
las gang yang rung ba la brten par bya ba ma yin te /
zag bcas kyi las kyis bcings pa las thar bar byed zag med kyi las rten dang skyabs su bzung bar bya ba'i phyir /
gsum pa ni /
sems can zhes te /
bdag med rtogs pa'i shes rab ma bsgoms na skyon dang bcas par 'gyur gyi /
yon tan 'ba' zhig thob pa ma yin te /
las dbang gis bde 'gro dang ngan 'gro'i lus thob nas gzugs mi sdug pa sogs ngan pa dang /
gzugs sdug cing longs spyod che ba sogs yon tan dang ldan pa ci rigs su 'gyur ba'i phyir /
gnyis pa la gnyis /
dri ba dgod pa dang /
lan no / /
dang po ni /
sems can rnams kyi zhes te /
bsam gyis mi khyab pa'i ngos nas gtso bor dris pa'o / /
lan la /
bsam gyis mi khyab pa bshad pa dang /
mi khyab pa bshad pa'o / /
dang po ni /
las dag pa'i zhes te /
dge ba'i las kyis lha mi'i nang du rnam smin 'dod pa 'byin pa dang /
mi dge ba'i las kyis ngan song gsum du rnam smin mi 'dod pa 'byin pa ni bsam gyis mi khyab pa zhes bya ste /
sgrub byed lung la ltos mi dgos par dngos po stobs zhugs kyis rig pas rtogs nus pa'i phyir /
gnyis pa la /
tha mal du gnas pa'i las phra ba bsam gyis mi khyab pa dang /
mthu khyad par can du 'phags pa'i thob pa'i gang zag gis las bsam gyis mi khyab pa'o / /
@# / /
dang po la /
sems can gyi 'jig rten 'grub pa'i las phra ba bsam gyis mi khyab pa dang /
snod kyi 'jig rten 'grub pa'i las phra ba bsam gyis mi khyab pa'o / /
dang po la /
lus sna tshogs skyed pa'i las bsam gyis mi khyab pa dang /
rgyu bzhis bsam gyis mi khyab pa'o / /
dang po ni /
las 'dis zhes te /
las mi 'dra ba du mas lus mi 'dra ba sna tshogs su 'gyur ba so so skye bo rnams kyi rig pa tsam la brten nas bsam par bya ba ma yin te| shin tu lkog tu 'gyur ba'i phyir /
gnyis pa ni /
las zhes te /
de ltar 'bras bu mi 'dra ba sna tshogs grub pa rnams 'grub par byed pa'i rgyu'i las tshe snga ma gnas gang du byas pa dang /
sems cad dang sems can ma yin pa'i dngos po gang la brten nas byas pa dang /
rgyu'i khyad par ci 'dra bas byas pa dang /
rnam smin gang la brten nas byas pa sogs rigs pa tsam gyis bsam par bya ba ma yin te /
shin tu lkog tu gyur pa'i phyir /
gnyis pa ni /
phyi'i dngos po zhes te /
phyi'i dngos po mi 'dra ba sna tshogs 'grub pa'i las phra ba dang /
nor bu chu shel las chu 'byung ba sogs dang /
sman 'ga' zhig bzung bas mi snang bar 'gro ba dang /
sngags btab pas mes mi 'tshig pa dang /
lung pa gsum gyi nang nas rde'u gsum blangs te /
mtho sar phyin nas bdun pa man chad kyi rims rnams song shig ces brjod nas 'phangs pas rims zhi ba lta bu'i mkhyud spyad dang ldan pa'i lan gyi rgyu'i nus pa ni /
so so skye bo rnams kyis rig pa tsam gyis bsam par bya ba min te /
rgyu mtshan snga ma ltar ro / /
gnyis pa ni /
rnal 'byor pa zhes te /
rnal 'byor pa'i mngon shes kyis mthus g.yo ba sogs dang /
dbang thong ba'i byang chub sems dpa' rnams kyi dbang bcu'i las dang /
sangs rgyas de bzhin nyid la slar mi ldang ba'i tshul gyis mnyam par bzhag bzhin du /
'khor ba ji srid kyi bar sems can gyi bsam pa dang mthun pa'i las mdzad pa so so skye bo rnams kyis rigs pa tsam gyis bsam par bya ba ma yin te /
shin tu lkog tu gyur pa'i phyir /
dbang bcu ni /
rim pa bzhin du /
tshe'i 'du byed byin gyis brlabs nas bskal par gnas nus pa dang /
ji ltar 'dod pa bzhin du /
ting nge 'dzin gyi sgo du ma la mnyam par 'jog nus pa dang /
'bru dang rin po che la sogs pa'i yo byad kyi char 'bebs nus pa dang /
gong ma myong gyur gyi las las 'dod par smin par sgyur nus pa dang /
ji ltar 'dod pa bzhin du snying rje dang /
smon lam gyi dbang gis skye ba len nus pa dang /
mos pa bzhin dus la sogs pa gsar la sogs par sgyur nus pa dang /
smon lam grangs med pa 'bum phrag bcu la sogs pa 'grub pa dang /
rdzu 'phrul gyi cho 'phrul dpag tu med pa ston nus pa dang /
so so yang dag rigs bzhi sogs mthar phyin par thob par 'gyur ba dang /
chos ston pa'i tshig gcig gis /
sems can bsam pa mi 'dra ba mtha' yas pa'i sems cig car du tshem par nus pa'o / /
! gnyis pa spyi'i mtshan nyid bshad pa la gnyis /
dbye ba dang so so'i mtshan nyid bshad pa'o / /
dang po ni /
@# / /
de dag mdor bsdu na /
zhes te /
kun 'byung gi rang bzhin bzhir shes par bya ste /
rgyu'i mtshan nyid sogs rnam pa bzhir yod pa'i phyir /
der thal /
rtag par sred pa la brten nas yang srid par 'byung bar byed /
bde ba dang gtsang bar sred pa la brten nas dga' ba'i 'dod chags dang ldan pa dang /
de dang der mngon par dga' bar byed /
bdag tu sred pa la brten nas lus la chags par byed pa'i phyir /
don ni 'chad par 'gyur ro / /
gnyis pa la bzhi yod pa'i dang po ni /
rgyu'i zhes te /
rtag par sred pa chos can /
rgyu'i mtshan nyid du rig par bya ste /
da ltar gyi gnas skabs dang ldan pa'i yang srid phyi ma'i lus 'grub par byed pa'i bag chags 'jog pa'i byed rgyu yin pa'i phyir /
gnyis pa ni /
kun 'byung ba'i zhes te /
bde bar sred pa dang gtsang bar sred pa chos can /
kun 'byung ba'i mtshan nyid du rig par bya ste /
rim pa bzhin du yul thob pa dang ma thob pa la dga' ba'i 'dod chags dang ldan pa dang de dang de la mngon bar dga' ba'i sgo nas rigs mthun gyi bag chags bsags pa de dang de dag rang dang skal ba mnyam pa'i 'gro ba gang yang rung ba zhig tu /
sems can gyi rigs de dang der kun 'byung ba'i byed rgyu yin pa'i phyir /
gsum pa ni /
rab tu skye ba'i zhes te /
de chos can /
rab tu skye ba'i mtshan nyid du shes par bya ste /
'gro ba dang skye gnas mi 'dra ba dang rgyud mi 'dra ba dang rang gi rgyud la yang gnas skabs mi 'dra ba'i sgo nas /
'dod pa nas srid rtse'i bar du mchog tu 'byung ba'i byed rgyu yin pa'i phyir /
bzhi pa ni /
rkyen gyi zhes te /
bdag tu sred pa chos can /
rkyen gyi mtshan nyid du rig par bya ste /
khyod la bsten nas 'khor ba las ma 'da' bar byed cing /
sngon ma thob pa'i lus gzhan dang gzhan 'thob pa dang thob pa las 'da' ba'i byed rgyu yin pa'i phyir /
bam po bzhi pa / /
! gsum pa 'gog pa'i bden pa bshad pa la gnyis /
rang gi mtshan nyid bshad pa dang /
spyi'i mtshan nyid bshad pa'o / /
dang po la gnyis /
bcu gnyis su dbye ba dang /
so so'i mtshan nyid rgyas par bshad pa'o / /
dang po ni /
'gog pa'i zhes te /
'gog bden chos can /
chos bcu gnyis kyis shes par bya ste /
mtshan nyid nas ming gi rnam grangs kyis par gyis shes par bya ba'i phyir ro / /
gnyis pa la gsum /
mtshan nyid dang /
dbye ba dang /
ming gi rnam grangs so / /
dang po la gnyis /
ngo bo nyid kyi mtshan nyid dang /
rtogs par dka' ba'i mtshan nyid do / /
dang po la gsum /
dngos dang shes byed dgod pa dang /
don bsdu ba'o / /
dang po ni /
mtshan nyid kyis zhes te /
'gog pa'i bden pa ni /
khyad chos gsum gyis khyad par du byas te /
dgag gzhi gang du 'gog pa bdag gi spros pas dben pa'i sems rang bzhin gyis rnam par dag pa dang /
gnyen po gang gis 'gog pa bdag med mngon sum du rtogs pa'i shes rab dang /
dgag bya'i chos gang 'gog pa nyon mongs pa sa bon dang bcas pa 'gog pa ste /
sems rang bzhin gyis rnam par @# / /
dag pa la gnyen po'i stobs kyis nyon mongs pa'i sa bon spangs pa'i bral ba ni /
'gog bden gyi mtshan nyid do / /
'dir dngos su bstan pa thun mong ba'i dbang du byas pa yin gyi /
'di la brten nas shes sgrib spangs pa'i 'gog pa yang shes par bya ste /
'og tu yang zur tsam 'byung ba'i phyir ro / /
gnyis pa ni /
nang gi skye mched drug dang phung po lnga 'gog par gsungs pa dang /
zag bcas kyi khams bco brgyad 'gog par gsungs pa'i shes byed dgod pa'o / /
dang po ni /
bcom ldan 'das zhes te /
ma rig pa dang ldan pa'i nang gi skye mched drug dang /
skye mched des mtshon pa'i phyi'i skye mched drug ste /
gnyen po'i stobs kyis zag pa dang bcas pa'i nang gi skye mched bcu gnyis dang bral ba 'gog bden yin gyi /
de la dgongs nas /
gang du zhes gsungs pa'i phyir /
ming bzhi'i phung po dang gzugs kyi phung po gnyen po'i stobs kyis bral ba 'gog bden yin te /
don la dgongs nas /
de bzhin ming zhes gsungs pa'i phyir /
gnyis pa ni /
yang zhes te /
gnyen po'i stobs kyis zag pa dang bcas pa'i khams bco brgyad dang bral ba 'gog bden yin te /
don de la dgongs nas /
gang du mig 'gag pa zhes sogs gsungs pa'i phyir /
nang gi dbang po'i khams dang po smos pas lhag ma lnga yang mtshon pa yin la /
chos kyi bar du 'gag pas ni /
yul gyi khams lnga 'gags pa yang mtshon no / /
kha dog gi 'du shes ni chos kyi 'du shes med pas /
rnam shes kyi khams drug 'gags pa mtshon pa yin no / /
gsum pa ni /
rnam grangs zhes te /
sngar bshad pas rtogs par nus so / /
gnyis pa la gnyis /
dngos dang /
dgag bya bstan pa'i sgo nas shes byed dgod pa'o / /
dang po la mtha' bzhi dang bral bar gnas pas zab pa dang /
de'i sgrub byed do / /
dang po ni /
zab pas zhes te /
phung po lhag med kyi 'gog pa ste /
zag bcas kyi 'du byed 'gags pa las rang bzhin gzhan ma yin la /
de lta na zag bcas kyi 'du byed 'gags pa ma yin par 'gyur ba'i phyir /
gzhan min pa zhig kyang ma yin te /
zag bcas kyi 'du byed zhig pa tsam thar par mi rung ba'i phyir /
gnyis ka ni gzhi mthun ma yin te /
'gal ba'i phyir /
de nyid dang gzhan gnyis ka ma yin pa'i rdzas su grub pa yang ma yin te /
de lta bu mi srid pa'i phyir /
gnyis pa ni /
de ci'i phyir ces te /
phung po lhag med kyis gog pa chos can /
spros pas dbyen pa yin te /
spros pa'i mtha' bzhi dang bral ba'i phyir /
gnyis pa la /
spros pa'i ngo bo ngos bzung ba dang /
zab mo'i don lung gis bstan par sgrub pa'o / /
dang po ni /
spros pa ni zhes te /
lam bden gyi mi mthun phyogs 'dis spro bar byed pa'i spros pa ni /
tshul bzhin ma yin par sems pa'i yid la bya ste /
'du byed zhig pa dang 'gog bden spros pa'i mtha' bzhir 'dzin pa'i yid la bya ba'i phyir /
gnyis pa la gnyis /
mtha' gzhir bzung bas spros par 'gyur ba dang /
spros pa dang de zhi ba'i dus ngos bzung bas 'gog bden gyi ngo bo bstan pa'o / /
dang po ni /
bcom ldan @# / /
'das zhes te /
zag pa dang bcas pa'i skye mched drug phyis byung ba'i 'jig rgyu med par zad par sogs las glo bur dri bral gyi 'gog pa gcig dang /
rang bzhin gzhan dang /
gnyis ka ma yin pa'i rdzas gang du yang bzung bar bya ba ma yin te /
de dag tu bzung na /
lam bden skye ba'i bgegs tshul bzhin ma yin pa'i spros par 'gyur ba'i phyir /
'di dag ni /
'du byed skyes nas 'jig pa rten 'brel gyi chos nyid yin pas /
'du byed kyi zhig pa 'gog bden ma yin par bstan pa yin la /
zag bcas dang 'gog bden gnyis mtha' bzhir grub pa yang dgag par bya ba yin no / /
gnyis pa ni /
ji srid du zhes rtogs par sla'o / /
gnyis pa dbye ba la /
thun mong gi dbye ba 'gog pa dang /
thun mong ma yin pa'i 'gog pa'o / /
dang po la bzhi /
rgyu lam gyi sgo nas dbye ba dang /
rten gyi gang zag gi sgo nas dbye ba dang /
yon tan gyi sgo nas dbye ba dang /
bral bya phung po'i sgo nas dbye ba'o / /
dang po la /
dngos dang /
sgrub byed dgod pa gnyis kyis 'gog bden brtags pa ba bshad pa dang /
mtshan nyid pa bshad pa'o / /
dang po ni /
brdas zhes te /
'jig rten pa'i lam gyis nyon mongs mngon gyur spangs pa'i bral ba chos can /
brda'i 'gog pa zhes bya ste /
nyon mongs kyi sa bon rtsa ba nas ma spangs par sa bon nyams smad par byas pa tsam gyi 'gog pa yin pa'i phyir /
shes byed ni /
de'i phyir ces so / /
gnyis pa ni /
don dam pas zhes te /
mthong spangs kyi sa bon spangs pa'i bral ba chos can /
don dam pa'i 'gog pa zhes bya ste /
rang gi ngo skal gyi spang bya'i sa bon spangs pa'i bral ba yin pa'i phyir /
gnyis pa la gnyis kyi dang po dbye ba rgyu gnyis kyi mi rdzogs pa'i 'gog pa ni /
yongs su zhes te /
ma rdzogs pa'i 'gog pa chos can /
du ma yod de /
'bras bu gsum gyis bsdus pa'i slob ma'i rgyud kyi 'gog pa yod pa'i phyir /
gnyis pa 'gog pa'i 'gog pa ni /
yongs su zhes te /
dgra bcom pa'i rgyud kyi 'gog bden chos can /
rdzogs pa'i 'gog pa zhes bya ste /
dgra bcom pa'i rgyud kyi nyon mongs zad par spangs pa'i bral ba yin pa'i phyir /
gsum pa la gnyis kyi dang po rgyan med pa'i 'gog pa ni /
rgyan med pas zhes te /
dgra bcom pas shes rab kyis 'gog pa yod pa'i phyir /
rnam par grol ba'i rgyud kyi 'gog pa de chos can /
rgyan med pa'i 'gog pa zhes bya ste /
nyon sgrib zad par spangs kyang /
snyoms 'jug gi sgrib pa ma spangs pas mngon shes drug dang bral ba'i 'gog pa yin pa'i phyir /
gnyis pa rgyan dang bcas pa ni /
rgyan dang zhes te /
dgra bcom pa gnyis ka'i cha las rnam grol gyi rgyud kyi 'gog bden chos can /
rgyan dang bcas pa zhes bya ste /
snyoms 'jug gi sgrib pa spangs pas rig pa gsum dang mngon shes drug dang ldan pa'i 'gog pa yin pa'i phyir /
bzhi pa la gnyis kyi dang po lhag bcas mi lhag ma dang zhes te /
sku tshe'i 'du byed ma gtang ba'i dgra bcom pa'i rgyud kyi 'gog pa chos can /
lhag bcas kyi 'gog pa zhes bya ste /
nyon mongs zad @# / /
bar spangs kyang phung po'i lhag ma lus pa'i bral ba yin pa'i phyir /
gnyis pa lhag ma med pa ni /
lhag ma med ces te /
lhag med du zhugs pa'i dgra bcom pa'i rgyud kyi 'gog pa chos can /
lhag ma med pa'i 'gog pa zhes bya ste /
sdug kun gnyis ka spangs pa'i bral ba yin pa'i phyir /
gnyis pa thun mong ma yin pa'i 'gog pa ni /
khyad par du zhes te /
sangs rgyas dang byang sems 'phags pa'i thugs rgyud kyi srid bzhi'i mtha' gnyis la mi gnas pa'i 'gog bden chos can /
khyad par du 'phags pa'i 'gog pa zhes bya ste /
sems can thams cad la phugs su phan pa dang /
'phral du bde ba'i gzhir gyur pa'i 'gog pa yin pa'i phyir /
gsum pa ming gi rnam grangs bshad pa la /
rnam grangs so bzhi'i sgo nas mdor bstan pa dang /
rgyas par bshad pa'o / /
dang po ni /
rnam grangs kyi zhes te /
'gog bden rnam grangs du ma'i sgo nas shes par bya ste /
ma lus par spangs pa sogs rnam grangs so bzhi'i sgo nas rig par bya ba'i phyir /
gnyis pa la gsum /
spang bya dang bral ba'i sgo nas bzhag pa brgyad dang /
yon tan gyi sgo nas bzhag pa nyer gcig dang /
sdug bsngal bzlog pa'i cha nas bzhag pa lnga'o / /
dang po la /
mdor bstan pa ni /
ci'i phyir ces te /
'gog pa'i bden pa de ma lus par spangs pa zhes bya ste /
nges par spangs pa la sogs pas kyang khyad par du spangs pa'i bral ba yin pa'i phyir /
gnyis pa la gnyis /
mngon gyur spangs pa dang /
sa bon spangs pa'o / /
dang po ni| ci'i phyir nges par zhes te /
'gog bden chos can /
nges par spangs pa zhes bya ste /
kun bkris mngon gyur dang bral ba'i 'gog pa yin pa'i phyir /
gnyis pa la dngos dang gnyen po'i sgo nas gnyis su dbye ba dang /
yon tan gyi sgo nas phye ba gsum bshad pa'o / /
dang po ni /
ci'i phyir byang bar zhes te /
byang bar gyur pa zhes bya ste /
sa bon spangs pa mthar phyin par byed pa'i bral ba yin pa'i phyir /
gnyis pa ni /
ci'i phyir zad par zhes pa gnyis te /
mthong spangs kyi sa bon spangs pa'i 'gog pa dang /
sgom spangs kyi sa bon spangs pa'i 'gog pa chos can /
zad pa zhes bya ba dang /
'dod chags dang bral ba zhes bya ste /
spang bya mthong lam gyis spangs pa'i bral ba dang /
sgom lam gyis spangs pa'i bral ba yin pa'i phyir /
gsum pa ni /
ci'i phyir 'gog pa zhes sogs tshan pa gsum gyis ston te /
'gog bden chos can /
'gog pa dang /
rnam par zhi ba dang /
nub pa zhes bya ste /
rim pa bzhin du /
phyi ma'i sdug bsngal mi skye ba dang /
rgyu med pas da ltar gyi yid mi bde ba'i 'byung ba dang /
phung po'i lhag ma rang gi ngang gis 'gag par 'gyur ba'i bral ba yin pa'i phyir /
gnyis pa la drug /
'dus ma byas pa'i yon tan dang /
zab pa'i yon tan dang /
bdud bzhi dang bral ba'i yon tan dang /
bde ba dang zhi ba'i yon tan dang /
dge bar 'gyur ba'i yon tan dang /
mi mthun phyogs dang bral ba'i yon tan no / /
dang po ni /
ci'i phyir 'dus ma byas zhes te /
'dus ma byas zhes bya ste /
'dus byas kyi mtshan nyid gsum @# / /
dang bral ba'i 'gog pa yin pa'i phyir /
gnyis pa ni /
ci'i phyir blta dga' ba zhes te /
blta dka' ba zhes bya ste /
dpag tshad brgya nas stong gsum tshun chad kyi gzugs can so sor nges par mthong ba'i sha'i spyan dang /
sems can rnams kyi 'chi 'pho ba dang /
skye ba shes pa'i lha'i mig gi yul las kyang 'das pa'i bral ba yin pa'i phyir /
gsum pa la bzhi yod pa'i dang po phung po'i bdud dang bral ba ni /
ci'i phyir g.yo ba med pa zhes te /
g.yo ba med pa zhes bya ste /
'gro bar 'gro ba'i rten zag bcas kyi phung po dang bral ba'i 'gog pa yin pa'i phyir /
gnyis ba lha'i bu'i bdud dang bral ba ni /
ci'i phyir mi 'dud pa zhes te /
mi 'dud pa zhes bya ste /
khams gsum gyi sred pa gsum dang bral ba'i 'gog pa yin pa'i phyir /
gsum pa 'chi bdag gi bdud dang bral ba ni /
ci'i phyir 'chi ba med pa zhes te /
'chi ba med pa zhes bya ste /
phung po'i bdud dang bral ba'i 'gog pa yin pa'i phyir /
bzhi ba nyon mongs pa'i bdud dang bral ba ni /
ci'i phyir zag pa med pa zhes te| zag pa med pa zhes bya ste /
nyon mongs pa'i bdud dang bral ba'i 'gog pa yin pa'i phyir /
bzhi pa la /
bde ba'i yon tan lnga bshad pa dang /
zhi ba'i yon tan bzhi bshad pa'o / /
dang po ni /
ci'i phyir gnas zhes sogs rim pa lngas ston te /
gnas dang gling dang /
skyob pa dang /
mgon dang /
dpung gnyen zhes bya ste /
rim pa bzhin du /
kha na ma tho ba med pa rnam grol gyi gzhir gyur ba'i 'gog pa yin pa'i phyir /
khams gsum gyi srod pa'i brlan dang bral ba'i 'gog pa dang /
skye rga la sogs pa'i gnod pa dang bral ba'i 'gog pa dang /
khyad chos thob pa'i ched du bsam pa dang sbyor ba byas pa 'bras bu yod pa'i gnas kyi 'gog pa dang /
dgra bcom par 'gro ba'i gnas su gyur pa'i 'gog pa yin pa'i phyir /
gnyis pa ni /
ci'i phyir 'chi 'pho med pa zhes sogs rim pa bzhis ston te /
'chi 'pho med pa dang /
rims nad med pa dang /
yongs su gdung ba med pa dang /
bde ba zhes bya ste /
rim pa bzhin du /
yang srid phyi mar nyid mtshas sbyor ba'i skye ba dang bral ba'i 'gog pa dang /
cho ga mi shes pa'i phongs pa dang bral ba'i 'gog pa dang /
mya ngan sogs kyis gdung ba dang bral ba'i 'gog pa dang /
na ba sogs kyis gdung ba dang bral ba'i 'gog pa dang /
'jigs pa med pa'i gnas su gyur pa'i 'gog pa yin pa'i phyir /
lnga pa ni /
ci'i phyir zhi ba zhes sogs rim pa gsum gyis ston te /
zhi ba dang /
bde zhi dang /
bde bar 'gyur pa zhes bya ste /
rim pa bzhin du /
phan pa'i dngos po dge ba'i chos kun gyi gnas su gyur pa'i 'gog pa yin pa'i phyir dang /
don dam par bde ba zag pa med pa'i gnas su gyur pa'i 'gog pa dang /
sbyor ba bde ba ngal zhing dub pa sogs kyi mtha' gnyis spangs pas 'thob pa'i 'gog pa yin pa'i phyir /
drug pa ni /
ci'i phyir nad med pa zhes sogs rim pa gsum gyis ston te /
nad med pa dang /
mi g.yo ba dang /
mya ngan las 'das pa zhes bya ste /
rim pa bzhin du sgrib pa kun dang bral ba'i 'gog pa dang /
yul gyi spros pa'i g.yeng ba dang bral @# / /
ba dang /
zag bcas kyi 'du shes kyis dmigs pa'i mtshan ma med cing /
zag med kyi bde ba'i gnas su gyur pa'i 'gog pa yin pa'i phyir /
gsum pa la /
ci'i phyir ma skyes pa zhes so / /
sdug bsngal dang bral ba'i khyad par rim pa lngas ston te /
mthar thug pa'i 'gog bden chos can /
ma skyes pa dang ma byung ba dang /
ma byas pa dang /
skye ba med pa dang /
zhes bya ste rim pa bzhin du /
yang srid phyi mar nyid mtshams sbyor ba dang bral ba'i 'gog pa dang /
de'i rkyen gyis bde sdug gi tshor ba 'byung ba dang bral ba'i 'gog pa dang /
las nyon gyis 'dus byas pa dang bral ba'i 'gog pa dang /
sred len srid pa dang bral ba'i 'gog pa dang /
srid pa'i rkyen las byung ba'i skye ba dang /
rga shi dang bral ba'i 'gog pa yin pa'i phyir /
gnyis pa spyi'i mtshan nyid la gnyis /
grangs dang bsal ba'i dbye ba dang /
so so'i mtshan nyid do / /
dang po ni /
yang 'gog pa'i zhes te /
'gog bden chos can /
rnam pa bzhi'i sgo nas shes par bya ste /
'gog pa'i mtshan nyid sogs bzhis rig par bya ba'i phyir /
gnyis pa ni /
ci'i phyir ces so / /
chos can snga ma la /
'gog pa dang zhi ba dang /
gya nom pa dang /
res par 'byung ba yin te /
nyon mongs kyi sa bon spangs pa'i bral ba dang /
sdug bsngal spangs pa'i brel ba dang /
sdug kun gnyis ka dang bral bas gtsang zhing bde ba'i bral ba dang /
slar mi ldog pa'i chos can gyis rtag pa dang phan pa'i gzhir gyur pa'i bral ba yin pa'i phyir /
bzhi pa lam gyi bden pa la bzhi /
byed pa'i sgo nas bsdus te bstan pa dang /
mtshan gzhi'i dbye ba rnams kyi sgo nas rgyas par bshad pa dang /
spyi'i mtshan nyid dang /
de'i khyad par bshad pa'o / /
dang po ni /
lam gyi bden pa zhes te /
lam gyi bden pa chos can /
byed las bzhis khyad par du byas pa yin te /
sdug bsngal rang spyi'i mtshan nyid kyi sgo nas shes par byed /
kun 'byung rtsa ba nas spong bar byed /
'gog pa mngon du byed /
bdag med rtogs pa'i lam bsgom pas khyad par du byas pa'i phyir /
gnyis pa la gnyis /
spyir lam tsam gyi dbye ba dang /
so so'i mtshan nyid do / /
dang po ni /
yang lam zhes te /
thar lam chos can /
lnga yod de /
tshogs lam nas mthar phyin pa'i lam gyi bar rnams yod pa'i phyir /
gnyis pa la lnga yod pa'i /
dang po tshogs lam la gnyis /
ngo bo dang byed las so / /
dang po la gsum /
zhi gnas khyad par can gyi sngon du 'gro dgos pa'i yan lag lngas bshad pa dang /
zhi lhag gnyis ka'i yan lag dang /
lhag mthong mthar phyin par byed pa'i yan lag go /
dang po ni /
tshogs kyi zhes te /
tshogs lam gyis bsdus pa'i zhi lhag khyad par can bskyed pa la chos lnga dang ldan pa dgos te /
'chal tshul spong ba'i tshul khrims dang /
mig sogs dbang po nyon mongs skye ba dang rjes su mthun pa'i dbang po log pa'i yul la 'gro ba sdom pa dang /
zas ha cang mang nyung dang /
dge ba sgrub pa la mi gnad cing phan pa'i chod shes pa dang /
nam gyi gung thun ma gtogs nyin par dang /
nam gyi @# / /
cha stod smad la mi nyal bar rnal 'byor la brtson pa dang /
dran pa dang /
shes bzhin kyis zin pa'i sgo nas dge ba'i dmigs pa la rtse gcig tu gnas pa la mngon par dga' ba rnams dgos pa'i phyir /
gnyis pa ni /
yang zhes te /
zhi lhag gnyis ka'i yan lag dang ldan pa dgos te /
sdig pa bshags pa dang /
dge ba la rjes su yi rang ba sogs /
nyan sa nas bshad pa ltar dge sbyong gi rgyan dang ldan par bya ba yin pa'i phyir /
gsum pa ni /
thos pa las zhes te /
lhag mthong mthar phyin par byed pa'i yan lag dang ldan par bya ste /
thos bsam sgom gsum sogs kyi sgo nas bden pa mngon par rtogs pa dang /
sgrib pa'i sa bon 'joms pa'i gnod du 'gyur bar bya ba'i phyir /
gnyis pa sbyor lam la dri ba ni /
sbyor ba'i zhes te /
lan la /
khyad par can gyi ma yin pa dang /
khyad par can no / /
dang po ni /
tshogs kyi zhes te /
tshogs lam gyi yon tan gyi rigs ma lus pa sbyor lam la yang nges par ldan dgos te /
de med na sbyor lam rdzogs par mi nus pa'i phyir /
gnyis pa la /
dbye ba dang /
so so'i mtshan nyid do / /
dang po ni /
sbyor ba yin la zhes te /
bdag med rtogs pa'i sgom byung gi shes rab sogs tshogs lam gyi dus su ma thob pa'i yon tan dang bcas pa'i sbyor lam chos can /
bzhi yod de /
drod sogs yod pa'i phyir /
gnyis pa la bzhi yod pa'i dang po drod ni /
dro bar gyur pa zhes te /
'phags pa'i bden pa la gsal snang dang por thob pa'i ting nge 'dzin dang shes rab mtshungs ldan dang bcas pa'i nges 'byed cha mthun dang po'o / /
gnyis pa rtse mo ni /
rtse mo zhes te /
gzung ba rang bzhin med pa sogs bden pa rnams la gsal snang 'ched pa'i nges 'byed cha mthun gnyis pa'o / /
gsum pa bzod pa ni /
bden pa'i zhes te /
thun mong ma yin pa'i dbang du byas nas gzung ba rang bzhin med pa la gsal snang rdzogs shing /
'dzin pa rang bzhin med pa la gsal snang thob pa'i nges 'byed cha mthun gsum pa'o / /
bzhi pa chos mchog ni /
'jig rten pa'i zhes te /
'dzin pa rang bzhin med pa'i don spyi la gsal snang rdzogs shing /
de ma thag bden pa mngon rtogs skye ba dang rjes su mthun pa'i nges 'byed cha mthun bzhi pa'o / /
gsum pa mthong ba'i lam la dri ba ni /
mthong ba'i lam zhes so / /
lan la gnyis /
mdor bstan dang /
rgyas par bshad pa'o / /
dang po ni /
mdor bsdu na zhes te /
rang rgyu sbyor lam chos mchog las skyes shing /
bden pa mngon sum gyis gsar du rtogs pas rab tu phye ba'i ting nge 'dzin dang shes rab mtshungs ldan dang bcas pa'o / /
thun mong min pa'i dbang du byas na /
gzung 'dzin rdzas tha dad kyis stong par rtogs pa'i bden pa mngon par rtogs pa'o / /
de yang rnam grangs gsum gyis rig par bya ste /
chos nyid mngon sum gyis mthong ba'i mthong lam de nyid /
gang zag tu rnam par rtog pa dang /
gzugs la sogs pa'i chos su rnam par rtog pa dang /
gnyis ga'i rnam par rtog pa dang bral ba'i phyir /
de dag gi brda la? gsal ba la dmigs pa zhes bya'o / /
gnyis pa la gnyis /
skad cig bcu drug @# / /
mdo dang sbyar te bshad pa dang /
khyad chos gzhan mdo dang sbyar te bshad pa'o / /
dang po la lnga /
bcu drug tu dbye ba dang /
so so'i mtshan nyid dang /
bcu drug tu byed pa'i rgyu mtshan dang /
rnam pa'i 'dzin stangs dang /
mjug bsdus te skad cig gi tshad bstan pa'o / /
dang po ni /
yang mthong ba'i lam zhes te /
mthong ba'i lam skad cig ma bcu drug yod de /
bden pa bzhi re re la dmigs pa'i chos bzod /
chos shes rjes bzod /
rjes shes bzhi bzhi yod pa'i phyir /
gnyis pa la /
sdug bsngal la dmigs pa bzhi bshad pa dang /
lhag ma gsum de dang 'dra bar bstan pa'o / /
dang po la /
sdug bsngal la dmigs pa'i chos kyi bzod pa dang shes pa bshad pa dang /
rjes bzod rjes shes bshad pa'o / /
dang po ni /
sdug bsngal zhes te /
sdug bsngal bden pa'i dbang du byas pa'i mi rtag pa sogs mngon sum du rtogs pa'i zag pa med pa'i ye shes gang zhig /
sdug bsngal mthong spangs kyi sa bon dngos su spong ba'i bar chad med lam gyis bsdus pa ni /
sdug bsngal chos bzod ces bya'o / /
des dngos su drangs pa'i stobs kyis rnam grol lam gyis bsdus pa ni /
sdug bsngal chos shes so / /
gnyis pa ni /
sdug bsngal la rjes su zhes te /
sdug bsngal chos bzod dang chos shes rim pa bzhin du 'phangs pa'i chos rnams kyis rgyur myong stobs kyis rtogs pa'i bar chad med lam gyis bsdus pa rjes bzod /
rnam grol lam gyis bsdus pa'i rjes shes so / /
gnyis pa ni /
de bzhin du zhes te /
bden pa lhag ma rnams la dmigs pa'i bzod shes kyang sdug bsngal la dmigs bzhin du shes par bya ste /
bden pa lhag ma rnams kyi rnam pa mngon sum du rtogs pa'i bden pa mngon rtogs gang /
bar chad med lam dang /
rnam grol lam gyis bsdus pa /
chos bzod chos shes dang /
de gnyis myong stobs kyis rtogs pa'i bar chad med lam dang /
rnam grol lam gyis bsdus ba rjes bzod rjes shes su shes bar bya ba'i phyir /
gsum pa ni /
de la zhes te /
mthong lam skad cig ma bcu drug tu 'byed pa'i rgyu mtshan yod de /
'phags pa'i bden pa re re'i dbang du byas pa'i gzung ba 'phags pa'i bden pa rtogs pa dang /
'dzin pa de rtogs kyi yul can rtogs pa'i shes bzod skad cig ma re re yod pa'i phyir /
bzhi pa ni /
bzod pa dang zhes te /
mnyam gzhag rjes bzod skad cig ma bcu drug chos can /
spros pa'i mtshan mas dben pa yin te /
'phags pa'i bden pa bzhi yul yul can ci rigs su la dmigs pa'i rtog bral ma 'khrul ba'i shes pa yin pa'i phyir /
lnga pa ni| sems kyi zhes te /
de chos can /
mthong lam yin te /
bden pa mngon rtogs yin pa'i phyir /
dus kyis thung ba'i mthar thug pa'i dbang du byas pa'i skad cig ma ma yin te /
bden pa bzhi la dmigs nas rtogs bya rtogs pa dang /
spang bya spong ba'i bya ba rdzogs par byed pa'i skad cig ma yin pa'i phyir /
gnyis pa la gsum /
'phags pa'i shes rab kyi spyan gyi dang por gsungs pa'i mdo dang sbyar ba dang /
lam gyi ngo bo mdo dang sbyar ba dang /
phan yon mdo dang sbyar ba'o / /
dang po la /
de dag mdo'i don yin @# / /
bar bstan pa dang /
de nyid bshad pa'o / /
dang po ni /
chos rnams la zhes so / /
gnyis pa ni /
chos la zhes te /
mdo las /
sdug bsngal med pa dri ma bral ba zhes gsungs pa de mthong lam gyi dbang du mdzad pa yin te /
nyon mongs kyi sdug bsngal med pa chos bzod kyi dbang du byas nas /
snga ma dang /
de'i rnam grol lam gyi dbang du byas nas phyi ma gsungs pa'i phyir dang /
bar chad med lam dang rnam grol lam gyi yongs su shes pa'i dang /
spong bas kyang lam rnam par dag pa'i dbang du byas nas de ltar gsungs pa'i phyir /
gnyis pa ni /
chos mthong ba zhes sogs dang po bzhi mdor bstan rgyas bshad kyis ston te /
mdo las /
chos mthong ba zhes gsungs pa yang /
mthong lam gyi dbang du mdzad nas gsungs pa yin te /
de bzhi rim pa bzhin du chos bzod chos shes rjes bzod /
rjes shes rnams ston pa'i dbang du mdzad nas de ltar gsungs pa'i phyir /
gsum pa la /
rang don la /
ltos pa'i phan yon dang /
gzhan don la ltos pa'i phan yon no / /
dang po ni /
som nyi las brgal ba'i zhes sogs gsum ga mdor bstan rgyas bshad kyis ston te /
mdo las som nyi las brgal ba zhes sogs gsungs pa yang mthong lam gyi yon tan gyi dbang du mdzad pa yin te /
rang gi mthong lam thob pa la the tshom nyon mongs can zad par spangs pa dang /
gzhan gyis mthong lam thob pa la yang mi bden pa snyam pa'i the tshom dang bral ba dang /
rang gi lam sgom pa mi shes par gzhan gyi dring mi 'jog pa dang /
thub pa'i bstan pa la mu stegs can gyis bkri mi nus pa'i mthong lam gyi yon tan ston pa'i dbang du byas nas de ltar gsungs pa'i phyir /
gnyis pa ni /
chos rnams la zhes pa mdor bstan rgyas bshad kyis ston te /
chos rnams la mi 'jigs pa thob pa zhes mdo las gsungs pa de yang mthong lam gyi dbang du mdzad nas gsungs pa yin te /
bden pa mngon sum gyis rtogs pa'i stobs kyis 'phangs pa'i bden pa las brtsams te gzhan gyis dri ba dang /
de'i lan lung ston pa la mi 'jigs pa thob pa'i mthong lam gyi phan yon gyi dbang du mdzad nas de ltar gsungs pa'i phyir /
mthong lam gyi mtshan nyid dang skye tshul sogs rgyas par 'grel ba don gsal gyi rnam bshad du bshad pa ltar 'dir yang shes par bya'o / /
bzhi pa sgom pa'i lam la /
dngos dang /
zhar byung ngo / /
dang po la gnyis /
lam dgur dbye ba dang /
so so'i mtshan nyid bshad pa'o / /
dang po ni /
sgom pa'i lam zhes te /
sgom pa'i lam don dgu'i sgo nas shes par bya ste /
zhi rigs kyi rnam pa can gyi 'jig rten pa'i lam nas /
khyad par can gyi lam gyi bar rnams kyis shes par bya ba'i phyir /
gnyis pa la /
gnas skabs can bshad pa dang /
de'i gnas skabs bshad pa'o / /
dang po la gnyis /
'jig rten pa'i lam dang /
'jig rten las 'das pa'i lam bshad pa'o / /
dang po la gnyis /
bshad bya 'chad byed kyis mdor bstan pa dang /
rgyas par bshad pa'o / /
dang po ni /
'jig rten pa'i lam zhes te /
'jig rten pa'i bsam gtan bzhi dang /
gzugs med bzhi dang /
@# / /
khyad chos bzhis shes par bya ste /
spang bya dang /
ngo bo dang /
khyad par dang /
mthar phyin pa'i yan lag bzhis shes par bya ba'i phyir /
'phags pa sgom lam pa'i rgyud la yod pa'i chos 'jig rten pa'i dge ba thams cad 'jig rten pa'i sgom lam yin yang /
'dir ni gtso bo'i dbang du byas nas /
bsam gtan gzugs med bshad pa yin no / /
tshogs lam pa dang sbyor lam pa'i rgyud la yod pa'i de dag ni /
lam lngar byas pa'i sgom lam gyi tha snyad mdzad do / /
gnyis pa la bzhi /
spang bya dang /
ngo bo dang /
de'i khyad par dang /
mthar phyin pa'i yan lag bshad pa'o / /
dang po la dri ba ni /
kun nas zhes so / /
lan la gsum /
rtsa bar dbye ba dang /
rtsa ba gang gis gang kun nas nyon mongs par 'gyur ba dang /
don bsdus te rtsa bar bzhag pa'i rgyu mtshan no / /
dang po ni /
lung du zhes te /
nyon mongs can gyi bsam gtan gzugs med bzhi yod de /
sred pa shas che ba sogs bzhi yod pa'i phyir /
gnyis pa ni /
sred pa ni zhes te /
nyon mongs bzhis bsam gtan pa rnams nyon mongs par byed de /
sred pas ni /
sred pa shes che ba shin tu sbyangs pa'i bde ba la ro myang bar byed pa'i bsam gtan pa rnams kun nas nyon mongs par byed /
bsam gtan la brten nas sngon gyi mthar rtog pa la sogs pa'i lta ba shes che ba'i bsam gtan pa rnams lta ba kun nas nyon mongs par byas nas dag pa'i bsam gtan sgom pa la gegs byed /
'jig rten pa'i bsam gtan tsam gyis sems khengs pa'i nga rgyal shes che ba rnams nga rgyal gyis kun nas nyon mongs par byed /
thar pa'i lam la rmongs pa'i ma rig pas ni /
'jig rten pa'i lam la thar pa yin min the tshom du za ba'i the tshom shes che ba'i bsam gtan pa rnams nyon mongs par byed pa'i phyir /
gzugs med rnams la yang de bzhin du shes par bya'o / /
gsum pa ni /
de ltar zhes te /
bsam gtan dang gzugs med dag pa bsgom pa la nyon mongs pas bar chad byed de /
sgribs la lung ma bstan bzhi'i sgo nas gegs byed pa'i phyir /
gnyis pa ni /
rnam par byang bas zhes te /
dag pa'i bsam gtan gzugs med chos can /
rnam par byang ba zhes bya ste /
rang sa'i kun nas dkris pa dang bral ba'i 'dod pa la chags bral gyi sems rtse gcig pa yin pa'i phyir /
gsum pa la /
dri ba ni /
rnam par zhes so / /
lan la /
bstan pa dang bshad pa'o / /
dang po ni /
yan lag ces te /
bsam gtan rnams khyad chos bzhi'i sgo nas shes par bya ste /
yan lag dang snyoms par 'jug pa'i tshul dang /
rgyu 'bras kyi tshad dang /
ming du gdags pa'i sgo nas shes par bya ba'i phyir /
gnyis pa la bzhi /
ngo bo dang thob tshul dang /
rgyu 'bras kyi tshad dang /
dbye ba'o / /
dang po la gnyis /
bsam gtan bzhi'i yan lag bshad pa dang /
gzugs med la yan lag mi 'dra ba bzhag tu med pa'i 'thad pa'o / /
dang po ni /
yan lag ces te /
bsam gtan dang po yan lag lngas khyad par du byas te /
'dod pa ni rags pa'o / /
bsam gtan dang po ni zhib pa'o zhes rtsing ba dang zhib pa'i rnam par dpyod pa gnyen po'i yan lag gnyis dang /
dben pa @# / /
las skyes pa'i dga' ba des bsdus pa phan yon gyi yan lag gnyis dang /
sems rtse gcig pa gnas kyi yan lag rnams yod pa'i phyir /
tha ma ni /
bsam gtan dang po'i nyer bsdogs kyis bsdus pa'i zhi gnas kyi rigs 'dra phyi ma'o / /
bsam gtan gnyis pa la yan lag bzhi yod de /
dran pa dang shes bzhin btang snyoms gsum gyis nang rab tu dang po gnyen po'i yan lag dang /
ting nge 'dzin las skyes pa'i dga' bde phan yon gyi yan lag dang /
sems rtse gcig pa gnas kyi yan lag rnams yod pa'i phyir /
bsam gtan dang po ni /
'dod pa la chags pa dang bral yang /
rtsing zhib tu dpyad pas /
yid cung zad gdung bar byed pa'i skyon las ma grol bas /
de'i dga' bde la dben pa las skyes pa'i dga' bde zhes bya la /
bsam gtan gnyis pa na skyon de las grol ba'i ting nge 'dzin las skyes pa zhes bya'o / /
bsam gtan gsum pa la yan lag lnga yod de /
btang snyoms sogs gsum gnyen po'i yan lag dang /
dga' ba med pa'i bde ba phan yon gyi yan lag dang /
sems rtse gcig pa gnas kyi yan lag rnams yod pa'i phyir /
bsam gtan bzhi pa la yan lag bzhi yod de /
bsam gtan gyi skyon brgyad las grol ba'i dran pa dang btang snyoms yongs dag gnyen po'i yan lag dang /
sems rtse gcig pa gnas kyi yan lag rnams yod pa'i phyir /
yan lag der drangs nges pa'i rgyu mtshan yod de /
gnyen po'i yan lag sogs gsum gyis bsam gtan rnams rdzogs par byed nus pa'i phyir /
gnyis pa ni /
gzugs med la zhes te /
gzugs med rnams na ji skad bshad pa ltar gyi yan lag mi 'dra ba rnam par bzhag pa med de /
phal cher so sor rtog pa'i lhag mthong dang bral ba zhi gnas su ro gcig pa'i phyir /
gnyis pa la yid byed bdun gyis snyoms par 'jug pa dang /
de dag nges bzung ba'o / /
dang po ni /
snyoms par bsam gtan gzugs med rnam yid byed bdun gyis rtogs par byed de /
zhi gnas la brten nas yid byed bdun gyis 'og sa las 'dod chags dang bral bar byed pa'i phyir /
gnyis pa ni /
yid la byed pa bsdus don ni snga ma ltar ro / /
zhi gnas mtshan nyid pa la brten nas 'og sa skyon dang bcas pa dang /
sa gong ma yon tan dang bcas par thos bsam gyis dpyod par byed pa'i yid byed dang /
de'i rjes su dpyad par byas pa'i stobs kyis shin sbyangs 'dren nus pa'i zhi lhag zung 'brel gyi ting nge 'dzin thob pa'i yid byed dang /
de'i 'og tu /
'og sa'i nyon mongs chen po gsum spangs pa'i stobs kyis de'i phyogs kyi gnas ngan len dang bral ba'i yid byed dang /
de'i 'og tu nyon mongs 'bring gsum spang ba'i yid byed dang /
de nas nyon mongs phal cher spangs pas zad par spangs ma spangs rtog pa'i yid byed dang /
de nas nyon mongs chung ngu gsum spong ba'i yid byed dang /
rang rang gi dngos gzhi thob pa'i yid byed do / /
sngon gyi mngon pa kha cig gis /
sems gnas pa'i thabs dgus sgrub pa'i bsam gtan dang po'i nyer bsdogs zhi gnas kyis bsdus pa'i yid @# / /
la byed pa nyan sa nas bshad pa ltar ma shes par /
mtshan nyid rab tu byed pa yid la byed pa nyer bsdogs kyi dang por byed pa ni /
zhi lhag skye tshul la mi mkhas pa yin te /
yid byed 'di ni zhi gnas thob zin pa'i rjes su lhag mthong skye ba'i thabs kyi yid byed de /
pha rol tu phyin pa'i lam gyi rim pa che ba las shes par bya'o / /
gsum pa ni /
tshad rnam par zhes te /
bsam gtan gzugs med rnams /
bsgom pa rnam pa gsum gsum gyis shes par bya ste /
gus sbyor dang rgyun sbyor shas chung zhing dmigs rnam cung zad mi gsal ba dang /
sbyor ba gnyis gang rung stobs cha zhing /
dmigs rnam gsal ba dang /
sbyor ba gnyis ka stobs che zhing dmigs rnam gsal ba'i bye brag gis chung ngu dang 'bring dang chen por bsgom pa gsum gsum yod pa'i phyir /
bzhi pa dbye ba la /
dngos dang ming du gdags pa dpag tu med pa yod pa dang /
de'i rgyu mtshan no / /
dang po ni /
bsam gtan dang po la zhes te /
bsgom pa mi 'dra ba'i bye brag gis 'bras bu mi 'dra ba du mar 'gyur te /
tshangs rigs la sogs pa'i skyes gnas mi 'dra ba bzang ngan gsum gsum du 'gyur ba'i phyir /
gzugs med rnams na /
gzugs can gyi skye ba'i bye brag mi 'dra ba bzhag tu med de /
gzhal med khang gi gnas gzhan med pa'i phyir /
'on kyang 'bras bu'i khyad par mi 'dra ba du ma yod de /
tshe ring thung gi mtho ba dang dma' ba dang /
nyon mongs mang nyung gis ngan pa dang bzang por mngon par yod pa'i phyir /
gsum pa ni /
mang du zhes te /
bsam gtan dang pos bsdus pa'i ting nge 'dzin mi 'dra ba mtha' yas te /
sangs rgyas dang dbang thob pa'i byang chub sems dpa' rnams kyi mthu'i khyad par grub pa'i sgo nas grangs med pa la snyoms par 'jug pa de rnams kyi ming yang nyan thos dang rang sangs rgyas rnams kyis mi shes pa grangs las 'das pa yod pa'i phyir /
lhag ma rnams la yang shes par bya'o / /
gsum pa ni /
de ni zhes te /
ji skad bshad pa'i bsam gtan gzugs med mtha' yas pa de dag chos can /
rgyu med dang /
mi mthun pa'i rgyu las byung ba ma yin te /
bsam gtan gyi phar phyin rdzogs pa'i stobs las thob pa'i phyir /
bzhi pa ni /
rnam par dag pas zhes te /
'phel pa gsum gyis sbyangs pa'i bsam gtan gzugs med de dag rab kyi mtha' las byung ba zhes bya ste /
rgyu khyad par can gsum las byung bas /
rang gi rigs mthun gzhan las /
las rung mchog tu gyur pa'i phyir /
sa brgyad la /
rim gyis lugs mthun dang lugs ldog tu zhugs pa ni 'phel ba chung ngu'o / /
re re bar du bzhag pa'i thed rgal lugs mthun du zhugs pa ni /
'phel ba 'bring ngo / /
de nyid lugs ldog tu zhugs pa ni 'phel ba chen po ste /
de'i rjes su bsam gtan dang po la snyoms par zhugs na yang /
rab kyi mtha' las byung ba'i bsam gtan dang po zhes bya'i /
rab mtha'i bsam gtan bzhi pa kho nar mi bzung ngo / /
! gnyis pa 'jig rten las 'das pa'i lam la /
bstan pa dang bshad pa'o / /
dang po ni /
'jig rten las zhes @# / /
te /
bden pa mngon sum gyis rtogs zin goms par byed pa rjes 'brang dang bcas pa'i rjes la mngon rtogs ni sgom pa'i lam mo / /
gnyis pa la /
lhag mthong shas che ba dang /
zhi gnas shas che'o / /
dang po ni /
chos shes dang zhes te /
lhag mthong gis bsdus pa'i sgom lam gnyis su yod de /
bden bzhi'i de bzhin nyid rtogs pa chos shes phyogs mthun bzhi dang /
de dag rtogs pa'i rjes shes phyogs mthun bzhi /
rjes la mngon rtogs kyis bsdus pa yod pa'i phyir /
gnyis pa la gnyis /
dngos dang /
srid rtse smos pa'i rgyu mtshan no / /
dang po ni /
zag med kyi lam dge bstan dang /
gzugs med kyis bsdus pa'ang yod de /
de dag dang mtshungs ldan gyi bsam gtan dang po nas /
ci yang med pa'i skye mched kyi bar yod pa'i phyir /
'phags pa'i sgom lam gyi skabs su bzod pa khas blang bar mi bya ste /
bden pa'i gnas lugs mngon sum du mthong ba la skrag rigs pa la mi skrag pa'i bzod pa mthong lam gyi dus su thob pa 'das nas yun ring ba'i phyir /
gnyis pa la /
dngos dang /
shes byed dgod pa dang /
rtsod pa spangs pa'o / /
dang po ni /
'du shes med ces te /
bden bzhi'i gnas lugs mngon sum du rtogs pa'i lam zag med sred rtse'i sems la brten pa mi 'thad de /
srid rtse 'du shes kyi rgyu ba mi gsal ba'i phyir /
gnyis pa ni /
bcom ldan zhes te /
'du shes gsal pos snyoms par 'jug pa de'i tshe kun shes pa 'das lam zag med la mnyam par bzhag dgos pa'i phyir /
gsum pa la gsum /
dngos dang /
ma thob pa thob pa dang /
thob pa mngon du byed pa'i rten dang /
gzugs med du mngon du mi byed pa'i rgyu mtshan no / /
dang po ni /
'gag pa'i zhes te /
'o na 'gog snyoms kyang 'jig rten las 'das pa ma yin par 'gyur ro zhe na /
de ni mi mtshungs te /
de 'jig rten las 'das pa'i lam gyi stobs kyis nges par thob dgos la /
srid rtse de'i stobs kyis thob kyang mi dgos /
lam zag med brten pa yang 'thad pa'i phyir ro / /
de'i dogs pa skye ba'i rgyu mtshan ni /
'gog snyoms srid rtse'i sems la brten dgos pas snyam pa'o / /
gnyis pa ni /
mi rnams kyi zhes te /
'gog snyoms kyi lus rten du ma yod de /
sngar ma thob pa 'dod pa'i gling gsum gang rung gi rten la sgrub cing /
thob zin skye ba phyi ma la gzugs khams su yang mngon du byed pa'i phyir /
mdzod kyi 'grel bshad du /
rten khyad par can gyi dbang du byas nas /
'dod lha'i rten la bskyed pa yang bshad do / /
gsum pa ni /
gzugs med pa'i zhes te /
gzugs med khams su 'gog snyoms mngon du byed pa med de /
tshor 'du rags pa rgyun chad pa'i zhi ba'i rnam par thar pa'i rnam par smin pas gnas pa rnams /
gzugs med la 'bad pa'i stsol pa mi byed cing /
dgos pa med pa'i phyir ro / /
'dir rnam par bzhag pa ni /
kun gzhi khas mi len pa'i dbang du byas pa yin la /
der mngon du byed pa'ang bshad pa ni /
kun gzhi khas blangs pa'i dbang du byas pa yin la /
rgyu mtshan de yang mtshungs pa ma yin nam zhe na /
@# / /
rnam par smin pa las byung ba'i zhi bde thob kyang /
tshor ba rgyun chad pa'i zhi ba thob pa'i phyir yin no / /
gnyis pa lam de'i gnas skabs bshad pa la /
chung 'bring ngam rnam pa'i sgo nas dbye ba dang /
spong lam bzhi'i sgro nas dbye'o / /
dang po ni /
lam chung ngu gang zhe na zhes sogs te /
ji skad bshad pa'i sgom pa'i lam la rtsa ba'i sgo nas chung ngu 'bring chen po gsum dang /
yan lag gi sgo nas de re re'ang gsum gsum du yod de /
spang bya nyon mongs kyi dbang gis de ltar yod pa'i phyir /
gnyis pa la bzhi yod pa'i dang po sbyor ba'i lam ni /
sbyor ba'i lam zhes te /
lam gang gis sgom spangs chen po'i chen po lta bu /
spong bar brtsams pa dang /
de ma thag tu bar chad med lam 'dren zhing mgo gnon pa'i tshul gyis spong ba'i lam mo / /
gnyis pa bar chad med pa'i lam ni /
bar chad med ces te /
de'i 'og tu mngon gyur ram sa bon gegs byed med par dngos su spong bzhin ba'i lam mo / /
gsum pa rnam grol lam ni /
rnam par zhes te /
de'i 'og tu nyon mongs spangs nas 'gog pa dang por thob pa nas bzung ba'i lam mo / /
bzhi pa khyad par gyi lam ni /
khyad par gyi zhes te /
khyad par gyi lam la gsum yod de /
spangs pa khyad par byed pa'i dbang du byas nas nyon mongs 'bring spong ba'i sbyor ba'i lam sogs nyon mongs chen po spangs pa'i khyad par gyi lam dang /
sbyor ba khyad par can la 'jug pa'i dbang du byas nas /
chen po spang rjes su /
spang bya spang bzhin pa'i sbyor ba re shig btang snyoms su byas nas /
mdo la sogs pa'i chos sems pa dang /
sngar zhugs zin pa'i chos la gnas pa dang /
snyoms 'jug gzhan la snyoms par 'jug pa yang /
de'i khyad par gyi lam dang /
yon tan khyad par can mngon du byed pa'i cha nas /
mngon shes la sogs pa'i yon tan sngar med gsar du sgrub pa dang /
thob zin la gnas pa'i lam mo / /
de yang /
snga ma de'i spangs pa khyad par du 'phags par byed pa'i khyad par gyi lam yin pa'i phyir /
gnyis pa zhar byung la /
lam sgom tshul bye brag tu phye ste bshad pa dang /
sa gong ma'i lam bsgom pa na 'og ma'i yon tan gyi rigs bsgom par 'gyur ba rgyun dang bcas pa'o / /
dang po la gnyis /
lam sgom pa'i rim pa bstan pa dang /
rnam grangs kyis bcu gcig tu bstan pa'o / /
dang po la gsum /
dbye ba dang /
so so'i mtshan nyid /
gnyen po bsgom pa bye brag tu bshad pa'o / /
dang po ni /
lam bsgom pa zhes te /
lam sgom pa'i dgos pa'i dbang gis tshul bzhi yod de /
ma thob pa thob pa'i phyir /
bsgom pa sogs yod pa'i phyir /
gnyis pa la gnyis /
ched du bya ba yang dag spong bzhi dang sbyar te bshad pa dang /
'phags lam spyi'i dbang du byas te bshad pa'o / /
dang po ni /
thob par bya ba'i phyir ces sogs rim pa bzhis ston te /
lam sgom pa'i tshul rnam pa bzhi yod cing /
de yang dgos pa dang bcas pa yin te /
dad pa la sogs pa'i chos sngar ma skyes pa skyed ched du bsgom pa dang /
skyes zin gnas pa dang /
mi nyams pa dang /
yang @# / /
dang yang du rgyud la 'byung ba dang /
gong nas gong du 'phel ba dang 'khor dang bcas pa rgyas par 'gyur ba'i ched du bsgom pa dang /
mi dge ba'i chos skyes pa spong ba dang /
ma skyes pa mi skyed pa'i ched du bsgom pa yod pa'i phyir /
gnyis pa ni /
yang lam zhes te /
'phags lam spyi'i dbang du byas nas kyang bzhir yod de /
lam de'i bag chags rang rgyud la 'jog pa dang /
mngon du gyur nas bsgom pa dang /
de'i spang bya skyes pa spong zhing spangs nas phyis mi skye ba'i chos can du byed pa'i tshul bzhis bsgom pa yod pa'i phyir /
gsum pa la /
dbye ba dang so so'i mtshan nyid bshad pa'o / /
dang po ni /
yang zhes te /
gnyen por sgom pa bzhi yod de /
sun 'byin pa'i gnyen po sogs yod pa'i phyir /
gnyis pa ni /
rnam par zhes te /
spang bya spong ba'i gnyen po rnam pa bzhi yod de /
thog mar spang bya rnams la nyes dmigs su bltas nas sun 'byin par byed pa dang /
de'i 'og tu lam gnyis kyis spong ba dang /
de spangs pa'i rnam grol lam dang /
spangs pa thag bsrid par byed pa'i de'i gong ma'i lam rnams yod pa'i phyir /
gnyis pa la gnyis /
mdor bstan pa dang /
rgyas par bshad pa'o / /
dang po ni /
yang dngos po la zhes te /
bshad bya dang 'chad byed gnyis kyis shes par bya ste /
bshad bya dngos po la rtog pa'i lam sogs dang /
'chad byed lam gyi rnam pa byang phyogs so bdun dang /
rten lam bzhi dang /
dad byed kyi rgyu chos kyi gnas bzhi dang /
lam gyi ngo bo zhi ldog gnyis dang /
sa mtshams kyi dbang du byas pa dbang po gsum gyis bshad par bya ba'i phyir /
gnyis pa la lnga /
byang phyogs so bdun dang /
gnas dang dbang po tha dad pas lam bzhi dang /
bslab pa gsum yongs su sbyong ba'i chos kyi gnas bzhi dang /
yon tan thams cad sgrub par byed pa'i zhi gnas dang lhag mthong dang /
lam thams cad sdud par byed pa'i dbang po gsum bshad pa'o / /
dang po la gnyis /
dran pa nyer gzhag chos lngas shes par phya zhing gzhan rnams de dang 'dra bar bshad pa'i sgo nas mdor bstan pa dang /
so so'i don rgyas par bshad pa'o / /
dang po ni /
dran pa zhes te /
gnyis pa la bdun yod pa'i dang po dngos po la yongs su rtog pa'i lam bshad pa la dri ba ni /
dran pa nye bar zhes so / /
lan la dmigs pa ni /
lus dang zhes te /
lus tshor sems chos bzhi chos can /
dran pa nyer gzhag gi dmigs pa yin te /
de'i sgro 'dogs gcad par bya ba dang /
bsgom par bya ba'i gzhi yin pa'i phyir /
dmigs pa bzhir nges pa'i rgyu mtshan yod de /
gang zag gi gnas dang tshor ba bde ba sogs longs spyod kyi gzhi dang /
gang zag gi ngo bo dang /
kun nas nyon mongs pa dang /
rnam par byang bar byed pa'i dbang du byas nas bzhi yod pa'i phyir /
ngo bo ni /
ngo bo nyid ces te /
lus mi gtsang /
tshor ba sdug bsngal /
sems mi rtag /
chos bdag med par byed pa'i shes rab dang /
dmigs rnam la brjod pa'i dran pa ni /
dran pa nye gzhag gi ngo bo dang /
de dang mtshungs ldan gyi sems sems byung rnams grogs te /
grogs zhes pas ston no / /
sgom tshul ni /
@# / /
bsgom pa zhes te /
mdor bstan rgyas bshad gnyis kyis shes par bya'o / /
rang dang gzhan gyi lus rang bzhin pa dang /
mi sdug pa bsgom pas kong rus sogs su snang ba'i gzugs brnyan gyi lus la dmigs nas ma gtsang ba'i rang bzhin du lta ba'i dran shes mtshungs ldan dang bcas pa lus dran pa nyer gzhag dang /
nang dang phyi dang phyi nang gnyis ka'i lus la brten nas byung ba'i tshor ba la dmigs nas sdug bsngal gyi rang bzhin du lta ba dang /
sems la dmigs nas mi rtag pa dang /
chos bdag med par lta ba'i dran pa dang shes rab sbyor ba gnyis ldan gyi sgo nas goms par byed pa'i sgom tshul lo / /
ci rigs pa'i don ni /
blo la tshor ba thams cad sdug bsngal du snang ba de dang /
rang bzhin gyi tshor ba gsum mnyam par rtog /
lta bu'o / /
yang gong gi dmigs pa de dang /
da la rnam pa de dang de ltar bsgom pa 'grub par bya ba'i chad du bsgom pa dgu'i sgo nas ston te /
yang bsgom pa na zhes pas so / /
rnam pa dgu'i sgo nas bsgom par bya ba'i rgyu mtshan yod de /
mi mthun phyogs dang gnyan po yid la mi byed pa'i gnyen por bsam pa phun tshogs 'dun pa dang /
dge ba ma skyes pa bskyed pa'i sbyor ba'i dbang du byas pa le lo dang bying rgod spong pa'i brtson 'grus dang /
stsol ba dang /
rang la brten pa'i nyes pas mi nyams pa'i ched du /
spro ba dang /
gzhan la brten pa'i nyes pas mi nyams pa'i ched du bsgom pas mi skyo ba'i ma thon pa gnyis ni /
skyes pa mi nyams pa'i sbyor ba'i dbang du byas pa dang /
ma nyams pa 'phel ba'i sbyor ba'i dbang du byas pa'i phyir /
nur ba med pa dang /
dran pa dang /
shes bzhin dang bag yod bsgom par bya ba yin pa'i phyir /
sgom pa'i 'bras bu ni /
sgom pa'i zhes te /
dran pa nyer gzhag chos can /
bsgom pa 'bras bu dang bcas pa yin te /
gtsang bde rtag bdag tu 'dzin pa'i phyin ci log bzhi spong bar 'gyur ba dang /
bden bzhi'i mtshan nyid phyin ci ma log par rtogs pa la 'jug pa dang /
yul la sogs pa'i gnas ngan len dang bral bar 'gyur ba'i phyir /
gnyis pa rtsol ba las byung ba'i lam yang dag spong ba bshad pa la dri ba ni /
yang dag par zhes so / /
lan la dmigs pa ni /
mi mthun pa zhes te /
spang gnyen skyes pa dang sngar ma skyes pa chos can /
yang dag spong ba'i dmigs pa yin te /
rgyu mtshan ni snga ma ltar ro / /
ngo bo dang grogs ni /
ngo bo nyid ces te /
dmigs pa de dag la dmigs nas 'dor len tshul bzhin du byed pa'i sbyor lam drod la gnas pa'i sems dpa' rgyud kyi brtson 'grus de ni /
yang dag spong ba'i ngo bo dang /
de dang mtshungs ldan gyi sems byung rnams grogs so / /
sgom tshul ni /
bsgom pa zhes te /
yang dag spong ba sgom tshul khyod par dang bcas nas bsgom par bya ba yin te /
dang por spang gnyen de dag la dmigs nas 'dod len tshul bzhin du bya ba'i ched du 'dun pa bskyed /
de'i rjes su brtson 'grus rtsom par byed /
zhi lhag gi sgo nas rtse gcig tu mnyam par 'jog /
dmigs pa la nang byong na /
sangs @# / /
rgyas kyi yon tan sems sems dpa' sogs kyi sgo nas gzengs bstod de /
dmigs pa de la gsal por sems rab tu 'dzin /
phyi rol tu 'dod yon sogs la dmigs pa'i rgod pa byung na /
mi rtag pa dang 'khor pa'i nyes dmigs sems pa sogs kyis dmigs pa la sems bsdus nas rab tu 'jog par byed /
byid rgod kyis mi mnyam pa med par lhun grub tu 'jug pa'i btang snyoms kyi sgo nas brtson 'grus bsgom pa la 'jug par bya ba yin pa'i phyir /
brtson 'grus kyi 'og tu rab tu 'jug pa dang 'jog pa smos pa la dgos pa yod de /
bying rgod sel ba yang brtson 'grus la ltos par shes pa'i ched yin pa'i phyir /
sgom pa'i 'bras bu ni /
'bras bu zhes te /
yang dag spong ba bsgom pa 'bras bu dang bcas pa yin te /
spang bya nyams pa dang gnyen po thob cing 'phel bar byed pa'i phyir /
gsum pa ting nge 'dzin yongs su sbyong ba'i lam rdzu 'phrul gyi rkang pa la dmigs pa ni /
rdzu 'phrul zhes te /
ting nge 'dzin gyis grub pa'i bya ba stod nas me 'bar ba sogs sprul sgyur rnams chos can /
zhes pa'o / /
ngo bo ni /
sems rtse gcig pa'i ting nge 'dzin te /
ngo bo zhes pas bstan to / /
grogs ni /
grogs gang zhe na zhes te /
rdzu 'phrul gyi rkang ba'i grogs rnam pa bzhi 'khor dang bcas pa yod de /
'dun pa sogs bzhi dang /
de dang mtshungs ldan gyi sems byung rnams yod pa'i phyir /
de dag bshad pa ni /
'dun pa zhes te /
grogs rnam pa bzhir 'gyur ba'i rgyu mtshan yod de /
sngar bshad pa'i dmigs pa de la dmigs nas sbyor ba drag pos bsgoms pas sems rtse gcig pa la reg pa dang /
rgyun ldan du sbyor ba brtsams pa dang /
sngon ting nge 'dzin sgom pa'i skyes thob la brten pa dang /
tshe 'dir dge ba'i bshes gnyen gyi stobs kyis chos rab tu rnam 'byed la brten nas sems rtse gcig pa la reg pa bzhi yod pa'i phyir dang /
yang dag spong ba'i 'bras bu'i dbang du byas nas 'dun pa bskyed pa dang /
brtson 'grus rtsom pa dang /
sems rab tu 'jog pa dang /
sems rab tu 'dzin pa ni /
sems rtse gcig pa la reg pa rnams yod pa'i phyir /
sgom tshul ni /
bsgom pa zhes te /
spong ba'i bdu byed brgyad kyis khyad par du byas nas bsgom par bya ba yin te /
thog mar ting nge 'dzin bsgom pa la mi spro ba'i le lo'i gnyen por ting nge 'dzin 'bras bu dang bcas pa la yid ches pa'i dad pa dang /
de bsgom pa la don gnyer gyis 'dun pa dang /
gnyen po dngos brtson 'grus la 'khrul med kyi sems pas bsdus pa rtsol ba dang /
lus sems shin tu sbyangs pa'i bde ba drangs drangs kyi bar du bsgom par bya ba yin la /
mnyam par bzhag pa na /
dmigs rnam ma brjed pa'i dran pa dang /
bying rgod byung dam byung du dogs nas rtogs pa'i shes bzhin dang /
byings rgod byung ba na /
gnyen po 'du byed pa'i sems pa dang /
byings rgod med par lhun grub tu 'jug pa'i tshe /
btang snyoms bsgom par bya ba yin te /
yang brgyad po de dag bzhir 'gyur te /
dad pa dang /
'dun pa dang /
rtsol ba gsum gyis gnyen po bsgom pa la 'bad pa dang /
shin sbyangs kyis lus sems @# / /
la phan 'dogs pa dang /
dran pa dang /
shes bzhin gyis dmigs rnam ma brjed cing /
byings rgod rtogs par byed pas /
nye bar phan 'dogs pa dang /
gnyen pos bsdus pa'i sems pa dang btang snyoms bzhar 'dus pa'i phyir /
yang 'dun pa sogs bzhi sgom pa dgos pa dang bcas te /
sems dmigs pa la nang du bying ba dang /
phyi rol tu g.yeng ba sdug pa'i mtshan ma sgro 'dogs pa sogs bzhi dang bcas pa spong ba dang /
phan yon gyi sgo nas gzengs bstod pa dang /
nyes dmigs bsams pas nang du sdud pa dang /
de gnyis ka'i gnas dang mthun pa sangs rgyas kyi yon tan sems pa dang /
'khor ba'i nyes dmigs sems pa sogs bsgoms pas ting nge 'dzin skyon med skye ba'i phyir /
'bras bu ni /
'bras bu gang zhe na zhes te /
rdzu 'phrul gyi rkang pa bzhi bsgom pa phan yon dang bcas pa yin te /
de la brten nas shes bya'i chos gang dang gang shes 'dod pa de dang de shes pa dang /
rdzu 'phrul dang mngon shes sogs gang dang gang mngon du byed 'dod pa de mngon gyur du thob pa'i skal ba can du 'gyur ba'i phyir /
bzhi pa mngon par rtogs par sbyor ba'i lam dbang po bshad pa la /
dbang po rnams kyi zhes te /
'phags pa'i bden pa bzhi sgro 'dogs gcad par bya ba'i gzhi dang /
bden pa mngon par rtogs pa la dbang byed pa'i dad pa sogs lnga ngo bo dang /
de dag dang mtshungs ldan gyi sems sems byung rnams grogs so / /
bden pa mngon par rtogs pa dbang byed pa la chos lnga nges par dgos te /
thog mar 'phags pa'i bden pa rnams la 'jug ldog gi sgo nas yid ches pa'i dad pa dang /
de la brten nas bden pa mngon sum du rtogs pa'i ched du brtson 'grus rtsom pa dang /
de la brten nas dmigs rnam ma brjed pa'i dran pa dang /
dran pa dang shes bzhin gyis gzung ba'i stobs kyis sems rtse gcig tu 'jog pa'i ting nge 'dzin dang /
de la brten nas bden pa'i gnas lugs 'byed pa'i shes rab kyi dbang po lnga dgod pa'i phyir /
dbang po lnga bsgom pa phan yon dang bcas te /
bden pa mngon sum du rtogs par 'gyur ba dang /
sbyor lam bzhi myur du rdzogs par 'gyur ba'i phyir /
lnga pa mngon par rtogs pa dang 'brel pa'i lam stobs ni /
dbang po rnams la zhes te /
stobs lnga rgyas par bshad dgos pa ma yin te /
dbang po la brten nas shes par nus pa'i phyir dang /
khyad par med pa ma yin zhing /
sde tshan gzhan du bzhag pa la dgos pa yod de /
dbang po'i tshe /
mi mthun phyogs stobs dang ldan pas de'i gnyen po 'bad pas sgrim dgos la /
stobs thob pa'i tshe dad pa sogs ma bsgoms kyang rjes kyi gnas skabs su yang ma dad pa sogs mngon gyur phal cher mi 'byung ba'i phyir /
drug pa mngon par rtogs pa'i lam byang chub kyi yan lag bshad pa ni /
byang chub kyi zhes te /
'phags pa'i bden pa bzhi dmigs pa dang /
ngo bo ni dran pa yang dag sogs bdun yod la /
byang chub yan lag bdun nges par dgos te /
dmigs rnam ma brjed pa'i dran pa gnas kyi yan lag dang /
'phags @# / /
ba'i bden pa rnams mngon sum du byed pa'i ngo bo dang /
bgrod pa mthar phyin par byed pa'i yan lag brtson 'grus dang /
sems rgyud tshim par byed pa'i yan lag dga' ba dang /
gang gis kun nas nyon mongs par mi 'gyur ba dang /
gang du kun nas nyon mongs par mi 'gyur ba dang /
kun nas nyon mongs pa med pa'i yan lag shin sbyangs sogs gsum dgos pa'i phyir /
grogs ni /
de dag dang mtshungs ldan gyi sems sems byung rnams so / /
sgom tshul ni /
bsgom pa gang zhe na zhes te /
dran pa yang dag byang chub kyi yan lag gis chos rnam pa bzhi'i sgo nas sgom par byed de /
sdug bsngal gyi dben pa tshol ba dang /
de'i ched du kun 'byung la chags pa dang bral bar byed pa dang /
'gog pa la mngon du bya ba dang /
de'i ched du sdug kun spong ba'i sgo nas lam bsten byar sgom pa'i dmigs rnam ma brjed par byed la /
yan lag lhag ma rnams kyis kyang bden bzhi la dmigs pa'i tshul de ltar sgom pa'i phyir ro / /
'dis ni /
bsam gtan bzhi la brten nas 'dod pa las dben pa dang /
yang na /
kun nas nyon mongs rnam pa gsum gyis dben pa dmigs pa'i bsgom pa bsten to / /
byang chub yan lag bdun bsgom pa phan yon dang bcas te /
mthong spangs zad par spong nus pa'i phyir /
bdun pa 'phags lam yan lag brgyad bshad pa ni /
lam gyi yan lag ces te /
dmigs pa ni snga ma ltar ro / /
ngo bo brgyad du nges pa'i rgyu mtshan yod de /
rgyu ba'i tshe na /
ngag dang las kyi mtha' dang 'tsho ba rnam dag gsum gyi sgo nas dag par byed la mnyam par bzhag pa'i tshe na /
lhag mthong la gtso bor gyur pa lta ba dang /
rtog pa dang rtsol ba gsum dang zhi gnas la nye bar mkho ba gtso bo'i dbang du byas nas /
dran pa dang ting nge 'dzin to / /
bslab pa gsum gyi dbang du byas nas kyang yan lag brgyad du nges so / /
gzhan yang yan lag brgyad du nges te /
mnyam gzhag tu rtogs pa'i don rjes thob tu nges par byed pa'i yang dag pa'i lta ba yongs su gcod pa'i yan lag dang /
rtog pas kun nas slangs nas gzhan la go bar byed pas go byed kyi yan lag rtog pa dang /
lta ba rnam dag dang /
mtha' ngan pa gnyis spangs pa'i tshul khrims dang /
log 'tsho lnga spangs pa'i tshor ba rnam dag tu yid ches par byed pa gsum ni /
gzhan yid ches par byed pa'i yan lag dang /
rtsol bas sgom spangs spong pa la spo bar byod cing /
dran pas dmigs rnam ma brjed par byas pa'i sgo nas nyon mongs dang nye ba'i nyon mongs sbyong bar byed pa'i yan lag dang /
ting nge 'dzin ni /
mngon shes sogs yon tan khyad par can thob pa la sgrib pa'i dri ma sbyong ba'i yan lag yin pa'i phyir /
grogs ni /
de dag dang mtshungs ldan gyi sems sems byung rnams dang /
sgom tshul ni /
byang chub kyi yan lag bzhi shes par bya'o / /
'phags lam yan lag brgyad bsgom pa phan yon dang bcas te /
shes bya ji lta ba dang ji snyed pa yongs su gcod pa dang /
de gzhan la go bar byed /
gdul bya 'dun pa'i ched du gzhan yid ches par byed /
nyon mongs dang nye nyon dang /
yon tan khyad par can la sgrib pa dag par byed pa'i phyir /
gnyis pa gnas dang dbang po @# / /
tha dad pa'i lam bzhi bshad pa la dri ba ni /
lam bzhi gang zhe na zhes so / /
lan ni /
mngon bar zhes te /
gnas dang dbang po tha dad pa'i lam bzhi yod de /
dbang po rtul pos bsam gtan dang po'i nyer bsdogs la brten nas lam bsgam pa dang /
rnon pos de la brten nas lam bsgom pa bul la dka' ba dang /
myur la dka' ba gnyis dang /
bsam gtan gyi dngos gzhi la brten nas dbang po rtul po dang rnon pos lam bsgom pa /
bul la sla ba dang /
myur la sla ba gnyis yod pa'i phyir /
myur bul ni /
dbang po'i khyad par yin la /
dka' sla ni /
lam gyi khyad par te /
bsam gtan gyi nyer bsdogs dang /
gzugs med kyi sems las bsam gtan gyi dngos gzhi la brten /
lam sgrub sla ba'i don to / /
gsum pa bslab pa gsum yongs su sbyong ba'i chos kyi gnas bzhi ni /
chos kyi gnas zhes te /
bslab pa gsum dag par byed pa'i yan lag bzhir nges te /
gzhan gyi bor ba brnab sems med pa dang /
lhag pa'i tshul khrims rtsam par dag par byed /
bying rgod dang bral bar dge ba'i dmigs rnam ma brjed pa'i dran pas lhag pa'i snems dag par byed /
yang dag pa'i ting nge 'dzin la brten nas lhag pa'i shes rab dag par byed pa'i phyir /
bzhi pa yon tan thams cad sgrub par byed pa'i lam zhi gnas dang lhag mthong bshad pa la /
zhig nas ni /
zhi gnas gang zhen zhes te /
zhi gnas khyad par can stobs drug la brten pa'i sems gnas pa'i thabs dgus sgrub par bya ste /
de la brten nas sgrub dgos shing /
de med par sgrub mi nus pa'i phyir /
dgu po ni /
dge ba'i dmigs pa la dang po nyid du sems gtod pa dang /
rgyun ldan du gtod pa dang /
yengs na slar yang bkug nas dmigs pa la gtod pa dang /
mi khro ba'i ched du thog ma nyid du dran pa stobs can gyis nye bar 'jog pa dang /
rnam g.yeng gi rgyu gzugs sogs la nyes dmigs su ltas nas khror mi ster ba dang /
nye ba'i nyon mongs sogs la nyes dmigs su ltas nas zhi bar byed pa dang /
cung zad byung na dang du mi lan par rnam par zhi bar byed pa dang /
bying rgod mi 'byung yang /
cung zad bsgrim pa'i rtso kha ba dang bcas pa rtse gcig tu byed pa dang /
lhun grub tu mnyam par 'jog pa'o / /
stobs drug ni /
thob pa dang bsam pa'i stobs dang /
dran pa dang shes bzhin gyi stabs dang /
brtson 'grus dang yongs su 'dris pa'i stobs so / /
de la dang po gnyis kyis sems gnas dang po gnyis 'grub la /
gsum pas de'i 'og ma gnyis dang /
bzhi pas 'dul par byed pa sogs gsum dang /
lnga pas rtse gcig tu byed pa dang /
drug pas mnyam par 'jog pa 'grub po / /
de la yang yid la byed pa bzhi yod de /
bsgrims te 'jug pa dang /
bar du chad cing 'jug pa dang /
bar du chad pa med par 'jug pa dang /
lhun gyis grub par 'jug pa'i yid byed do / /
de dag kyang rim pa bzhin du /
dang po gnyis dang /
de'i 'og ma lnga dang /
brgyad pa dang /
dgu pa la yod pa'o / /
gnyis pa lhag mthong ni /
lhag mthong gang zhe na zhes te /
lhag mthong ni /
ngo bo dang byed las gnyis kyis shes @# / /
bar bya ste /
yul shes bya ji snyed pa dang /
ji lta ba rnam par 'byed par byad pa dang /
rab tu rnam par 'byed /
rang gi ngo bo'i sgo nas rtog cing gcod par byed /
byed las zhi gnas la brten nas gnas ngan len dang /
de 'jog par byed pa'i mtshan ma 'joms shing /
rtag sogs phyin ci log tu 'dzin pa 'joms par byed /
phyin ci log ma yin pa'i don la sems 'jog par byed pa'i phyir /
yang zhi lhag la brten nas lam bzhir 'gyur te /
bsam gtan dang po'i nyer bsdogs kyis bsdus pa'i zhi gnas thob kyang /
lhag mthong ma thob pa thob pa'i phyir du brtson pa dang /
rgyun zhugs lta bu bden pa mngon sum du rtogs pa'i lhag mthong thob kyang /
bsam gtan gyi dngos gzhis bsdus pa'i zhi gnas ma thob pa thob phyir du brtson pa dang /
gnyis ka ma thob pa thob pa'i phyir du brtson pa dang /
gnyis thob nas zung 'brel du sgom pa rnams yod pa'i phyir /
'di dag la brten nas /
zhi gnas mtshan nyid pa sngon du ma song bar /
lhag mthong mtshan nyid pa thob par 'dod pa ni /
lam gyi rnam gzhag mi shes bzhin du shes par rloms pa /
sangs rgyas kyi bstan pa nyams par byed pa de dag ni /
mchil ma'i thal ba bzhin du dor bar bya'o / /
lnga pa lam thams cad sdud par byed pa'i lam dbang po gsum bshad pa la /
gsum du dbye ba dang /
so so'i mtshan nyid do / /
dang po ni /
dbang po ni zhes te /
lam sdud par byed pa'i dbang po gsum yod de /
mi shes pa kun shes par byed pa'i dbang po sogs yod pa'i phyir /
gnyis pa ni /
mi shes pa kun zhes sogs rim pa gsum ste /
sbyor lam dang mthong lam skad cig dang po bco lnga la gnas pa'i rgyud kyi dad sogs dbang po lnga dang /
yid kyi dbang po dang /
bsam gtan sa drug la ci rigs su brten pas tshor ba bde ba dang /
yid bde ba dang btang snyoms dang /
des 'byed cha mthun gyi rjes thob kyi dus na nyer bsdogs la brten pa'i dgra bcom thob par 'dod pas bsdus pa'i yid mi bde ba ste /
bcu po de dag chos can /
mi shes pa kun shes par byed pa'i dbang po zhes bya ste /
nges 'byed cha mthun dang /
bden pa mngon sum gyis rtogs nas mthong spangs zad par spangs pa'i bral ba thob pa la bdag por gyur pa'i dbang po yin pa'i phyir /
spyir srid pa'i dbang du byas nas mtshan gzhi bcur dbye ba yin no / /
mthong lam skad cig bcu drug pa nas bzung ste /
rdo rje lta bu'i ting nge 'dzin gyi bar la gnas pa'i gang zag gi rgyud kyi dad sogs chos can /
kun shes pa'i dbang po zhes bya ste /
mthong spangs zad par spangs pa'i bral ba thob cing /
bden pa mngon sum gyis rtogs zin goms par byed pa la brten nas /
sgom spangs zad par spangs pa'i bral ba thob par byed pa la bdag por byed pa'i slob pa'i rgyud kyi dbang po yin pa'i phyir /
mi slob ba'i rgyud kyi dad sogs dbang po chos can /
kun shes pa'i dang ldan pa'i dbang po zhes bya ste /
zad mi skya shes pa'i sgo nas spangs pa mthar phyin pa'i dbang po yin pa'i phyir /
'di'i mtshan gzhir yid mi bde mi srid do / /
@# / /
gnyis pa ni /
bsam gtan dang po'i zhes te /
sa gong ma'i lam sgom pa'i stobs kyis sa 'og man yod pa'i dge ba'i rtsa ba'i rigs rnams bsgoms par 'gyur te /
de sgom pa'i stobs kyis /
lam 'og ma'i lam gyi rigs rnams la dbang 'byor pa thob pa'i phyir /
dper na /
dad pa tsam du khyad par med kyang /
spangs pa dang /
yon tan mngon du byed pa'i sgo nas /
'og ma las phul du phyin pa thob pa'o / /
lnga pa mthar phyin pa'i lam la gnyis /
mdor bstan pa dang /
rgyas par bshad pa'o / /
dang po la gnyis /
mthar phyin pa'i lam gyi ming don gyis bstan pa dang /
mi slob pa'i lam gyi ming don gyis bstan pa'o / /
dang po la gnyis /
spangs pa mthar phyin pa'i tshul dang /
ye shes mthar phyin pa'i tshul lo / /
dang po la /
spyi'i dri ba ni /
mthar phyin pa'i zhes so / /
lan la dang po ni /
gnas ngan zhes te /
spangs pa mthar phyin pa'i tshul gnyis kyis shes par bya ste /
gnas ngan lon thams cad rgyun bcad pa'i stobs kyis spang bya zad par spangs pa dang /
de spangs pa'i bral thob mthar phyin pas shes par bya ba'i phyir /
gnyis pa ni /
rdo rje lta bu'i zhes te /
ye shes mthar phyin pa'i don rgyu dang thob dus dang rang gi ngo bo gsum gyis shes par bya ste /
rang rgyu rdo rje lta bu'i ting nge 'dzin la brten nas /
gnas gyur mthar phyin te /
zad mi skye shes pa'i ye shes thob pas shes par bya ba'i phyir /
gnyis pa ni /
mi slob ba zhes te /
bslab bya mthar phyin pa'i sgo nas kyang mthar phyin pa'i lam shes par bya ste /
bslab pa gsum gyis bsdus pa'i mi slob pa'i chos bcu'i sgo nas bslab pa mthar phyin pas shes par bya ba'i phyir /
mi slob pa'i rnam grol ni /
sems rnam par grol ba dang /
shes rab rnam par grol ba spangs pa mthar phyin pa dang /
de shes pas mthar phyin pas bsdus pa'o / /
yang dag pa'i shes pa ni /
zad mi skye shes pa'o / /
gnyis pa la gnyis /
mthar phyin pa'i lam gyis ming don gyis bshad pa dang /
mi slob pa'i chos kyi ming don gyis bshad pa'o / /
dang po la gnyis /
spangs pa mthar phyin pa'i ming don gyis bshad pa dang /
ye shes mthar phyin pa'i ming don gyis bshad pa'o / /
dang po la gnyis /
spang bya spangs pa'i don bshad pa dang /
'gog pa thob pa'i don bshad pa'o / /
dang po la /
spang bya gnas ngan len nyer bzhi bshad pa dang /
phrad pa'i thob pa bshad pa'o / /
dang po la gnyis /
gnas ngan len gyis gnas skabs can bshad pa dang /
de'i gnas skabs bshad pa'o / /
dang po la spyi'i dri ba ni /
gnas ngan lan ces so / /
lan la dang po ni /
mngon par brjod pa'i zhes te /
gnas skabs can gyi dbang du byas nas gnas ngan len bcu bdun yod de /
nyon mongs kun gyi rgyu'i rkyen gyi dbang du byas pa ming la zhen pa'i bag chags kun gzhi la gnas pa mngon brjod kyi gnas ngan len dang /
nyon mongs pa'i gnas kyi dbang du byas pa tshor ba'i gnas ngan len dang /
ngo bo'i dbang du byas pa kun nas nyon mongs gsum gyi gnas ngan len dang /
sgrib pa gsum gyi dbang du byas pa nyon mongs drag la rgyun ring ba dang /
mtshams med kyi las sogs dang /
sgra mi @# / /
snyan sogs thar lam gyi rten du mi rung ba'i rnam smin ngan pa skye 'gyur gyi gnas ngan len gsum dang /
dge ba la sbyor ba'i sems las su mi rung bar byed pa 'dod pa la 'dun pa sogs kyi sgrib pa dang /
rab tu byung ba'i gegs /
'dod la rtog pa'i gnas ngan len gnyis dang /
lus las su mi rung bar byed pa zas ha cang mang nyung dang /
'khrig pa bsten pa dang /
rmi lam gyis lus ro ltar gyur pa dang /
nad sogs gsum dang /
ha cang 'gro ba sogs kyis lus ngal ba'i gnas ngan len bdun rnams yod pa'i phyir /
gnas skabs kyi dbang du byas pa'i gnas ngan len bdun po de /
rten gyi gang zag gi sgo nas dbye ba dang /
rigs chad kyi nyon mongs pa'i gnas ngan lan bstan pa dang /
'dod pa la sogs pa'i nyon mongs kyi gnas ngan len gyi dbang du byas pa che 'bring chung gsum dang /
thob bya la sgrib pa'i dbang du byas pa /
nyan rang gi byang chub thob po la sgrib pa nyon sgrib kyi gnas ngan lan dang /
mthar gnas kyi snyoms 'jug thob pa la sgrib pa /
snyoms 'jug gi sgrib pa'i gnas ngan lan dang /
thams cad mkhyen pa thob pa la sgrib pa'i dbang du byas pa shes sgrib kyi gnas ngan len rnams yod pa'i phyir /
gnyis pa ni /
phrad pa'i zhes te /
phrad pa'i thob pa ni /
gnas ngan len de dag gi bag chags rang rgyud la bsags pa la bya'o / /
gnyis pa ni /
bral ba'i zhes te /
bral thob rdzas tha dad pa /
zhan yod pa ma yin te /
gnas ngan len de dag gnyen po'i stobs kyis zad pa la /
gnyen po'i thob pa zhes gdags pa'i phyir /
gnyis pa la gsum /
ye shes mthar phyin pa thob pa'i rgyu bshad pa dang /
thob pa'i dus bshad pa dang /
ngo bo bshad pa'o / /
dang po la mdor bstan pa ni /
rdo rje lta bu'i zhes te /
rdo rje lta bu'i ting nge 'dzin chos can /
gnyis yod de /
sbyor ba'i lam gyis bsdus pa dang /
bar chad med lam gyis bsdus pa gnyis yod pa'i phyir /
gnyis pa rgyas par bshad pa la sbyor lam gyis bsdus pa ni /
sbyor ba'i lam gyi zhes te /
sa bcu rgyun mtha'i gnas ngan len gyi dri ma dngos su spong bar rtsom zhing /
sgrib pa thams cad kyis mi byed cing sgrib pa thams cad 'joms pa'i nus pa dang ldan la /
bar chad med lam dngos su bskyed pa'i lam ni sbyor ba'i lam mo / /
gnyis pa bar chad med lam ni /
bar chad med pa'i zhes te /
rgyun mtha'i bar chad med lam chos gsum gyis shes par bya ste /
ngo bo dang khyad par dang shes byed dgod pa gsum gyis shes par bya ba'i phyir /
der thal /
gnas ngan len gyi dri ma phra mo dngos su spong zhing /
rnam grol lam gyis bsdus pa'i zad mi skye shes pa'i ye shes dngos su skyed par byed pa'i ting nge 'dzin gang /
sgrib pa de spong ba la bar chad med pa /
sgrib pa thams cad kyis mi gshigs par bstan pa /
sgrib pa thams cad 'joms pa'i nus pa dang ldan pas sra ba /
rnam par mi rtog pa ro gcig pa chos thams cad kyi de bzhin nyid la khyab pa dang ldan pas khyad par du byas pa'i phyir /
shes byed kyi don yang de ltar shes par bya'o / /
gnyis pa ni /
gnas ma lus par zhes te /
@# / /
mi slob pa'i lam gnas gyur gsum gyis shes par bya ste /
sems rang bzhin 'od gsal de nyid /
glo bur gyi dri ma mtha' dag dang bral ba thob pa'i sems kyis gnas gyur dang /
lam gyi nus pa yongs su rdzogs pa mthar phyin pa'i lam gyi gnas gyur dang /
kun gzhi la yod pa'i gnas ngan len mtha' dag zad par spangs nas me long lta bu'i ye shes thob pa gnas ngan len gnas gyur pa'i sgo nas shes par bya ba'i phyir /
'di dag la brten nas /
dman pa'i lam gyi rdo rje lta bu'i ting nge 'dzin dang /
gnas gyur tshul yang shes par bya'o / /
gsum pa ni /
zad pa shes pa zhes te /
rgyu kun 'byung zad nas /
bdag med mngon sum du shes pa'am /
kun 'byung zad pa mngon sum du shes pa'i ye shes ni zad pa shes pa dang /
'bras bu sdug bsngal zang par spangs pa'i sgo nas /
bdag med mngon sum du shes pa'am /
sdug bsngal spangs pa mngon du shes pa'i ye shes ni /
mi skye ba shes pa'i ye shes so / /
gnyis pa ni /
mi slob pa'i chos zhes te /
mi slob pa'i chos kyi sgo nas kyang mthar phyin pa'i lam shes par bya ste /
mi slob pa'i chos bcu zag pa med pa'i phung po lngas bsdus pa'i dbang du byas nas shes par bya ba yin pa'i phyir /
der thal /
mi slob pa'i rgyud kyi yang dag pa'i ngag las kyi mtha' 'tsho ba rnams tshul khrims kyi phung po dang /
dran pa dang /
ting nge 'dzin gyi phung po dang /
lta ba dang rtog pa dang /
rtsol ba shes rab kyi phung po dang /
yang dag pa'i rnam grol lam rnam par grol ba'i phung po dang /
yang dag pa'i shes pa rnam par grol ba'i ye shes mthong ba'i phung pos bsdus pa'i phyir /
gsum pa spyi'i mtshan nyid la gnyis /
dbye ba dang /
so so'i mtshan nyid do / /
dang po ni /
yang lam gyi zhes te /
lam bden gyi rang bzhin bzhir shes par bya ste /
lam dang rigs sgrub dang nges 'byin gyi sgo nas shes par bya ba'i phyir /
gnyis pa ni /
ci'i phyir ces sogs te /
rim pa bzhis shes par bya'o / /
byang sems mthong lam pa'i rgyud kyi de bzhin nyid mngon sum du rtogs pa'i ye shes chos can /
lam gyi rnam pa zhes bya ste /
gnas lugs kyi don mngon sum du rtogs pa'i ye shes yin pa'i phyir /
rig pa'i rnam pa yin te /
ma rig pa nyon mongs kyi sa bon dngos su 'joms pa'i gnyen po yin pa'i phyir /
sgrub pa'i rnam pa zhes bya ste /
sems kyi gnas lugs phyin ci ma log pa mngon sum du rtogs shing sgrub pa'i lam yin pa'i phyir /
nges par 'byin pa'i rnam pa yin te /
bdag med rtogs pa'i sgo nas /
rtag pa myang 'das kyi gnas lugs slar mi ldog par 'gro ba'i lam yin pa'i phyir / /
bzhi pa de'i khyad par bshad pa la dri ba ni /
bden pa rnams la zhes te /
bden pa'i rnam pa bcu drug rtogs pa'i ye shes 'jig rten pa yang yod /
'jig rten las 'das pa yang yod na /
de gnyis la bye brag ci yod snyam du dgos pa'o / /
lan ni /
shes bya la zhes te /
bden pa'i rnam pa bcu drug rtogs par khyad par med kyang /
spyir khyad par med pa ma yin te /
bdag med mngon sum gyis rtogs zin pa'i sgo nas /
myong ba'i stobs kyis ma zhugs pa dang /
sgrib pa'i sa bon @# / /
ma spangs pa dang spangs pa dang /
brjod bya rjod byed 'drar rung 'dzin pa'i rtog bcas dang /
rtog bral gyi khyad par yod pa'i phyir /
der thal /
'das lam gyi mi rtag pa'i don rang mtshan mngon sum du mthong gi /
mi rtag pa nyid ces sgra spyi dang don spyis khyad par du byas nas rtogs dgos pa ma yin la /
rnam pa lhag ma rnams la yang rtogs tshul de ltar shes par bya ba'i phyir /
'dir smras pa /
! gang zhig rtogs pa'i nyi ma'i 'od zer gyis / /
srid pa'i rgya mtsho myur du skems byed cing / /
'phags lam gsal bar byed pa'i thabs kyi mchog /
bden pa rnam par nges par legs par bshad / /
bsdu ba'i tshigs su bcad pa'o / /
gnyis pa le'u'i mtshan bshad pa ni /
mngon pa kun las btus pa'i rnam bshad legs par bshad pa chos mngon rgya mtsho'i snying po zhes bya ba las bden pa rnam par nges pa zhes bya ba ste kun las btus pa gnyis pa'i 'gral ba'o / / / /
! gnyis pa ji lta ba dang ji snyed pa rnams la thos bsam sgom tshul gyi sgo nas 'jug par byed pa'i thabs chos rnam nges bshad pa la gnyis /
le'u'i gzhung bshad pa dang /
le'u'i mtshan bstan pa'o / /
dang po la dri ba ni /
chos rnam par nges pa gang zhe na zhes so / /
lan la gsum /
gsung rab kyi chos ngos bzung ba dang /
de la dmigs pa'i yul can shes pa 'jug pa'i rim pa bshad pa dang /
shin tu rgyas pa'i sde snod dang /
de'i yul can bye brag tu phye ste bshad pa'o / /
dang po la gnyis /
gsung rab yan lag bcu gnyis su phye ste bstan pa dang /
de sde snod gsum du bsdus te bstan pa'o / /
dang po la gnyis /
dbye ba dang /
so so'i mtshan nyid bshad pa'o / /
dang po ni /
chos zhes bya ba ni zhes te /
ston pa'i gsung rab chos can /
yan lag bcu gnyis su yod de /
mdo'i sde nas gtan la phab par bstan pa'i sde'i bar rnams yod pa'i phyir /
gnyis pa la bcu gnyis yod pa'i dang po mdo'i sde la gnyis /
ngo bo ngos bzung ba dang /
rgyas par mi gsung ba'i rgyu mtshan bsdus nas gsungs pa'i dgos pa dang bcas pa'o / /
dang po ni /
mdo'i sde'i zhes te /
phung khams skye mched sogs gang bstan par bzhed pa'i don de dag /
smos pa'i tshul gyis te /
mdor bsdus te bstan pa'i sgo nas mgo smos pa tsam gyis so / /
rkyang bar te tshig lhug par gsungs pa'i mdo sde'o / /
gnyis pa la gnyis /
bstan pa dang bshad pa'o / /
dang po ni /
phan yon bcu zhes te /
mdo'i sde mdor bsdus pa'i tshul gyis gsungs pa la dgos pa yod de /
phan yon bcu gzugs nas de ltar gsungs pa'i phyir /
gnyis pa la gsum /
thun mong gi phan yon gsam dang /
'jig rten las 'das pa'i chos thob pa'i phan yon lnga dang /
mthong chos kyi phan yon gnyis so / /
dang po ni /
rnam par bzhag ces te /
thun mong gi phan yon gsum yod de /
'chad pa po dang nyan pa po gnyis ka'i blo yul du rgyas bshad la sogs pa'i don rnams bzhag sla ba dang /
'chad pa pos bshad sla ba dang /
nyan pa pos bzung sla ba'i dgos pa yod pa'i phyir /
gnyis pa ni /
chos la zhes te /
'jig rten las 'das pa'i chos thob pa'i phan yon lnga yod de /
sbyor ba'i dus @# / /
su chos la gus pas myur du tshogs rdzogs pa dang /
stong nyid mdor bsdus te ston pa'i dbang du byas nas /
dngos gzhi'i dus su myur du chos nyid rtogs par 'gyur ba dang /
sbyor ba dang rjes kyi dus su dad pa gsum thob pa'i phan yon yod pa'i phyir /
gsum pa ni /
mthong ba'i chos la zhes te /
mthong chos kyi phan yon gnyis yod de /
rang la ltos nas tshe 'dir lus sems bde bar gnas pa dang /
'brel ba'i gtam gyis dam pa rnams kyi sems mgu bar byed cing /
mkhas pa mkhas pa zhes bya ba'i grangs su 'gro ba'i phyir /
gnyis pa dbyangs kyi snyad pa'i sde la dri ba ni /
dbyangs kyis zhes so / /
lan ni /
mdo'i sde zhes te /
dbyangs kyis snyed pa'i sde khyad chos gnyis kyis shes par bya ste /
sten tshul gyi dbang du byas nas mdor bstan gyi tshul gyis lhug par gsungs pa'i mdo de nyid du dbus dang tha mar tshig bcad kyi dbyangs kyi snyad pa dang /
brjod bya'i dbang du byas nas mdor bstan du bzhag pa de nyid nges don ma yin par rtogs par bya ba'i dbang du byas nas shes par bya ba'i phyir /
mdo'i sde las logs pa des par dgos pa min par bstan to / /
gsum pa lung du bstan pa'i sde la dri ba ni /
lung du zhes so / /
lan ni /
gang las zhes te /
lung du bstan pa'i sde yang khyad chos gnyis kyis shes par bya ste /
mdo gang las dge slong dang dge 'dun pho mo sogs shi nas gang du skye ba lung bstan pa lta bu ston tshul dang /
brjod bya'i dbang du byas nas drang ba'i don ma yin par rnam par phye nas dgongs pa lung du ston pa des don gyi mdo sde'i dbang du byas nas shes par bya ba'i phyir /
gzhi bsdu ba ltar na /
shi ba'i dus byas pa skye ba lung ston pa la bshad do / /
bzhi pa tshigs su bcad pa'i sde ni /
tshigs su bcad pa'i zhes pa dris lan gnyis kyis shes par bya'o / /
tshigs su bcad pa'i sde ni /
tshigs bcad kyi sgo nas brjod bya ston pa'i dbang du bya ste /
mdo sde gang chos rkang pa gnyis kyis /
skabs kyi don tshan rdzogs pa ston pa nas /
tshig rkang pa drug gis skabs kyi don tshan rdzogs pa ston pa sogs kyi dbang du byas nas shes par bya ba'i phyir /
lnga pa ni /
ched du zhes te /
ched du brjod pa'i sde ni /
mdo sde gang yi rang nas brjod pa'i dbang du bya ste /
mdo sde gang /
gang zag gi ming dang rigs dngos ma brjod par /
phyi rabs kyi gang zag rnams kyi rjes su ched du /
dam pa'i chos yun ring du gnas par bya ba'i phyir /
gang zag kha cig ni chos 'di lta bu ston par 'gyur ro / /
zhes chos de la lhag par bsngags pa mdzad pa'i sgo nas shes par bya ba'i phyir /
drug pa ni /
gleng gzhi'i zhes te /
gleng gzhi'i sde ni byung bcas kyi dbang du shes par bya ste /
mdo sde gang /
rdza mkhan gyi bu nor can la brten nas ma byin gyi bcas pa mdzad pa lta bu /
dus phyis nyes pa de byung 'gyur gyi gang zag gi ched du gsungs pa dang /
ma byin lta bu'i nyes pa byung ba dang /
dge 'dun bsdus nas phyin chad dge slong gis 'di lta bu mi bya'o / /
zhes bcas pa'i mdor na bslab pa bca' ba'i dbang du byas nas gsungs par shes par bya ba'i phyir /
bdun pa ni /
rtogs pa brjod pa'i zhes te /
rgyal po tshangs byin gyis sngon gyi byung ba ston pa lta bu /
@# / /
ma rtogs pa'i don dpe dang bcas te gsal bar ston pa lta bu'o / /
brgyad pa ni /
de lta bu zhes te /
mdo sde las brgya ba chos can /
de lta bu byung ba'i sde yin te /
mdo sde gang /
'das pa'i tshe rabs gcig nas gcig tu rgyud de 'ongs pa'i las rgyu ba lung ston pa gtso bor gzhol ba yin pa'i phyir /
de bzhin du gong 'og rnams la'ang ci rigs su sbyar ro / /
dgu pa ni /
skyes pa'i rabs zhes te /
byang chub sems dpa' rnams kyis sems can gyi skye ba gcig nas gcig tu rgyud de spyod pa ngo mtshar ba du ma mdzad pa'i tshul ston pa dang /
byang chub sems dpa'i lam 'bras bu dang bcas pa gtso bor ston pa'i mdo sde'o / /
bcu pa ni /
shin tu rgyas pa'i zhes te /
ngo bo dang ming gi rnam grangs dang ming don bshad pa gsum gyis shes par bya'o / /
mdo rgyas 'bring bsdus gsum chos can /
shin tu rgyas pa'i sde snod yin te /
rang gzhan gyi don rgya chen po ston pas sems can thams cad la phan pa'i gnas yin pa dang /
sa dang pha rol tu phyin pa rgyas par ston pas rgyas pa dang /
mthu rgya chen po ston pa dang /
chos kyi bdag med ston pas zab pa'i rnam par chos ston pa'i sde snod yin pa'i phyir /
don mi 'bras bu shin tu rgyas pa dang /
gzhung shin tu rgyas pa gsum gyis sgra don shes par bya'o / /
rnam par 'thag pa zhes bya ste /
sgrib pa mtha' dag 'joms pa'i thabs rgyas par ston pa'i mdo sde yin pa'i phyir /
mtshungs bral zhes bya ste /
mdo sde gang brjod bya'i ngos nas khyod dang mtshungs shing /
khyod las lhag pa gzhan med pa'i phyir /
bcu gcig pa ni /
rmad du byung ba'i zhes te /
mdo sde gang /
nyan thos sogs kyi mthu rmad du byung ba bsten pa de la sngon chad kyang ma byung /
phyin chad kyang mi 'byung ba'i chos rgya cher sten pa dad pa'i stobs bskyed pa la 'jug pa'i phyag rgya'i mdo las gsungs pa lta bu'o / /
bcu gnyis pa ni /
gtan la phab par zhes te /
mdo sde gang chos rnams kyi rang spyi'i mtshan nyid rgyas par ston pa'o / /
gnyis pa la gnyis /
gsung rab gang /
sde snod gang gis 'dus pa dang /
yan lag bcu gnyis sde snod gsum du bsdus pa'i rgyu mtshan bshad pa'o / /
dang po ni /
mdo sde la sogs pa zhes te /
gsung rab yan lag bcu gnyis sde snod gsum gyi nang du 'dus te /
mdo'i sde la sogs pa lnga /
nyan thos kyi mdo sde'i sde snod du 'dus la /
gleng gzhi'i sde la sogs pa bzhi ga'i tshul khrims ston pas theg pa che chung gnyis ka'i 'dul ba'i sde snod du ci rigs su 'dus /
shin tu rgyas pa dang /
rmad du byung ba'i sde gnyis byang chub sems pa'i mdo sde'i sde snod du 'dus la /
tha ma ni /
thag pa che chung gnyis ga'i mngon pa'i sde snod du gtso che chung gi tshul gyis 'dus pa'i phyir /
! dpal ldan zla ba grags pas /
tshig gsal gyi mjug tu gsung rab yan lag dgu bsdus pa dang /
gzhung gzhan du yang de ltar kha cig gis mdzad pa ni /
gleng gzhi'i sde gtso bo dang /
rtog pa brjod pa dang /
de lta bu byung ba dang /
skyes pa'i rabs kyi sde gsum de'i 'khor yin pas der bsdus nas /
bzhag pa'i don yin no / /
gnyis pa la dri ba ni /
ci'i phyir ces so / /
lan la gsum /
byed las kyi dbang du byas nas sde snod gsum du 'dus pa dang /
rang gi ngo bo'i @# / /
dbang du byas pa dang /
brjod bya'i dbang du byas nas gsum du 'dus pa'o / /
dang po ni /
nye ba'i zhes te /
gsung rab yan lag bcu gnyis sde snod gsum du bsdus nas ston pa'i rgyu mtshan yod de /
lhag pa'i sems kyis bslab pa brjod bya'i gtso bor byas nas the tshom nyon mongs can 'joms pa'i gnyen po gtso bor ston pa'i dbang du byas nas mdo sde'i sde snod rnam par bzhag cing /
tshul de ltar ston pa rnams kyang mdo sde'i sde snod du 'dus /
lhag pa tshul khrims kyi bslab pa'i sgo nas ngal zhing dub pa'i mtha' dang /
'dod pa bsod nyams kyi mtha' spong ba'i gnyen por ston pa'i dbang du byas nas 'dul ba'i sde snod rnam par bzhag /
tshul de ltar ston pa rnams kyang 'dul ba'i sde snod du 'dus /
lhag pa shes rab kyi bslab pa'i sgo nas lta ngan mchog 'dzin 'joms pa'i gnyen po gtso bor ston pa'i dbang du byas nas mngon pa'i sde snod rnam par bzhag /
tshul de ltar ston pa rnams kyang /
mngon pa'i sde smod du 'dus pa'i phyir /
gnyis pa ni /
yang zhes te /
yang sde snod gsum du sdud pa'i rgyu mtshan yod de /
brjod bya ston tshul gyi rang gi ngo bo'i dbang du byas nas gsum du 'dus pa'i phyir /
der thal /
bslab pa gsum cha mnyam du rgyas par ston pa'i dbang du byas nas mdo sde'i sde snod dang /
lhag pa'i tshul khrims bskyed pa'i thabs rgyas par ston cing /
de la brten nas ting nge 'dzin gyi bslab pa bskyed pa'i thabs rgyas par ston pa'i dbang du byas nas /
'dul ba'i sde snod dang /
shes rab kyi bslab pa bskyed pa'i thabs rgyas par sten pa'i dbang du byas nas /
mdon pa'i sde snod rnam par bzhag pa'i phyir /
bcas rang gi kha na ma tho ba spong ba'i tshul khrims legs par shes na /
de nyid kyis bying rgod legs par 'gog nus pas /
ting nge 'dzin gyi bslab pa bskyed pa'i thabs mchog tu gyur pa ste /
go ba chags pa tsam yang nyin mo'i skar ma ltar snang ngo / /
gsum pa ni /
yang chos dang zhes te /
brjod bya'i dbang du byas nas kyang sde snod gsum du 'dus te /
chos rnams kyi tshig dang /
don la byang bar byed pa'i thabs rgyas par ston pa'i dbang du byas nas /
mdo sde'i sde snod dang /
tshul khrims rnam par dag pa dang ldan na /
yon tan mtha' dag gi gzhi tshugs pas /
yon tan mtha' dag sgrub pa'i gnas ston pa'i dbang du byas nas /
'dul ba'i sde snod dang /
rang gzhan 'brel ba'i gtam gyis shes bya'i chos la rdzogs par longs spyod pas /
bde ba la reg par gnas pa'i thabs ston pa'i dbang du byas nas /
mngon pa'i sde snod rnam par bzhag cing /
tshul de ltar ston pa rnams kyis /
de dang de dag gi nang du 'dus pa'i phyir / /
! gnyis pa gsung rab la dmigs pa'i yul can shes pa 'jug pa'i rim pa la gnyis /
yul can shes pa gang gi yul du ji ltar 'gyur ba dang /
yul can de dag ji ltar 'jug pa'i tshul bshad pa'o / /
dang po la /
yul can gyi ngo bo dang /
de'i yul du ji ltar 'gyur ba bshad pa'o / /
dang po ni /
chos 'di dag ces te /
gsung rab yan lag bcu gnyis yul can khyad par can gyis shes par bya ba yin te /
thos bsam sgom @# / /
gsum las byung ba'i shes rab kyis tshig don dang bcas pa rgyas par shes par bya ba yin pa'i phyir /
gnyis pa la /
sems sems byung gi rnam grangs spyir bstan pa dang /
don de dag yul yul can sbyar te bshad pa'o / /
dang po ni /
sems dang zhes te /
sems sems byung rnams /
rnam grangs bzhi'i sgo nas shes par bya ste /
dmigs pa dang rnam pa'i 'dzin stangs dmigs pa gcig la rnam pa du mar 'jug pa dang /
gnas sna tshogs la 'jug pa dang /
mtshungs par ldan pa rdzas dang yul dang dus dang bya ba mtshungs pa'i sgo nas shes par bya ba'i phyir /
gnyis pa ni /
chos kyi nang nas zhes te /
mdo'i sde la sogs pa chos can /
shes rab de dag gi dmigs pa yin te /
sgro 'dogs gcad par bya ba'i gzhi yin pa'i phyir /
thos bsam sgom gsum gyi shes rab de dag chos can /
rnam pa dang bcas pa yin te /
gsung rab kyi brjod bya chos gsum gyi rang spyi'i mtshan nyid legs par rtogs pa'i phyir /
gnas dang bcas pa yin te /
thog mar chos de dag gzhan la thos pa dang /
thos pa'i don mi brjed par dran pa dang /
sngon bag chags bzhag pa'i mthu las kyang byung ba'i phyir /
mtshungs ldan dang bcas pa yin te /
gtso 'khor rnams gcig gi grogs gcig yin pa'i tshul gyis yul gyi rnam par shar ba'i sgo nas yul gyi gnas tshod ji lta ba bzhin du rtogs pa'i phyir /
gnyis pa la lnga /
yul can de dag gi chos la dmigs pa'i gnas skabs kyi dbye ba dang /
bsam byung gi shes rab bskyed pa'i thabs dang /
sgom byung gi mngon rtogs 'jug pa'i rim pa dang /
de la brten nas lam dang 'bras bu thob pa'i rim pa dang /
yul can de dag chos la ji ltar gnas pa'i tshul bstan pa'o / /
dang po la dri ba ni /
chos la zhes so / /
lan la dbye ba bshad pa ni /
khyab pa'i zhes te /
gsungs rab kyi chos la brten nas yul can 'jug pa'i bye brag mi 'dra ba du mar 'gyur te /
zhi lhag sogs mthun mong gi dmigs pa khyab pa'i dmigs pa dang /
zhi lhag la shas cher spyo'i ba'i dmigs ba'i dbang du byas pa spyod pa rnam sbyong gi dmigs pa dang /
lhag mthong sgom pa'i dbang du byas pa mkhas pa'i dmigs pa dang /
zhi lhag zung 'brel gyis nyon mongs spong ba'i dbang du byas pa /
nyon mongs rnam sbyong gi dmigs pa rnams yod pa'i phyir /
gnyis pa so so'i mtshan nyid bshad pa la bzhi yod pa'i dang po khyab pa'i dmigs pa bshad pa la gnyis /
dbye ba dang /
so so'i mtshan nyid bshad pa'o / /
dang po ni /
khyab pa'i zhes te /
khyab pa'i dmigs pa bzhi'i sgo nas shes par bya ste /
zhi gnas kyi dmigs pa rnam par mi rtog pa'i gzugs brnyan dang /
lhag mthong gi dmigs pa rnam par rtog pa'i gzugs brnyan dang /
zhi lhag gnyis ka'i dmigs pa dngos po'i mtha' dang /
gnas gyur thob pa'i dgos pa 'grub pa rnams yod pa'i phyir /
gnyis pa ni /
rnam par rtog pa dang zhes sogs kyis ston te /
dang po gnyis la /
dngos po'i mtha' ni /
gnyis su nges te /
phung khams skye mched 'di tsam du gnas kyi 'di phan chad du med do zhes pa ji snyed yod pa dang /
sdod lugs @# / /
'di kho na bzhin du gnas kyi /
'di las gzhan du med do zhes pa ji lta ba bzhin du yod pa gnyis su nges pa'i phyir /
ji lta ba bzhin du yod pa de yang bden pa rnam par bzhag pa'i dbang du byas nas /
'phags pa'i bden pa bzhi dang /
rnam pa bcu drug dang /
ma bzhag pa'i dbang du byas nas /
gzung 'dzin rdzas tha dad kyis stong ba'i de bzhin nyid dang /
chos kyi sdom bzhi dang /
rnam thar sgo gsum gyi dmigs pa'i sgo nas shes par bya ba'i phyir ro /
dgos pa grub pa la /
dngos dang rnam pa bcu drug chos gsum gang du 'dus pa'o / /
dang po ni /
dgongs pa zhes te /
gnas ngan len gnas gyur pa chos can /
dgos pa grub pa zhes bya ste /
lam bsgom pa'i 'dod bya mthar thug pa yin pa'i phyir /
gnyis pa ni /
rnam pa zhes te /
rnam pa bcu drug dang /
stong pa nyid sogs gsum phan tshun gcig gis gcig bsdus te /
stong bdag med gnyis stong pa nyid kyi rnam pa dang /
mi rtag pa dang /
sdug bsngal ba dang /
kun 'byung gi rnam pa bzhi smon nga med pa'i rnam pa dang /
'gog lam gyi rnam pa brgyad /
mtshan ma med pa'i ngo bo dang /
'dis mtshan ma med par byed pa'i dbang du byas nas /
mtshan ma med pa'i rnam pas bsdus pa'i phyir /
gnyis pa spyod pa rnam sbyong gi dmigs pa ni /
spyod pa rnam par sbyong ba'i zhes te /
nyon mongs mngon gyur 'joms pa'i gnyen po sgom pa'i rim pas /
spyod pa rnam sbyong gi dmigs pa du mar 'gyur te /
'dod chags sogs shes cher spyod pa rnams kyis rim pa bzhin du /
rnam par bsam pa sogs mi sdug pa bsgom pa dang /
bde ba dang ldan 'dod kyi byams pa dang /
rten 'brel gyi 'jug ldog dang /
rang gi phung po khams drug tu so sor bye nas rtog pa dang /
dbugs 'byung rdub kyi grangs rjes su dran pa'i sgo nas bsgom pa sogs yod pa'i phyir /
gsum pa mkhas pa'i dmigs pa ni /
mkhas pa'i zhes te /
dri ba'o / /
lan la /
mkhas pa'i dmigs pa ldar dbye ba dang /
gnas dang gnas ma yan pa la mkhas pa'i dmigs pa bshad pa dang /
rtsod pa spang pa gsum gyis shes par bya'o / /
mkhas pa'i dmigs pa ldar shes par bya ste /
lus rang gi mtshan nyid la mkhas pa dang /
lus kyi rgyu la mkhas pa dang /
lus kyi longs spyod dang /
lus kyi 'jug tshul dang /
lus kun nas nyon mongs pa dang /
rnam par byang ba la mkhas pa lnga yod pa'i phyir /
gnyis pa ni /
gnas dang zhes te /
gnas dang gnas ma yin pa la mkhas par byed pa'i thabs shes par bya ste /
rten 'brel gyi 'jug ldog la mkhas pa'i sgo nas shes par bya ba'i phyir /
gsum pa ni /
rten cing zhes te /
de gnyis khyad par med na /
mkhas pa'i dmigs pa tha dad du gzhag pa mi 'thad la /
khyad par yod na /
snga ma go bas phyi ma go ba mi 'thad snyam pa'o / /
snga ma la brten nas phyi ma go nus kyang khyad par med pa ma yin te /
rgyu med dang mi mthun pa'i rgyu las skye bar 'dzin pa spang ba'i ched du rten 'brel la mkhas par bstan la rgyu dang rjes su mthun par 'bras bu 'byung gi /
mi mthun pas mi 'byung bar shes pa'i ched du gnas dang gnas ma yin pa la mkhas par bya ba bstan pa'i phyi /
bzhi pa nyon mongs rnam sbyong gi dmigs pa ni /
nyon mongs pa zhes te /
nyan mos pa @# / /
spong bar byed pa'i tshe /
sprong tshul gnyis kyis shes par bya ste /
'jig rten pa'i lam tsam gyis ngon gyur 'joms pa'i tshe /
sa gong 'og la zhi rags kyi ram par lta ba dang /
'das lam gyis sa bon spong ba'i tshe /
de bzhin nyid 'phags pa'i bden pa bzhi bsgom par bya ba yin pa'i phyir /
gnyis pa la dri ba ni /
chos la zhes so / /
lan la dbye ba ni /
bzhi pa zhes te /
gsungs rab la brten nas bsam byung gi shes rab bskyed pa'i thabs yod de /
ltos pa'i rigs pa sogs bzhi yod pa'i phyir /
gnyis pa so so'i mtshan nyid bshad pa ni /
ltos pa'i rigs pa zhes te /
bsam byung gi shes rab bskyed pa'i thabs rnam pa bzhir 'gyur te /
sa bon la brten nas myu gu 'byung bar rtogs pa sogs /
'bras bu rnams rgyu la ltos par rtogs pa dang /
chus ngoms pa'i bya ba byed pa sogs so sor rang rang gi mtshan nyid ji lta ba bzhin rtogs pa bya ba byed pa'i rigs pa dang /
lkag gyur gyi don rtogs pa sgrub pa'i rigs pa dang /
chos rnams kyi rang spyi'i mtshan nyid ji ltar gnas pa ltar rtogs pa chos nyid kyi rigs pa rnams yod pa'i phyir /
rigs pa dngos ni /
yul can tshad ma la bya'o / /
gsum pa la gnyis /
rgyu'i gnas skabs kyi yongs su tshol ba bzhi dang /
de'i 'bras bu yongs su shes pa bzhi bshad pa'o / /
dang po la dbye ba ni /
chos la rigs pas zhes te /
sgom byung gi mngon rtogs skye ba'i ched du chos rnams kyi rang spyi'i mtshan nyid tshol ba'i tshul bzhi yod de /
ming kun tu tshol ba sogs bzhi yod pa'i phyir /
so so'i mtshan nyid bshad pa la bzhi yod pa'i dang po ming tshol ba ni /
ming kun tu zhes te /
dang por chos rnams ming gis brjod pa ji ltar nas pa btsal bar bya ba yin te /
ming tshig yi ge'i tshogs kyi don brjod pa na /
ming don gyi rang bzhin du grub ma grub dang /
ming tsam la brten nas chos kyi mtshan nyid ji lta ba bzhin du rtogs ma rtogs btsal ba na /
ming brjod bya'i don gyis rang bzhin du ma grub pa dang /
rtog pas btags pa tsam gyi don brjod par rtogs par bya ba yin pa'i phyir /
gnyis pa dngos pa tshol ba ni /
dngos po kun tu zhes te /
mtshan gzhi ji ltar rigs pa bzung nas dngos po tshol ba zhes bya ste /
chos gsum ming gi sgo nas brjod pa'i don te /
chos gsum gyi gnas lugs mthar thug par ma grub par yid kyis brjod pa tsam du rtogs pa'i blo yin pa'i phyir /
gsum pa ni /
ngo bo nyid du zhes te /
lto ldir ba'i don /
bum pa zhes pa'i ming gi tha snyad 'jug pa'i rgyu mtshan yin gyi /
ming don gyi 'grel ba rang gi mtshan nyid kyis grub pa med par rtogs pa'i blo'o / /
bzhi pa ni /
khyad par du zhes te /
rtag mi rtag dang gzugs can yin min sogs kyi don /
de ltar brjod pa'i tha snyad 'jug pa'i rgyu mtshan tsam yin gyi /
ming don gyi 'brel pa rang gi mtshan nyid kyis grub pa med par rtogs pa'i blo'o / /
gnyis pa la /
dbye ba dang /
so so'i mtshan nyid do / /
dang po ni /
chos kun tu tshol ba zhes te /
de ltar btsal ba la brten nas ji lta ba bzhin du yongs su shes pa'i yongs shes bzhi yod de /
ming tshol bar rtogs pa ni lta ba bzhin du yongs su shes pa sogs bzhi yong ba'i phyir /
'di dag@# / /
gi dgos ba ni /
gsung rab kyi tha snyad don gyi rang bzhin du bden par zhen pa spang ba'i ched yin no / /
srid pa 'pho ba'i mdo las /
ming ni gang dang gang gis su / /
chos rnams gang dang gang brjod pa / /
de ni de la yod min te / /
'di ni chos rnams chos nyid do / /
zhes sogs gsungs pa'i don /
slob dpon gyis /
min gi snga rol blo med phyir / /
mang ba'i phyir dang ma nges phyir / /
de yi bdag nyid bdag mang dang / /
bdag 'brel 'gal bas 'grub par 'gyur / /
zhes ba'i rigs pas shes par bya ste / /
7bla ma bdag nyid chen pos mdzad pa'i drang nges rnam 'byed las shes par bya'o / /
gnyis pa ni /
ming tshol bar zhes te /
ming don gyi 'brel pa la btags pas phyi rol gyis dben ba'i rnam par rig pa tsam gyi tshul yong su shes pa'i yongs shes chos can /
rnam pa bzhir yod de /
ming gi tha snyad ji ltar btags pa'i ming de /
don gyi rang bzhin du ma grub par 'jig rten pa'i sgom byung gi shes pa dang /
don de yang ji ltar tha snyad btags pa ltar gyi rang bzhan ma grub par shes pa dang /
don gyi ngo bo brjod pa'i ming don gyi 'brel pa dang /
'dus byas mi rtag pa sogs don gyi 'brel pa rjes su ma grub par rtogs pa la brten nas /
rnam par rig pa tsam gyi tshul 'jig rten pa'i sgom byung gis shes pa rnams yod pa'i phyir /
don ni /
gzugs la rtogs pa'i zhen gzhi yin pa'i cha de /
gzung 'dzin dbang shes la yang snang zhing /
de tshol ba bzhi dang yong s+shes bzhi la brten nas /
rjes su ma grub par rtogs shing /
de la brtan nas dbang shes 'khrul pa dang /
gzung 'dzin rdzas tha dad kyis stong par khong du chad pas /
'di ni rnal 'byor spyod pa ba rnams kyi thun mong ma yin pa'i rigs pa yin pas zhib pa'i blos khong du chud par bya'o / /
bzhi pa la gnyis /
rnal 'byor gyis lngar dbye ba dang /
so so'i mtshan nyid do / /
dang po ni /
chos la ting nge 'dzin ces te /
gsung rab la brten nas thos bsam sgom gsum bya pas /
lam dang 'bras bu thob pa'i rim pa lnga yod de /
gzhi dang bskyed pa sogs yod pa'i phyir /
gnyis pa la rgyu bshad pa dang /
'bras bu bshad pa'o / /
dang po la /
so so'i mtshan nyid dang /
sgrub byed dgod pa'o / /
dang po ni /
gzhi gang zhe na zhes te /
rgyu lam gyi rim pa bzhir shes par bya ste /
tshogs bsags te /
'phags pa'i bden pa las brtsams pa'i chos mang du thos pa'i gzhi dang /
de'i don rnams so sor rtog pa'i shes rab la brten nas tshul bzhin du yid la byed pa'i bskyed pa dang /
mi long gi nang du byad bzhin gyi gzugs brnyan shar ba ltar /
'phags pa'i bden pa bzhi'i rnam ba'i gzugs brnyan 'jig rten pa'i sgom? byung la legs par shar ba'i me long lta bu dang /
gzung 'dzin rdzas tha dad kyis stong par mngon sum gyis gsar du rtogs pa'i mthong lam gyis bsdus pa snang ba rnams yod pa'i phyir /
gnyis pa ni /
'di la zhes te /
gzung 'dzin rdzas tha dad kyis stong pa la rtse gcig tu mnyam par bzhag pa'i byang chub sems dpas rim gyis goms par byas pa la brten nas /
yid kyi gzugs brnyan /
gzugs la sogs pa rnams /
phyi rol don gyi gzugs brnyan tsam du @# / /
zad kyi /
snang ba ltar ma grub bar rtogs pa'i drod kyi ye shes dang /
de nas /
sems nyid gzugs su snang ba tsam du khong du chud pa'i rtse mo'i ye shes skyes bas de nas zhes so / /
de'i 'og tu shes pa las rdzas tha dad pa'i gzugs med pa'i don spyi la gsal snang cher 'phel ba'i bzod pa'i ye shes skyes pa ni /
de ltar zhes so / /
de la brten nas /
gzung ba don gzhan med pas /
de la ltos pa'i 'dzin pa don gzhan med cing /
gzung 'dzin shes pa lta bu /
'khrul pa tsam du sgom byung gi khong du chud cing /
'dzin pa rang bzhin med pa'i don spyi la gsal snang rdzogs pa'i chos mchog gi ye she skyes pa na /
de'i 'og tu zhes te /
mi long lta bu'i shes byed dgod pa'o / /
de nas gzung 'dzin bden med du mngon sum gyis rtogs pa'i snang ba'i shes byed dgod pa ni /
de nas zhes so / /
gnyis pa ni /
gnas zhes te /
sems rang bzhin 'od gsal ba /
nyon mongs kyi gnas ngan len mtha' dag dang bral ba chos can /
thob bya'i gnas yin te /
gnas gyur mthar phyin pa yin pa'i phyir /
lnga pa la gnyis /
chos la mkhas pa dang /
chos la gnas pa'i khyad par ro / /
dang po ni /
ji ltar na chos zhes te /
chos la mkhas pa rim pa lnga'i sgo nas shes par bya ste /
tshig la mkhas pa tshig dang yi ge phal cher rtogs shing glengs ba tsam gyis zin ba'i mang du thos pa dang ldan pa dang /
don la mkhas pa chos mngon ba sogs kyi don legs par shes pa dang /
yi ge la mkhas pa nges pa'i tshig bzung po sgra 'jug pa'i rgyu mtshan dang ldan pa'i tha snyad lags par shas pa dang /
des tshigs la mkhas pa yul mi'i nges tshig la ma zhan par chos dang sems can snang ba ltar du ma grub par rtogs bzhin du tha snyad 'dogs pa la mkhas pa dang /
don legs par khong du chud nas de ston pa'i tshig gzings dang 'dra ba nyid du rtogs pa sngon mtha' dang phyi ma'i dgongs pa la mkhas pa rnams yod pa'i phyir /
gnyis pa la /
chos la gnas pa mthar phyin pa dang /
bye brag tu bshad pa'o / /
dang po ni /
ji ltar na zhes te /
chos la gnas pa'i dge slong la brtsams pa'i mdo las bstan pa ltar /
sgom pa lam brten par /
thos bsam 'ba' zhig gis chos la gnas pa rdzogs pa ma yin te /
spang bya mngon gyur dang sa bon gang yang 'joms mi nus pa'i phyir /
de gnyis la ma brten par sgom pa 'ba' zhig gis kyang chos la gnas pa ma yin te /
bsgom par bya ba'i don phyin ci ma log par mi shes pa'i phyir ro / /
des na gnyis ka la brten cing gnyis ka la gnas na chos la gnas pa yin no / /
gnyis pa ni /
'dzin pa dang zhes sogs te /
mdo'i tshig dang po gsum gyis thos pa'i shes rab dang ldan dgos par bstan te /
'dzin pas ni /
glegs bam las 'dzin par byed pa dang /
kha ton byed pas ni mi byed par byed pas phyir du tshig gis byang bar byed pa dang /
bshad pas ni /
gzhan la ston pa bsdus pas thos pa dang ldan dgos par bstan to / /
rnal 'byor mi 'dor /
yid la byed pa mi 'dor nang du sems zhi gnas su byed pa mi 'dor /
zhes sogs kyis ting nge 'dzin la sbyor ba dang /
chog par mi 'dzin pa'i sgom byung bstan te /
ting nge 'dzin la sbyor bas /
sbyor ba gnyis ldan gyis goms par byed pa @# / /
dang /
bsgom bya'i don phyin ci ma log par lam su len pa'i sgom byung bstan la /
chog par mi 'dzin pas thob zin re mi myang ba dang /
gong nas gong du zhi gnas la sbyor ba'i sgom byung bstan to / /
! gsum pa shin tu rgyas pa'i sde snod dang de'i yul can bye brag tu bye ste bshad pa la lnga /
shin tu rgyas pa'i chos kyi dbye ba dang /
de la log par sgrub pa'i rgyu dang /
de'i dgongs pa bstan la dbab pa dang /
de la brtson pa'i phan yon dang /
de yi khyad par du mchod pa'i gnas su bsngags pa'i rgyu mtshan no / /
dang po la gnyis /
brjod bya'i sgo nas pha rol tu phyin pa'i sde snod du 'dogs pa'i rgyu mtshan dang /
'bras bu'i sgo nas zab cing rgya che bar bstan pa'i rgyu mtshan no / /
dang po ni /
ci'i phyir ces te /
shin tu rgya pa'i sde snod chos can /
pha rol tu phyin pa'i sde snong ces bya ste /
chos rnam pa bcu'i sgo nas phar phyin rgyas par ston pa'i sde snod yin pa'i phyir /
der thal /
phar phyin gyi grangs /
ngo bo'i sgo nas drug dang /
byed las kyi sgo nas kyang drug tu nges pa'i phyir /
mngon mtho la ltos nas dang po gsum gyis longs spyod dang /
lus dang 'khor phun tshogs sgrub pa'i phyir dang /
nges legs la brten nas /
nyon mongs zil gyis mnan nas dge ba la sbyor ba'i thabs dang /
sems can smin pa'i thabs dang /
sangs rgyas kyi ches sdud ba'i thabs la ltos nas phyi ma gsum du nges pa'i phyir ro / /
lus longs spyod dge rtsa gtong ba'i sems pas bsdus pa dang /
rang nyid 'ba' zhig gi ched du thar ba don du gnyer ba spong ba'i sems pas bsdus pa sogs kyi mtshan nyid dang /
mdo rgyan las bshad pa ltar rten dang brten pa dang dman pa dang mchog dang /
rags pa dang /
phra ba'i go rim dang /
ci'i phyir /
sbyin pa'i phar phyin zhes bya zhe na /
sbyin pa chen po dad /
skyon med pa dang /
dri ma med pas phul du byung ba sogs kyis des tshig bstan pa dang /
phung por brten nas bsgom pa dang /
yid la byed pa dang /
bsam pa dang /
thabs dang /
dbang 'byor ba sogs kyi sgo nas bgom pa bstan pa dang /
re re la gsum gsum du phye ba'i rab dbye bstan pa dang /
gzhi dang rtags dang phyogs rnams dang /
lhag ba'i bsam dang gnas pa dang /
skye dang yongs su 'dzin dang sa / /
spyod dang rab gnas tha ma yin / /
zhes pa ltar /
chos bcu'i sgo na bsdus pa bstan pa dang /
ser sna sogs mi mthun phyogs bstan pa dang /
sbyin pas longs spyod chen por gyur ba sogs yon tan gyi bsngags pa bstan pa dang /
phar phyin re re'i nang du drug drug tshang bar 'dus pa sogs kyi sgo nas gcig la gcig nges par bstan pa'i sgo nas rtogs par bya ba'i phyir ro / /
gnyis pa ni /
ci'i phyir ces te /
shin tu rgya pa'i sde snod ches can /
rgya che ba dang zab pa zhes bya ste /
khyod kyis brjod bya nyams su blangs pa la brten nas thob pa'i 'bras bu rnam mkhyen rtogs pa dang spangs pa rgya che ba dang /
zab pa thob par byad pa'i sde snod yin pa'i phyir /
gnyis pa la gnyis chos la chos ma yin par 'dzin pa'i rgyu dang /
don ma yin pa la don du 'dzin pa'i nges par mi 'byung ba'i rgyu bshad pa'o / /
dang po ni /
ci'i phyir ces te /
theg pa chen po'i sde snod spong ba'i gang zag kha cig gzhi dang lam dang 'bras bu rgya che ba ston pa dang /
zab mo chos @# / /
kyi bdag med ston pa'i sde snod la mi mos shing skrag par 'gyur ba'i rgyu mtshan yod de /
rgyu theg pa chen po'i rigs dang bral ba dang /
mthun rkyen theg pa chen po la mos pa'i dge rtsa ma bsags pa dang /
'gal rkyen sdig grogs kyis zin pa'i dbang gis yin pa'i phyir /
gnyis pa la di ba ni /
ci'i phyir ces so / /
lan la don la don ma yin par drang don gyi mdo sde la nges don du 'dzin pa'i rgyu dang /
de la brten nas nyes dmigs chen po 'byung ba mdo gang las gsungs pa dang /
mi 'dod pa du ma skyed pa'i lta ngan gyi dbye ba bshad pa'o / /
dang po ni /
bdag nyid ces te /
gang zag ha cig shin tu rgya pa'i sde snod la mos kyang /
'khor ba dang /
theg pa dman pa la nges par mi 'byung ba'i rgyu mtshan yod de /
chos tham cad bden stong du lta ba'i rang lta mchog tu 'dzin pa dang /
drang don gyi mdo sde rgyas 'bring bsdus gsum la sgra ji bzhin du zhen pa'i dbang gis yin pa'i phyir /
gnyis pa ni /
'di la zhes te /
go bar zad do / /
gsum pa ni /
lta ba ngan pa zhes dri ba dang lan ni /
mtshan mar lta ba zhes te /
drang don gyi mdo sde la sgra ji bzhin par bzung ba la brten nas lta ba ngan pa nyi shu rtsa brgyad 'byung ste /
mtshan mar lta ba nas rtsa ba'i lta ba'i bar /
lta ba rang gi ngo bo'i sgo nas brjod pa bcu bdun dang /
de nas lta ba de la skyon brjod pa'i sgo nas bshad pa bcu dang /
kun gyi don bsdu pa gcig rnams yod pa'i phyir /
dang po la med lta rang gi ngo bo'i sgo nas bstan pa gcig /
de la yul gyi sgo nas phye ba gsum /
de yi sgrub byed 'dzin ba'i sgo nas gnyis /
phan yon du lta ba gnyis /
de la brten pa'i nyes dmigs gnyis /
de lam du byed pa dang de'i phan yon du lta ba re re dang /
de la brten nas gzhan dang 'brel gtam byed pa'i tshul gnyis dang| de la yon tan du lta ba gcig dang /
de la bzhin pa'i khyad par gcig dang /
de thams cad kyi sa bon gcig go / /
dang po ni /
chos thams cad bden stong du zhen pa mtshan mar lta ba'o / /
gnyis pa ni /
mtshan nyid gsum ga rang bzhin gyis ma grub par lta ba dang /
gsum pa ni /
phyin ci log gi sgrub byed 'god cing /
gzhan dbang dang yongs grub bden grub tu ston pa'i mdo sde'i dgongs pa gzhan du 'chad pa dang /
bzhi pa ni /
chos thams cad rang bzhin grub par stong par lta ba de nyid skyon med cing de bsgoms pas thar pa thob par lta ba dang /
lnga pa ni /
gzhan dbang bden grub tu ston pa'i dman pa'i sde snod kyi dgongs pa gzhan du 'chad cing /
dbang zab dang lta ba de la mos pa la zhe sdang ba'o / /
drag pa ni /
rnam thar sgo gsum 'di ni /
skyon med pa'o snyam du phyin ci log tu lta ba dang /
lta ba de la 'dzud pa bsod nams 'phel bar lta ba'o / /
bdun pa ni /
gzhan dang 'brel gtam byed pa na /
khas len med ces smra pa dang /
ngan g.yo byed pa'o / /
phyi ma gsum ni rim pa bzhin du /
lta ba 'di lta bu 'dzin pa ston pa la mchod pa byed pa'o snyam pa dang /
'di nyid bden gyi gzhan ni don med do snyam pa dang /
lta ngan de dag gi gnas ngan len to / /
gnyis pa ni /
lta ba de dag gi nyes dmigs kyi sgo nas bshad pa ste /
lta ba dang po ni /
lta ba rnal mal lta ba ma yin @# / /
par lta ba'o / /
mtshan nyid gsum pa skur pa 'debs pa ni /
'bad pa 'bras bu med pa'i 'du shes can 'gyur bas /
sbyor ba sel ba'i lta ba dang de'i 'og tu gnyis /
de srid bzung ba de srid du thar pa thob pa mi srid pas /
nges par 'byin pa ma yin par lta ba de'i 'og ma gnyis sgrib pa gsog pa'i lta ba dang de'i 'og ma gnyis bsod nams ma yin pa 'phel ba'i lta ba dang de'i 'og ma gnyis 'bras bu med pa'i lta ba ste /
de'i dbang gis gong ma'i khyad par mi thob pa'i phyir ro / /
de'i 'og ma gnyis /
tshor bcad rigs pas tshad pas bcad pa'i lta ba dang de'i 'og ma ston pa la skur pa 'debs pa'i lta ba dang de'i 'og ma bsnyad pa ma yin pa'i lta ba ste /
de la 'brel gtam byas pa dgos pa med pas 'bral ba'i gtam bya ba bkag pa yin pa'i phyir ro / /
rtsa ba'i lta ba ni lta ba chen po ste /
de la brten nas phyi ma la lta ngan thams cad rgyas par 'gyur ba'i phyir ro / /
lta ngan nyer bdun po de dag phyin ci log gi kun nas slangs te /
des khengs pas mngon pa'i nga rgyal kyi lta pa'o / /
gsum pa la dri ba ni /
shin tu rgya pa las zhes te /
rgyas 'bring bsdus gsum las chos thams cad ngo bo nyid med par gsungs pa dang 'gal snyam pa'o / /
lan la gnyis /
chos thams cad ngo bo nyid med par ston pa'i mdo sde sgra ji bzhin pa ma yin pa'i ngo bshad pa dang /
shin tu rgyas pa'i sde snod kyi don rtogs pa'i thabs dgongs pa bzhi dang sde ma dgongs bshad pa'o / /
dang po la gnyis /
ngo bo nyid med par gsungs pa'i dgongs pa bshad pa dang /
de la brten nas ma skyes ba sogs kyi don yang rtogs nus par bstan pa'o / /
dang po ni /
bdag nyid lta zhes te /
gzhan dbang rang gi mtshan nyid kyis grub pa'i ngo bo nyid med pa de /
shin tu rgya pa'i sde snod kyi dgongs pa'i don ma yin par thal /
skye ba na /
rkyen la ltos med du ngo bo nyid kyis 'byung ba med pa dang /
ji ltar snang ba ltar gyi ngo bo nyid du med pa dang /
skad cig las lhag par gnas pa'i ngo bo nying med pa dang /
gtsang bde rtag bdag sogs byams pas btags pa ltar gyi ngo go nying med pa la dgongs nas /
ngo bo nyid med par gsungs pa yin pa'i phyir /
yang kun brtags la rang gi mtshan nyid kyis grub pa'i ngo bo med pa dang /
gzhan dbang rkyen la mi ltos par ngo bo nying med pa dang /
'gyur med yongs grub chos kyi bdag rnam par bcad tsam las ma rtogs pa'i ngo bo nying med pa la dgongs nas /
chos thams cad ngo bo nying med par gsungs pa yin pa'i phyir /
sum cu par /
ngo bo nyid ni rnam gsum gyis / /
ngo bo nyid ni rnam gsum gyis / /
ngo bo nyid med rnam gsum la / /
dgongs nas chos rnams thams cad ni / /
ngo bo nyid med bstan pa yin / /
zhes bshad pa ltar /
kun brtags gzhan dbang yongs grub gsum gyi ngo bo nyid med pa'i tshul gsum dgongs gzhir byas nas rgyas 'bring bsdus gsum sgra ji bzhin pa ma yin par 'grel pa'i lugs yin pas /
mdo sde dgongs 'grel sgra ji bzhin par byas nas /
drang don dang nges don 'byed pa'i lugs yin gyi /
gzhan dbang rang stong dang /
'gyur med yongs grub bden grub tu byed pa 'di dag gi dgongs par 'dod pa ni /
shing rta chen po rnams kyi bzhed pa mi 'dra ba sun 'byin par byed pa blun po'i log rtog 'ba' zhig go /
gnyis pa ni /
ma @# / /
skyes ba zhes te /
chos thams cad skye med du bshad pa sogs mdo de dag gi dgongs pa'i don min la /
ngo bo nyid med par bshad pa'i dgag bya'i chos de'i tshul gyis ma skyes pa dang ma 'gags sogs mdo de dag gi dgongs pa yin pa'i phyir /
gnyis pa ni /
yang gang dag gis zhes te /
shin tu rgyas pa'i sde snod kyi dgongs pa khong du chud par byed pa'i thabs dgongs pa bzhi dang ldem dgongs bzhi ston pa'i rgyu mtshan yod de /
dgongs pa'i gzhi gtso bor bzung nas /
dgongs pa bzhi dang /
drang don gsungs pa'i dgongs pa gtso bor bzung nas /
ldem por dgongs pa bzhi gsungs pa'i phyir /
de dag gi dpe ni rim pa bzhin du /
ston pa'i 'khor kha cig /
bdag cag gi ston ba sku tshe thung zhing /
sku bong yang chung bas /
sangs rgyas rnam gzigs las dman no mnyam du brnyas pa'i gnyen por chos sku mnyam pa nyid la dgongs nas nga de'i tshe sangs rgyas rnam gzigs su gyur to zhes gsungs pa dang /
dus gzhan na skye pa la dgongs nas /
le lo can gyi gnyen por /
bde ba can du skye bar smon lam btab ba tsam gyis der skye'o zhes gsungs pa dang /
don gzhan la dgongs nas chos thams cad ngo bo nyid med par gsungs pa dang /
sbyin ba tsam gyis chog par 'dzin pa'i gnyen por da la smad nas tshul khrims kyi bsngags pa lta bu'i / /
ldem dgongs bzhi ni /
bstan pa la rim gyis bzhugs pa'i don du gang zag gi bdag dang phyi rol gyi don yod par gsungs pa lta bu dang /
ngo bo nyid med pa'i tshul gsum dgongs gzhir bzung nas /
chos thams cad ngo bo nyid med par gsungs pa lta bu dang /
mthar thug theg pa gcig tu gdul bya'i nyis pa gdul ba'i don du gsungs pa dang /
don zab mo sgra ngan pa la bsgyur te gsungs pa dang bzhi'i /
bzhi pa ni /
shin tu rgyas pa la zhes te| shin tu rgya pa'i sde snod brjod bya dang bcas pa la mos pa'i phan yon lnga yod de /
zhi gnas kyi phan yon gnyis dang /
lhag mthong gi phan yon gnyis dang /
zung du 'brel ba'i phan yon gcig rnams yod pa'i phyir /
der thal de'i brjod bya rjod byed la mos pa la brten nas /
skad cig re re la lus dang sems kyi gnas ngan len 'jig par byed cing /
lus sems shin tu sbyangs pa'i bde ba 'dren par byed pa'i phyir dang /
gsung rab kyi chos thams cad de bzhin las 'bab bas /
mthar thug sna tshogs kyi 'du shes dang bral nas /
mdo la sogs pa'i chos kyi dga' ba thob pa'i phyir /
lhag mthong gi phan yon ni /
shes bya ji lta ba dang ji snyed pa shes kyi sang ba yongs su mchad pa tshad med pa shes pa dang /
de la brten nas rnam par dag pa gnas gyur gyi cha dang mthun pa mi rtog ye shes skye ba'i mtshan ma 'byung ba'i phyir /
zung 'brel gyi phan yon gnyis yod de /
sa bcu pa sogs thob nas chos sku yongs su rdzogs par byed pa dang /
sangs rgyas kyis la sgrib gnyis bag chags dang bcas pa spangs pas /
ches gong mar gyur pa'i rgyu yongs su sgrub cing 'dzin par byed pa'i phyir /
lnga pa ni /
ci'i phyir shin tu zhes te /
shin tu rgya pa'i sde snod la /
a ka ru la sogs pa'i bdug pa dang /
tsan dan gyi phye ma sogs @# / /
kyis rgyun du mchod par 'os pa de tsam du /
nyan thos kyi sde snod la nges pa ma yin te /
nyan thos kyi brjod bya'i don khong du chud pa la brten nas rang nyid 'khor ba'i sdug bsngal las grol ba tsam thob par byed la /
shin tu rgyas pa'i sde snod kyi don nyams su blangs pas /
sangs rgyas thob nas sems can thams cad 'khor ba las sgrol bar byed pas sems can thams cad la phan pa dang bde ba'i gzhir gyur pa'i phyir /
'dir smras pa / /
'phags mchog bye bas bgrod pa'i lam kun la / /
thos bsam sgom pa'i shes rab 'jug pa'i gzhi / /
rgyal ba kun gyi gsung rab dam pa'i chos / /
rnam par nges pa kun las btus pa bshad / /
bsdu ba'i tshigs su bcad pa'o / /
! gnyis pa le'u'i mtshan bstan pa ni /
kun las btus kyi rnam bshad legs par bshad pa chos mngon rgya mtsho zhes bya ba /
chos rnam par nges pa kun las btus pa ste /
kun las btus pa gsum pa'i 'grel ba'o / /
! bam po lnga ba /
gsum pa de la brten nas mngon par rtogs pa'i yon tan khyad par can thob pa'i rim pa thob byed kyi gang zag dang thob bya'i chos dang sbyar te bshad pa thob pa rnam par nges pa bshad pa la gnyis /
le'u'i gzhung bshad pa dang /
le'u'i mtshan bstan pa'i / /
dang po la gnyis /
mdor bstan pa dang /
rgyas par bshad pa'o / /
dang po ni /
thob pa zhes te /
thob pa rnam nges chos gsum gyi sgo nas bshad par bya ste /
thob byed kyi gang zag dang thob bya'i mngon rtogs gnyis kyi sgo nas shes par bya ba'i phyir /
de ltar bshad pa la dgos pa yod de /
shes bya ji lta ba dang ji snyed pa'i don la gsung rab kyi chos la brten nas shes rab gsum gyis goms par byas pas gang zag gang la mngon par rtogs pa gang skye ba'i tshul la mkhas par 'gyur ba'i phyir /
gnyis pa la gsum /
thob byed kyi gang zag bshad pa dang /
thob bya'i chos mngon rtogs bshad pa dang /
theg pa chen po'i gang zag dang /
de rgyud la bskyed par bya ba'i chos bye brag tu bshad pa'o / /
dang po la gsum /
dbye ba dang /
so so'i mtshan nyid dang /
rgyun du zhugs pa'i gang zag bye brag tu bshad pa'o / /
dang po la gnyis /
sde tshan gyi sgo nas bdun du dbye ba dang /
de rgyu mtshan du byas te so so'i dbye bas drug cur dbye ba'o / /
dang po ni /
gang zag ces te /
thob byad kyi gang zag sde tshan gyi sgo nas bdun du yod de /
spyod pa rab tu dbye ba nas /
spyod pas rab tu dbye ba'i bar yod pa'i phyir /
gnyis pa ni /
spyod pas zhes sogs te /
so so'i dbye ba drug cu yod de /
spyod pa'i sgo nas bdun /
nges 'byung gi sgo nas gsum /
nye bar bstan pa'i sgo nas gsum /
sbyor ba'i sgo nas gnyis /
zhugs 'bras kyi sgo nas nyer bdun /
khams kyi sgo nas bcu gnyis /
de bzhin gshegs pa dang /
spyad pas rab tu phye ba lnga rnams yod pa'i phyir /
gnyis pa la sde tshan bdun yod pa'i dang po spyod pas rab tu dbye ba la /
'dod chags shas cher spyod pa dang /
gzhan bzhi yang de la brten nas shes par bya ba ni /
'dod chags la zhes te /
tshe rabs snga mar yang 'dod chags kun tu bstan pa goms par byas lan mang du byas gnyen pos sun 'byin par yang @# / /
ma byas pa /
'dod chags shas cher spyod pa nas /
rnam rtog shas cher spyod pa'i bar du shes par bya'o / /
cha mnyam du spyod pa dang shas chung ba ni /
cha mnyam du zhes te /
tshe rabs gzhan du nyon mongs bstan pa gams par ma byas /
gnyen pos kyang sun ma phyung ba'i rgyu mtshan gyi nyon mongs rang bzhin par gnas pa ni /
cha mnyam la spyod pa'o / /
gnyen pos srab mor byas pa ni /
nyon mongs pa chung ba zhes bya'o / /
sde tshan bdun ga rim 'di ltar ston pa'i rgyu mtshan ni /
nyon mongs dang ldan pa'i gang zag gis lam la 'bad dgos pas spyod pas dbye ba bdun dang por bstan /
de yang theg pa gsum gyi sgo nas spong dgos pas /
nges par 'byung bas dbye ba de'i rjes su bstan /
de yang tshogs bsags pa la ltos par shes pa'i ched du /
nye bar bstan pas rab tu dbya? ba de'i rjes la bstan /
lam sgom pa'i sbyor ba yang /
dbang po rno rtul gyi sbyor pa'i khyad par mi 'dra ba shes pa'i ched du /
sbyor bas dbye ba bstan /
de yi rjes su /
de la brten nas dge sbyong gi tshul gyi 'bras bu thob pa'i khyad par mi 'dra ba shes pa'i ched du /
'bras bus rab tu dbye ba bstan /
gang zag de dag rten gang la gnas pa'i khams kyi rab tu dbye ba de'i rjes su bstan /
de dag spyir dbye ba yin la /
de yi nang nas theg pa chen po'i gang zag gi lam la spyad pas rab tu dbye ba tha mar bstan te /
sde tshan bdun du dbye ba ni /
drug cur 'byed pa'i rgyu mtshan no / /
sde tshan gnyis pa nges par 'byung bas rab tu dbye ba la gsum gyi dang po la nyan thos kyi theg pa ba bshad pa ni /
nyan thos kyi zhes te /
nyan thos kyi theg pa pa ni /
khyad chos bdun gyis shes par bya ste /
thog ma med pa nas chos nyid kyis thob pa'i rigs zhi ba bgrod pa gcig pu pa'i lta bu /
theg pa gzhan du mi 'gyur bar rigs nges pa dang /
theg pa chen po'i lam du yang 'gyur du rung ba rigs ma nges pa rigs kyi khyad par dang /
dbang po'i khyad par dang /
rang nyid gcig pu thar pa thob par smon pa smon lam gyi khyad par dang /
lam gsum du rim pa bzhin 'khor bas yid 'byung ba sogs bsam pa'i khyad par dang /
dmigs pa'i khyad par dang /
myang 'das thob pa dang rjes su mthun pa'i chos sgrub pa spyod pa'i khyad par dang /
sdug bsngal zad par spangs pa'i rnam grol thob pa 'bras bu'i khyad par gyi sgo nas shes par bya ba'i phyir /
gnyis pa rang sangs rgyas kyi theg pa pa ni /
rang sangs rgyas kyi zhes te /
rang sangs rgyas kyi theg pa pa yang /
khyad chos bdun la sogs pas shes par bya ste /
nges pa dang ma nges pa rigs la gnas pa rigs kyi khyad par dang /
rang bzhin gyi dbang po 'bring po dbang po'i khyad par dang /
srid pa tha ma'i tshe slob dpon la mi ltos par rang gcig pu grol bar smon pa smon lam gyi khyad par dang /
srid pas yid 'byung ba sogs bsam pa'i khyad par dang /
nyan thos dang thun mong ma yin pa'i bsam pa rang nyid kyis sangs rgya bar 'dod pa dang /
dmigs pa'i khyad par dang /
spyod pa'i khyad par dang /
'bras bu thob tshul gyis khyad par gyis shes par bya pa'i phyir /
nges par 'byung tshul gyi khyad par ni /
skye ba snga ma la sbyor lam ma thob pa dang thob pa dang /
lnga ma la dge sbyong gi tshul gyis 'bras bu @# / /
ma thob pa dang /
thob kyang rung /
sangs rgyas 'byung ba med pa'i 'jig rten du /
rang nyid kyis dgra bcom pa mngon du byed pa'o / /
de yang srid pa tha ma'i tshe /
bse ru lta bur gyur pa dang /
tshogs na spyod pa'i tshul gyis dgra bcom thob pa gnyis kyis shes par bya ba'i phyir /
gsum pa thag pa chen po pa ni /
theg pa chen po zhes te /
theg pa chen po pa yang khyad chos bdun la sogs pas shes bar bya ste rigs kyi stobs dang kyis bla na med pa'i byang chub las phyir mi ldog pa rigs nges pa la gnas pa dang /
nyan thos su yang 'gyur srid pa ma nges pa la gnas pa ste /
rigs kyi khyad par dang /
dbang po'i khyad par dang /
sems can thams cad thar pa thob pa smon pa smon lam gyi khyad par dang /
dmigs pa'i khyad par dang /
bla na med pa'i byang chub thob pa dang rjes su mthun pa'i chos bsgrub cing /
sems can smin par byed /
sangs rgyas kyi zhing yongs su sbyong bar byed pa spyod pa'i khyad par dang /
rang nyid bla na med pa'i byang chub tu lung bstan pa thob cing /
der 'tshang rgya ba 'bras bu'i khyad par rnams kyis shes par bya ba'i phyir /
sde tshan gsum pa nye bar bstan pas rab tu dbye ba la gsum gyi dang po tshogs ma bsags pa ni /
tshogs ma bsags pa zhes te /
bden pa'i dbang du byas pa'i chos la dmigs nas dad pa dang mos pa chung ba'i gang zag thar pa cha mthun chung du la gnas shing /
sbyor lam bskyed pa la dus nges pa med pa dang ldan pa'o / /
gnyis pa ni /
tshogs bsags pa'ang zhes te /
snga phyi la ltos te bden pa'i dbang du byas pa'i chos la mos pa dang /
dad pa bar ma dang thar pa cha mthun 'bring dang /
sbyor lam bskyed pa tshe rabs kyi dus nges pa dang ldan pa'o / /
gsum pa ni /
tshogs bsags pa'i zhes te /
snga ma la ltos te /
mos pa dang dad pa chen po thar pa cha mthun chen po la gnas shing /
tshe de nyid la sbyor la ma thob pa'i gang zag go / /
sbyor lam gyi sgo nas dbye ba dngos dang /
chung 'bring gi sa bon mi nyams pa'i rgyu mtshan no / /
dang po ni /
yang zhes te /
sbyor lam la gnas pa'i sgo nas kyang gang zag gsum du dbye ste /
sgom byung ga stobs kyis 'phags pa'i bden pa bzhi khong du chud pa'i bzod pa chung du dang 'bring dang chen po thob pa dang /
sbyor lam chung du dang 'bring dang chen po la gnas pa dang /
mthong lam thob pa la /
tshe rabs kyi dus nges pa med pa dang /
nges pa can dang /
chos mchog ma gtogs tshe rabs de nyid kyi dus can rnams yod pa'i phyir /
chos mchog dmigs kyis bsal ba'i rgyu mtshan yod de /
chos mchog la gnas pa tshe de la nges par mthong lam thob pas khyab pa'i phyir /
gnyis pa ni /
thar pa'i zhes te /
tshogs sbyor la gnas pa tshe rabs de nyid kyi dus nges pa can dang /
tshe rabs de nyid kyi dus can yin no /
nyams pa 'byung bar bshad pa dang 'gal lo zhe na /
dga' ba med la /
de dag gi chen po ni /
brtan bas mi nyams la /
chung du dang 'bring las nyams pa yang shig sems bskyed mngon gyur du skye ba'i rgyun chad pa tsam du zad kyi /
de dag mngon du 'gyur ba'i bag chags nyams pa ma yin pa'i phyir /
sde @# / /
tshan bzhi pa sbyor bas rab tu phye ba la gnyis kyi dang po dad pas rjes su 'bring ba ni /
dad pas zhes te /
dad pa'i rjes nyis kyis shes par bya ste /
tshogs lam yongs su rdzogs pas rgyud smin par byas pa bden pa mngon sum du ma rtogs pa rtogs par byed pa sbyor ba la gnas pa dang /
rtogs pa ma rdzogs pa rdzogs par byed pa mthong lam skad cig bco lnga la gnas pa gzhan gyi dring la ltos nas bden pa mngon par rtogs par byed dgos pa gnyis yod pa'i phyir /
bcu drug pa la gnas pa ni ma yin te /
de kho na nyid rtogs par rdzogs pa'i phyir /
gnyis pa ni /
chos kyi zhes te /
gzhan gyi dring la ltos pa med par bden pa'i dbang du byas pa'i chos kyi rjes su 'brangs nas bden pa mngon rtogs rdzogs par byed nus pa chos kyi rjes 'brang du shes par bya'o / /
sde tshan lnga pa la drug / /
slob pa'i 'bras bu'i khyad par dbang po'i sgo nas dbye ba gnyis dang /
snyoms 'jug gi sgo nas gcig dang /
dgra bcom pa'i 'bras bu'i khyad par sgrib pa'i sgo nas phye ba'i gang zag brgyad dang /
skye ba'i khyad par gyi sgo nas phye ba brgyad /
dgra bcom pa'i 'bras bu'i khyad par dbang po'am /
nyams pa'i khyad par gyis phye ba drug go / /
dang po ni /
dad pas zhes pa snga phyi rim pa gnyis te /
mthong lam skad cig dang po bcom lnga la gnas pa de nyid bcu drug pa thob pa'i tshe /
ming gnyis dang /
don gnyis su 'gyur te /
dang po dang 'bras bu'i khyad par gyi dbang po rtul po de nyid dad mos dang /
rnon po de nyid mthong bas thob par 'gyur ba'i phyir /
mthong bas thob pa ni /
shes rab kyis grol ba ste /
mthong ba ni 'dir shes rab kyi rnams grangs so / /
gnyis pa ni /
lus kyi zhes te /
phyir mi 'ong rnam thar brgyad la bsam gtan pa chos can /
lus mngon byed ces bya ste /
gzugs can gzugs la blta ba la sogs pa'i rnam thar brgyad shes rab kyi lus kyis mngon du byas nas gnas pa'i 'phags pa slob pa yin pa'i phyir /
gsum pa ni /
shes rab kyis zhes pa rim pa gnyis te /
dgra bcom pa'i 'bras bu'i khyad par sgrib pa'i sgo nas dbye ba gnyis yod de /
shes rab kyi stobs kyis nyon sgrib zad par spangs kyang /
snyoms 'jug gi sgrib pa zad par ma spangs pas rnam thar brgyad la bsam gtan pa ma yin pa shes rab kyis rnam par grol ba dang /
snyoms 'jug gi sgrib pa yang spangs pa gnyis ka'i cha las rnam grol gnyis yod pa'i phyir /
bzhi pa la bzhi /
rgyun zhugs zhugs gnas dang /
lan cig phyir 'ong zhugs gnas dang /
phyir mi 'ong zhugs gnas dang /
dgra bcom pa'i zhugs gnas so / /
dang po la gsum /
gang zag gnyis kyi mtshan nyid dang /
dmigs bsal dang /
rgyun zhugs kyi mtshan nyid la mdo dang 'gal ba spong ba'o / /
dang po ni /
rgyun du zhugs pa'i zhes pa rim pa gnyis so / /
sbyor lam stan gcig pa nas bzung ste /
'dod nyon kyi phyogs de spangs kyang rung /
'dod nyin drug pa ma spangs shin kun sbyor gsum spangs pas rab tu phye ba'i dag sbyong gi 'bras bu thob phyir tu brtson pa'i gang zag rgyun zhugs zhugs pa dang /
kun sbyor gsum spangs pas rab tu phye ba'i 'bras bu la gnas pa ni rgyun zhugs 'bras gnas so / /
sbyor lam drod nas mthong lam gyi @# / /
bar sten de nyid la bar ma chad du skyed nus pa ma mtha' dred nas bstan gcig pa bzung gi /
chos mchog kho na nas mi bzung ste /
dogs pa med pa'i phyir ro / /
gnyis pa la /
mthong lam gyi rnam grangs dang /
mthong lam la dang por 'bras bu gang thob dpyad pa'o / /
dang po ni /
mthong ba'i lam zhes te /
mthong lam rnam grangs du mar 'gyur te /
bdag med mngon sum gyis gsar du mthong ba'i cha nas mthong lam dang /
myang 'das su thob nges su zhugs pa'i cha nas yang dag pa nyid du nges par 'gyur ba la zhugs pa dang /
don dam pa'i chos mngon sum du rtogs pa'i cha nas chos mngon par rtogs pa zhes kyang bya ba'i phyir /
gnyis pa ni /
'dod pa rnams las zhes te /
bcu drug pa thob pa'i tshe rgyun zhugs kho nar 'gyur ba ma yin par thal /
mthong lam gyi sngon du 'dod pa'i sgom spangs drug pa ma spangs pa bcu drug pa'i tshe rgyun zhugs dang /
phal cher las 'dod chags dang bral zhing 'dod pa'i sgom spangs dgu pa ma spangs pa bcu drug pa'i tshe phyir 'ong dang /
dgu pa spangs pa sngon du song ba bcu drug pa'i tshe phyir mi 'ong du 'gyur ba'i phyir /
gsum pa la rgol ba ni /
gang gi tshe zhes te /
skad cig bcu drug pa la gnas pa'i tshe /
mthong spang spangs pas rgyun zhugs su 'gyur na /
mdo las /
kun tu sbyong ba gsum po 'jig tshogs la lta ba dang /
tshul khrims dang brtul zhugs mchog chu 'dzin pa dang /
the tshom rnams spangs nas log par mi ltung ba'i chos can byang chub tu nges par gzhol ba de ltar thogs na /
srid pa lan bdun pa'i rgyun du zhugs par gyur cing /
lha dang mi'i nang du lan bdun bdun du mtshams sbyar zhing 'khor nas sdug bsngal mthar byed pa ste /
de ni gang zag de ltar thogs na srid pa lan bdun pa zhes bya'o / /
zhes gsungs pa dang 'gal lo zhes pa'o /
lan ni /
gtso bo zhes te /
'gal ba med par thal /
kun sbyor gsum rgyun zhugs kyi spang byar bshad pa ni /
rgyun zhugs kyi spang bya'i gtso bo'i dbang du byas pa yin pa'i phyir /
gtso bo yin par thal /
'jig ltas bdag dang bdag gir bzung nas 'khar ba las mi 'phags pa'i rgyu byed tshul khrims dang brtul zhugs dang mchog 'dzin gyis 'phags kyang lam ngan pa la zhen nas log par nges par 'byung ba'i rgyu byed /
the tshom gyis lam rnal ma la the tshom zos nas yang dag par nges par 'byung ba ma yin pas gtso bor bzhag pa'i phyir /
yang de gsum spang bya'i gtso bo yin te /
rgyun zhugs thob pa mthong lam rdzogs pa la ltos /
de gsum rim pa bzhin du grub mtha'i dbang gis shes bya dang lta ba dang /
gnyen po la log par rtog pa'i rgyu yin la /
mthong lam rdzogs pa spang bya kun brtags zag bcas pa la ltas pas gtso bor bzhag pa'i phyir /
gnyis pa phyir 'ong zhugs gnas ni /
lan cig phyir 'ong ba'i zhes te /
mthong lam thob rjes su 'dod nyon drug pa spong ba'i bar chad med lam la gnas pa man chad /
phal cher la 'dod chags dang bral bas rab tu phye ba'i dge sbyong gi tshul gyi 'bras bu thob phyir du brtson pa'i gang zag ni zhugs pa dang /
des phye ba'i 'bras bu la gnas pa'i gang zag ni 'bras gnas so / /
'dir sgom spang lnga pa spangs pa'i lam la gnas par bshad pa ni /
lnga pa spangs @# / /
drug pa spong ba la brtson pa spang bya'i gtso bo'i dbang du byas pa yin gyi /
dang po spong ba la brtson pa yang yod par shes par bya'o / /
gsum pa phyir mi 'ong zhugs gnas la gnyis /
dngos dang /
rtsod pa spang ba'o / /
dang po ni| phyir mi 'ong ba'i zhes te /
tha ma'i cha mthun lnga spangs pas rab tu phye ba'i dge sbyong gi tshul gyis 'bras bu thob phyir tu brtson pa'i gang zag dang /
des phye ba'i 'bras bu la gnas pa'i gang zag go /
'dir yang bdun pa dang /
brgyad pa spang bar bshad pa ni /
de gnyis spangs /
dgu pa spong ba'i sbyor ba la brtson pa gtso bo'i dbang du byas pa'o / /
'di la yang /
mthong lam gyi sngon du phal cher la 'dod chags dang bral ba dang /
sgom lam gyis thob pa gnyis yod la /
snga ma chags bral sngon song du 'dod pa ni ha cang thal ba'o / /
gnyis pa la rtsod pa ni /
gang gi tshe zhes te /
'dod nyon dgu pa spangs pas phyir mi 'ong du 'gyur na /
tha ma'i cha mthun lnga spangs pas 'gyur bar bshad pa dang 'gal lo zhe na| mdo ni tha ma'i cha dang mthun pa'i kun tu sbyor ba lnga po 'jig tshogs la lta ba dang /
tshul khrims dang brtul zhugs mchog tu 'dzin pa dang /
the tshom dang /
'dod pa la 'dun pa dang /
gnod sems te de dag spangs pas phyir mi 'ong ba yin zhes bshad do / /
lan ni /
gtso bo zhes te /
'gal ba med par thal /
phyir mi 'ong gi spang bya'i gtso bo yin pa'i dbang du byas pa yin pa'i phyir /
gtso bo yin te /
gsum gyis 'gro ba tha ma so skye las mi 'da' ba'i rgyu byed /
gnyis kyi khams tha ma 'dod pa las mi 'da' ba'i rgyu byed cing /
phyir mi 'ong thob pa la /
mthong lam thob dgos par ma zad /
'dod pa las kyang chags pa dang bral dgos pas spang bya'i gtso bo yin pa'i phyir /
bzhi ba dgra bcom zhugs gnas la gnyis /
dngos dang rtsod pa spang ba'o / /
dang po ni /
dgra bcom pa zhes te /
gong ma'i cha mthun lnga spangs pas rab tu phye ba'i dge sbyong gi tshul gyi 'bras bu thob phyir tu brtson pa'i gang zag dgra bcom zhugs pa dang /
des rab tu phye ba'i 'bras bu la gnas pa'i gang zag 'bras gnas so / /
gnyis pa la rtsod pa ni /
gang gi tshe zhes te /
srid rtse'i sgom spangs dgu pa spangs pas dgra bcom par 'jog na /
mdo las /
gong ma'i cha dang mthun rnams lnga / /
gzugs dang gzugs med las skyes pa'i / /
'dod chags gnyid rgod nga rgyal rmongs / /
de dag spangs pa'i phyir dgra bcom pa zhes bya'o / /
zhes gsungs pa dang 'gal snyam pa'o / /
lan ni /
'gal ba med la zhes te /
'gal ba med par thal /
lnga po spang bya'i gtso bo'i dbang du byas pa'i phyir /
spang bya'i gtso bo yin par thal /
'dod chags gnyis gong ma nye bar len pa'i rgyu'i gtso bo yin pa dang /
rgod pa dang nga rgyal dang ma rig pa gong ma yongs su mi gtong ba'i rgyu'i gtso bo yin pas gtso bor bzhag pa'i phyir /
lnga pa skye ba'i khyad par gyi sgo nas phye ba brgyad la /
rgyun zhugs kyi 'bras bu'i khyad par gnyis dang /
phyir 'ong gi 'bras bu'i khyad par gcig dang /
phyir mi 'ong gi 'bras bu'i khyad par lnga'o / /
dang po ni /
de ltar thogs na zhes pa rim pa gnyis te /
'dir bstan rgyun zhugs srid pa lan bdun pa la gnyis su yod de /
sgom spangs cung @# / /
zad kyang spangs pa'i rgyun zhugs gang /
thog mar 'dod lha'i rten la rgyun zhugs thob pa /
de nas shi ste gling gsum gang rung gi mir skye ba lan cig len /
de nas 'dod pa'i lhar skye ba lan cig len /
de ltar yas man mir lan bdun /
lha'i nang du lan bdun blangs te /
tha mar 'dod lha'i rten la dgra bcom thob pa dang /
yang thog mar mi'i rten la rgyun zhugs thob pa de nas 'dod lha dang /
de nas mir skyes te lhar lan bdun /
mir lan bdun skye ba blangs te /
tha mar mi'i rten la dgra bcom thob pa gnyis yod pa'i phyir /
kha cig lha mi bsdoms pa'i lan bdun /
kho nar 'dod pa don ma yin te /
nyan sa las /
lha dang mir lan bdun mtshams sbyar zhing /
'khor nas sdug bsngal mthar byed pa zhes bshad pa ltar khas blang bar bya'o / /
de ltar na /
bar dor skye ba dang bcas pas /
bdun bzhi nyi shu rtsa brgyad blangs nas mya ngan las 'da' dgos pas lan bdun pa zhes brjod pa mi rigs par 'gyur ro zhe na /
bdun tshan du 'dra bas skyon med de /
gnas bdun la mkhas pa'i dge slong dang shing 'dab ma bdun pa zhes pa bzhin no / /
snga ma bstan bcos la grags pa'i dpe dang /
phyi ma 'jig rten la grags pa'i dpe'o / /
gnas bdun ni /
gzugs kyi ngo bo shes pa dang /
gzugs kun 'byung ba dang /
'gog pa dang /
'gog par 'gro ba'i lam dang /
gzugs kyi ro myang dang /
nyes dmigs dang /
nges par 'byung ba shes pa bzhin du phung po lhag ma bzhi la yang sbyar bas bdun lnga sum cu so lnga la mkhas pa yin yang bdun tshan du 'dra bas gnas bdun la mkhas pa zhes pa dang /
'dab ma brgya phrag du ma yod kyang /
lo ma re re la 'dab ma bdun bdun yad par 'dra bas 'dab ma bdun pa zhes brjod pa bzhin no / /
'di dag la brjod par bya ba mang ste ma spros so / /
rgyun zhugs rigs nas rigs su skye ba yang chos can /
gnyis su yod de /
lha rnams kyi rigs nas rigs su mtshams sbyar zhing /
'khor nas dgra bcom thob pa dang /
mi rnams kyi rigs nas rigs su mtshams sbyar zhing /
'khor nas dgra bcom thob pa gnyis yod pa'i phyir /
gnyis pa ni /
bar chad cig pa zhes te /
lan cig phyir 'ong gang /
'dod pa'i sgom spangs bdun nam brgyad pa spangs shing /
tshe de nyid la dgu pa ma spangs par /
skye ba gnyis pa la 'dod pa'i lha'i rten la myang 'das mngon du byed pa'o / /
brgyad pa ma spangs pa srid kyang spangs bya'i gtso bo'i dbang du byas nas bar chad cig pa zhes bya'o / /
'di'i rtsa 'grel dang /
nyan sa dang /
bsdu bar /
lha'i rten kho na la dgra bcom pa thob par bshad do / /
gsum pa lnga lnga yod pa'i dang po bar dor 'da' ba ni /
bar ma dor zhes te /
phyir mi 'ong bar dor 'da' ba chos can /
gsum yod de /
'dod pa'i rten can gyi phyir mi 'ong gang /
'dod pa'i skye srid du nying mtshams sbyor ba'i kun sbyor spangs /
bar srid 'grub pa'i kun sbyor ma spangs pa gzugs kyi bar srid grub ma thag dgra bcom pa thob pa dang /
gzugs kyi skye srid du 'gro bar mi sems shing bar srid kyi tshe dkyil du dgra bcom thob pa dang /
skye srid du 'gro bar sems kyang /
bar srid kyi tshe bzhugs su myang 'das thob pa zhogs ma'i me stag gi dpes mtshan par gsum yod pa'i @# / /
phyir /
skye srid du nying mtshams sbyor ba'i nyon mongs mngon gyur mi skye la bar srid du nying mtshams sbyor ba'i nyon mongs mngon gyur skye bas /
de dag gi kun sbyor ma spangs pa dang spangs pa zhes bya'o / /
gnyis pa skye 'da' ba ni /
skyes gnas zhes te /
'dod pa'i rten can gyi phyir mi 'ong gang /
kun sbyor gnyis ka ma spangs pas gzugs khams su skyes ma thag dgra bcom thob pa'o / /
gsum pa 'du byed med par 'da' ba ni /
mngon par zhes te /
'dod pa'i rten can gyi phyir mi 'ong gang /
sngon goms pa'i stobs kyis gzugs khams su skyes ma thog gi rten la 'bad rtsol chen po med par ngam ngam shugs kyis lam mngon du byas te /
dgra bcom thob pa'o / /
bzhi pa 'du byed dang bcas pas 'da' ba ni /
mngon par du zhes te /
gzhan 'dra ba la gzugs su skyes pa'i skye ba dang po la 'bad rtsol dang bcas pas lam mngon du byas te /
dgra bcom thob pa'o / /
'dir dngos bstan 'dod pa'i rten can la dbye bar zad kyi /
rgyas par na /
gzhan yang yod par shes par bya'o / /
lnga pa gong du 'pho ba ni /
gong du 'pho ba zhes te phyir mi 'ong gong du 'pho ba gnyis su yod de /
phyir mi 'ong gang gzugs su skye ba lan du ma blangs nas lhag mthong /
cher spyad pa'i stobs kyis /
'og min gyi rten la myang 'das mngon du byed pa'i rigs can dang /
zhi gnas shes cher spyad pa'i stobs kyis gzugs su gong nas gong du skye ba blangs te /
mthar srid rtse'i rten la dgra bcom thob pa'i rigs can gnyis yod pa'i phyir /
'og min dang srid rtse'i mthar thug 'gro zhes bcad pa ni /
rgyun zhugs srid pa lan bdun pa bzhin du de phan ched du 'gro ba med pas de skad ces bya'o / /
srid rtse'i mthar thug 'gro ni /
gnas gtsang mar mir skye ste /
bsam gtan spel ma sgom mi nus pa'i phyir ro / /
gnas gtsang ma rigs lngar skye ba'i rgyu bsam gtan spel ma sgom pa lnga yod de /
sbyor ba gcig gis dang por bsam gtan bzhi pa zag med la snyoms par 'jug /
de rjes zag bcas la /
de'i 'og tu zag med la snyoms par 'jug pa chung ngu gsum spel dang /
'bring drug spel dang /
chen po dgu spel dang /
ches cher bsgom pa bcu gnyis spel dang /
shin tu ches cher bsgom pa bco lnga spel sgom pa'i stobs kyis gnas gtsang ma rnams su skye ba'i phyir /
sngon so skye'i rten la yang srid 'phen byed kyi las du ma bsags pa zag bcas kyi bsam gtan bzhi'i stobs kyis der 'grub par byed pa yin gyi /
spel sgom gyi zag med lta zhog /
bsam gtan dag pa bas kyang yang srid 'phen byed kyi las gsog pa ma yin no / /
gang zag gang gis spel na /
phyir mi 'ong khyad par can dang /
dgra bcom pa 'ga' zhig gis kyang spel lo / /
shes rab gsal bas thob mar mi'i rten dang /
phyis gzugs kyi rten la bsgom zhing /
lam sla ba'i mchog yin pas /
thog mar bsam gtan bzhi pa kho na la spel la /
phyis gzhan la yang spel lo / /
dgos pa ni /
phyir mi 'ong gnas gtsang du skye ba dang /
mthong chos la bde bar gnas pa'i ched du bsgom la /
dgra bcom pa /
dbang po rtul po nyon mongs pas 'jigs pa dang /
rnon po mthong chos la bde bar gnas par bya ba'i phyir tu'o / /
@# / /
drug pa la gnyis /
dus kyi rnam grol lnga dang /
dus dang mi sbyor ba rnam par grol ba bshad pa'o / /
dang po ni /
dgra bcom pa yongs su nyams pa'i zhes so / /
rim pa lngas ston te /
mthong chos la bder gnas kyi bsam gtan mngon du byed pa ji ltar 'dod 'dod la ltos pa ma yin par mngon du byed pa dus kyi khyad par la ltos pa'i dgra bcom pa lnga yod de /
dgra bcom pa dbang po rtul po gang /
sngon slob pa'i lam gyi gnas skabs na sbyor ba gnyis ldan gyis goms par ma byas pas /
'dod nyon gyi dbang du song yang rung ma song yang rung /
rang gis rang gsod dam mi gsod kyang /
mthong chos la bde gnas kyi bsam gtan las nyams pa'i skal ba can dang /
mi gsod na nyams pa'i skal ba can du 'gyur zhing /
gsod na ma yin pa dang /
'dod yon gyis myos na /
nyams pa'i skal ba can yin zhing /
ma myos na ma yin pa dang /
myos kyang rung ma myos kyang rung /
de las nyams pa'i skal ba can ma yin zhing /
dbang po rnon por sbyong ba'i skal ba can yang ma yin pa dang /
dbang po rtul po mthong chos la bde gnas kyi bsam gtan las mi nyams shing /
dbang po rnon por sbyong ba'i skal ba can rnams yod pa'i phyir /
gnyis pa ni /
mi 'khrugs pa'i zhes te /
nyan thos kyi nang nas rang bzhin gyis dbang po rnon po'i dgra bcom pa gang /
mthong chos la bde gnas kyi bsam gtan las nyams mi srid pa'o / /
'di dag ni slob lam gyi skabs na mthong chos la bde gnas kyi bsam gtan sbyor ba gnyis ldan gyis goms par ma byas pa gnyis dang /
rgyun sbyor med pa gcig dang /
gus pas sbyor ba med pa gcig dang /
de gnyis ka yod kyang dbang po rtul bas bzhag pa gcig go /
sde tshan drug pa khams kyis rab tu dbye ba la lnga /
'dod pa na spyod pa'i gang zag gsum so so'i mtshan nyid dang /
khams gong ma gnyis kyi gang zag drug de dang 'dra bar bstan pa dang /
'dod pa dang gzugs na spyod pa'i byang chub sems dpa' gnyis dang /
'dod pa'i rten can gyi rang rgyal dang /
de bzhin gshegs pa bshad pa'o / /
dang po ni /
'dod na spyod pa'i zhes rim pa gsum gyis shes par bya'o / /
'dod pa'i rten can gyi gang zag gsum gyi sgo nas shes par bya ste /
'dod pa'i rten can 'phags pa'i chos ma thob pa'i gang zag dang /
de thob la kun sbyor lhag ma dang bcas pa'i gang zag dang /
nyon mongs pa zad par spangs pa'i gang zag gsum yod pa'i phyir /
gnyis pa ni /
'dod pa na spyod pa'i gang zag gsum zhes te /
khams kyi sgo nas gzugs gzugs med na spyod pa'i gang zag drug yod de /
rgyu mtshan ni go bar zad do / /
gsum pa ni /
'dod pa na spyod pa dang zhes te /
'dod pa dang gzugs kyi rten can gyi byang chub sems dpa' gnyis yod de /
sems can smin pa'i gnas ma yin pas gzugs med du skye ba spangs shing /
bsam gtan gyi bde ba las ma nyams bzhin du sems can smin pa'i ched du /
snying rje dang smon lam gyi dbang gis 'dod pa dang gzugs su skyes pa gnyis yod pa'i phyir /
bzhi pa ni /
'dod pa na zhes te /
@# / /
'dod pa'i rten can gyi rang sangs rgyas kyang dbye na du mar 'gyur te /
bse ru lta bu dang /
tshogs na spyod pa sogs yod pa'i phyir /
gnas gang du rgyu ba dang /
chos ston tshul gyi khyad par sogs kyang shes par bya'o / /
lnga pa ni /
de bzhin gshegs pa zhes te /
mdzad pa bcu gnyis kyi sgo nas byang chub sems dpa'i spyod pa dang /
sangs rgyas kyi spyod pa 'dod khams su sten pa ni /
gang yang rung ba'i dbang du byas pa ma yin te /
mchog gi sprul pa'i sku'i dbang du byas pa yin pa'i phyir /
sde tshan bdun pa spyad pas rab tu dbye ba la gnyis /
sa ma thob pa dang /
sa thob pa'o / /
dang po ni /
mos pa zhes te /
byang chub kyi mchog tu sems bskyed pa nas bzung ste /
sa ma thob bar gyi sems dpa' chos can /
mos pas spyod pa can zhes ni /
lhag pa'i zhes te /
sa bcu la gnas pa'i sems dpa' chos can /
lhag pa'i bsam pas spyod pa can zhes bya ste /
stong nyid mngon sum du rtogs pa'i stobs kyis bdag gzhan mnyam nyid du rtogs pa'i sems dpa' yin pa'i phyir /
gnyis pa ni /
mtshan ma dang zhes sogs rim pa gsum ste /
sa dang po drug la gnas pa'i sems dpa' chos can /
mtshan ma dang bcas pas spyod pa can zhes bya ste /
stong nyid mngon sum du rtogs kyang /
mi 'dod bzhin du mtshan 'dzin gyi bar chad 'dre ba dang bcas pa dang /
don gyi mtshan ma mngon du byed pa /
ming gi mtshan ma cung zad 'dre ba'i sems dpa' yin pa'i phyir /
sa bdun pa la gnas pa'i sems dpa' chos can /
mtshan ma med par spyad pa can zhes bya ste /
rjes kyi gnas skabs su yang chos kyi bdag 'dzin mngon gyur phal cher mi 'byung zhing /
don gyi mtshan ma mngon du byed pa ming gi mtshan ma la ltos mi dgos pa'i sems dpa' yan pa'i phyir /
dag pa sa gsum la gnas pa'i sems dpa' chos can /
mngon par 'du byed pa med par spyod pa can zhes bya ste /
'bad rtsol nye bar zhi ba'i stobs kyis rjes kyi gnas skabs su yang chos kyi bdag 'dzin mngon gyur mi 'byung zhing /
mi rtog ye shes la dbang gyur thob pa'i sems dpa' yin pa'i phyir /
gsum pa rgyun du zhugs pa'i gang zag bye brag tu bshad pa la /
mdor bstan pa dang rgyas par bshad pa'o / /
dang po ni /
rgyun du zhes te /
rgyun zhugs chos can /
gnyis su yod de /
'bras bu mthar gyis thob par byed pa rim gyis pa dang /
khams gsum gyi sgom spangs chen po'i chen po dgu cig car spong ba nas /
chung ngu'i chung ngu dgu cig car spong ba'i sgo nas /
cig car nges pa 'byin ba gnyis yod pa'i phyir /
gnyis pa la /
mthar gyis pa bshad zin dran par byed pa ni /
rim gyis pa zhes so / /
cig car ba la gnyis /
cig car nges par 'byin pa'i tshul dang /
dgra bcom thob pa'i dus so / /
dang po ni /
cig car zhes te /
cig car ba khyad chos lngas shes par bya ste /
lam gang gis /
sa gang la brten nas /
spang bya ji ltar spong ba dang /
'bras bu gang la bzhag pa spong bar byed pa'i phyir /
bden pa mngon sum gyis rtogs pas khyab ste /
so skyes @# / /
khams gsum gyi sgom spang gi sa bon mi spong ba'i phyir /
bsam gtan dang po'i nyer bsdogs mi lcogs pa med pa la brten nas /
nyon mongs spong ste /
'dis khams gsum gyis nyon mongs cig car spong zhing /
de yang 'di la brten na nus kyi /
sa gzhan la brten na ci rigs su mi dgos shing /
mi nus pa'i phyir /
'das lam gyis sdong dgos te /
'jig rten pa'i lam gyis /
srid rtse'i nyon mongs mngon gyur yang spong mi nus ba'i phyir /
khams gsum gyi sgom spangs chen po'i chen po dgu cig car spong ba nas /
chung ngu'i chung ngu dgu cig car spong bar byed de /
'di dbang po rno bas zhi rags kyi rnam par mi lta bar /
'di thams cad mi rtag ces sogs goms pa'i stobs kyis yin pa'i phyir /
sor mo'i rtse mo'i mdo las kyang gsungs pa ltar ro / /
'bras bu bar ma gnyis la 'di mi bzhag ste /
'dod pa'i sgom spangs drug pa spangs nas /
srid rtse'i drug pa ma spangs pa dang /
'dod pa'i dgu pa spangs nas srid rtse'i dgu pa ma spangs pa 'di la mi srid pa'i phyir /
des na dgu pa spong ba la brtson pa'i bar chad med lam la gnas kyi bar rgyun zhugs dang /
spangs pa'i rnam grol lam skyes pa na /
dgra bcom pa bzhag go /
rnam par 'byed pa'i mdo las /
rgyun zhugs kyi 'og de ma thag dgra bcom gsungs pa yang 'di la dgongs te'o / /
gnyis pa la /
phal che ba'i dus dang /
de gnyis ma thob na /
'dod par skye ba'i rgyu dang /
rkyen dang mi phrad na byang chub gzhan thab par 'gyur ba'o / /
dang po ni /
phal cher ni zhes te /
dus nam gyi tshe /
dgra bcom thob par byed ce na /
mthar gyis pa ltar srid par skye ba du ma len dgos pa yin te /
rgyun zhugs thob pa'i tshe de nyid kyi mthong chos sam /
'chi ba'i dus kyi tshe /
phal cher kun shes pa mya ngan las 'das pa thob par byed pa'i phyir /
'chi srid kyi dbang du byas na /
mthong chos su 'gyur bas /
don gyis bar srid kyi rten du mngon la /
rgyun zhugs la bar dor 'da' ba med par 'dod pa ni /
nyan thos sde pa dag gi lugs so / /
phal che ba'i dbang du byas na /
'di ni mthong chos zhi'i rgyun zhugs so / /
gnyis pa ni /
gal te zhes te /
tshe 'dir myang 'das thob kyang skye ba du ma rgyud dgos pa min par thal /
smon lam gyi dbang gis 'dod khams su skyes nas skye ba gnyis pa la nges par dgra bcom thob pa'i phyir /
gsum pa ni /
sangs rgyas zhes te /
dgra bcom thob pa ni /
nges par nyan thos dgra bcom du 'gyur bar ma yin par thal /
sangs rgyas 'byung ba dang phrad na nyan thos dgra bcom du 'gyur yang de dang ma phrad na /
rang rgyal dgra bcom par 'gyur ba'i phyir /
gnyis pa thob bya'i chos mngon par rtogs pa rnam par bzhag pa la gnyis /
mngon rtogs bcu'i rnam gzhag bshad pa dang /
de dang 'brel ba'i chos kyi khyad par bshad pa'o / /
dang po la gsum /
dbye ba dang /
so so'i mtshan nyid dang /
nyan thos kyi mngon rtogs dang byang chub sems dpa'i mngon rtogs kyi khyad par bstan pa'o / /
dang po ni /
mngon par rtogs pa zhes te /
theg pa chen po'i tshogs lam chung ngu'i @# / /
ye shes chos can /
chos mngon par rtogs pa nas byang chub sems dpa' mngon rtogs kyi bar yod pa'i phyir /
gnyis pa la gnyis /
gnas skabs can bshad pa dang /
gnas skabs kyi dbye ba bshad pa'o / /
dang po la lnga yod pa'i dang po tshogs lam gyis bsdus pa'i chos mngon rtogs bshad pa ni /
chos mngon par zhes te /
theg pa chen po'i tshogs lam chung ngu'i ye shes chos can /
chos mngon par rtogs pa yin te /
'phags pa'i bden pa brjod byar ston pa'i dbang du byas pa gsung rab kyi chos la dmigs nas /
mi rtag pa la sogs pa bcu drug gi don spyi bdag med rtogs pa'i shes rab kyis zin pa'i sgo nas /
nges par 'dzin pa'i mos pa dang /
de ltar yid ches pa dang /
dang ba dang 'dod pa'i mtshan nyid can gyi dad pa chen po thob pa'i thar pa cha mthun yin pa'i phyir /
gnyis pa sbyor lam gyis bsdus pa'i don mngon rtogs ni /
don mngon par zhes te /
theg pa chen po'i sbyor lam drod chos can /
don mngon rtogs yin te /
ji skad bshad pa'i gsung rab kyi chos la dmigs nas bdag med pa'i don la sogs pa'i chos la nges par sems dpa'i bzod pa chen po thob pa'i nges 'byed cha mthun yin pa'i phyir /
mthong lam gyi skabs su bden pa re re mngon sum gyis rtogs pa'i bzod pa de yang gsum yod de /
bzod pa chen po'i chung ngu dang /
chen po'i 'bring dang /
chen po'i chen po yod pa'i phyir /
gsum pa de kho na'i mngon rtogs ni /
de kho na zhes te /
mthong lam shes bzod skad cig bcu drug po chos can /
de kho na'i mngon rtogs yin te /
bdag med mngon sum gyis rtogs pa'i bden pa mngon rtogs yin pa'i phyir /
mthong lam gyi skabs su bden pa re re mngon sum gyis rtogs pa'i rjes su yang sdug bsngal la sogs pa 'di lta bu'o zhes yid la mngon par brjod pa'i sgo nas kun rdzob shes pa mngon par rtogs pa'i mtha' las byung ba thob ste /
myong ba'i stobs kyis de'i sa bon gsos pas mngon du byed pa'i nas pa mthu can thob pa'i phyir /
mthong lam mnyam gzhag gi skabs su mngon du byed pa ma yin te /
skad cig bcu drug par ma chad du skye ba'i phyir /
de lta na yang /
de'i rjes su mngon du byed de /
sgom lam gyis gnas skabs su mngon du byed pa'i phyir /
bzhi pa rjes la mngon rtogs la /
dngos dang /
de'i gnas skabs su mngon du byed pa'i gnas skabs gnyis bshad pa'o / /
dang po ni /
rjes la zhes te /
sa gnyis pa'i ye shes chos can /
rjes la mngon rtogs yin te /
bdag med mngon sum gyis rtogs pa'i sgoms par byed pa'i slob pa'i ye shes yin pa'i phyir /
gnyis pa ni /
dkon mchog ces pa rim pa gnyis te /
mngon par rtogs pa gnyis mthong lam gyi skabs su thob cing /
sgom lam gyi skabs su mngon du byed do / /
dkon mchog gsum la dmigs pa'i the tshom nyon mongs can zad par spangs pa'i stobs kyis de gsum la shes nas dad pa mngon par rtogs pa dang /
ngan 'gro'i rgyu srog gcod sogs slar mi byed pa'i sdom pa 'phags pa @# / /
dgyes pa'i tshul khrims myong ba'i stobs kyis thob pas bdag gi rgyud kyi ngan song gsum zad do / /
der log par ltung ba zad do / /
bdag kyang ngan 'gro'i rgyu byas nas de'i rnam smin 'grub pa'i skal ba can ma yin no snyam pa kun tu mi 'gyur ba'i mngon rtogs mthong lam gyi skabs su nus pa'i sgo nas thob cing /
sgom lam gyi skabs su mngon du byed pa'i phyir /
lnga pa mthar thug pa mngon rtogs ni /
mthar thug pa zhes te /
nyan thos dgra bcom pa'i ye shes chos can /
mthar phyin pa'i mngon rtogs yin te /
nyon sgrib zad par spangs pa'i rnam grol lam thob pa'i dman pa'i ye shes yin pa'i phyir /
gnyis pa gnas skabs kyi dbye ba bshad pa la /
gsum gyi dang po nyan thos kyi mngon par rtogs pa ni /
nyan thos gi zhes te /
sngar bshad pa'i mngon rtogs bdun po gzhan gyi lung gi rjes su 'brangs nas thob dgos pa'i theg pa chung ngu'i mngon rtogs de chos can /
nyan thos kyi mngon rtogs yin te /
srid pa tha ma pa'i tshe yang gzhan gyi lung la nges par ltos dgos pa'i theg pa dman pa'i mngon rtogs yin pa'i phyir /
gnyis pa rang rgyal gyi mngon rtogs ni /
rang sangs rgyas zhes te /
bdun po gzhan gyi lung la ma brtan par thob nus pa'i theg pa 'bring po'i mngon rtogs de chos can /
rang sangs rgyas kyi mngon rtogs yin te /
srid pa tha ma ba'i tshe /
nges par gzhan gyi lung la ltos mi dgos par byang chub thob nus pa'i theg pa dman pa'i mngon rtogs yin pa'i phyir /
sangs rgyas ltar rang sangs rgyas la /
mi slob pas khyab par 'dod pa ni don min te /
rang sangs rgyas la rang nyid kyis sangs rgya bar byed pa dang /
rang nyid kyis sangs rgyas pa gnyis ka yod pas /
phyis rang rgyal thob par byed pa'i nyan thos ma gtogs slob pa yang de ltar khas blang bar bya'o / /
gsum pa sems dpa'i mngon rtogs ni /
byang chub ces te /
nyan rang gi mngon par rtogs pa bdun po'i rigs de dag kyang /
mngon du mi byed kyang /
gdul bya gzhan rjes su 'dzin pa'i don du sgom pa'i byang sems kyi mthong lam chos can /
byang chub sems dpa'i mngon rtogs yin te /
byang chub sems dpa'i rgyud kyi shes par bya ba'i mngon rtogs yin pa'i phyir /
sems dpa'i skyon med pa sa dang po la zhugs shing gnas pa'i chos kyi bdag med mngon sum du rtogs pa'i ye shes chos can /
byang chub sems dpa'i mngon rtogs yin te /
de yi rgyud kyi mngon du bya ba'i mngon rtogs yin pa'i phyir /
gsum pa la dri ba ni /
nyan thos kyi zhes te /
sa dang po thob pas lam gsum ga mngon sum du byed pa'i lam shes bskyed na /
de dag la khyad par ci yang snyam pa'o / /
lan la khyad par bcu spyir bstan pa dang /
'bras bu'i khyad par bye brag tu bshad pa'o / /
dang po ni /
dmigs pa'i zhes te /
khyad par bcu'i sgo nas mngon du bya ba'i mngon rtogs khyad par 'phags te /
dmigs pa dang rgyu'i /
khyad par dang /
ngo bo'i khyad par dang /
bsam spyor gnyis kyi khyad par dang /
byed pa'i khyad par bzhi dang /
'bras bu'i khyad par gyis khyad par du byas pa'i phyir /
snga ma gnyis kyis khyad par du byas te /
nyan thos rang don tsam ston par byed pa'i dman @# / /
pa'i sde snod la dmigs /
byang sems shin tu rgyas pa'i sde snod la dmigs pa'i phyir dang /
nyan thos tshogs rgya chung zhing /
byang chub sems dpa' tshogs gnyis rgya chen gsog pa la brten pa'i phyir dang /
gang zag gi bdag med tsam rtogs pa dang /
bdag med gnyis ka rtogs pa'i ngo bo'i khyad pa dang /
rang don tsam byed 'dod pa dang /
bdag gzhan mnyam par khas len pa'i bsam pa'i khyad par dang /
dman pa'i sa bdun tsam dang /
sa bcus nges par 'byung ba sbyor ba'i khyad par dang /
byed pa'i khyad par bzhi ni /
zhi ba tsam thob pa dang /
mi gnas pa'i myang 'das kyi sgo nas dge bshes kyis yongs su 'dzin pa yongs 'dzin gyi khyad par dang /
sangs rgyas kyi zhing sbyong nus mi nus dang /
gdul bya mtha' yas pa 'khor du sdud mi sdud kyi gnas dang /
'khor gyi khyad par dang /
sangs rgyas kyi gdung 'tsho nus pa dang mi nus pa btsun par skye ba'i khyad par dang /
longs spyod rdzogs pa'i sku'i 'khor du skye ba dang mi skye ba skye ba'i khyad par dang /
'bras bu'i khyad par ro / /
gnyis pa ni /
'bras bu'i zhes te /
de la gnyis /
sa bcu na yod pa'i khyad par dang /
sangs rgyas kyi sa na yod pa'i khyab par ro / /
dang po ni /
khyad chos gsum gyis shes par bya ste /
gnas ngan len thams cad gnas gyur pa'i rten gyi khyad par dang /
stobs sogs yon tan mtha' dag 'grub par byed pa'i khyad par dang rnam pa lnga'i sgo nas khyad par 'phags pa'i phyir /
lnga pa ni /
bag la nyam mtha' dag spong ba'i rnam dag gi khyad par dang /
sangs rgyas kyi zhing yongs su dag par byed pa'i khyad par dang /
chos sku'i lus sgrub pa lus kyi khyad par dang /
theg pa chen po'i chos la rdzogs par longs spyod pa longs spyod kyi khyad par dang /
'jig rten gyi khams thams cad du sems can gyi don sgrub pa las kyi khyad par ro / /
'di dag ni sa bcu'i gnas skabs nas sgrub par byed pa'i 'bras bu'i khyad par bstan pa'o / /
gnyis pa ni /
sku gsum ni /
mya ngan las 'das pa rten gyi khyad par gnyis dang /
ye shes dang spangs pa gnyis kyis rang don gyi yon tan gyi khyad par dang /
gdul bya gang gi don ji ltar byed pa gcig dang /
mthar thug pa'i 'bras bu dang /
de gzhan la ston pa'i thabs kyi khyad par gnyis dang /
de la brten pa'i yon tan gyi khyad par lngas sangs rgyas kyi sa na yod pa'i khyad par bshad do / /
'dres pa dang nye bar 'dres pa lnga la ni /
sangs rgyas thams cad chos sku la mnyam par ro gcig pa dang /
shes bya thams cad mngon sum du mkhyen pa mtshungs pa'i don to / /
'dres pa gnyis pa ni /
sems can thams cad kyi don byed dpa mtshungs pa'o / /
skyob pa lnga ni /
gnod pa dang /
thabs ma yin pa dang /
ngan song dang /
'jig tshogs dang /
'jig tshogs dang /
rigs ma nges pa kha cig theg pa dman pa las skyob pa'o / /
gnyis pa de dang 'brel ba'i chos kyi khyad par bshad pa la gsum /
mngon rtogs la brten pa'i yon tan khyad par can bshad pa dang /
lam gyi mthong 'thob dang spangs pa sdom pa'i tshul bshad pa dang /
stobs dang rnam mkhyen gyi las la rtsod pa spang @# / /
ba'o / /
dang po la lnga /
yon tan de dag mngon rtogs gang gis bsdus pa dang /
yon tan gyi dbye ba khungs dang bcas pa bshad pa dang /
so so'i mtshan nyid dang /
yon tan gang zhig gis gnas gang la brten nas ji ltar sgrub ba bshad pa dang /
de dag gnyis su dbye zhing de dag gi byed las rgyas par bshad pa'o / /
dang po la dri ba ni /
tshad med pa zhes so / /
lan ni rjes la zhes te /
tshad med sogs yon tan khyad par can 'di dag chos can /
mngon rtogs gang yang rung bas bsdus pa ma yin te /
rjes la mngon rtogs dang mthar thug pa'i mngon rtogs kyi rigs su bsdus pa'i phyir /
gnyis pa ni /
de dag kyang zhes te /
yon tan khyad par du mar dbyer yod de /
tshad med bzhi nas rnam mkhyen gyi bar sde tshan bcu dgu yod cing de dag kyang mdo snga las byung ba bzhin shes par bya ba'i phyir /
gsum pa la gnyis /
thun mong dang thun mong ma yin pa'i yon tan no / /
dang po la gnyis /
zhi gnas kyis bsdus pa dang /
lhag mthong gis bsdus pa'o / /
dang po la /
so skye dang thun mong gi dang /
nyan thos dang thun mongs ba'o / /
dang po ni /
byams pa gang zhe na zhes par rim pa bzhis ston te /
tshad med pa bzhi /
rnam pa'i khyad par mi 'dra ba'i sgo nas shes par bya ste /
bsam gtan la brten nas sems can thams cad bde ba dang ldan par shog cig snyam pa dang /
sdug bsngal dang bral bar gyur cig snyam pa dang /
bde ba dang mi 'bral bar gyur cig snyam pa dang /
nyon mongs dang bral bar gyur cig snyam du phan par bsam pa'i gnas pa yang dag par 'byor ba'i zhi lhag zung 'brel gyi sems sems byung mtshungs ldan dang bcas pa ni /
byams sogs tshad med bzhi ba'o / /
gnyis pa la gsum /
rnam thar dang /
zil gnon gyi skye mched /
zad par gyi skye mched bshad pa'o / /
dang po la /
rnam thar dang po ni /
gzugs can zhes te /
gzugs can gzugs la blta ba'i rnam thar dgos pa'am /
des tshig dang rten dang dmigs pa dang /
rnam pa dang ngo bo dang /
grogs kyi sgo nas shes par bya ste /
bsam gtan gyi dngos gzhi gang rung la brten nas kha dog mdzes pa dang /
mi sdug sogs gang sprul bar 'dod pa'i sgrib pa las thar pa'i ched du gzugs med kyi sems ma thob pas gzugs med kyi 'du shes dang ma bral ba'am /
thob kyang rang la gzugs kyi 'du shes bzhag pas kyang rung /
kha dog rang bzhin pa rnams la dmigs nas sdug ma sdug ji ltar 'dod pa bzhin sprul bar mos par byed pa'i zhi lhag zung 'brel gyi ting nge 'dzin dang shes rab mtshungs ldan gyi sems sems byung rnams so / /
'di dag la gang zag khyad par can gyi de dang de chos can du bzung nas sgrub byed du dgod par bya ste /
'dir yi ge mang du dogs nas ma bris so / /
gnyis pa ni /
nang gzugs med par zhes te /
gzhan 'dra ba la gzugs med kyi sems thob ste /
rang la gzugs kyi 'du shes dang bral ba'am /
ma thob kyang rang la ming gzhi'i 'du shes bzhag ste /
gzugs rang bzhin pa rnams la ji ltar 'dod pa ltar lta ba'i gnas pa 'byor pa'i zhi lhag zung 'brel zhes so / /
gsum pa ni /
sdug pa'i zhes te /
@# / /
bsam gtan bzhi pa'i dngos gzhi la brten nas gzugs sdug pa sprul pa la dga' ba dang /
mi sdug pa sprul pa la mi dga' pa'i nyon mongs 'byung ba'i sgrib pa las thar pa'i ched du /
sdug mi sdug phan tshun ltos pa dang /
phan tshun rjes su 'brel ba dang /
mthar thams cad ro gcig pa'i 'du shes thob nas thams cad sdug pa'i rnam par byed pa'i zhi lhag zung 'brel gyi ting nge 'dzin ces so / /
gzugs med kyi rnam thar bzhi ni /
nam mkha' mtha' yas skye mched kyi rnam thar bshad pa dang /
lhag ma gsum de dang 'dra bar bstan pa dang /
dgos pa'am ngas tshig go /
dang po ni /
nam mkha' zhes te /
bsam gtan gyi sems la brten nas thar pa zag med rjes su mthun par nam mkha' mtha' yas so snyam du yid la byed pa'i zhi lhag zung 'brel gyi ting nge 'dzin ces so / /
gnyis pa ni /
nam mkha' zhes te /
de'i 'og tu nam mkha' mtha' yas so snyam pa'i rnam shes de nyid mtha' yas so snyam pa dang /
de'i 'og tu bzung bya ci yang med do snyam pa dang /
'du shes ni nad 'bras zug rdu /
'du shs med pa ni /
kun tu rmongs pa'o snyam du yid la byed pa'i zhi lhag zung 'brel gyi ting nge 'dzin ces so / /
gsum pa ni /
'di ltar zhes te /
gzugs med kyi rnam thar bsgom pa la dgos pa yod de /
gzugs kyi mtshan ma la ji ltar 'dod pa ltar dbang bsgyur ba la /
de ltar mi nus pa'i sgrib pas bsgrib pa dang /
gzugs med dag pa la chags pa'i sgrib pa las thar pa byed pa'i ched du sgom pa'i phyir /
'gog pa'i rnam thar ni /
'du shes dang zhes te /
srid rtse'i ram thar la brten nas /
tshor 'du rigs pa 'gog mi nus pa'i sgrib pa las thar pa'i ched du gzugs med zhi ba'i rnam thar las 'das nas bstan pa ma yin pa'i sems sems byung dang /
bstan pa de dag las kyang kha cig 'gog pa thar pa dang mthun par gnas pa'i zhi lhag zung 'brel zhes so / /
gnyis pa zil gnon gyi skye mched la /
zil gnon gyi skye mched rnam thar mtshungs par bstan pa dang /
rnam thar dang zil gnon gyi rnam pa'i khyad par dang /
cha chung bzang don gyi khyad par bshad pa dang /
lhag ma rnam thar bzhin shes par bstan pa'o / /
dang po ni /
zil gyis zhes te /
nang gzugs su 'du shs pas phyi rol gyi gzugs chung ngu dang chen po zil gyis mnan pa gnyis dang /
nang gzugs med par 'du shes pas phyi rol gyi gzugs chen po dang chung du zil gyis gnon pa gnyis te /
zil gnon gyi skye mched gnyis ni rnam thar gnyis kyis shes par bya ste /
zil gnon dang po gnyis nang gzugs su 'du shs pas phyi rol gyi gzugs la blta ba'i rnam thar las byung ba /
gsum pa dang bzhi pa nang gzugs med par 'du shes pas phyi rol gyi gzugs la blta ba las byung ba'i sgo nas shes par bya ba'i phyir /
don ni rnam thar dang po gnyis kyi rten dang dmigs pa dang /
ngo bo dang grogs bstan pa de nyid zil gnon bzhi po de dag gis yang yin par shes par bya ba'i don to / /
nang gzugs med par 'du shes pas phyi rol gyi sngo ser dkar dmar te kha dog bzhi zil gyis gnon pa de dag ni sdug pa'i rnam thar bsgom @# / /
pa las byung bar shes par bya ste /
de yi rten la sog pa bzhi mtshungs pa dang /
de yi dmigs pa kha dog la bzhir phye ba tsam du zad pa'i phyir /
gnyis pa ni /
rnam par thar pa zhes te /
rnam thar dang zil gnon dmigs pa mtshungs kyang rnam pa'i khyad par yod de /
rnam thar gyis gzugs chung du la sogs pa'i dmigs pa rnams ji ltar sprul 'dod pa ltar sprul par byed /
zil gnon gyis ji ltar 'dod pa bzhin du dbang byed pa dang /
dmigs pa rang bzhin pa rnams mi snang bar byas pa'i sgo nas zil gyis gnon pa'i phyir /
gsum pa ni /
sems can dang zhes te /
mdo las bstan pa'i che chung dang gzugs bzang ngan sogs ji ltar rigs par shes par bya ste /
gzugs chub du sems can gyi gzugs dang /
chen po ri khang khyim sogs kyi gzugs dang /
mi dang lha'i kha dog ngan pa dang bzang po shes par bya ba'i phyir /
bzhi pa ni /
lhag ma ni zhes te /
mdo'i tshig lhag ma nang gzugs su 'du shes pa dang gzugs med par 'du shes pas phyi rol gyi gzugs la blta /
zhes sogs kyi don 'dir rgyas par bshad dgos pa ma yin te /
rnam thar gyi skabs su bshad pa de nyid kyis rtogs nus pa'i phyir /
gsum ba zad par skye mched la /
mtshan nyid dang /
'byung ba bzhi la zad par 'jog pa'i rgyu mtshan dang /
zad par gyi byed las so / /
dang po ni /
zil gyis zhes te /
zil gnon gyi skye mched kyi dmigs pa rang bzhin pa rnams mi snang ba dang /
dbang bsgyur pa'i sgo nas zil gyis mnan nas /
zad par gyis sa la sogs pa zad par te /
ma lus par rgyas par byed /
mtha' yas par khyab par byed par gnas pa yang dag par 'byor ba'i zhi lhag zung 'brel gyi zhes so / /
'byung ba bzhi'i dang /
'byung 'gyur bzhi dang /
nam mkha' dang /
rnam shes la dmigs pa'i sgo nas bcu dbye ste /
rgya spar gzhan du shes par bya'o / /
gnyis pa ni /
ci'i phyir ces te /
rnam thar dang zil gnon gyi dmigs pa la 'byung bzhi ma bzhag par /
zad par gyi dmigs par bzhag pa'i rgyu mtshan yod de /
gnas 'byung ba dang bcas pa'i 'byung 'gyur gyi gzugs la khyab par bya bas dbang 'byor ba'i ched du yin pa'i phyir /
lhag ma ni gzugs med kyi rnam thar bzhi bzhin du shes par bya'o / /
gsum pa ni /
zad par gyi zhes te /
zad par byed las khyad par can dang ldan te /
rnam thar gyis sprul pa sogs rtsom zil gnon gyis sbyor /
zad par gyis de dag 'grub par byed pa'i phyir /
gnyis pa la gnyis /
nyan thos dang thun mong ba dang /
so so skye bo dang thun mong ba dang /
thun mong ma yin par bshad pa'o / /
dang po la gsum /
nyon mongs med pa dang /
smon gnas shes pa dang /
so so yang dag rig pa bzhi bshad do / /
dang po ni /
nyon mongs pa med pa zhes te /
rab mtha'i bsam gtan bzhi pa la brten nas rang la dmigs pa'i gzhan rgyud kyi nyon mongs skye ba 'gog nus pa'i zhi lhag zung 'brel gyi ting nge 'dzin dan zhes so / /
grong la sogs par 'gro ba na rang la @# / /
dmigs pa'i gzhan gyi nyon mongs skye mi skye bsams nas skye bar shes pa na /
de mi skye bar bya'o bar bya'o snyam du /
ting ne 'dzin la mnyam par bzhag pas rang gis gzhan gyi nyon mongs kyi dmigs rkyen byed pa 'gog nus pa'o / /
de ni nyan thos dang thun mong pa yin gyi /
sangs rgyas rnams kyis ni /
ting nge 'dzin de la brten nas gzhan rgyud kyi nyon mongs drungs 'byin par mdzad pa yin no / /
gnyis pa ni /
bsams nas zhes te /
rab mtha'i bsam gtan la brten nas 'das ma 'ongs da ltar gyi don 'di shes par bya'o snyam du bsams nas ting nge 'dzin la mnyam par bzhag pa'i stobs kyis ji lta ba bzhin du shes par 'gyur ba'i zhi lhag zung 'brel gyi ting nge 'dzin ces so / /
gsum pa ni /
chos so so zhes sogs rim pa bzhin ste /
so so yang dag par rig pa bzhi yod de /
bsam gtan gyi sems la brten nas kun nas nyon mongs dang rnam byang gi chos rnams kyi ming gis rnam grangs thogs pa med par shes pa'i chos so sor rig pa dang /
de rnams kyi rang spyi'i mtshan nyid dang /
don gzhan la dgongs pa sogs thogs pa med par shes pa don so sor rig pa dang /
yul mi'i skad dang chos kyi nges tshig thogs pa med par shes pa nges tig so sor rig pa dang /
chos rnams kyi rab dbye mtha' yas ba thogs ma med par shes nga'i zhi ltag zung 'brel gyi ting nge 'dzin mtshungs ldan dang bcas pa spobs pa so sor rig pa rnams yod pa'i phyir /
bzhir bzhag pa'i rgyu mtshan ni /
bshad bya rig pa la brten chos rig pa dang brten pa don rig pas gnyis dang /
'chad byed rig pa la rim pa bzhin du de gnyis kyis 'chad byed rig pas gnyis so / /
gnyis pa la so skye dang thun mong ba'i mngon shes lnga dang /
thun mong ma yin pa zag med mngon shes so / /
dang po ni rdzu 'phrul gyi zhes te /
rim pa lngas ston to /
mtshan nyid kun las btus par bshad pa ltar shes par bya'o / /
gnyis pa ni /
zag pa zad pa'i zhes te /
bsam gtan la brten nas zag pa zad pa'i srangs pa dang /
de thob pa'i thabs rnams ji lta ba bzhin du mngon sum du shes pa'i zhi lhag zung 'brel gyi ting nge 'dzin mtshungs ldan dang bcas pa'o / /
gnyis pa thun mong ma yin pa'i yon tan bshad pa la gnyis /
gas skabs can gyi chos 'dras pa brgya bzhi bcu dang /
gnas skabs kyi chos ma 'dres pa bco brgyad bshad pa'o / /
dang po la bsdus na bcu ste /
gzugs kyi skus dad par byed pa'i mdzad pa dang /
chung 'phrul gyis yang dag par gdams pa'i sbyor ba'i mdzad pa dang /
des bya ba thams cad la mthu dang ldan par byas nas rmongs pa dang the tshom gcod pa'i mdzad pa dang /
phas kyi rgol ba tshar gtsod cing rang gi phyogs bzhag par bya ba'i mdzad pa dang /
slob ma'i tshogs sdud pa la nyon mongs can ma yin pa'i mdzad pa dang bsam sbyor ma 'dres pas ji skad smras pa bzhin byed pa dang /
sems can thams cad kyi bya ba mi 'dor zhing bya ba thams cad la dran pa nye bar gnas pa dang /
de bzhin gshegs pa'i spyod pa dang gnas pa dag la ji lta ba bzhin du sgrub pa dang /
nyin mtshan thams cad du sangs rgyas @# / /
kyi spyan gyis 'jig rten la gzigs pa dang /
don ma yin pa ston pa spangs nas ji lta bzhin du don du 'gyur ba nye bar ston pa mdzad pa'o / /
dang po ni /
mtshan dang zhes te /
de yang gzugs su snang bcom dang /
gzugs rang rgyud pa gnyis kyis shes par bya ste /
sngon gyi smon lam mthong phyin pa dang /
bsam gtan la brten nas ting nge 'dzin dang /
shes rab kyi dbang gis mtshan so gnyis dang /
dpe byang brgyad cus brgyan pa'i gzugs kyi sku kun tu ston pa la /
dbang 'byor pa'i zhi lhag zung 'brel mtshungs ldan dang bcas pa dang /
de las byung ba'i gdul bya la gzugs kyi skur snang ba gnyis kyis shes par bya ba'i phyir /
gnyis pa la gnyis /
lus dang longs spyod dag pa dang /
zhi gnas dang lhag mthong dag ba'o / /
dang po ni /
gnas yongs su dag pa zhes rim pa gnyis te /
yangs su dag par rim pa bzhi'i nang nas lus dang longs spyod dag pa gnyis su yod de /
bsam gtan la brten nas ji ltar bzhed pa bzhin du skye ba 'dzin pa gnas len pa dang /
der skyes nas tshe 'du byed byin gyis brlabs te ji srid bzhed par bzhugs pa dang /
bzhed na sku tshe'i 'du byed gtong ba yang dag par 'byor ba dang /
ji ltar bzhed pa bzhin du dmigs pa sprul sgyur la mnga' brnyes pa'i zhi lhag zung 'brel gyi ting nge 'dzin mtshungs ldan dang bcas pa yod pa'i phyir /
gnyis pa ni /
thugs zhes pa rim pa gnyis te /
zhi gnas dang lhag mthong yongs su dag pa gnyis yod de /
bsam gtan la brten nas ji ltar bzhed pa bzhin du ting nge 'dzin gyi sgo grangs las 'das pa la dbang bsgyur thob pa dang /
ji ltar bzhed pa bzhin du bzung bzhi la sogs pa sgo kun tu 'dzin pa la dbang 'byor ba'i zhi lhag zung 'brel gyi ting nge 'dzin dang shes rab mtshungs ldan yod pa'i phyir /
gsum pa la /
thabs la bslu ba'i bdud 'joms pa'i stobs dang /
rnam par dag pa dang theg pa chen pos nges par 'byung ba la bslu ba'i bdud 'joms pa'i stobs bcu'i sgo nas shes par bya ste /
bsod nams dang bsod nams ma yin pa'i las las /
'bras bu 'dod mi 'dod 'byung ba'i gnas dang /
de las log pa gnas ma yin pa la mkhyen pa thogs pa med par 'jug pa dang /
las kyi ram par smin pa dang /
bsam gtan dang rnam thar sogs dang dbang pa mchog dang mchog ma yin pa dang /
mos pa sna tshogs dang /
khams sna tshogs dang /
thams cad du 'gro ba'i lam dang /
sngon gyi gnas rjes su dran pa dang /
'chi 'pho dang /
skye ba dang /
zag pa zad pa la mkhyen pa gang zhig thogs pa med par 'jug pa'i zhi lhag zung 'brel gyi ting nge 'dzin shes rab mtshungs ldan dang bcas pa mthar thug pa rnams kyis shes par bya ba'i phyir /
bzhi pa la gnyis /
ye shes dang spangs pa la mi 'jigs pa gnyis kyis rang don la btsams pa dang /
bar du gtsod pa'i chos la mi 'jigs pa dang /
nges par 'byin pa'i lam la mi 'jigs pa gnyis gis gzhan gyi don la brtsams pa bshad pa'o / /
dang po ni /
mngon par rdzogs par zhes pa rim pa gnyis kyis ston te /
bsam gtan bzhi pa'i rab @# / /
mtha' la brten nas shes bya'i rnam pa thams cad mngon sum gyis thugs su chud do / /
zhes zhal gyis bzhes pa la 'di thugs su ma chud do zhes /
dge sbyong ngam bram ze sogs chos dang mthun pa'i rgol ba'i mtshan ma tsam yang mi mthong ba med pa thob /
mi 'jigs pa thob /
bag che ba med pa thob nas khyu mchog gi gnas su dam 'cha' /
tshangs pa'i gnas su 'khor lo bskor /
'khor gyi nang du se.ng+ge'i sgra sgrogs pa'i rgyur gyur pa'i zhi lhag zung 'brel gyi ting nge 'dzin mthar thug pa'i ye shes so / /
yang zag pa'i rnam pa thams cad zad par zhal gyis 'ches pa la zag pa 'di ma zad do zhes te chos mthun gyi rgol ba'i mtshan ma tsam yang ma mthong bas zhes sogs so / /
gnyis pa ni /
bar du gcod pa'i zhes pa rim pa gnyis te /
'dod chags kyi thar pa'i bar chad du 'gyur ba sogs bstan pa la de bsten kyang de bar chad du mi 'gyur ro zhes chos mthun gyi rgol ba'i mtshan ma tsam yang ma mthong bas zhes sogs dag gzhi shes bsgoms pas thar pa thob par 'gyur ro zhes zhal gyis bzhes pa la /
thar par nges par 'byin par mi 'gyur ro zhes chos mthun gyis sbyor ba'i mtshan ma tsam yang ma mthong bas zhes sogs te lhag ma rnams 'dra'o / /
lnga pa ni /
dran pa nye bar zhes te /
tshogs sdud pa na /
'khor ba cig gus pa dang /
gzhan dag ma gus pa dang /
'dres mar gnas pa la rjes chags khong khro zad par spangs pa'i mkhyen pa mthar thug go /
drug pa ni /
bsrung ba med pa zhes te /
'khor la ji ltar bzhed pa bzhin du gdams pa dang rjes bstan ston pa sogs sgo gsum gyis skyon gzhan gyis shes dogs nas bcab pa'i dgongs pa zad par spangs pa'i mkhyen pa mthar thug go /
bdun pa ni /
bsnyel ba med ces te /
gdul bya rnams la sku'i mdzad pa dang /
gsung gis chos ston pa'i mdzad pa mtha' dag la bsnyel ba cung zad kyang mi mda' ba'i mkhyen pa mthar thug go /
brgyad pa ni /
bag chags zhes te /
sgo gsum gyi kun spyod la kun mkhyen ma yin pa'i spyod pa rdul tsam yang mi 'byung ba'i mkhyen pa mthar thug go /
dgu pa ni /
thugs rje chen po zhes te /
sems can sdug bsngal can rnams gdul ba'i dus la babs pa dang ma babs pa la ye shes kyi spyan gyis nyin mtshan dus drug tu gzigs pa rgyun chad pa mi srid pa'i thugs rje mthar thug go /
spyi'i gnyis pa gnas skabs kyi chos ma 'dres pa bco brgyad ni /
sangs rgyas kyi chos zhes te /
spyod pa ngan pa dang ma 'dres pa drug gi dmigs rnam ni /
sku dang zhes pa dang /
rtog pa ma 'dres pa drug gi dmigs rnam /
de bzhin zhes dang /
'phrin las ma 'dres pa gsum gyi dmigs rnam /
thun mong ma yin zhes dang /
ye shes ma 'dres pa gsum gyi dmigs rnam /
ye shes la zhes te /
gnas ma yin par gshegs pa sku'i 'khrul pa mi mnga' ba sogs dang /
'dun pa nyams pa mi mnga' ba sogs drug dang /
sgo gsum gyi 'phrin las mdzad pa ye shes sngon du 'gro zhing /
ye shes kyi rjes su 'breng ba dang /
dus gsum gyi shes bya mtha' dag la ma chags ma thogs pa'i @# / /
ye shes mnga' ste /
rgyas par 'grel pa las shes par bya'o / /
bcu pa ni /
rnam pa thams cad ces te /
phung khams skye mched kyi chos thams cad mngon sum du gzigs pa'i mkhyen pa mthar thug go /
bzhi pa gang gis gnas gang la brten nas sgrub pa dang /
tshul ji ltar sgrub pa'o / /
dang po la /
so skye dang thun mong ba'i yon tan gang gis gang la brten nas sgrub pa dang /
yon tan lhag ma rnams gang la brten nas sgrub pa'o / /
dang po ni /
yon tan 'di rnams zhes te /
tshad med pa bzhi dang /
mngon par shes pa lnga /
phyi rol pa dang nyan thos pa dang byang chub sems dpa' sems rten khyad par can la brten nas sgrub ste /
bsam gtan dag pa bzhi po gang rung la brten nas sgrub pa'i phyir /
gnyis pa ni /
yon tan lhag ma zhes te /
yon tan lhag ma rnam thar sogs nyan thos dang thun mong ba'i sde tshan drug dang /
zag pa zad pa'i mngon shes chos can /
gang zag gsum gyis snga ma las kyang sems rten khyad par can la brten nas sgrub ste /
rab mtha'i bsam gtan bzhi pa la brten nas sgrub pa'i phyir /
gnyis pa ni /
de yang zhes te /
yon tan de dag tshul gang yang rung bas sgrub pa ma yin te /
byams pa tshad med sgrub 'dod pas bsam gtan la brten nas sems can rnams bde ba dang ldan par gyur cig /
ldan par bya'o snyam pa sogs rang rang gi rnam gnas lan mang du sbyor ba gnyis ldan gyis goms par byas pa la brten nas sgrub dgos pa'i phyir /
lnga pa de dag gnyis su dbye zhing /
de dag gi byed las rgyas par bshad pa la gnyis /
gnyis su dbye ba dang byed las so sor bshad pa'o / /
dang po ni /
yon tan 'di dag ni zhes te /
yon tan gnyis te /
rang gi mthun phyogs la sogs pa'i bya ba la nye bar gnas pa dang /
nang du sems pa las gyur pa la gnyis so / /
de yang dang po ni /
sems can dang chos la dmigs pa'i ched med sogs rjes thob shes pa'i rang bzhin gyis bsdus la /
gnyis pa ni /
phal cher 'das lam gyis bsdus pa'i mnyam gzhag go /
gnyis pa la /
tshad med bzhi'i byed las ni /
tshad med bzhes te /
byams sogs tshad med chos can /
byed las khyad par can dang ldan te /
rang gi mi mthun phyogs spong zhing bsod nams kyi tshogs rdzogs par byed /
sems can smin pa la mi skyo bar byed pa'i phyir /
nyan thos dang thun mong ba'i sde tshan gsum gyi byed las la /
rnam thar gyi las kyi dri ba ni /
rnam thar zhes so / /
lan la rnam thar dang po gnyis kyi las dang /
gzugs med kyi rnam thar bzhi'i las dang /
nges tshig bstan pa'i sgo nas 'gog pa'i rnam thar gyi las bzhis shes par bya ste /
rnam thar dang po gnyis kyis gzugs sprul pa'i las sgrub par byed /
gsum pas de la nyon mongs 'gog par byed /
gzugs med kyi rnam thar bzhis zhi ba'i rnam thar la ro myang gi chags pa 'gog par byed /
'gog pa'i rnam thar gyis mos pas 'phags pa'i gnas pa mchog tu zhi ba'i gnas pas gnas par byed pa'i phyir /
zil gnon gyi las ni /
zil gnon gyi zhes te /
zil gnon gyi skye mched chos can /
byed las khyad par can dang ldan te /
dmigs pa rang bzhin pa zil gyis mnan nas gzugs @# / /
can gyi rnam thar gsum gyi dmigs pa la dbang bsgyur bar byed pa'i phyir /
gsum pa zad par gyi las ni /
zad par gyi zhes te /
zad par gyi skye mched chos can /
byed las khyad par can dang ldan te /
rnam thar gyi dmigs pa rnams ji ltar 'dod pa bzhin du rgyas par byas pa'i sgo nas bsgrub pa'i phyir /
de bzhin du /
nyon mongs pa med pas zhes sogs 'og ma rnams la yang /
shes 'dod chos can ni go bar zad la /
bsgrub bya'i chos ni byed las khyad par can dang ldan te /
zhes kun la sbyor zhing sgrub byed ni rim pa bzhin du /
nyon mongs med pas gzhan gyi sems dang mthun par smra bas bzung bar 'os pa'i tshig tu byed pa'i phyir /
smon gnas shes pas dus gsum gyi chos lung ston pa dang /
'jig rten na mang pos bkur pa'i gnas su byed pa'i phyir dang /
so so yang dag rig pa'i the tshom gcod pas sems can rnams kyi sems tshim par byed pa'i phyir /
mngon shes kyis sgo gsum gyi sgo nas gdul bya 'dun par byed cing /
thar pa'i lam la 'god par mdzad pa'i phyir dang /
mtshan dpes mthong ma thag tu skyes bu chen por yid ches shing /
sems dang bar mdzad pa'i phyir dang /
yongs dag gi las ni go bar zad la /
stobs rnams kyi las 'bras phyin ci log tu smra ba bsal nas mngon mtho'i lam ston pa dang /
sems can gyi sems kyi spyod pa sogs snod rung gi khyad par shes nas thar pa'i lam ston /
phas kyi rgol ba tshar gcod cing dri ba dris pas lung ston par mdzad pa'i phyir dang /
mi 'jigs pa rnams kyis 'khor gyis nang du ston pa yang dag yin par yid ches par byed cing /
mu stegs rnams kyang /
tshar gcod par byed pa'i phyir dang /
dran pa nyer gzhag rnams kyis kun nas nyon mongs can ma yin par 'khor sdud pa dang /
bsrung ba med pas rgyun mi chad du gdams pa dang /
rjes bstan 'doms par byed pa dang /
bsnyel ba med pas skad cig kyang sangs rgyas kyi mdzad pa mi 'dor bar byed pa dang /
bag chags kyi bcoms pas nyon mongs pa lta bu'i kun spyod ston mi srid par byed pa dang /
thugs rje chen pos nyin mtshan dus drug tu 'jig rten mtha' dag la gzigs pa dang /
sangs rgyas kyi chos la ma 'dres pa dang po drug gis sku gsung thugs kyi 'phrin las dag par byed pa dang /
gnyis pa drug gis yon tan gyi chos 'thob pa dang /
lhag ma rnams kyis gshegs pa dang /
bzhugs pas kyang nyan rang zil gyis gnon par byed pa'i phyir /
rnam mkhyen chos can /
byed las khyad par can dang ldan te /
sems can thams cad kyi the tshom gcod /
dam pa'i chos kyi tshul rgyun ring du gnas par byed /
sems can ma smin pa smin par mdzad /
smin pa grol bar mdzad pa'i phyir /
gnyis pa lam gyi gtong thob dang /
spangs pa sdom pa'i tshul bshad pa la gnyis /
dngos dang /
phung po lhag med du lam thams cad nyan thos kyis rgyun gcod cing 'dor ba dang byang chub sems dpa' mi 'dor ba'i khyad par bshad pa'o / /
dang po ni /
mngon par rtogs pa zhes te /
sngar bshad pa'i mngon rtogs 'di rnams la thob pa dang /
gtong ba'i tshul la spangs pa sdom pa'i khyad @# / /
par du ma dang bcas te /
sbyor lam thob pa'i tshe /
tshogs lam gyi yon tan gyi rigs mi 'dor yang rdzas 'dor ba dang /
phyir 'ong thob pa'i rgyun zhugs 'dor ba dang /
'bras bu gang dang gang thob pa'i tshe /
rang rang gi spang bya ma lus pa spangs pa'i spangs pa sdom pa gnas gyur gyi khyad par mngon sum du thob par byed pa'i phyir /
gnyis pa ni /
phung po zhes te /
byang chub sems dpa' rnams dge ba'i rtsa ba mi zad pa dang /
yon tan mi zad pa zhes bya la /
nyan thos rigs nges pa rnams la de ltar mi bya ste /
de ni phung po lhag med du lam thams cad rgyun gcod par byed la /
byang chub sems dpa' ni /
'khor ba ji srid kyi bar du rgyun mi 'chad par byed pa'i phyir /
gsum pa stabs dang rnam mkhyen gyi las la rtsod pa spang ba la dri ba ni /
lung du ma bstan pa'i zhes te /
stobs bcu dang rnam mkhyen gyi byed las /
sems can thams cad kyi the tshom gcod par byed pa yin no / /
gzhan gyis dris pa'i lan lung mi ston pa ci yin snyam pa'o / /
lan la /
lung mi ston pa'i rgyu mtshan dang /
de'i sgrub byed dgod pa'o / /
dang po ni /
tshul bzhin zhes te /
dri ba bcu bzhi'i lan lung mi ston pa'i rgyu mtshan yod de /
tshul bzhin ma yin pa zhus pas lan gsungs pa dgos pa med cing nyes pa dang bcas pas ma gsungs pa yin pa'i phyir /
gnyis pa ni /
ci'i phyir ces te /
dri ba bcu bzhi pa chos can /
tshul bzhin ma yin pa'i dri ba yin te /
bden bzhi rgyu 'bras dang /
kun nas nyon mongs dang rnam byang gi phyogs la sems pa spangs pa'i dri ba yin pa'i phyir /
gsum pa theg pa chen po'i gang zag dang /
des rgyud la bskyad par bya ba'i chos bye brag tu bshad pa la /
byang chub sems dpa' la rgyun zhugs zhugs 'bras sogs ma bzhag pa'i rgyu mtshan dang /
byang chub sems dpas bslab par bya ba'i chos bshad pa'o| |dang po la gnyis /
dngos dang /
theg pa dman pa'i gang zag dang mi 'dra ba'i chos kyi khyad par bshad pa'o / /
dang po la gsum gyi dang po rgyun zhugs ma bzhag pa'i rgyu mtshan ni /
ci'i phyir ces te /
byang chub sems dpa' sa dang po thob pa rgyun du zhugs par mi 'gyur te /
rang nyid 'ba' zhig gi ched du mya ngan las 'das pa'i rgyu mtshan la 'jug pa ma grub pa'i phyir /
gnyis pa phyir 'ong ma bzhag pa'i rgyu mtshan ni /
ci'i phyir lan cig ces te /
byang sems 'phags pa chos can /
'dod pa'i bsgom spangs drug pa spangs kyang /
phyir 'ong du mi 'gyur te /
sems can gyi don la sems pa bzhin du srid par skya ba tshad med pa len pa'i phyir /
gsum pa phyir mi 'ong ma bzhag pa'i rgyu mtshan ni /
ci'i phyir phyir mi 'ong zhes te /
de chos can /
'dod nyon dgu pa spangs kyang phyir mi 'ong du mi 'gyur te /
bsam gtan gyi bde ba la gnas bzhin du 'dod khams su skye ba len pa'i phyir /
gnyis pa la /
sgom lam la sems pas spang bya gang gi gnyen po bsgom pa dang /
spang bya spong zhing 'bras bu thob pa'i dus dang /
sgom spangs nyon mongs ma spangs kyang de'i nyes pa mi skyed pa dpes bstan pa'o / /
dang po ni /
byang chub sems dpa' rnams zhes te /
byang sems 'phags pa chos can /
sa bcu rnams su shes sgrib kyis sa @# / /
bon gtso bor spong bar byed kyi /
nyon sgrib spang bya'i gtso bor byed pa ma yin te /
de ni shes sgrib spangs pa'i zhar la spong nus pa'i phyir dang /
shes bya mtha' dag mngon sum du gzigs pa lhur mdzad pa yin pa'i phyir /
gnyis pa ni /
de byang chub thob pa na zhes te /
de chos can /
nyon sgrib spang byar mi byed pa ma yin te /
sgrib gnyis cig car zad par spong ba'i phyir dang /
de'i stobs kyis cig car dgra bcom pa dang /
de bzhin gshegs par 'gyur ba'i phyir /
| mgon po klu sgrub kyi bzhed pa dang 'di mi 'dra ste /
de'i bzhed pas sa brgyad par nyon sgrib zad par byed pa'i phyir ro / /
gsum pa ni /
de nyon mongs pa zhes te /
byang chub sems dpa' 'phags pa'i skabs su nyon mongs mngon gyur du byung yang de'i dbang gis nyes pa bskyab ma yin te /
sngags dang sman gyis nus pa bcom pa'i dug lta bu dang /
dgra bcom pa ltar /
de'i dbang gis skye ba len dgos pa dang /
rang gzhan la gnod pa sogs cung zad kyang mi byed pa'i phyir ro / /
gnyis pa la gnyis /
mdor bstan pa dang /
rgyas par bshad pa'o / /
dang po ni /
yang byang chub sems dpa' zhes te /
byang chub sems dpas gnas lnga la mkhas par bya ste /
dmigs pa dang /
spyod pa dang /
spang bya dang /
gnyen po dang /
dus dus su dbang po sbyor ba la mkhas par bya ba'i phyir /
gnyis pa la /
mkhas par bya ba'i rnam pa dang /
'gal ba spang ba'i sgo nas dbang po sbyar bar bya'o / /
dang po la bzhi /
dmigs pa la mkhas pa dang /
spyod pa la mkhas pa dang /
spang bya la mkhas pa dang /
gnyen po la mkhas pa bshad pa'o / /
dang po la /
dor bya'i shes bya dang /
blang bya'i shes bya la mkhas par bya ba'o / /
dang po ni /
shes bya gang zhe na zhes te /
byang chub sems dpa' 'khrul pa yul yul can la mkhas par bya ba yin te /
spang bya'i gtso bo gzung 'dzin rdzas tha dad du zhen pa'i 'khrul ba dang /
de'i gnas /
kun rtog gzhan dbang gi gnas tshul la mkhas par bya ba'i phyir /
gnyis pa ni /
ma 'khrul ba'i zhes te /
ma 'khrul ba'i yul yun can sogs la mkhas par bya ste /
ma 'khrul ba'i gnas de bzhin nyid dang /
snang yul dang /
zhen yul la rim pa bzhin ltos te /
'khrul pa yang yin la ma 'khrul pa yang yin la ma 'khrul ba yang yin pa bdag med la dmigs pa'i thos bsam gyi shes rab sogs dad ma 'khrul ba mi rtog yi shes dang /
de yi rgyu mthun gyi 'bras bu rjes thob kyis bsdus pa'i dge chos rnams la khas par bya ba'i phyir /
gnyis pa ni /
thabs la zhes te /
sems pas spyad pa khyad par can la mkhas par bya ste /
rgya che ba'i spyod pa dang /
zab pa'i spyod pa sems can smin pa dang /
sangs rgyas kyi chos rdzogs par bya ba la mkhas par bya ba dang /
de dag par byed pa'i thabs nyin mtshan dus drug tu sdig pa bshags pa dang /
dge ba la rjes su yi rang ba sogs kyi sgo nas /
sa dang por chos nyid mngon sum du rtogs pa'i mngon shes myur ba la mkhas pa dang /
mi gnas pa'i mya ngan las 'das pa thob pa'i phyir du shes rab dang snying rje gnyis kyis lam rgyun mi 'chad pa la mkhas par bya ba'i phyir /
gsum pa @# / /
la rnam rtog bcur bstan pa dang /
rnam par g.yeng ba'i rnam rtog bye brag tu bshad pa'o / /
dang po la kun nas nyon mongs kyi phyogs la brten pa'i rnam rtog dang /
rnam byang gi phyogs la brten pa'i rnam rtog go /
dang po ni /
yang dag pa min pa zhes te /
rtsa ba'i rnam rtog kun gzhi dang /
mtshan ma'i rnam rtog lus longs spyod snod sogs bzung ba'i rnam par snang ba'i rnam rig dang /
mtshan ma snang ba'i rnam rtog rnam shes tshogs bdun dang /
mtshan ma 'gyur ba'i rnam rtog kun gzhi bzung bya'i mtshan ma rnams gnas skabs gzhan du gyur pa dang /
mtshan mar snang ba 'gyur ba'i rnam rtog mig shes sogs bde ba la sogs pa'i gnas skabs gzhan du skyes pa sogs yod pa'i phyir /
gnyis pa ni /
gzhan gyis zhes te /
rnam byang gi phyogs dang mthun pa'i rnam rtog kyang rang ga ngo bo dang /
de'i dbye ba gnyis dang /
nyes dmigs gnyis kyi sgo nas shes par bya ste /
dam pa ma yin pa chos dang /
dam pa'i chos bstan pas bsdus pa'i ming tshig yi ge'i tshogs dang /
dang po'i don yid la byang pa dang /
gnyis pa'i don yid la byed pa dang /
tshul bzhin ma yin pa'i rnam rtog las lta ngan drug cu rtsa gnyis kyis bsdus pa'i rnam rtog dang /
dngos po med par 'dzin pa la sogs pa'i mtshan nyid can gyi rnam rtog gi sgo nas shes par bya ba'i phyir /
gnyis pa ni /
rnam par g.yeng ba'i zhes te /
rnam g.yeng gi rnam rtog bcu yang gnyis kyis shes par bya ste /
gang zag gi bdag la brten pa'i rnam rtog gnyis dang /
chos kyi bdag la brten pa'i rnam rtog brgyad kyis shes par bya ba'i phyir /
dang po ni /
phung po med par zhen pa dngos po med pa'i rnam rtog dang /
rtag gcig rang dbang can gyi bdag yod par zhen pa dngos po rnam par rtog pa ste /
de dag gi gnyen por rim pa bzhin du /
mdo las byang chub sems dpa' yod bzhin du zhes pa dang /
byang chub sems dpa' yan dag par rjes su ma mthong zhes pas shes par bya'o / /
gnyis pa ni /
gzung 'dzin rdzas tha dad du zhen pa dang /
gzhan dbang med par zhen pa sgro 'dogs skur 'debs kyi rnam rtog dang /
gzhan dbang dang de'i chos nyid gcig dang ngo bo tha dad du 'dzin pa ni /
gcig dan tha dad kyi rnam par rtog pa dang /
gzugs zhes pa'i ming gi brjod bya don gyi ngo bo nyid du bden par grub par 'dzin pa dang /
skye 'gag la sogs pa'i ming gi brjod bya don dam par grub par 'dzin pa ngo bo nyid dang /
khyad par du rnam par rtag pa dang /
gzugs zhes pa'i ming ji lar btags pa de dag thos pa na /
brjod bya'i don du snang ba'i blo 'khrul med du 'dzin pa dang /
gzugs la sogs pa'i don dmigs pa na /
ji ltar dmigs pa bzhin du /
de mi ming du 'khrul med du 'dzin pa ming ji lta ba bzhin don dang /
don ji lta ba bzhin ming du rnam par rtog pa'o / /
rnam rtog bcu po 'di dag gi gnyen po ni /
gang zag gi bdag dang chos kyi bdag 'gog pa'i rigs pa las shes par bya'o / /
bzhi pa la rnam par mi rtog pa gsum spyir bstan pa dang /
spos pa med pa'i rnam par mi rtog pa bya brag tu bshad pa'o / /
dang po ni /
rnam par mi rtog pa nyid ces te /
chog par 'dzin @# / /
ba'i rnam par mi rtog pa so so skyi bo rnams kyi yin te /
de dag mi rtag pa la sogs pa'i don 'ga' zhig rtogs pa na des tshim nas gong ma'i khyad par 'bad pas tshol bar mi byed pa'i phyir /
phyi ci ma log pa'i rnam par mi rtog pa nyan thos rnams kyis ste /
chos kyi bdag tu zhen nas rtag 'dzin sogs kyi gnyen por mi rtag sogs bzhi rtog pa la gtso bor 'bad pa'i phyir /
spros pa med pa'i rnam par mi rtog pa byang chub sems dpa' rnams kyi ste /
chos kyi bdag bkag nas de bzhin nyid 'jig rten las 'das pa'i lam gyis mngon sum gyis rtogs pa la goms par byed pa'i phyir /
gnyis pa ni /
spros pa med pa'i zhes te /
de bzhin nyid mngon sum du rtogs pa'i spros pa med pa'i ma rtog ye shes ni chos can /
yid la byed pa'i bkag pa tsam gyis ma yin te /
de lta na /
gnyid log pa dang ra ro ba sogs kyi yid kyang mi rtog ye shes su thal ba'i phyir /
sngar bshad pa ltar gyi rtog dpyod las 'das pa tsam gyis ma yin te /
bsam gtan gnyis pa sogs kyang der thal ba'i phyir /
sems sems byung gi 'jug pa mngon gyur zhi ba tsam gyis ma yin te /
'du shes dang tshor ba 'gog pa'i snyoms 'jug kyang der thal ba'i phyir /
rtog med yi ngo bo yin pa tsam gyis ma yin te /
gzugs sogs kyang der thal ba'i phyir /
dmigs pa la mngon par 'du byed pas ma yin te /
rtog pa yang der thal ba'i phyir /
de lta na yang mi rtog ye shes gzhan du med pa ma yin te /
dmigs pa la gnyis snang dang bcas pa'i mngon par 'du byed pa med par /
de bzhin nyid mngon sum du rtogs pa'i ye shes de mi rtog ye shes yin pa'i phyir /
gnyis pa ni /
byang chub sems dpa' zhes te /
byang chub sems dpa' rang bzhin gyis dbang po rnon po yin na /
dbang po sbyong ba mi 'thad par 'gyur snyam pa'o / /
lan ni /
dbang po zhes te /
byang chub sems dpa' dbang po rnon po yin na dbang po sbyong mi dgos pa'i skyon med par thal /
theg pa 'og ma gnyis la ltos te /
chos rno ba yin yang /
rang g rigs la ltos nas /
dad sogs dbang po chung du la brten nas 'bring dang /
rnon po 'bring la brten te /
rnon po'i chen po nges par sgrub dgos pa'i phyir / /
! 'dir smras pa /
chags sogs nyon mongs skye tshul ngo bo dang / /
rnam pa'i 'dzin stangs legs par nges byas nas / /
de dag 'joms pa'i mngon rtogs skye tshul gyis / /
thob pa rnam par nges pa legs par bshad / /
bsdu ba'i tshigs su bcad pa'o /
! gnyis pa le'u'i mtshan bstan pa ni /
mngon pa kun las btus pa'i rnam bshad /
legs par bshad pa chos mngon rgyu mtsho'i snying po zhes bya ba las /
thob pa rnam par nges pa zhes bya ste /
kun las btus pa bzhi pa'i 'grel pa'o / /
! / /
bzhi pa phas kyi rgol ba tshar gcod pa sogs 'bel gtam gyi sgo nas gdul bya gzhan rjes su 'dzin pa'i thabs 'bel ba'i gtam rnam par nges pa la gyis /
le'u'i gzhung bshad pa dang /
le'u'i mtshan bstan pa'o / /
dang po la dri ba ni /
'brel pa'i zhes so / /
lan la gnyis /
mdor bstan pa dang /
rgyas par bshad @# / /
pa'o / /
dang po ni /
rnam pa bdun te zhes te /
'bel gtam rnam par nges pa chos can /
don bdun gyis bshad par bya ba yin te /
gtan la phab bya'i sgo nas phye ba don dang rnam bshad rnam nges gnyis /
gtan la 'bebs tshul gyi sgo nas phye ba rab tu phye nas kun tu bstan pa dang /
dri ba rnam nges gnyis /
gtan la 'bebs pa'i rten gyi dbang du byas pa bsdu ba rnam nges dang /
gang gis gtan la 'bebs pa'i dbang du byas ba smra ba rnam nges dang /
dang don gyi mdo sde rtogs pa'i thabs mtshan byed ldem dgongs rnam nges kyi sgo nas shes par bya ba'i phyir /
de ltar le'u dang po bzhis rang gi thar pa dang thams cad mkhyen pa thob pa'i thabs rgyas par bstan nas /
le'u tha mas gzhan don sgrub pa'i thabs phyin ci ma log par bstan te /
thub pa nyid kyis /
dam pa'i chos ston pa'i sgo nas gdul bya skal ba ji lta bzhin du 'dren par mdzad pa yin gyi /
rdzu 'phrul dang dam pa sbyin pa'i mthu tsam gyis ma yin pas /
de dang mthun par 'dir yang /
don sna tshogs ston pas gtam zhes bya la /
de'i nang nas /
rig pas lags par 'thad pa'i gtam ni 'bel ba'i gtam ste /
de yang gsung rab la brten pa'i gtam dang /
rigs pa bzhi dang ldan pa'i gtam mo / /
de yang slob ma la bshad pa dang /
rgol phyir rgol rtsod pa'i tshul gnyis kyis ston par byed do / /
gnyis pa la gnyis /
gtan la 'bebs pa'i tshul spyir bshad pa dang /
drang don gyi mdo'i don 'chad tshul bye brag tu bshad pa'o / /
dang po la bzhi /
gtan la dbab bya'i sgo nas dbye ba dang /
gtan la 'bebs tshul gyi sgo nas dbye ba dang / /
gtan la 'bebs pa'i rten gyi dbang du byas pa dang /
gtan la 'bebs byed kyi dbang du byas pa'o / /
dang po la gnyis /
brjod bya'i don gtso bor byas nas bshad pa dang /
rjod byed kyi mdo sde gtso bor byas nas bshad pa'o / /
dang po la /
dri ba ni /
don zhes so / /
lan la grangs dar dbye ba dang /
so so'i don to / /
dang po ni /
don drug ces te /
shes bya bstan pa'i tshe don drug gi sgo nas bshad par bya ba yin te /
de'i sgo nas rgyas par gtan la 'bebs nus pa'i phyir /
gnyis pa ni /
don drug ces te /
shes bya'i don rnam pa drug tu nges te /
ngo bo'i don sogs su nges pa'i phyir /
gsum pa la gnas skabs can dang /
gnas skabs kyi chos so / /
dang gnas skabs kyi chos so / /
dang po ni /
ngo bo nyid ces rim pa gsum ste /
gnas skabs can gyi don gsum gyis shes par bya ste /
shes bya'i chos rnams kun brtags gzhan dbang yongs grub gang rung gi ngo bor gnas pa ngo bo'i don dang /
nyer len las 'byung ba skye ba'i rgyu dang /
ma rig pa las 'du byed lta bu 'byung ba'i rgyu dang /
rnam smin gyi 'bras bu sogs 'bras bu'i don gyis shes par bya ba'i phyir /
tshig don ni rtogs par sla'o / /
gnyis pa la gsum gyi dang po ni /
las kyi don ni zhes te /
las kyi don lnga yod de /
dmigs pa'i las sogs sngar bshad pa ltar shes par bya ba'i phyir /
gnyis pa ni /
ldan pa'i don ni zhes te /
ldan pa'i sul lnga yod de /
khang pa lta bu rgyu mang po ldan @# / /
pa las gyur pa dang /
nyon mongs kyi bag la nyal gyis bcings pa lta bu 'chings pa las gyur pa dang /
skyes gnas gcig las skye ba lta bu /
'brel pa las gyur pa dang /
res 'ga' bde ba dang ldan /
res 'ga' sdug bsngal dang ldan pa gnas skabs las gyur pa dang /
chags sdang mngon du gyur pas rgyud dkrugs pa lta bu 'gyur ba las gyur pa'i sgo nas shes par bya ba'i phyir /
gsum pa ni /
'jug pa'i don ni zhes te /
'jug pa'i don yang lngas shes par bya ste /
'dus byas skye 'gag gi rnam par 'byung ba mtshan nyid kyis 'jug pa dang /
'khar gzhong la rgyu shug ltar rten la 'jug pa dang /
phyin ci log bzhi lta bu phyin ci log gis 'jug pa dang /
'phags pa'i mnyam gzhag lta bu phyin ci log ma yin pa'i 'jug pa dang /
chos gcig la du mar dbye ba lta bur rab tu dbye ba'i 'jug pa'i sgo nas shes par bya ba'i phyir /
gnyis pa la /
dri ba ni /
mar zhes so / /
lan la mdor bstan pa dang rgyas par bshad pa'o / /
dang po ni /
gang gis zhes so / /
gnyis pa la brjod bya'i dngos po dang /
mdo sde rnam par 'chad pa'i sgo bsdus te bstan pa'o / /
dang po ni /
de yang gang zhen zhes te /
sngar bshad pa ltar brjed bya'i dan drug gis shes par bya ste /
ji snyed yod pa'i dang /
ji lta ba bzhin du yod pa gnyis kyis lam gis dmigs pa dang /
lam skye ba'i rgyu dang rang gi ngo bo gnyis kyis lam dang /
spangs pa dang ye shes gnyis kyis lam gyi 'bras bu shes par bya ba'i phyir gnyis pa la /
brjod bya'i dngos pos phye ba gnyis dang /
tshig gi byed pas phye ba drug dang /
brjod bya ston lugs kyi rnam pa gtso bor byas pa drug go / /
dang po ni /
gnyis su shes par bya ste /
dgos don sogs lnga'i sgo nas 'chad tshul ston pa rnam bshad bsdu ba'i sgo dang /
bslab pa gsum brjod byar ston pa lta bu brjod bya'i dngos po bsdu ba'i sgo yod pa'i phyir /
nyis pa ni drug yod de /
mdor bstan rgyas bshad kyi sgo nas 'chad par byed pa yan lag dang nye ba'i yan lag gi sgo nas /
dad pa la brten nas 'dun pa dang /
de la brten nas brtson 'grus rtsom pa'i tshul ston pa lta bu gong nas gong du sgrub pa'i sgo dang /
bsgom pa la mngon par brtson pa la brten nas /
thos bsam tsam gyis chog bar 'dzin pa spong ba spong ba'i sgo dang /
don gzhan la grub cing grags pa'i ye ge brjod tshul gzhan ston pa ye gi yongs su bsgyur ba'i sgo dang /
chud za ba dang de 'gog par byed pa'i thabs dbye ba dang bcas pa /
chud za ba dang mi zad ba'i sgo dang /
gang zag grongs 'di snyed kyi dbang du byas nas gsungs so / /
zhes pa lta bu gang zag rnam par bzhag pa'i sgo dang drug gi sgo nas shes par bya ba'i phyir /
gsum pa ni /
rab tu dbye ba zhes te /
brjod bya ston lugs kyi rnam pa gtso bor byas ba drug gi sgo nas shes par bya ste /
mu bzhi'i dri ba dang lan gyi don lan brjod pa lta bur rab tu dbye ba bzhag pa'i sgo dang /
de kho na'i don gyi tshul dang /
thob pa dang bshad pa dang /
mtha' gnyis spangs pa dang /
bsam gyis mi khyab pa dang /
@# / /
dgongs pa'i tshul drug gis don brjod pa tshul gyi sgo dang /
tshul de la brtsams nas de'i thabs yongs su shes par byed pa ston pa yongs shes pa sogs pa'i sgo dang /
tshig so so'i nus pa ston par byed pa stobs dang stobs ma yin pa'i sgo dang /
tshig snga ma bshad bzhir gzung nas rnam grangs kyi sgo nas rgyas pa 'chad pa lta bu bzlas te brjod pa'i sgo dang /
tshig re re la mu bzhi la sogs pa'i sgo nas 'chad pa mngon par sgrub pa'i sgo rnams kyis shes par bya ba'i phyir /
gnyis pa la dri ba ni /
rab tu phye nas zhes so / /
lan la /
sgo brgyad la brten nas gtan la dbab pa dang /
byed tshig brgyad dang tshul bzhi la brten nas gtan la dbab pa'o / /
dang po la gtan la dbab bya ni /
ji skad du zhes te /
gtan la dbab pa'i rnam pa la gyis yod de /
dri ba gtso bor byas pa tshig re re nas dris nas yang gzhan 'dri ba zhig nas rtog pa dang /
lan gtso bor byas pa shes pa yin na /
shes bya yin pas khyab bam zhes 'dri pa la de ltar ro zhes pa tshig gong ma dang sbyor ba dang /
gzung ba yin na /
'dzin pa yin pas khyab bam zhes pa la /
phyi ma la snga mas khyab bo zhes tshig 'og ma dang sbyor ba dang /
mu gnyis pa dang /
gsum pa dang /
bzhi pa'i don ston pa dang /
'du byed gang yin mi rtag pa yin nam zhes 'dri na /
de bzhin no zhes pa dang /
phung po ma yin pa'i 'du byed bden pa gang gis bsdus zhe na /
mdo sde zhes /
spong ba'i tshul ston pa'i sgo nas shes par bya ba'i phyir /
gnyis pa la dri ba ni /
yang dag par zhes so / /
lan ni /
rnam pa brgyad de zhes te /
dri ba rnam par nges pa byed chog brgyad dang tshul bzhi'i sgo nas shes par bya ste /
sgra'i rnam dbye brgyad kyi sgo nas mi dmigs zhes pa gzhir bzhag nas gang ma dmigs na /
gang zag gi bdag ma dmigs pa sogs gang gis ma dmigs pa dang /
rgyu cis mi dmigs pa dang /
yul can gang gis mi dmigs pa dang /
dgongs pa ci'i phyir mi dmigs pa dang /
gnas skabs gang du ma dmigs pa dang /
rnam pa ci zhig gis ma dmigs pa sog dri ba brgyad kyi nges pa dang /
rgol phyir rgol rtsad pa'i dbang du byas nas /
sun 'byin dang sgrub byed 'god pa gnyis dang /
slob ma la 'chad pa'i dbang du byas nas /
the tshom gcod par byed pa dang /
don khong du chud par byed pa gtan la 'babs rgyu bzhes nges par bya ba'i phyir /
gsum pa gtan pa 'babs pa'i rten la dri ba ni /
bsdu ba zhes so / /
lan la mdor bstan ni /
gnas bcus zhes so / /
rgyas bshad ni /
gnas bcu zhes te /
gnas bcur bsdus ta shes par bya ste /
'jig rten de phan tshun rtsor ba'i tshul lta bu bya ba sgrub pa rnam nges dang /
'jig rten las 'das pa'i chos kyi dbang du byas nas /
thun mong ba theg pa gsum la dang por 'jug pa'i thabs dang /
thos pa dang bsam pa dang /
gzhan don sgrub pa'i gnas skabs kyi dbang dang byas pa /
de nas rim pa bzhin du /
gzhi dang /
mthong lam dang /
sgom lam gyi dbang du byas pa de'i 'og ma gnyis kyis slob lam gyi gnas skabs dang /
khyad par gyi lam dang gzhan don sgrub pa'i gnas skabs @# / /
slob mi slob thun mong ba'i dbang du byas pa de'i 'og ma gnyis dang /
tha ma sangs rgyas kyi dbang du byas pa bcus gtan la 'bebs pa'i rten shes par bya ba'i phyir /
bzhi pa gtan la 'bebs kyi kyi dbang du byas pa la dri ba ni /
smra ba rnam par zhes so / /
lan la dbye ba ni /
smra ba dang zhes te /
smra ba'i tshul bdun gyi sgo nas shes par bya ste /
smra ba'i ngo bo sogs bdun gyi sgo shes par bya ba'i phyir /
rgyas bshad la drug /
smra ba'i ngo bo dang /
gang gi drung du smra bar byas pa'i dbang po dang /
gang la brten te smra ba'i brjod bya dang /
legs par smra ba'i yon tan dang /
nyes bar smra ba'i nyes dmigs dang /
smra ba'i rgyan gnyis bshad pa'o / /
dang po la dbye ba ni /
smra ba gang zhen zhes te /
smra ba'i ngo bo drug gi sgo nas shes par bya ste /
smra ba sogs kyi sgo nas shes par bya ba'i phyir /
rgyas par bshad pa ni /
smra ba ni zhes te /
smra ba'i ngo bo don drug gis shes par bya ste /
don brjod pa dang /
'jig rten na grags pa smra ba thun mong gi smra ba gnyis dang /
phan tshun mi mthun pa'i smra ba dang /
tshig ngan smra ba dor bya'i smra ba gnyis dang /
legs par gsungs pa'i chos ston cing 'bel ba'i gtam gyis mthun par smra ba dang /
gong ma'i khyad par ma thob pa thob par bya ba dang /
thob pa mthar phyin pa'i ched du smra ba gdams par smra ba ste /
blang bya'i smra ba gnyis kyi sgo nas shes par bya ba'i phyir /
gnyis pa ni /
smra ba'i zhal lce ba zhes te /
smra ba thun mong gi dbang po dang /
chos kyi smra ba'i dbang po gnyis kyis shes par bya'o / /
bskos pa 'du ba'i sa ni /
rgyal pos dbang por bskos pa dang /
'dus pa ni /
tshong 'dus sogs te go bar zad do / /
gsum pa la /
smra ba'i gzhi zhes te /
bstan pa dang bshad pa sogs yis shes par bya ste /
bsgrub bya gang zag dang chos kyi ngo bo sogs khyad par dang /
sgrub byed yan lag lnga'i go nas shes par bya'i phyir /
yan lag lnga la dam bca' ni /
rang 'dod gzhan la tshig gis ston pa'o / /
gtan tshigs ni gnyis su yod de /
lkog gyur gyi don ge bar byed ba'i thabs phyir rgol gyis mngon sum gyis grub pa dang ma grub pa gnyis yod pa'i phyir /
dpe la gnyis yod de /
rtsod gzhi dang rtags chos mtshungs par sbyor ba dang /
mi mtshungs par sbyor ba'i dpe gnyis yod pa'i phyir /
nyer sbyar ni /
du ldan la la du ba'i rtags kyi sam yod pa bzhin du /
bud shing gi 'gyur ba yang yod ces pa lta bu chos gzhan mtshungs par bsnyad pa'o / /
'jug sdud ni /
slar yod dam bca' brjod ba'o / /
rtog bral ma 'khrul ba'i shes pa mngon sum dang /
lkog gyur gsar du nges pa'i rjes dpag dang /
tshad ma dang mi 'gal ba'i don ston pa ni /
lung ste /
sgrub byed kyi yan lag go /
bzhi pa ni /
smra ba'i rgyun ni zhes te /
snu ba'i rgyan lnga yod de /
rang gzhan gyi gzhung lugs legs par shes pa dang /
de yang sgra skyon dang bral par smra nus pa dang /
mkhas pa 'dus pa'i dbus su smra ba la mi 'jigs pa dang /
phyir rgol gyi tshig mthar phyin par nyan nas tshig dal du smra ba bstan pa dang /
gzu bo dang /
phyir rgol dang mthun par byed pa smra ba bo mdzes pa'i chos lnga yod @# / /
pa'i phyir /
lnga ba la mdor bstan pa ni /
smra ba zhes so / /
bshad pa la /
smra ba'i nyes dmigs gsum gyi sgo nas shes par bya ste /
brjod pa gtong ba'i gyu rang skyon dang gzhan gyi yon tan khas len pa dang /
brjod pa dma' bab pa'i rgyu skabs kyi rtsod pa mthar ma phyin par 'brel med kyi gtam gzhan smra ba lta bu sogs dang /
gtam gyi nyes pa cal col smra ba sogs yod pa'i phyir /
drug pa smra ba'i rgyun la gnyis /
dngos dang /
zhar la brtsad cing smra bar mi bya bar gdams pa'o / /
dang po la /
smra ba dus tshod zin pas mdzes pa dang /
smra ba'i yan lag tshang bas mdzes pa'o / /
dang po ni /
smra ba las byung ba zhes te /
gzhan dang smra pa'i dus la mkhas bar ba ste /
nyes pa'i gnas nas legs ba'i gnas su bzhag tu mi rung ba'i phyir rgol snod ma yin pa dang /
gzu bo dang legs nyes 'byed pa'i 'khor yon tan med pa dang /
rang nyid kyang rang gzhan gyi grub mtha' la mi mkhas na smra bar mi byed la /
de las log pa'i tshe smra bar byed pa'i phyir /
gnyis pa ni /
smra ba la gces spras zhes te /
smra ba'i yan lag tshang bas mdzes par bya ste /
rang gzhan gyi gzhung lugs la mkhas pa dang /
gang du smra yang mi 'jigs pa dang /
dri ba thams cad la lan 'debs nus pa'i sgo nas mdzes bar byed pa'i phyir /
gnyis pa la gnyis /
gdams pa dngos dang /
de nyid lung gis sgrub ba'o / /
dang po ni /
yang bdag gces te /
bdag lags su 'dod pas rtsod pa'i tshul shes par bya zhing /
dus kun tu rtsod cing smra bar mi bya ste /
rang gzhan gyi dge ba'i phyogs kyi bar chad du 'gyur ba'i phyir /
gnyis pa ni /
bcom ldan 'das kyis zhes te /
gnas bcu gnyis mthong ba'i bang chub sems dpa' dge ba la brtson pas gzhan dang rtsod pa lhur blang bar mi bya ste /
nyes dmigs che ba'i phyir /
der thal /
dge ba dang mi ldan ba'i nyes pa gcig dang /
phyir rgal gyi nyes pa gcig dang /
gzu bo'i nyes pa gcig dang /
rtsod pa smra ba'i nyen pa dang /
ngo bo'i nyes pa phyogs dan pa la mngon par zhen pa mang ba dang /
smra bar byed pa'i bsam pa'i nyes pa brgyad la sogs pa dang ldan pa phal che bas rtsod ba lhur blang bar mi bya ba'i phyir /
tshig don rnams ni ge bar sla'o / /
tha ma brgyad kyang rang bzhin gyi nyes pa dang /
rang gzhan gyi sems mi bsrung ba'i nyes pa dang /
mngon zhen che ba las gyur pa'i nyes pa lnga rnams kyis shes par bya'o / /
de la dngos kyi nyes pa gnyis dang /
brgyud pa'i nyes pa gsum ste /
gsum ni bde bar mi gnas pa dang /
rgyu ma thob ba'i nyes pa dang /
'bras bu ma thob pas nyams par gyur pa'o / /
gnyis pa la dri ba ni /
ldom por zhes so / /
lan la bstan pa ni /
ming gi tshogs zhes te /
ming tshig yi ge'i tshogs kyi don ji lta ba bzhin du gnas pa las ma grags pa'i don gzhan ston byed du sgyur ba'i mdo sde ni ldem bor dgongs pa'o / /
bshad pa la /
sdig byas pas dag par sgyur ba ni /
ji skad du zhes te /
'jig rten na kha na ma thob che bar grags pa skye bo bla ma gsod pa dang /
skye bo phal po che gsod pa'o / /
dang po la /
so sor nges pa pha ma dang /
thun mong ba skyong bar byed pa'i rgyal po dang /
@# / /
sbyin gnas bram ze gtsang spra can te /
don gzhan la dgongs nas de dag bsad pas dag par ston pa lta bu /
de yang pa 'phen byed kyi las dang /
ma 'grub byed kyi skyed pa dang /
rgyal po nyer len dang bcas pa'i rnam shes dang /
gtsang spra can mchog 'dzin gnyis dang /
yul 'khor skye mched drug dang /
'khor dang bcas pa de yul dang bcas pa ste /
de dag spangs pas dag par 'gyur pa la dgongs nas sgra gzhan gyis bstan pa'o / /
ngan pa mchog tu sgyur par ston pa ni /
yang ji skad du zhes te /
'jig rten na ngan par grags pa yid kyi las ngan pa dang /
lus kyi las ngan pa dang /
ngag gi las ngan pa dang /
longs spyod ngan pa dang bzhi /
dang po ni /
'jig rten pha rol la yid mi ches pas dge ba mi byed pa dang /
byas pa mi gzo ba dang /
khyim 'bigs pa dang /
rdzun smra ba dang /
skyugs pa za ba yin la /
de dag mchog gi sgras ston pa ni /
dgongs gzhi gang la dgongs nas /
rnam par grol ba'i ye shes rang gis thob pas yid ches pa dang /
myang 'das mngon du byed pa dang /
yang srid phyi ma'i rgyu nyon mongs spangs pa dang /
phyi ma la ngan 'gro'i sdug bsngal 'grub pa'i gi skabs bcom pa dang /
mthong chos la yo byad kyi lus 'dzin kyang /
longs spyod dang srog la re ba med pa la dgongs nas bstan pa dang /
yang srid phyi ma'i rgyu nyon mongs spangs pa dang /
'khor ba'i rgyu byang chub chen po'i rgyur 'gyur ba'i sgra ston pa ni /
snying po med la snying por shes / /
zhes te /
de la snying po ni rnam g.yeng yin la /
de med pa la snying por shes pa ni /
de med pa'i ting nge 'dzin la brten zhes pa'o / /
rtag bde sogs las phyin ci log mi rtag sogs la shin tu gnas pa ni /
yang dag pa'i ye shes thob pa'o / /
gzhan don gyi dka' spyod kyis nyon mongs pas kun nas rab tu nyon mongs pa ni /
bsod nams kyi tshogs rgya chen po la 'bad pa'o / /
de ltar tshogs gnyis la 'bad na /
sangs rgyas thob par 'gyur ba la /
dgongs nas sgra gzhan gyis bstan pa'o / /
yang gnyen po la dgongs nas /
mi mthun phyogs kyi sgras bstan pa ni /
yang skad du zhes te /
don lngas bshad de /
ser sna'i bag la nyal spangs pas de bzhin nyid gnas gyur pa mngon du byed pa la dgongs nas /
ser sna'i chos nyid 'phel ba dang /
mgo sbyin par gtong ba sogs kyis skyo skyo ltar byed pa dang /
slong ba tho rang gis blangs pas chog pa dang /
sbyin bya'i dngos po thams cad dus rgyun du sbyin pa dang /
ma dag pa'i sbyin pa las ring du gyur pas sbyin pa'i phar phyin rdzogs pa la dgongs nas /
sbyin pas skyo ba sogs kyi sgras gsungs pa'i phyir /
tshangs spyod kyi dbang du byas pa ni /
yang zhes te /
de yang dgongs gzhi lnga'i sgo nas shes par bya ste /
'khrig pa'i de bzhin nyid rtogs pa las gzhan du de las nges par 'byung ba'i thabs mi tshol ba dang /
mi tshangs spyod spong ba'i thabs la rtog pa dang /
'dod chags nang du skyes pa phyi rol tu spong pa'i gnyen po bsten pa dang /
de yi gnyen po sems can bsgral pa'i don du rtsol ba dang /
zhi lhag gnyis zung 'brel gyis bden bzhi la dmigs pa'i 'jig rten pa dang /
'jig rten las 'das pa'i lam @# / /
gnyis pa snyoms par zhugs pas tshangs spyod mthar phyin pa la dgongs nas /
'khrig pa las gzhan du zhes sogs gsungs pa'i phyir / /
! 'dir smras pa /
gsung rab 'chad thabs man dag khyad par can rnam bshad rnam pa bdun gyis bshad pa yis / /
skal ldan rjes su 'dzin pa'i gdams pa yis / /
'bel gtam rnam par nges pa legs par bshad / /
bsdu ba'i tshigs su bcad pa'o / /
gnyis pa le'u'i mtshan bstan pa ni /
legs par bshad pa chos mngon rgya mtsho'i snying po zhes bya ba las /
'bel ba'i gtam rnam par nges pa zhes bya ba ste /
kun las btus pa lnga pa'i 'grel pa'o / /
! / /
gsum pa bstan bcos kyi mtshan don bsdus te bstan pa ni /
bstan bcos 'di ci'i phyir ces pa dris lan gnyis kyis shes par bya la /
bstan bcos 'di'i mtshan don khyad chos gsum gyis shes par bya ste /
slob dpon gyis zag med rjes 'brang dang bcas pa mngon sum du rtogs nas btus pas mngon pas btus pa dang /
mngon pa'i sde snod dgongs 'grel stong phrag brgya pa sogs las btus pas /
mngon pa las btus pas mngon pa kun la btus pa dang /
yang dag par mtho ba'i ngas zag med rjes 'brang dang bcas pa mthar thug pa thob pa'i ched du btus pa mngon pa'i ched du btus pas mngon pa kun las btus pa zhes shes par bya ba'i phyir /
bzhi pa mjug gi don la gnyis /
bstan bcos gang gis mdzad pa dang /
sgyur byed gang gis bsgyur ba'i tshul lo / /
dang po ni /
chos mngon pa zhes te /
dam pa'i thos mngon ba kun las btus pa /
zhes bya ba /
gsung rab mtha' dag gi dgongs pa 'grel par rgyal pas lung bstan pa'i shing rta chen po slob dpon 'phags pa thogs med kyis mdzad pa /
rnam bshad dang bcas pa rdzogs so / / / /
gnyis pa ni /
rgya gar gyi mkhan po dzi na mi tra dang /
shi len.ta bo b+hi dang /
zhu chen gyi lo ts.tsha ba b+n.he ye shes sdes /
rgya gar gyi skad las bod kyi skad du bsgyur cing zhus te 'chad nyan gyis legs bshad gtan la phab pa'o / /
don zab dgongs pa nges par 'grel pa las / /
drang don res don ji ltar 'byed pa'i tshul / /
rgyal pas gsungs pa'i bzhed pa ji bzhin du / /
'grel byed kun la btus pa'i rnam bshad byas / /
dri med rig pa'i mig dang mi ldan zhing / /
legs bshad nyes bshad 'byed pa'i mthu med par / /
gzhung 'di'i rnam bshad byed pa du ma yis / /
lugs 'di log par bshad pa mthong bas na / /
\u0f38 rje btsun bla ma'i gsung gi gdams pa dang / /
rgyal ba'i sras kyi 'grel pa la bsten nas / /
dam chos mngon pa'i shin tu dka' ba'i gnas / /
don bsdus tsam zhig go sla'i dag gis bshad / /
mkhas pa'i 'jug dogs rnal 'byor spyod pa'i sa / /
sde tshan lnga la 'dris par mi byed par / /
ji snyed shes bya'i gnas la blta 'dod pa / /
shar nub rgya mtsho'i 'gram bzhin ring du gol / /
'dir 'bad dge ba rab dkar ci yod des / /
thogs med dus nas brtse bas bskyangs pa yis / /
nam mkha'i mthas gtugs gyur pa'i 'gro ba rnams / /
kun mkhyen rgyal ba'i go 'phang thob par shog /
lugs @# / /
'dir 'bad pas ring du 'dris byas kyang / /
shing rta chen po'i bzhed pa rtogs dka' bas / /
gal te 'di la nongs pa'i tshogs mchis na / /
bla ma lhar bcas rnams kyis bzod mdzad rigs / /
bdag kyang deng nas tshe rabs thams cad du / /
gzhung lugs 'di dang nam yan mi 'bral zhing / /
rgyal ba rnams kyi dam chos ma lus pa / /
rgyal ba'i dgongs pa ji bzhin 'dzin par shog /
\u0f38 dam pa'i chos mngon pa kun las btus pa'i rnam bshad legs par bshad pa chos mngon rgya mtsho'i snying po zhes bya ba 'di ni /
snyegs ston bka' bcu pa blo gros brtan pa la sogs pa sdom brtson sde snod 'dzin pa du mas bskul ba la brten nas /
rgyal ba'i ring lugs pa chen po rje btsun dam pa red mda' ba ku ma ra ma ta'i'i zhal snga nas kyis legs par bshad pa'i bka' drin dang /
snyigs dus kyi thams cad mkhyen pa rje rin po che blo bzang grangs pa'i dpal bzang po'i zhal snga nas kyi bka' drin dang /
mkhas grub don grub rin chen gyi zhal snga nas las kyang thos pa la brten nas /
rje btsun dam pa yab sras gnyis kyi zhabs kyi rdul yun ring du spyi bos mnos pa mang du thos pa'i dge slong rigs pa smra ba dar ma rin chen gyis /
'grog ri bo che dge ldan rnam par rgyal ba'i gling du sbyar ba'o / /
yi ge ba ni shangs ston bka' bcu pa nam mkha' rgyal mtshan no / /
'dis bstan pa rin po che sgo thams cad nas /
phyogs thams cad du dar zhin rgyas la yun ring du gnas par gyur cig / / /
! chos 'di yi brgyud ba ni /
thub pa'i dbang po /
byams pa mgon po /
thogs med /
dbyig gnyen /
blo brtan /
gang ba spel /
dzin mi tra /
ska cog zhang gsum /
dpal gyi rdo rje /
zla ba'i rdo rje /
rgyal ba'i ye shes /
mchog gi ye shes /
se btsun gzhon nu dbang phyug 'gar mi nyag yon tan g.yung drung /
khu ston brtson 'grus g.yung drung /
ra rgya li gsum /
brang ti dar ma snying po /
ko'u ye shes 'byung gnas /
'ban dkon mchog rdo rje /
tho kun dga' rdo rje /
mdzad pa ston skyabs /
mdzad pa gzhon byang /
'bring mtshams pa zhang spyi dga' ba chen po /
bo dong ba rin chen rtse mo /
stag ste pa seng.ge rgyal mtshan /
dbang lo ts.tsha ba blo gros brtan pa /
skad gnyis smra ba byang chub rtse mo / /
red mnga' pa gzhon nu blo gros /
rje rin po che blo bzang grags pa /
yab sras gnyis ka la /
bdag dar ma rin chen gyis thos so / /
yang reg chos kyi brtson 'grus nas bzang ste /
don grub rin chen gyis bar du brgyud pa yan thos so / / / /
s.rba mang.g.lam / /

