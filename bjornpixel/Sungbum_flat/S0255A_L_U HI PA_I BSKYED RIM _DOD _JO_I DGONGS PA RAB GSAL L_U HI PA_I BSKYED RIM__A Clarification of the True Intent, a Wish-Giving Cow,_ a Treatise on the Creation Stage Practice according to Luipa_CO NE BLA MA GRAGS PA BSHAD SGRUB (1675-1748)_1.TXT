@# / /
lU he ba'i bskyed rim 'dod 'jo'i dgongs pa rab gsal zhes bya ba bzhugs so / /
@## / /
na mo many+dzu shrI g+ho ShA ya /
sgrib bral lhan skyes bde ba'i ye shes nyid / /
rab mdzes in+d+ra nI la'i lhun po bzhin / /
kun nas rab brjid zung 'jug sgyu ma'i skur / /
rnam rol dpal ldan 'khor lo sdom par 'dud / /
nyi 'od 'bum gyi rtse dga' dang 'grogs pa'i / /
rab dmar byu ru'i mdangs ldan chags pa'i nyams /
mdzes sdug lang tsho'i dpal mnga' bcom ldan ma / /
rdo rje phag mos bde chen dngos grub stsol / /
dus kyi mtha' 'dir he ru ka dpal nyid / /
ngur smrig gar rol gsang chen rgyud sde yi / /
dgongs pa 'grel mdzad rgyal ba gnyis par grags / /
yab sras brgyud par bcas la gus btud nas / /
grub chen lU hi pa yis bshad pa'i srol / /
'khor lo sdom pa'i rim pa dang po'i gnad / /
rje btsun bla ma'i man ngag ji lta bar / /
'chad par 'dod do mkha' 'gros brtse bas skyongs / /
'dir dpal 'khor lo bde mchog gi bskyed rim sgrub thabs kyi go rim dang mthun par 'chad pa la gsum sngon du 'gro ba spyi'i rnam gzhag mdor bsdus bshad pa dang /
sgrub thabs kyi gzhung don so sor bshad pa dang /
'phros don bshad pa'o / /
dang po la gnyis /
rtsa bshad kyi rgyud ngos bzung pa dang /
dgongs 'grel gyi rim pa @## / /
byon tshul lo / /
dang po ni /
bcom ldan 'das kyis gdul bya'i don du mdo sngags kyi phyogs gnyis gsungs pa'i nang nas brjod bya'i ngos nas ches zab pa ni bla med kyi rgyud sde rnams yin la /
de'i nang nas kyang pha rgyud thams cad kyi gtso bo ni dpal gsang ba 'dus pa dang /
ma rgyud thams cad kyi gtso bo ni dpal 'khor lo bde mchog gi rgyud rnams yin no / /
'di'i rtsa rgyud la ni rgyas pa sho lo ka 'bum phrag gsum pa dang /
'bring po sho lo ka 'bum phrag gcig pa /
bsdus pa le'ur gcig pa gsum yod de /
he ru ka mngon 'byung las /
'bum phrag 'bum phrag gsum las byung / /
rgyud kyi snying po bsdus pa yin / /
zhes dang /
mkhas 'gro rgya mtsho las /
de ltar nges brjod 'bum gsum las / /
byung ba bde mchog nyung du ste / /
zhes gsungs pa'i phyir /
bshad rgyud la lnga yod de /
rdo rje mkha' 'gro /
kun spyod /
sdom 'byung dang phag mo'i mngon 'byung gnyis gcig tu byas pa dang /
mngon brjod /
kha sbyor gyi rgyud dang bcas pa rnams su yod pa'i phyir /
phyogs mthun gyi rgyud kyang yod de /
he ru ka mngon 'byung /
rnal 'byor ma bzhi zhal sbyor /
mkha' 'gro rgya mtsho rnams su yod pa'i phyir /
gnyis pa dgongs 'grel gyi rim pa yod de /
lU nag dril gsum gyis mdzad pa'i 'di'i skor gyi gzhung thams cad dang khyad par lU hi bas mdzad pa'i mngon rtogs dang bcas pa rnams su yod pa'i phyir /
phyi ma 'di la 'grel pa du ma yod de /
lwa ba pa /
pradz+nyA rak+Shi ta /
bi b+hu ti /
a b+h+ya /
jo bos mdzad pa'i 'grel ba sogs rgya 'grel rnams dang /
rjes mdzad ba'i 'dod 'jo rnams su yod pa'i phyir /
gnyis pa la gnyis /
sgrub thabs kyi chings mdor bstan pa dang /
nyams su len pa'i rim pa nyid bshad pa'o / /
dang po ni /
rtsa rgyud las /
gos dang phyag rgya lnga la sogs / /
shes rab yan lag phur bu gur /
A li kA li zhes brjod nas / /
rgyu sogs stong ba sngon 'gro ba / /
'jug pa sgra la sogs pa nas / /
ji srid bsdus pa'i sbyor ldan pa / /
bdud rtsi tshim byed mya ngan 'das / /
lag pa'i mchod pa dbang bskur bas / /
go cha chen pos yang dag bsrung / /
sngags rnams kun gyis mchod par bya / /
de ltar de nyid bcu bzhi ni / /
mdor bsdus nas ni bshad pa yin / /
zhes gsungs pa ltar de nyid bcu bzhi yod de /
'di ni bskyed rdzogs gnyis ka la sbyar ba yod kyang /
'dir bskyed rim gyi dbang du byas na /
gos sam gnas kyi de nyid phyag rgya'i de nyid /
sgrub grogs kyi de nyid /
srung 'khor gyi de nyid /
A li'i de nyid /
kA li'i de nyid /
stong nyid pa bsgom pa rgyu sogs stong pa sngon du 'gro ba'i de nyid /
bar do mtshon byed sogs 'jug pa sgra'i de nyid /
dam ye gnyis gcig tu bsre ba sbyor ba'i de nyid /
mchod pa bzhis mchod pa bdud rtsis tshim par byed pa'i de nyid /
nyer bsdu byed pa myang 'das kyi de nyid /
lag mchod kyi de nyid /
dbang bskur ba'i de nyid /
yab yum gnyis la go cha bgo ba'i de nyid /
bzlas pa dang sngags mchod kyi de nyid rnams su yod pa'i phyir /
de nyid bcu bzhir bshad la dgos pa yod de /
rgyud don thams cad @# / /
de nyid bcu bzhir 'du bar shes pa'i ched yin pa'i phyir ro / /
gnyis pa la gnyis /
thun gyi ngo bo la ji ltar bya ba dang /
thun mtshams su ji ltar bya ba'o / /
dang po la gsum /
thun gyi 'gor ji ltar bya ba dang /
dngos gzhi la ji ltar bya ba dang /
mjug tu ji ltar bya ba'o / /
dang po la gnyis /
thog mar bya ba'i rim pa bshad pa dang /
sgrub thabs kyi yan lag dngos bshad pa'o / /
dang po la bzhi /
rdor dril dang nang mchod byin brlab /
sngon 'gro'i mchod gtor byin brlab sogs dang /
bdag bskyed mchod pa byin brlab dang /
rdor sems kyi sgom bzlas bya tshul lo / /
dang po la bzhi /
rdor dril byin brlab dang /
nang mchod bsang ba /
sbyang ba /
bskyed cing byin gyis brlab pa'o / /
dang po ni /
thog mar skad cig gis rang nyid he ru ka sngon po zhes sogs kyis /
tha mal gyi phung po rang bzhin gyis stong par sbyangs pa'i stong pa'i ngang las /
sna tshogs padma dang nye ma'i gdan la skad cig gis rang nyid he ru ka yab yum zhal gcig phyag gnyis par bsgom par bya ste /
'chad par 'gyur ba'i mchod gtor sogs bsang sbyangs bskyed de byin gyis brlab pa'i tha mal gyi snang zhen gyis mi nus pas lha'i nga rgyal dang ldan pa'i sgo nas byed dgos pa'i phyir /
de nas rdor dril byin brlab bya ba ni 'di'i bshad pa phal cher na mi gsal yang /
cho ga'i gzhung las 'byung ba ltar cung zad brjod na spyi la go don gyi khyad che bas /
de ji ltar bya ba'i tshul yod de /
lam dang 'bras bu'i skabs kyi bde ba chen po'i ye shes sogs thabs kyi cha thams cad rdo rje dang /
stong nyid rtogs pa'i shes rab sogs shes rab kyi cha thams cad dril bu'i rnam par shar ba'i sgo nas dril bu 'dzin cing /
de gnyis ka'ang bde stong dbyer mi phyed pa'i don dam byang chub kyi sems kyi rang bzhin yin no snyam du bsams la /
oM zhes sogs brjod pa'i sgo nas byin gyis brlab pa yin pa'i phyir /
sngags dang po 'di'i don yod de /
oM ni bkra shis pa sogs don bdun la 'jug pa dran pa'i sgo nas brjod na phan yon che ba dang /
sarba ta thA ga ta sid+d+hi badzra ni /
de bzhin gshegs pa thams cad kyi grub pa'i rdo rje /
sa ma ya tiShTHa e Sha stwaM d+hA ra ya mi ni dam tshig mnos te 'di bdag gis bzung bar bgyi'o / /
badzra satwa ni rdo rje sems dpa' /
hi lngas ye shes lnga dang /
hUM gsum gyis ni sku gsung thugs rdo rje gsum dbyer mi phyed pa de mtshon zhing phaT ni gsal ba dang /
swA hA ni gzhi tshugs pa'i don yin pa'i phyir /
de nas badzra g+haN+Da hUM zhes brjod cing 'di'i don yod de /
drang don du rdo rje dril bu zhes pa yin la /
des don du hUM gis ye shes lnga dang chos thams cad bden stong du dril nas rtogs dgos par mtshon zhing /
dril bu'i sgras kyang don de sgrog par bsam par bya dgos pa'i phyir /
de nas rdo rje sems dpa' la sogs pa'i sangs rgyas thams cad mnyes par bya'o snyam zhing /
sems can rmongs dang zhes sogs kyi don ltar bsam dgos te /
don ni drang don du mtshon byed dpe'i rdo rje lag gis gsor zhing /
nges don mtshon bya don gyi rdo rje bde stong dbyer med kyis ye shes de rang rgyud la gsor ba'am bskyed pa ni mdzes pa'i phyir te /
des sems can rmongs pa ma rig pa dang bral bar byas pa'i sgo nas 'khor ba'i sdug bsngal thams cad las rnam par thar par 'gyur ba'i bya ba byed pa'i phyir /
de ltar byed pa'i rgyu mtshan yod de /
ye shes des chos kyi mchog de kho na nyid rtogs pa'i phyir ro / /
de'i phyir spro ba dang bcas te phyi nang gi rdor dril bzung bar bya'o / /
hUM gsum dang ho gsum gyi mtshon don yang yod de /
hUM gsum gyis rdo rje gsum dbyer mi phyed pa dang /
ho gsum gyis ni sems can chung 'bring chen po gsum 'khor ba @# / /
las thar bar byed pa de mtshon pa'i phyir /
oM badzra d+harmA ra Ni zhes sogs kyi don yang yod de /
badzra d+harmA ra Ni ta pra ra Ni ta sam pra ra Ni ta ni /
rdo rje ste stong pa nyid kyi chos sgra sgrog rab tu sgrog kun tu rab tu sgrog /
sarba bud+d+ha k+She Ta pra tsa le ne ni sangs rgyas kyi zhing thams cad rab tu g.yo ba /
pra dz+nyA pA ra mi ta nA da swa b+hA wa ni shes rab kyi pha rol tu phyin pa'i sgra'i rang bzhin /
badzra sa twa hr-i da ya san+to Sha Ni zhes pa ni rdo rje sems dpa'i thugs kun du dgyes pa /
hUM dang ho ni sngar bzhin dang /
swA hA ni legs pa sbyin pa sogs kyi don yin pa'i phyir /
gnyis pa ni /
rang gi snying kha nas dum skyes ma dpag tu med pa spros te rdzas la gnas pa'i bgegs thams cad bskrad par bsam pa yin te /
khaN+Da ro hi ni tum skyes ma zhes pa'i don yin pa'i phyir /
gsum pa ni /
swa b+ha wa'i sngags brjod cing nang mchod kyi rdzas snod dang bcas pa stong par sbyangs pa'i tshul gyis bde stong dbyer med kyi 'od gsal du 'jug dgos pa yin te /
de rnams la tha mal gyi snang zhen bsal nas bde stong dbyer med kyi rnam rol tu blta dgos pa'i phyir /
swa b+hA wi'i sngags don kyang yod de /
dngos zin ltar na rang bzhin kyis dag ba'i chos thams cad rang bzhin gyis dag pa de nga'o zhes pa yin zhing /
don la ni dag pa snga phyi gnyis rim pa bzhin gzung ba dang 'dzin pas bsdus pa'i chos thams cad rang bzhin gyis stong pa'i bdag nyid du blta dgos pa'i don yin pa'i phyir ro / /
bzhi pa la gnyis /
bskyed pa dang byin gyis brlab pa'o / /
dang po bskyed tshul yod de /
stong pa'i ngang las yaM dang raM las rlung dang me'i dkyil 'khor gyi steng du yi ge gsum dang /
de las mi mgo'i sgyed bu ltag pa dbus su bstan pa gsum gyi bar du A las thod pa dum bu gcig ba phyi dkar la nang dmar ba'i nang du sha lnga dang bdud rtsi lnga oM la sogs pa rang rang gi sa bon las bskyed pa yin pa'i phyir /
de ltar byas pa'i mtshon don dang dgos pa yod de /
stong pa'i ngang las byung ba ni de rnams rang bzhin gyis stong ba'i rnam 'phrul du blta ba dang /
rlung me gnyis rang gi sa bon las bskyed pa ni ming rkyang btags yod tsam du shes pa dang /
sgyed bu gsum gyis ni bde ba'i rten sgrub pa po'i sgo gsum mtshon zhing /
thod pa bde skyong gi snod yin pas phyi dkar bas bde ba dang nang dmar bas stong pa dang /
dum bu gcig pas bde stong dbyer med pa de mtshon pa'i phyir /
sha lnga bdud rtsi'i rdzas su 'jog pa'i rgyu mtshan yod de /
byin gyis brlabs nas rang gis longs spyod cing lha la phul bas dngos grub myur du 'gugs pas lcags kyu dang gsal bar byed pas sgron ma lnga zhes bshad pa'i phyir /
dri chen sogs de'i rdzas su 'jog pa'i rgyu mtshan yod de / /
tshul bzhin longs spyod cing phul bas 'chi med 'grub par 'gyur ba'i sgo nas yin pa'i phyir /
spyir sha lnga gshegs pa lnga dang bdud rtsi lnga gshegs ma lnga'i sa bon las bskyed pa yod kyang 'dir de las ldog ste bskyed cing yi ge de rnams kyis mtshon par byas pa la dgos pa yod de /
sha lnga gshegs ma lnga'i ngo bo dang /
bdud rtsi lnga gshegs pa lnga'i ngo bor byin gyis brlab pa'i ched yin pa'i phyir /
sa bon gyi yi ge rnams g.yas skor du 'god pa'i tshul yod kyang 'dir de dang mi 'dra ste /
phyogs kyi yi ge rnams g.yon skor dang mtshams kyi yi ge g.yas skor du byas nas 'god pa yin pa'i phyir /
rdzas de rnams kyi dbyibs dang sdod lugs ji ltar bya ba'i tshul yod de /
sha rnams tshang ma'am dum bur btub pa lta bu dang /
sha dang bdud rtsi phan tshun go sa so so ba'am go sa mi 'gog pa dang sha rnams bdud rtsi'i nang du bcug pi'i rigs su bsam par bya ba yin pa'i @# / /
phyir /
rlung me sogs kyi mtshon don khyad par ba yod de /
rlung gis me sbar te thod pa'i rdzas zhu ba sogs kyis ni rang rgyud kyi rlung gis gtum mo bskul nas byang sems zhu ste bde stong dbyer med kyi ye shes skye ba de mtshon pa'i phyir ro / /
'di ni gsang 'dus dang gshin rje gshed kyi sgo nas nang mchod sogs byin brlab bya ba'i tshul dang yang chos mthun no / /
gnyis pa byin gyis brlab pa'i tshul yod de /
rdzas kyi steng du hUM las thugs rdo rje mtshon byed kyi kha TwAM ga bskyed ba thod par lhung nas zhu bas rdzas rnams dngul chu'i mdog can du bsgyur zhing /
steng du 'khor lo gsum gyi lha'i ngo bor gyur pa'i dbyangs gsal rnams bkod de yi ge gsum gyi ngo bor bsgyur nas /
de las 'od zer 'phros pas rgya mtsho na gnas pa'i bdud rtsi dang /
sangs rgyas byang sems sogs kyi thugs ka nas ye shes kyi bdud rtsi bkug ste yi ge gsum la thim pas zhu nas thod pa'i rdzas rnams byin gyis brlab par bsam pa yin pa'i byir /
de yang dmar ser du gyur zhes pa yan gyis dam tshig pa'i rdzas bskye ba dang de man gyis ye shes pa'i rdzas 'jug pa yin te /
lha dam tshig pa la ye shes pa 'jug pa dang chos mthun zhing ye shes pa'i rdzas kyis dam tshig pa'i rdzas rnams byin gyis rlob par byed pa yin pa'i phyir /
mjug tu yi ge gsum lan gsum sogs brjod dgos pa yin te /
rdzas rnams rdo rje gsum gyi bdag nyid du byin gyis brlab pa'i ched yin pa'i phyir / /
gnyis pa la gnyis /
mchod gtor byin gyis brlab pa dang /
mgron spyan drangs nas 'bul ba'i tshul lo / /
dang po yod de /
mchod pa byin brlab ni 'chad par 'gyur zhing /
gtor ma byin brlab ni nang mchod ltar bya ba yin pa'i phyir ro / /
gnyis pa la'ang gnyis /
spyan drangs nas 'bul ba dang /
'phrin las bcol te gshegs su gsol ba'o / /
dang po yod de /
'bar ba'i phyag rgya byas nas ngag tu pheM zhes brjod cing 'od zer gyis phyogs skyong sogs spyan drangs pa tha mal gyi snang zhen sbyong ba'i ched du /
'od gsal du bcug nas he ru ka yum bcas su bskyed de ljags byin gyis brlabs nas sngags kyis 'bul ba yin pa'i phyir /
sngags lan gnyis kyis 'bul ba'i rgyu mtshan yod de /
phyogs dang mtshams kyi 'jig rten pa rnams so sor 'bul ba'i ched yin pa'i phyir /
sngags don yod de /
kha kha khA hi khA hi ni zo zo zo shig zo shig /
sarba yak+Sha rak+Sha nas a pa smA ra'i bar ni gnod sbyin thams cad srin po dang 'byung po dang yi dags dang sha za smyo byed brjed byed /
badzra DA ka nas yats+tsha n+tu'i bar ni rdo rje mkha' 'gro mkha' 'gro rnams la ster bas gtor ma 'di bzung du gsol dam tshig bsrung bar gyis /
bdag la dngos grub stsol /
ya the nas rdzi g+h+ra tha'i bar ni ji ltar 'dod pa de ltar bza' ba btung ba myang bar gyis /
ma ti kra ma nas b+ha wan+tu'i bar ni rim pa las mi 'da' bar bdag gi dogs pa thams cad bde ba dam pas rnam par dag ma'i grogs mdzad du gsol zhes ba'i don yin pa'i phyir /
de nas mchod pa dang nang mchod kyang 'bul lo / /
gnyis pa yod de /
lha yi tshogs rnams ma lus dang / /
zhes sogs brjod cing 'phrin las bcol nas badzra muHzhes pas se gol gdab cing gshegs bar bsam pa yin pa'i phyir /
'dir phyogs skyong sogs la mchod gtor phul ba la dgos pa yod de /
sgrub thabs kyi dngos gzhi bsgom pa la bar chad mi 'byung ba'i ched yin pa'i phyir ro / /
gsum pa bdag bskyed kyi mchod pa byin brlab ni 'og tu yang rung mod 'dir byed pa la gnyis /
bsang sbyang dang /
bskyed cing byin @# / /
gyis brlab pa'o / /
dang po nang mchod kyi skabs ltar bya'o / /
gnyis ba ji ltar bya ba'i tshul yod de /
stong pa'i ngang las thod pa'i ming yig dang po ka la klad kor byin pa'i kaM ngaM AHlas thod ba rnams kyi nang du 'dir bdag bskyed la mchod 'go rang gi g.yon dang mdun bskyed lta bu la de nyid kyi g.yon nas 'go brtsams te hUM re re /
de yongs su gyur pa las mchod rdzas rnams ngo bo bde stong dbyer med kyi ye shes yin pa la /
rnam pa mchod rdzas so so'i rnam pa can dang /
byed las sam nus pa mgron rnams kyi mig la sogs pa'i dbang po drug sha gi spyod yul du zag med kyi bde ba ster ba'i khyad chos gsum ldan du mos nas /
ar+g+haM sogs rang rang gi ming yi ge gsum dang spel te byin gyis brlab bar bya ba yin pa'i phyir /
mchod pa rnams hUM gi sa bon las skyed pa'i rgyu mtshan yod de /
hUM ni spyir thugs rdo rje mtshon byed yin la 'dir he ru ka'i thugs bde stong dbyer med kyi ye shes mtshon byed yin pas /
de nyid mchod rdzas so so'i rnam par shar bar shes dgos pa'i ched yin pa'i phyir /
mchod pa ye shes kyi bdag nyid du mos pa la dgos pa khyad par can yod de /
de la longs spyad pas rang rgyud la ye shes de lta bu skye ba'i bag chags khyad par can 'jog pa'i ched yin pa'i phyir /
yi ge gsum dang spel ba'i rgyu mtshan yod de /
mchod pa rnams rdo rje gsum gyi sgo nas byin gyis brlab pa'i ched yin pa'i phyir ro / /
bzhi pa la gnyis /
bskyed pa dang /
bzlas pa bya ba'o / /
dang po ni /
spyir rang nyid rdor sems su bskyed nas yig brgya bzlas kyang rung mod /
phyag len la rang gi spyi bor bsgoms nas byed ba ltar bya ba yin te /
de yang 'di'i sngon du sangs rgyas chos dang dge 'dun la / /
zhes sogs 'byung ba ltar skyabs sems byed pa'am /
gzhan gyi kyang rung la /
de nas rang gi spyi bor paM las padma zhes sogs ltar skyed cing ye shes pa bcug nas bzlas pa la 'jug pa yin pa'i phyir /
gnyis pa ni /
yig brgya spyi 'gro lta yang rung la /
'dir sa ta'i dod la te ru ka zhes 'byung ba ltar na 'di ltar yin te /
badzra ni rdo rje /
he ru ka zhes pa rnams don 'gyur la khrag 'thung yin zing /
sa ma ya ni dam tshig /
ma nu ni rjes su /
pA la yA ni skyong ba /
te no pa tiSh+T+ha ni nye bar gnas bar mdzod /
Di d+ha ni brteg pa /
su to Sh+yo ni shin tu dgyes ba /
su bo Sh+yo ni shin tu rgyas ba /
a nu ra to ni rjes su chags pa /
me ni bdag dang b+ha wa rnams ni rang bzhin du mdzod cig ces ba'am /
dngos por mdzod cig /
sarba sid+hi me bra yats+tsha ni dngos grub thams cad bdag la stsol cig /
sarba karmA nas ku ru'i bar ni las kun la bdag gi sems kyi dpal du mdzod cig /
hUM ni thugs dang /
ha bzhi dang ho dang lnga ni ye shes lnga /
b+ha ga wa'a na ni bcom ldan 'das /
ma me muny+tsa ni bdag la grol bar mdzod ces pa'am /
ma 'dor cig ces pa /
ma 'a sa ma ya sa twa ni dam tshib sems dpa' chen po / /
AHni gsung rdo rje'i sa bon yin pa'i phyir /
hUM dang phaD ni yi ge brgya bar mi the yang mjug tu sbyar ba yin la /
yi ge brgya ba zhes ba ni srog ldan gyi yi ge'i dbang du byas pa yin te /
gzhan du ni de las mang ba'i phyir ro / /
mthar gsol ba btab nas rang la bstim pas rang dang dbyer med du gyur par bsam mo / /
'di la stobs bzhi tshang ba yin te /
skyabs sems ni rten gyi stobs /
bzlas ba ni gnyen po kun tu sbyod pa'i stobs /
bdag ni mi shes sogs ni sun 'byin pa'i stobs yin la /
slar ldog pa'i stobs ni shugs @# / /
kyis bstan pa'i phyir /
rdor sems kyi sgom bzlas byas pa la dgos pa yod de /
dam tshig nyams ba sogs kyi nye sa ltung sbyor zhing 'phrel kha chad par 'gyur ba'i phyir te /
de skad du yang snying po rgyan las / /
yi ge brgya pa cho ga bzhin / /
nyi shu rtsa ni re re bzlas / /
ltung sogs byin gyis brlabs gyur nas /
'phel bar yang ni mi 'gyur zhes /
grub pa mchag rnams kyis bshad pa / /
zhes sogs gsungs pa'i phyir ro / /
gnyis pa la bzhi / /
sgo gsum dag par byas nas tshad med bzhi bsgom pa /
phung khams skyes mched byin gyis brlab pa /
srung 'khor bsgom pa /
tshogs gsog pa'o /
dang po ni /
kun spyod las /
shrI ni gnyis med ye shes te / /
he ni rgyu sogs stong pa nyid / /
ru ni bkod dang bral ba ste / /
ka ni gang du'ang mi gnas pa'o / /
zhes 'byung ba ltar bsgom par bya ba yin te /
de yang shI he ru ka zhes brjod cing de'i don bsams pa'i sgo nas dag pa gsum gyi rnal 'byor la 'jug pa yin pa'i phyir /
ye ge bzhi po des brjod bya'i dang mtshon tshul yod de /
he yi ge gis ni phung sogs kyis bsdus pa'i chos rnams rang bzhin gyis grub pas stong ba'i chos kyi bdag med pa dang /
ru yig gis gang zag rang bzhin gyis grub pas stong pa'i gang zag gi bdag med pa mtshon pas gnyis gas kyang yul gyi bdag med mtshon ba yin la /
ka yig gis ni yul yul can lhan skyes kyi bde ba chen po'i ye shes mtshon zhing /
shI yig gis yul yul can gnyis chu la chu bzhag pa bzhin du gnyis su med par sbyor ba'i bde stong dbyer mi phyed pa'i bdag nyid can gyi chos sku de nga'o snyam du rgyal bzhag nas e waM gyi don bsgom dgos par mtshon pa'i phyir ro / /
de ltar bsgoms pa de la yid dag bar byed pa'i rnal 'byor dang /
de las lha'i skur ldang nas yi ge de dag brjod pa la lus dag par byed pa'i rnal 'byor dang /
de nas 'gor oM dang /
mthar hUM hUM phaD sbyar ba'i dbyangs gsal lan gsum brjod cid rang gi lte ba'i phyogs su g.yon du lan gsum bskor ba las lha'i tshogs sgro bstu byed pa la ngag dag par byed pa'i rnal 'byor zhes bya ste /
rang gi sgo gsum gyi dri ma so sor dag par byed pa'i rnal 'byor yin pa'i phyir /
de ltar bsgoms pa la dgos pa yod de /
sgrub pa po'i sgo gsum gyi bya ba thams cad dag pa gsum gyi rnal 'byor gyis zin dgos par shes pa'i ched yin pa'i phyir ro /
de nas sems can thams cad sdug bsngal dang bral ba dang /
bde ba dang ldan pa dang /
thob zin pa'i bde ba brtan pa dang /
yid de bzhin nyid la gnas par gyur cig /
gnas par bya'o snyam pa'i sgo nas tshangs pa'i gnas bsgom dgos pa yin te /
'chad par 'gyur pa'i lam thams cad theg chen gyi nyams lan du 'gyur bar bya ba'i ched yin pa'i phyir ro / /
gnyis pa la gsum /
phung po dang /
skye mched dang /
khams byin gyis brlabs ba'i tshul lo / /
dang po ni /
rang gi dpral ba'i dbusu b+h+ruM dkar po zhes sogs 'byung ba ltar bya ba yin zhing /
de yang rnam snang 'dir 'god pa'i rgyu mtshan yod de /
rnam snang lus dag byed kyi lha yin la /
lus sam gzugs phung gi rten khams dkar po ni dpral ba na gnas pa'i phyir /
rdo rje nyi ma lte bar 'god pa yin te /
de ni tshor phung dag byed yin la /
tshor phung ni gtso bor drod la brten nas 'byung la drod kyi gtso bo gtum mo lte ba na gnas @# / /
pa'i phyir /
padma gar dbang ni mgrin par 'god pa yin te /
de ni 'du shes kyi phung po dag byed yin la 'du shes ni gtso bor mgrin pa nas byung ste dbang po'i sgor 'jug pa'i phyir /
rdo rje rgyal po rkang pa'i long bu'i 'og tu 'god pa yin te /
de ni 'du byed kyi phung po dag byed yin la mtshungs ldan 'du byed rtsa nyon dang nye nyon rnams g.yo byed kyi rlung gi gtso bo ni rkang pa'i long bu'i phyogs na gnas pa'i phyir /
rdor sems snying kar 'god pa yin te /
de ni rnam shes kyi phung po dag byed yin pa /
rnam shes kyi gtso bo yid kyi rnam shes srog 'dzin dang bcas pa ni snying kha na gnas pa'i phyir /
he ru ka spyi gor 'god pa yin te /
de ni phung po lda'i de bzhin nyid dag byed yin pa dang /
phung po gzhan bzhi gzugs phung la brten cing gzugs phung gi gtso bo byang sems ni spyi bo na gnas pa'i phyir ro / /
ji ltar bskyed pa'i tshul yod de /
gnas de rnams su b+h+ruM dkar po sogs rang rang gi mdog dang mthun pa'i sa bon yi ge drug las bskyed pa yin pa'i phyir /
lha de rnams ni rigs drug gi ngo bo yin te /
rim pa bzhin rnam snang rin 'byung 'od dpag don grub rdo rje sems dba' mi bskyod pa'i ngo bo yin pa'i phyir /
gal te he ru ka mi bskyod pa'i ngo bo yin na mi 'thad de /
rigs nyi tshe bar 'gyur pa'i phyir zhe na /
skyon med de /
mi bskyod pa'i rigs dang rigs drug pa mi 'gal ba'i phyir ro / /
'on kyang bskabs 'dir rdo rje sems dpa' nyid rigs drug par bya'o / /
gnyis pa skye mched byin gyis brlab pa ni /
mig gnyis su oM dkar po zhes sogs 'byung ba ltar bya ba yin te /
de yang gnas de dang der sa bon oM dkar po sogs drug las gti mug rdo rje sogs drug bskyed par bya ba yin pa'i phyir /
lha drug po de sems dpa' drug gi ngo bo yin te /
rim pa bzhin sa snying phyag rdor nam snying 'jig rten dbang phyug sgrib sel kun bzang rnams kyi ngo bo yin pa'i phyir /
de drug gnas de rnams su 'god ba'i rgyu mtshan yod de /
rang gi sbyang gzhi'i gtso bo skyed ched rnams gnas de dag tu yod pa'i phyir ro / /
gsum pa khams byin gyis brlab pa ni /
lte ba sa la laM ser po zhes sogs 'byung ba ltar bya ba yin te /
gnas de rnams su laM ser po sogs sa bon lnga las rang rang gi mdog dang mthun pa'i ltung byed ma sogs lha lnga po der bskyed bar bya ba'i phyir /
de lnga po gang gi ngo bo yin pa yod de /
ltung byed ma sbyan ma'i ngo bo yin pa nas padma'i dra ba can chos dbyings rdo rje ma'i ngo bo yin pa'i phyir /
lha de rnams gnas de dang der sgom pa'i rgyu mtshan yod de /
sbyong byed lha rnams kyi sbyang gzhi'i gtso bo khams rnams de dang der gnas pa'i phyir /
gong du bshad ba de rnams ji ltar bsgom pa'i tshul yod de /
lha de dag rang gi phung po dang skye mched dang khams rnams dang ngo bo dbyer med du blta zhing gnas de dang der gzugs brnyan shar ba bzhin du bsam pa dang bde stor dbyer med kyi ye shes lha de dang de dag tu shar ba'i nga rgyal dang gsal snang la slob pa yin pa'i phyir /
de nas pra kr-i ta zhes sogs brjod nas nga rgyal 'dzin pa yin te /
sngags don ni rang bzhin gyis yongs su dag pa'i chos thams cad rang bzhin gyis yongs su dag ba de nga'o snyam du nga rgyal bzung ba'i don yin ba'i phyir ro / /
gsum pa srung 'khor bsgom chul la gnyis /
bde mchog gi skor nas gsungs tshul mdor bsdus dgos pa dang /
skabs 'dir ji ltar bsgom pa'i tshul lo / /
dang po ni yod de /
rtsa rgyud las /
ra ba rnams ni phyogs su dgod / /
zhes sogs gsungs pa'i don mngon brjod sogs kyis srung 'khor rgyas 'bring bsdus pa gsum gyi bsgom tshul du mdzad la /
de yang rgyas pa ni @# / /
ra gur gyi nang du 'khor lo rtsibs bcu ba'i dbus su rdor sems dang phyogs mtshams rnams su khro bo bcu bsgoms nas bzlas ba bya zhing 'phrin las mdzad pa dang /
'bring po ni 'dir bsgoms ba ltar dang /
bsdus pa ni dril bu'i lugs su bsgom pa ltar rdo rje'i sa gzhi ra gur bla re mda'i dra ba me ri dang bcas ba bskyed nas sngags drug gis byin gyis brlab pa yin pa'i phyir ro / /
gnyis pa la gnyis /
ra gur sogs ji ltar bya ba dang /
khro mo rnams bskyed nas bgegs la phur bus gdab pa'i tshul lo / /
dang po ji ltar bya ba'i tshul yod de / /
rang nyid he ru ka'i nga rgyal gyis g.yon pa'i mtheb mdzub kyis se gol phyogs bzhir gdab cing /
oM sum b+ha ni zhes sogs zhal bzhi pa'i sngags brjod pa'i tshe sngags 'od zer dang bcas pa las phyogs mdog can gyi sna tshog rdo rje'i r+wa ba grub zhi pa dang 'og gi sna tshogs rdo rje'i lte ba'i hUM gi 'od zer las sbros ba'i rdo rje'i sa gzhi dang /
ra ba'i mthar rdo rje rtse lnga ba'i rnam pa can gyi mda'i dra ba me rab tu 'bar ba phan tshun du rgyugs pa dang steng du r+wa ba'i rgyad dang nyam pa'i dbyibs gru bzhi pa rtse mo rim gyis phra ba'i rdo rje'i gur dang /
de'i 'og tu rdo rje'i bla re ste /
rdo rje che ba rnams kyi khong seng du rdo rje chung ba'i rdul phra rab kyis bar mtshams med par gtams pa /
thams cad kyang phyi rol tu dum bu gcig tu gyur pa dang /
de'i phyi rol tu rdo rje'i me rab tu 'bar bas bskor bar bsam pa yin pa'i phyir ro / /
de nas oM me de ni zhes sogs kyi sngags brjod nas byin gyis brlab par bya ba yin te /
sngags dang bo'i don ni sa gzhi rdo rje'i rang bzhin du 'ching ba dang /
gnyis pa ni rdo rje'i dra ba /
gsum pa ni rdo rje'i gur / /
bzhi pa ni rdo rje'i bla re /
lnga pa ni rdo rje'i mda'i dra ba /
drug ba ni rdo rje'i nyi ma me 'bar ba ste hUM dang bcas pas de rnams byin gyis rlob pa yin pa'i phyir /
paM gnyis dang saM dang khaM rnams 'byung ba'i rgyu mtshan yod de rim pa bzhin ra ba gur mda' dang bla re rnams kyi ming yig dang po dang sa bon yin pa'i phyir ro / /
gnyis pa ji ltar bya ba'i tshul yod de /
sum b+ha ni sogs sngags tshan bzhi brjod de ra ba'i phyogs bzhir bkod nas de las sgo ma bzhi dang /
yang sngags tshan gnyis gnyis mtshams bzhir bkod pa las mtshams ma bzhi ste brgyad dang /
shar nub kyi sngags gnyis las steng 'og tu khwa gdong ma dang khyi gdong ma gnyis pa re ste bcu smad phur bu'i rnam par bskyed cing /
de'i 'od zer las spros pa'i khro mo rnams kyis bgegs 'gug pa dang phur gdab bya ba sogs yin pa'i phyir /
hUM bcu las khron pa bcu bskyed pa'i tshe steng 'og gnyis gang du bya ba'i tshul yod de /
steng gi dod shar gyi shar dang 'og gi dod nub kyi nub tu bskyed pa yin pa'i phyir ro / /
phur gdab kyi sngags don yon te /
g+ha g+r+ha ni g+ha ta g+ha ta ste gsod byed la 'khod pa dang /
g+hA ta ya gnyis ni choms shig gnyis /
sarba du THTaM ni ma rungs ba thams cad /
phaD ni gsal bar byed pa /
kI la la gnyis ni phur bus thob la mi 'gul bar gyis /
sarba bA paM ni sdig pa'i bsam bca can thams cad /
phaD ni dgas pa dang hUM gsum ni bskul ba /
b+dz+ra kA li yA ni rdo rje phur bu zhes bod pa /
bardzra d+hA ra A dz+nyu pa ya ti ni rdo rje 'chang gi bka' nyon cig /
sarba du Sh+TAM pi g+ha na kA la mA gtsit+ta badzra kI la ya ni bgegs gdug pa can rnams kyi lus ngag yid gsum la phur bus thob cig /
hUM dang phaD ni bskul ba dang gsal po'i don yin pa'i phyir ro / /
badzra mu dag ra sogs kyi don yang yod de /
rdo rje tho bas phung bu rdungs shig ces ba'i don yin pa'i phyir ro / /
de nas phur gdab sogs bya ba'i tshul yod de /
phyogs g.yon skor dang mtshams g.yas skor dang steng 'og gi 'gegs kyi gtso bo rnams kyi spyi bo nas phur bu zug pa la khro mo rnams kyis tho bas brdung bas /
bgegs thams cad bde stong dbyer med kyi ngo bor gyur /
@# / /
khwa gdor ma sogs kyis bgegs lhag ma rnams rgyad ring du bskrad nas /
rang phyogs kyi rdo rje'i ra ba la thim bas chu las chu brdabs pas zegs ma phyir 'thor ba bzhin du /
ra ba las 'od zer phyir 'phros pas rdo rje dang padma dang 'khor lo'i ra ba zlum po gsum dum bu gcig tu gyur pa'i phyi rol tu rdo rje'i me g.yon skor du 'khyil zhing 'bar bas phyogs thams cad du khyab pas 'gro ba thams cad kyang bgegs dang bral bar bsam pa yin pa'i phyir /
'dir 'dod 'jo las /
ra ba zlum po gsum sngar gyi ra ba gru bzhig der bar mtshams med par 'gyur bar gsungs ba ltar na /
de'i tshe thams cad kyang zlum por bya dgos par sems te /
gzhan du na bar mtshams med par 'ong dka' ba'i phyir ro / /
'khor lo dang pad ra yang dpangs mtho ste /
rdor ra dang mnyam dgos pa'i phyir ro / /
bgegs rnams bde stong dbyer med du bsgom pa la dgos pa yod de /
de rnams la phan gdags pa'i ched yin pa'i phyir /
'di'i srung 'khor rgyas pa'i skabs dang gzhung gzhan nas phur gdab byed mkhan dang phur bu khro bor bskyed par gsungs kyang /
'dir khro mos de byed par bshad pa'i dgos pa yod de /
bud med kyi rnam pas 'dul dgos pa la khro bo rnams lha mo'i rnam par bstan nas sna tshogs pa'i thabs kyis sems can gyi don mdzad par bshad pa bzhin yin pa'i phyir /
srung 'khor bsgom pa la dgos pa yod de /
'gal rkyen bar chad kyis tshugs pa'i ched yin pa'i phyir /
sems can thams cad bgegs dang bral ba bsam pa la dgos pa yod de /
theg chen thun mong ma yin pa'i srung 'khor du 'gyur ba'i ched yin pa'i phyir /
'o na 'dir bshad pa'i 'bring bo de kho na ltar sgom par bya 'am zhe na /
der ma nges te srung 'khor rgyas 'brid bsdus gsum gyi rnam gzhag shes nas lwa dril nag gsum gyi skabs su'ang /
rgyas 'bring bsdu suM gang bsgoms kyang mi 'gal bar bshad pa ltar yin pa'i phyir ro /
! /
bzhi pa tshogs gsog pa la gnyis /
sbyang gzhi 'dzam bu gling pa'i mi mngal skyes khams drag ldan du skye ba len pa'i rgyur skyis nas myong 'gyur gyi las gsog pa dang chos mthun par bsod nams kyi tshogs bsags pa dang /
de'i 'og tu 'chi ba 'od gsal mngon du byas pa dang chos mthun par 'chi ba chos skur 'khyer ba'i lam 'khyer ye shes kyi tshogs bsags pa'o /
! /
dang po la gnyis /
lha spyan 'dren pa dang /
mchod pa'o / /
dang po ji ltar bya ba'i tshul yod de /
srung 'khor gyi dbus su rang nyid he ru kar gsal ba'i thugs kar paM ser po las byung ba'i sna togs padma'i lte bar lwa pa sogs kyis bshad pa ltar aM las byung ba'i zla ba'i steng du hUM yig dngul chu'i mdog can ye shes lnga'i rang bzhin can gyi 'od zer gyi sgo gsum gyi dri ma dag par byas te phyir 'phros pa'i 'od zer gyis tshogs zhing rnams spyan 'dren pa yin pa'i phyir /
hUM gis ye shes lnga mtshon tshul yod de /
a b+h+yas /
us don grub /
has snang mtha' /
mgo bos rin 'byung /
zla tshes kyis rnam snang /
thig le nA da dang bcas pas mi bskyod pa mtshon par bshad pa'i shugs kyis ye shes nga mtshon tshul yang go ba'i phyir ro / /
tshogs zhing gnas gang nas spyan 'dren pa'i tshul yod de /
bde stong dbyer med kyi chos sku la rang bzhin gyi gnas su byas nas gzugs sku'i rnam par spyan 'dren pa dang /
dang por longs skur sangs rgyas pa'i rang bzhin gyis gnas nas sprul sku'i rnam par sbyan 'dren pa dang 'og min nas spyan 'dren ba rnams las 'dir phyi ma gnyis ltar bya ba yin pa'i phyir /
gang gi rnam par spyan 'dren pa'i tshul yod de /
sangs rgyas byang sems spyi'i dbang du mdzad pa dang /
bla ma dang dkyil 'khor gyi gtso bor mi dad pa dang gtso bo'i rigs bdag gi @# / /
tshul dang /
dkyil 'khor ba'i lha tshogs rnams dang dbyer med kyi tshul dang /
bla ma dur khrod na bzhugs pa'i rnam par spyan 'dren pa sogs du ma yod pa las 'dir bla ma dang dkyil 'khor ba'i lha tshogs tha dad ba'i tshul gyis spyan 'dren zhing /
de yang bla ma rdo rje 'chang gi rnam pa can dang /
tshogs zhing gzhan rnams bsgom par 'gyur ba'i 'khor lo sdom pa'i lha tshogs 'khor bcas kyi rnam par spyan 'dren pa yin pa'i phyir /
spyir gnas gang nas dang rnam pa gang gis spyan 'dren pa ni /
gong du bshad pa de rnams gang byas kyang khyad par shes na mi 'gal te /
tshad ldan du mas bshad pa'i phyir ro / /
gnyis pa la gsum gyi dang po phyag 'tshal ba'i tshul yod de /
gang gi drin gyis zhes sogs kyis bla ma dang /
he ru ka dpal zhes sogs kyis gtso bo yab yum dang /
gnas dang nye ba'i zhes sogs kyis 'khor rnams la phyag 'tshal ba yin pa'i phyir ro / /
gnyis pa yod de /
thugs ka nas mchod pa'i lha mo rnams sprul te shrI he ru ka ar+g+haM sogs kyi sngags brjod de mchod nas slar bsdu ba yin pa'i phyir /
ar+g+haM nas shaphI bar gyi sngags don yod de /
mchod yon nas rol mo'i bar gyi ming yin pa'i phyir /
badzra wi ni zhes sogs kyi don yod de /
rdo rje pi wang ma gling bu ma rnga zlum ma dza rnga ma dang /
rdo rje bzhed ma sgeg mo glu ma gar ma dang /
rdo rje me tog bdug spos mar me dri chab ma dang /
gzugs ro reg bya chos dbyings rdo rje ma zhes pa'i don yin pa'i phyir /
gsum pa yod de /
bcom ldan dpa' bo dbang phyug zhes sogs rkang brgyad kyis bstod cing /
dkon mchog gsum la zhes sogs kyis skyabs 'gro sdig bshags yi rang sems bskyed cing lam la tan par dam 'cha' ba lus 'bul dang bcas pa rnams bya ba yin pa'i phyir /
rkang brgyad kyi 'gor oM dang mthar hUM hUM phaT 'byung ba'i rgyu mtshan yod de /
de ni rgya skad la oM na mo b+ha ga wa te wi re shA ya hUM hUM phaT zhes sogs 'byung ba'i 'go mjug gnyis rang sor bzhag pa yin pa'i phyir /
mthar tshogs zhing rnams ji ltar bya ba'i tshul yod de /
rang gnas su gshegs pa dang mi dmigs par bsam pa dang /
rang la sdud pa rnams las /
'dir yig brgya brjod pa'i rjes su phyi ma ltar bya ba yin pa'i phyir /
de ltar byas pa la dgos pa yod de byin gyis brlab pa'i ched yin pa'i phyir /
gang du thim par bsam pa'i tshul yod de /
smin mtshams sam snying kar thim par bsam pa yin pa'i phyir /
tshogs zhid mchod pa la dgos pa yod de /
bsod nams kyi tshogs rdzogs par 'gyur ba'i ched yin pa'i phyir ro / /
dag pa gsum gyi rnal 'byor nas 'di'i bar rje'i smon lam nas bstan tshul yod de /
sgo gsum spyod pa dpal ldan he ru ka'i / /
sku gsung thugs kyi dag byed lha rnams kyi / /
byin gyis rlobs pas bgegs kun bzlog pa dang / /
rlabs chen bsod nams tshogs ni rdzogs par shog /
ces pas bstan pa'i phyir ro /
! /
gnyis pa ye shes kyi tshogs gsog pa la gnyis /
dngos dang chos mthun sbyor tshul bshad pa'o / /
dang po ji ltar bsgom pa'i tshul yod de /
sngar bshad pa'i mchod yul lha dang /
mchod mkhan rang dang /
mchod bya rdzas kyi 'khor gsum don dam par ma grub pas /
rnam par rig pa'i sems sam rtog pas btags pa tsam du blta zhing /
rang gi gnas gsum du he ru ka zhes pa'i yi ge gsum rim par bkod nas des mtshon pa'i chos thams cad rang bzhin gyis med kyang tha snyad tsam du bya byed 'thad pa'i snang stong zung du 'jug pa sgyu @# / /
ma lta bu'o snyam du bsgom par bya ba sogs yin pa'i phyir /
de ltar yin kyang de ma rtogs pa'i sems can rnams 'khor ba'i sdug bsngal las bdag gis thar bar bya'o snyam du chos la dmigs pa'i snying rje chen po bsgoms nas rten 'brel gyi snang ba tsam de yang sdud pa yin te /
oM swa b+hA zhes sogs kyi don bsam pa'i sgo nas khams gsum po rang bzhin gyis stong par bsgom dgos pa'i phyir /
sngags 'di'i tshig don ni sngar bshad zin pa ltar yin te /
gzung 'dzin gyis bsdus par chos thams cad rang bzhin gyis rnam par dag pa'i tshul de nyid bsgom par ston pa'i skabs yin pa'i phyir /
de nas ji ltar bya ba'i tshul yod de he ru ka zhes pa'i yi ge gsum yongs su gyur pa las /
smon lam gyi dbang gis oM AH hUM gsum steng nas steng du brtsegs pa las sku gsung thugs kyi lha tshogs rnams spros te /
mtho ris sogs 'khor lo gsum gyi lha'i ngo bor byas nas de rnams snyoms par 'jug pa sngon du 'gro bas yi ge gsum la thim /
yi ge gsum rim gyis thim pa'i mthar hUM gi nA da yang skra'i rtse mo brgya stong bshag pa'i tshad tsam du gnas par bsams la /
sems can thams cad kyis chos nyid ma rtogs pas bdag gis de rtogs par byas nas sems can thams cad 'khor pa'i sdug bsngal las thar bar bya'o snyam du dmigs med kyi snying rje chen po bsgoms nas shU n+ya ta'i sngags brjod de nA da yang 'od gsal du zhugs par bsgom pa yin pa'i phyir /
shU n+ya ta'i sngags don yang yod de /
shU n+ya tA ni stong pa nyid /
dz+nyA na ni ye shes /
badzra ni rdo rje ste mi phyed pa /
swa b+hA wa ni rang bzhin /
at+ma ka ni bdag nyid /
a haM ni nga'o zhes pa yin la /
mdor na lus stong pa nyid dang yul can bde ba chen po'i ye shes dbyer mi phyed pa'i bdag nyid de nga'o snyam du rgyal ba'i thugs chos sku la nga rgyal bzhag nas bsgom par bya ba'i don yin pa'i phyir ro / /
las dang po pa'i skabs su snang ngor gnyis snang phra mo khegs pa mi 'ong yang mos pa yid byed gyis khegs par bsam dgos pa yin te /
nA da phra mo'i snang ba sdud ba'i rgyu mtshan ni kun rdzob kyi snang ba phra mo yang sdud pa'i don yin pa'i phyir ro / /
'dir dmigs med kyi snying rje bsgom par gsungs pa ni spyi don gyi snying rje yin te /
spyir snying rje la thun mong ba dang thun mong ma yin pa gnyis yod kyang /
'dir snga ma yin la /
mos pa tsam gyis sbyong ba la ni sbas don dang mthar thug gi snying rje yang yod par 'dod 'jo las bshad pa'i phyir /
thun mong ma yin pa'i snying rje yang yod de /
bla med kyi skabs su bde chen gyi ye shes la snying rjer bshad pa yod pa'i phyir ro / /
gnyis pa la gnyis /
dgos pa dang /
chos mthun sbyor tshul dngos so / /
dang po ni /
'dir stong nyid bsgom pa la dgos pa yod de /
stong nyid gsar du rtogs pa dang /
dran pa gso ba dang /
rtogs zin brtan pa dang /
ye shes kyi tshogs bsag pa dang /
tha mal gyi snang zhen sbyong ba dang /
bsgom bya'i rten brten pa rnams stong nyid rtogs pa'i ye shes kyi rnam rol du 'char ba dang /
bden 'dzin spong ba dang /
srung ba'i mchog tu 'gyur ba sogs kyi dgos pa yod pa'i phyir /
gnyis pa shU n+ya ta'i sngags don ltar stong nyid ba sgom tshul 'di la 'chi ba chos skur 'khyer ba'i rnal 'byor zhes bya ste /
sbyang gzhi 'dzam bu'i gling pa'i mi mngal skyes khams drug ldan zhig phung sogs rim gyis thim nas 'chi ba 'od gsal mngon du byed pa dang rnam pa'am chos mthun zhing /
rnal 'byor pa rang nyid la 'byung 'gyur gyi 'chi ba sbyong bar byed /
lam rdzogs rim gyi @# / /
skabs su dpe dang don gyi 'od gsal dang rnam pa mthun zhing /
de 'dra ba'i rtogs pa rgyud la skye ba'i dge rtsa smin byed khyad par can du 'gyur /
'bras bu'i skabs su rgyal ba'i thugs chos sku dang rnam pa mthun zhing /
da lta nas kyang 'bras bu lam byed kyi tshul du nga rgyal bzhag nas bsgoms pas /
de mngon du 'gyur ba'i nus pa khyad par can 'jog pa'i phyir ro / /
de ltar bsgom pa de sbyang gzhi la 'chi ba 'od gsal mngon du byas pa dang chos mthun pa yang yin te /
oM dkar po ni 'chi ba 'od gsal du 'jug pa'i snang ba dkar lam pa dang chos mthun /
de AH dmar po la thim pa ni snang de mched pa dmar lam ba la thim pa dang chos mthun /
de hUM sngon po la thim pa ni mched pa de nyer thob nag lam par thim pa dang chos mthun /
hUM yig nA da dang bcas pa stong par thim pa ni nyer thob 'od gsal du thim pa dang chos sam rnam pa mthun pa'i phyir ro / /
gnyis pa thun gyi dngos gzhi la ji ltar bya ba la gsum /
bar do longs skur 'khyer ba'i rnal 'byor bshad pa /
gzhal las khang gang la gnas pa'i rten bskyed pa /
rnal 'byor bzhi bsgom pa'i tshul lo / /
dang po la gnyis /
dngos dang chos mthun sbyor tshul lo / /
dang po ji ltar bya ba'i tshul yod de /
de ltar snang ba thams cad bsdus pa'i stong pa nyid kyi ngang las rang gi sems gnyis su med pa'i ye shes de nyid nam mkhar nA da'i gzugs gyen du bgreng ba shin tu phra ba dkar la dmar ba'i mdangs chags pa'i rnam par bzhag par bya ba yin pa'i phyir ro / /
gnyis pa la /
de ltar bsgom pa'i tshul 'di la bar do longs skur 'khyer ba'i rnal 'byor zhes bya ste /
sbyang gzhi la 'chi ba 'od gsal las bar do'i lus 'grub pa dang rnam pa mthun zhing de sbyong bar byed /
rim pa gnyis pa'i skabs su dag ma dag gi sgyu ma'i sku gnyis dang rnam pa mthun zhing de 'dra ba'i rdzogs rim gyi rtogs pa rgyud la skye ba'i dge rtsa smin byed khyad par can du 'gyur /
'bras bu'i skabs su longs spyod rdzogs pa'i sku dang rnam pa mthun zhing /
da lta nas kyang 'bras bu lam byed kyi tshul du byas nas bsgoms pas longs sku de myur du 'grub bar byed pa'i bag chags khyad par can 'jog pa'i phyir ro / /
stong nyid las langs ma thag tu nA da nam mkhar bzhag dgos pa yin te /
gzhi la 'chi ba 'od gsal las langs ma thag bar do 'grub ba dang /
lam dus su dpe don gyi 'od gsal las langs ma thad dag ma dag gi sgyu ma'i sku gnyis 'grub pa dang chos mthun par bsgom pa yin pa'i phyir ro / /
nA da dkar ba'i mdangs can du byas pa la dgos pa yod de /
bar do dang lam dang 'bras bu'i sgyu lus kyi sgrub gzhi srog 'dzin gyi rlung kha dog dkar po yin pa de mtshon pa'i phyir /
dmar pa'i mdangs can du byas pa la dgos pa yod de /
gzhi la bar do de nyid chags pas bcings pa dang /
lam dus kyi sgyu lus pa'i thugs bde chen gyis bcings pa de mtshon pa'i phyir /
'dus pa dang 'jigs byed sogs la bar do'i mtshon byed lha'i rnam pa can du bsgom pa yod kyang 'dir de'i mtshon byed nA da'i gzugs su bsgom pa'i rgyu mtshan yod de /
sbyang gzhi bar do'i sems can lus kyi dbyibs tshad sogs mi 'dra ba du ma 'byung bas de mtshon pa'i ched du de ltar du bsam pa yin pa'i phyir ro / /
nA da sum 'khyog tu bsgom par bshad pa ltar na mtshon tshul yod de /
bar do'i lus ngag yid gsum mtshon pa'i phyir /
mdor na 'dir nA da nam mkhar 'jog pa'i rgyu mtshan yod de /
sbyang gzhi tha mal gyi bar do mtshon pa'i sgo nas de sbyong zhing lam 'bras kyi sgyu ma'i sku 'grub pa'i rgyu byed pa'i phyir ro / /
gnyis pa la gnyis /
'byung ba rim brtsegs dang ri rab bskyed tshul /
sna tshogs padma rdo rje dang bcas pa @# / /
bskyed tshul lo / /
dang po la 'byung bzhi ji ltar bskyed pa'i tshul yod de /
rtsa rgyud las /
gsang ba mchog gi dgyes pa na / /
thams cad bdag nyid rtag tu bzhugs / /
zhes dang /
ba lang gnas dang sting lding ba / /
lhag mar rtsa bskams de nas ni / /
dung chen po yi rang bzhin bya / /
yang na rus sbal dag gi'o / /
zhes gsungs pa'i phyi mas so sor bstan pa ltar bskyed ba yin pa'i phyir /
de'i don yang yod de /
ba lang gnas nis dkyil dang /
steng lding ni chu dkyil dang /
lhag ma bskams ne me dkyil dang /
rtsa zhes pa ni rlung dkyil dang /
rus sbal zhes pas ni ri rab bsgom par bstan pa yin pa'i phyir /
de yang rlung dkyil nas rim brtsegs su bskyed pa yin te /
stong pa'i ngang las sa bon yaM raM baM laM suM rnams las 'byung bzhi dang ri rab rnams sgrub thabs su bshad pa ltar rim gyis bskyed pa yin pa'i phyir /
'byung bzhi'i kha dog ni gsal ba ltar yin la /
ri rab kyi kha dog ji ltar bsgom pa'i tshul yod de /
shar shel /
lho be DUr+ya /
nub padma rA ga /
byang gser gyi mdog tu bya ba sdom 'byung sogs las bshad pa ltar yin pa'i phyir /
lcog brgyad bsgom tshul yang yod de /
steng gi phyogs mtshams brgyad du ri gru bzhi pa'i rnam pa can ji ltar 'tsham pa brgyad bsgom pa yin pa'i phyir /
de rnams bsgom pa la dgos pa yod de /
phyi dkyil dang lus dkyil gyi rten gyi don du dang /
rdzogs rim gyi skabs su rdo rje'i lus kyi gnas lugs rtogs pa'i ched yin pa'i phyir ro / /
gnyis pa ji ltar bsgom pa'i tshul yod de /
ri rab kyi steng gi dbus su paM ser po las sna tshogs padma dang /
de'i lte bar hUM las sna tshogs rdo rje /
de'i steng du lte ba dang tshad mnyam pa'i sna tshogs padma 'dab ma brgyad pa zhig kyang bsgom par bya ba yin pa'i phyir ro / /
gsum pa rnal 'byor bzhi bsgom pa'i tshul la gnyis /
spyi'i rnam gzhag dang /
bsgom tshul dngos so / /
dang po ni /
spyir bde mchog gi skabs 'dir rten brten pa'i dkyil 'khor bskyed pa'i tshul la mi 'dra ba du ma zhig 'byung ba yin te /
sdom 'byung lam rten brten pa gnyis cig car bskyed pa'i rnam gzhag dang /
bshad rgyud mngon brjod dang saM b+hu Ti nas rim can du bskyed bar bshad pa ltar /
grub chen nag po spyod pas phyi ma gnyis kyi rjes su 'brang nas rim can du bskyed la /
lU hi bas ni snga ma'i rjes su 'brang nas cig car du bskyed pa'i tshul gnyis las /
spyir de gang byas kyang mi 'gal yang 'dir lU hi ba'i lugs ltar bya ba yin pa'i phyir /
lU hi pa'i lugs 'di sgong skyes sbyod pa la chos mthun sbyar du yod kyang gtso bo mngal skyes sbyong ba la sbyar dgos te /
sdom 'byung las de ltar bshad pa'i phyir ro / /
gnyis pa la bzhi /
bar do gang du skye ba len pa'i khu khrag gi thig le dang rnam pa mthun par bsgom pa rnal 'byor dang /
khu khrag gi dbus su nyid mtshams sbyar nas lus 'phel ba dang rnam pa mthun par bsgom pa rjes su rnal 'byor dang /
phyir btsas pa dang rnam pa mthun par bsgom ba skye ba sprul sku'i lam 'khyer shin tu rnal 'byor dang /
rdzogs rim rnal 'byor chen po bsgom pa'i tshul cung zad bshad pa'o / /
dang po ji ltar bsgom tshul yod de /
rgyud dang rgya gzhung gzhan nas zla ba dang nyi ma gnyis ka bsgom pa sogs bshad pa yod kyang /
'dir lU hi pa'i sgrub thabs kyi lugs ltar padma'i lte bar dbyangs gsal lugs 'byung lugs ldog tu bkod pa yongs su gyur pa las /
dbyangs gsal gyi gzugs brnyan dang ldan pa'i zla ba'i dkyil 'khor dkar la dmar ba'i mdangs can du bsgom pa yin pa'i phyir /
dbyangs gsal gyi mtshon don yod de dbyangs @# / /
so gnyis kyis mtshan so gnyis dang /
gsal byed brgyad cus dpe byad brgyad cu mtshon pa'i phyir /
dbyangs so gnyis su 'byed pa'i rgyu mtshan yod de /
sdom 'byung las /
dkar po'i tshes gcig nas brtsams te / /
ji srid zla ba rdzogs pa'i bar / /
dkar po'i tshes gcig la a yig /
rkang ba'i sor mor yi ge la / /
zhes pa nas /
nag po'i tshes gcig nas brtsams te / /
ji srid gzhan nam de srid la / /
'pho bde bzhin nyid du 'gyur / /
zhes pa'i bar gyis bstan pa ltar /
zla ba yar ngo mar ngo'i dbye bas lus kyi thig le dkar po rkang pa nas yar brtsegs pa dang spyi bo nas mar 'bab pa'i cha so gnyis dang sbyor ba'i ched yin pa'i phyir /
gsal byed brgyad cur 'byed pa'i rgyu mtshan yod de /
gsal byed rnams sa sogs khams lngar bsdus nas dga' ba bzhi bzhi ste nyi shu /
de re rer yang khams dmar po'i rdul re re gnas pas bzhi bcu /
de la'ang thabs shes gnyis gnyis su phye bas brgyad cur bzhag pa'i phyir ro / /
zla ba dang dbyangs gsal gnyis kyis ye shes gang mtshon pa yang yod de /
A li dang zla ba'i dkar chas me long lta bu'i ye shes mtshon zhing de las byang chub pa dang /
kA li dang zla ba'i dmar chas mnyam pa nyid kyi ye shes mtshon zhing de las byang chub pa yin pa'i phyir ro / /
gsal byed kyi yi ge la lhag pa bsnon tshul yod de /
Da D+ha da d+ha yal ste drug bsnon par bya ba'i phyir ro / /
de ltar bsgom pa la rnal 'byor zhes brjod pa'i rgyu mtshan yod de /
dbyangs gsal gnyis zla ba gcig gi ngo bor sbyor ba dang /
zla ba gcig nyid ye shes gnyis kyi ngo bor sbyor ba'i rnal 'byor yin pas na de ltar du brjod pa'i phyir ro / /
gnyis pa ji ltar bsgom pa'i tshul yod de /
rang nam mkha'i nA das zla ba dkar la dmar pa'i mdangs can mthong ba na /
sangs rgyas yab yum gyi byang sems dkar dmar gyi dbus su skye ba blang bar bya'o snyam pa sogs kyi 'phen pas de la zhugs pa las /
rgyu rdo rje 'dzin pa'i ngo bo hUM yig dkar la dmar pa'i mdangs can zhig tu rim gyis rdzogs par gyur pa ni sor rtogs ye shes las byang chub pa yin la /
de las 'khor lo lnga'i lha tshogs kyi spro bsdu byed pa ni bya grub ye shes las byang chub pa yin pa'i phyir ro / /
ye shes de gnyis la rjes su rnal 'byor zhes brjod pa'i rgyu mtshan yod de /
sngar bshad pa'i zla ba de bde ba chen po'i rgyu yin pa de bzhin du hUM yig 'di'ang de'i rjes su mthun pa'i rgyu yin pas na de ltar du brjod pa'i phyir ro / /
de lta bu'i rim pa 'di la skye ba sprul skur 'khyer ba'i rnal 'byor zhes bya ste /
sbyang gzhi la bar do'i rnam shes pha ma'i khu khrag gi dbus su skye ba blangs pa dang chos mthun zhing sgrub pa po rang nyid kyi skye ba sbyong ba byed /
lam rdzogs rim gyis skabs su dag ma dag po'i sgyu ma'i skus rags pa'i sprul sku bzung ba dang chos mthun zhing de lta bu'i rtogs pa rgyud la skye ba'i dge rtsa smin byed khyad pa can du 'gyur /
'bras bu'i skabs su longs spyod rdzogs pa'i skus mdzad pa bcu gnyis sogs mdzad pa'i sprul sku'i rnam pa bstan pa dang chos mthun zhing /
da lta nas kyang 'bras bu lam byed kyi tshul du byas nas bsgoms pa'i sprul sku de myur du 'grub pa'i nus pa khyad par can 'jog pa'i phyir ro / /
de lta bu de sbyang gzhi dang yang chos mthun pa yin te /
'byung bzhi ri rab dang bcas pa ni pha ma gnyis kyi lus spyi dang chos mthun /
sna tshogs padma chung ngu ni de gnyis kyi rtsa 'khor dang chos mthun /
dbyangs gsal dkar dmar pa ni de gnyis kyi khams dkar dmar dang chos mthun /
dbyangs gsal gnyis 'dres nas zla ba dkar la dmar ba'i mdangs can du song ba ni khams dkar dmar gnyis ma'i mngal du 'dres ba dang chos mthun /
zla ba'i dbus su nA da @# / /
zhugs pa ni thig le'i dbus su bar do'i rnam shes zhugs pa dang chos mthun /
de nas hUM yig tu rim gyis rdzogs pa ni /
mngal du lus rim gyis 'phel ba dang chos mthun /
de las 'bras bu he ru ka'i sku rdzogs par bskyed ba ni mngal nas phyi rol du btsas pa dang chos mthun pa'i phyir ro / /
lam rdzogs rim gyi skabs dang sbyar ba'i mtshon don khyad par can yod de /
sna tshogs padmas ni rdzogs rim pa'i pho mo gnyis kyi rtsa 'khor de mtshon /
dbyangs gsal gyis de gnyis kyi khams dkar dmar de mtshon /
zla ba dkar dmar gyi khams dkar dmar gyi 'du 'phrod de mtshon /
der nA da zhugs te hUM yig tu gyur pas ni 'du 'phrod las byung ba'i bde stong gi yi shes khyad par can mtshon pa'i phyir ro / /
rdzogs rim pas rdo rje'i lus la gnad du bsnun pas bde chen 'dren tshul yang mtshon pa yin te /
padmas sgrub pa po'i rtsa 'khor dang /
gsal byed kyis lte bar gnad du bsnun pas gtum mo sbar ba dang /
dbyangs kyis khams zhu ba dang /
de nyid yongs su gyur pa las zla ba dkar la dmar ba'i mdangs can du bskyed pas ni khaMs dkar dmar gyi 'du 'phrod dang /
zla ba'i dbus su nA da zhugs pa las hUM yig tu gyur pas ni /
'du 'phrod byas pa las byung ba'i yas bab mas brtan gyi lhan skyes khyad par can mtshon pa'i phyir ro / /
de nas skad cig ma'i sngags brjod cing de'i don bsgom tshul yod de /
chos thams cad rang bzhin gyis rnam par dag pa'i stong ba nyid dang dbyer mi phyed pa'i chos kyi sku'i bdag nyid de nga'o snyam du nga rgyal bzung nas bsgom pa yin pa'i phyir ro / /
dmigs med kyi snying rje bsgom pa nas 'di'i bar rjes smon lam nas bstan tshul yod de / /
spros kun 'od gsal gnas su sdud pa dang / /
zhes pa nas /
de 'dra'i rdzogs rim skye ba'i snod gyur cig /
ces pa'i bar gyis bstan pa'i phyir ro / /
gsuM pa la lnga /
rten brten pa bskyed tshul mdor bstan pa /
gsal gdab pa rgyas par bshad pa /
phyogs mthun gyi dag pa dang lus dkyil bsgom tshul /
go bgos te ye shes pa bcug nas dbamg bskur ba /
mchod bstod dang dag pa dran tshul lo / /
dang po ji ltar bya ba'i tshul yod de /
zla ba dbyangs gsal hUM dang bcas pa yongs su gyur pa las rten brten pa'i dkyil 'khor thams cad dus gcig tu grub pa'i tshul gyis chos dbyings ye shes las byang chub pa yin pa'i phyir ro / /
kha cig tshul 'di skye ba sprul sku'i lam 'khyer yin na sbyang gzhi la snod bcud rim gyis grub cing 'dir rten brten pa cig car du grub pas chos mi mthun pas ji ltar bya zhe na /
skyon med de /
de dang go rim chos mthun ji lta ba bzhin mi sbyor yang rten gzhal yas khang bsgom pa ni gang du skye ba'i gnas dang chos mthun zhing /
brten pa'i lha ni sems can mngal du skye ba blangs nas phyi rol tu btsas pa dang 'dra bas skye ba sprul skur 'khyer ba'i lam 'khyer du 'jog pa yin pa'i phyir /
de ltar bsgoms pa la dgos pa yod de /
lam dang 'bras bu'i skabs su rten brten pa'i dkyil 'khor dus mnyam du grub pa dang rnam pa mthun zhing /
de 'grub pa'i dge rtsa smin byed du 'gyur ba'i phyir ro / /
gnyis pa la gnyis /
rten gsal gdab pa dang /
brten pa gsal gdab pa'o / /
dang po la gnyis /
dur khrod dang /
gzhal yas khang bsgom pa'i tshul lo / /
dang po ni /
sgrub thabs las gzhal yas khang gi rtsig pa sogs dur khrod kyi sngon du byung yang 'dir dur khrod sngon du 'chad pa yin te /
gzhal yas khang gi rnam gzhag rnams lhan cig 'chad par 'gyur ba'i phyir ro / /
de ltar na dur khrod bsgom pa'i tshul yod de /
shar du gtum drag zhes sogs sgrub thabs su shin tu gsal ba ltar bsgom pa'i phyir ro / /
dur khrod bsgom tshul 'di @# / /
rgyas pa'i dbang du byas pa yin gyi /
bsdus te bsgom par 'dod na'ang rung ste /
lha lnga dang gshin rje gshed kyi dur khrod ltar yin pa'i phyir ro / /
dur khrod kyi mtshon don yod de /
der ro bdag med pa ltar mi rtag pa dang bdag med pa dang yid 'byung ba mtshon pa'i phyir ro / /
gnyis pa la /
dur khrod kyi nang du rdor ra me ri dang bcas pa bsgom dgos te /
sgrub thabs dngos gzhi bsgom pa la bar chad mi 'byung ba'i ched yin pa'i phyir ro / /
'o na 'dir bsgom pa'i rdor ra sogs sngar srung 'khor gyi skabs su bsgom pa de yin nam /
gsar du bskyed pa yin zhe na /
gzhan nas de tsam du mi gsal yang /
snga ma 'od gsal du bsdus nas phyi ma gsar du bskyed pa yin te /
rje'i 'dod 'jo las /
de rnams 'od gsal du bsdus te gzhal yas khang grub pa'i dus su slar yang rdo rje'i ra ba grub par bshad kyi /
gzhan gnyis ma byung yang mod kyang chog go /
zhes gsungs pa'i phyir /
'dir snga ma 'od gsal du bsdus nas phyi ma bskyed pa yang mi 'gal te /
'phags lugs kyi srung 'khor thun mong ma yin pa 'od gsal du bsdus nas phyi ma bskyed pa lta bu yin pa'i phyir ro / /
de'i nang du sna tshogs padma'i lte bar sna tshogs rdo rje bsgom dgos pa yin te /
snga ma phyi ma'i rten gzhi yin zhing /
gnyis ka'ang gzhal yas khang gi rten gzhi yin pa'i phyir /
sna tshogs rdo rje'i dbyibs sogs ji ltar bya ba'i tshul yod de /
lte ba'i dbyibs gra bzhi pa bre leb gyi rnam pa can /
rgyar sgo tshad bcu gnyis /
dpangs su sgo tshad lnga'am phyed lnga /
r+wa'i grangs ni phyogs re rer lnga lnga ste nyi shu pa'am gsum gsum ste bcu gnyis /
srid rta babs sgo tshad gsum ma la r+wa sgo tshad bzhi dang /
rta babs sgo tshad gcig ma la r+wa sgo tshad gnyis yin zhing /
mdog ni r+wa khra'am phyogs mdog gang byas kyang mi 'gal ba'i phyir /
gzhal yas khang gi rtsig pa sogs ji ltar bya ba'i tshul yod de /
phyogs so so'i lte ba'i bar mtshams nas nang du sgo tshad gnyis gnyis dor ba'i mtshams kyi mtha' nas dkar ser dmar ljang sngo ba'i rtsig pa rim pa lnga pa lnga ka bsdoms pa'i zheng cha phran gcig /
dpangs cha phran bcu gsum /
de'i steng du pha gu dpangs cha phran gcig dang zheng cha phran phyed gnyis yod pa'i phyed phyir 'phags pa /
de'i phyi ngos su rin po che dbyibs dang kha dog sna tshogs pas spras pa /
de'i steng du gser gyi ska rags snam bu leb mor brkyang pa lta bu bzhi so so'i 'og gi bar bar du ka chung bre phul dang bcas pa btsugs pa'i bzhi ka bsdoms pa'i dpangs cha phran gnyis dang zheng cha phran gcig pas khor yug tu bskor /
de'i phyi ngos su dra ba dang dra phyed rnga yab dang bcas pa| de'i steng ngos su gzhal yas khang gi thog gi phyi sne bya 'dab 'og gi 'dod snam dang mnyam par cha phran gnyis phyir 'phags pa'i phyi ngos su rin po che'i shar bu thur du phyang ba /
de'i thad kyi steng phyogs su mda' yab padma 'dab ma phyed pa'i dbyibs can gyar ? cha phran gcig dang dpangs cha phran gcig gam phyed pa de'i steng du rgyal mtshan dang ba dan sogs kyis mdzes par byas pa yin pa'i phyir /
dpangs tshad kyang yod de gzhal yas khang gi nang gi dpangs su cha phran bcu drug yod pa'i phyir ro / /
sgo dang sgo 'khyud sogs kyi khyad par yod de /
rtsa thig dang tshangs thig 'phrad mtshams nas brgyas cha phyi'i sgo / /
de nas cha phran bzhi phyir song bas sgo 'khyud /
de nas cha phran gnyis re g.yas g.yon du song bas sgo 'gram /
de nas cha phran gnyis re thad kar song bas sgo logs su 'gyur ba'i phyir ro / /
'gram logs gnyis sgo dang mi mnyam pa'i phyogs 'di la sgo logs kyi gdong dang sna tshogs rdo rje'i lte ba'i zad mtshams kyi bar la cha phran gcig yod par bshad kyang /
'gram logs sgo dang mnyam pa la ni snga ma dang mi 'dra ste /
de la ni rdo rje'i lte ba'i zad mtshams dang tshig gdong gnyis kha da chad du yod pa'i phyir ro / /
nang gi 'khor lo thog dang bcas pa ji ltar bya ba'i tshul yod de /
sku 'khor gyi rtsibs rnams @# / /
kyi bar stong ni dam tshig gi 'khor lo'i lte ba yin pas phyogs mdog dang /
de bzhin du gsung dang thugs kyi 'khor lo'i rtsibs rnams kyi bar gyi gzhi ni rang rang gi 'og ma'i lte ba'i mdog yin zhing /
bde chen gyi 'khor lo yang thugs kyi 'khor lo'i lte ba na yod pas snga ma dang mtshungs pa'i phyir /
dam tshig gi 'khor lo ni 'og gzhi dang mnyam zhing sku 'khor nas rim gyis mtho ba yin te /
'khor lo bzhi ni rim pa bzhin cha phran gnyis dang /
gcig dang /
phyed dang /
cha phran gcig gi bzhi chas phyi ma phyi ma mtho ba'i phyir /
'khor lo'i zheng tshad kyi khyad par yod de /
bde chen gyi 'khor lo'i lte ba la sgo tshad gcig dang /
'dab ma dang 'khor lo'i rtsibs rnams la cha phran gsum gsum /
mu khyud rnams la cha phran phye re yin pa'i phyir /
lha'i dbang du byas na mtho dman du 'gyur tshul yod de /
lha thams cad kyi sku'i dpangs la sgo tshad re re yin yang 'khor lo'i dpangs kyis daM tshig sku gsung thugs bde chen gyi 'khor lo'i lha rnams rim pa bzhin gtso bo'i zhabs dang /
lte ba dang /
thugs ka dang /
mgrin pa dang /
mdzod spu'i thad kar sleb tsam gyi tshul du yod pa'i phyir ro / /
de ltar na sku 'khor gyi lha'i zhabs btsugs sa nas cha phran gcig gis mtho ba'i sa nas gsung 'khor gyi lha rnams kyi zhabs bzhag pa yin te /
rigs pa snga ma de nyid kyis 'grub pa'i phyir ro / /
'o na /
'khor rnams la de ltar mtho khyad byung ba de ni 'khor lo rnams gnas pa'i gzhi dang bcas pa yin nam /
'khor lo gcig pu yin zhe na /
mkhas pa phal cher khyad par mi 'byed par 'khor lo nyid yin pa la byed kyang khyad par 'byed dgos te /
rje'i 'dod 'jo las /
de ltar 'og ma 'og ma las go rim gong ma yar 'phags pa'ang 'khor lo gang la gnas pa'i gzhi la bya dgos la /
'khor lo'i rtsibs rnams dang mu khyud rnams ni tshad de las mtho ba min pas ngo mthong tsam du bya'o / /
zhes gsal bar bshad pa'i phyir ro / /
thog gi rim pa ji ltar bya ba'i tshul yod de /
dam tshig gi 'khor lo'i zur gyi thog ni gdung gru chod du btang ba'i tshul gyis 'bubs ba yin la /
sku 'khor gyi rtsibs dang lte ba'i zad mtshams nas ka ba dpangs cha phran bcu gsum bre phul dang bcas pa dang /
zheng cha phran gcig pa phyogs re rer gnyis gnyis te brgyad btsugs pa'i steng du /
gdung zlum 'khor mar btang ba la lcam sne nang ma dang /
phyi ma dam tshig gi 'khor lo'i thog cung zad yod pa'i kha gdangs la ka chung bre phul dang bcas pa btsugs pa'i steng du gtung zlum 'khor mar byas pa la bkal nas 'bubs ba yin pa'i phyir /
de bzhin du gsung dang thugs kyi 'khor lo gnyis la'ang sbyar bar bya ste /
ka ba sngar ltar btsugs pa'i steng du gdung btang ba la lcam sne nang ma dang /
phyi ma rang rang gi 'og thog gi mtha'i steng du ka chung sogs byas pa la bkal ba'i tshul gyis 'bubs pa dang /
bde chen gyi 'khor lo'i phyogs mtshams kyi padma'i 'dab ma'i bar mtshams kyi thad phyi'i mu khyud kyi phyogs re rer ka ba gnyis gnyis te brgyad kyi steng du gdung 'khor btang pa la phyogs bzhir gdung bzhi mig mngas ris su bres shing thog bya la /
dbus kyi re mig gi steng du rdo rje nor bu'i tog gis spras pa'i rgya phig gur ras mchod rten ltar bya ba yin pa'i phyir ro / /
ka ba rnams bsdoms pa'i grangs kyang yod de /
rta babs kyi ka ba bcu drug /
sgo logs kyi ka ba brgyad /
'khor lo bzhi'i ka ba so gnyis te nga drug yod pa'i phyir ro / /
rta babs gang na gnas pa dang snam bu'i grangs kyang yod de /
sgo bzhi so so'i mdun du stegs @# / /
bu gru bzhi pa'i steng du zhes sogs sgrub thabs nas 'byung ba ltar yod pa'i phyir /
snam bu rnams kyi tshad dbyibs dang lhag ma gzhan rnams 'dir re zhig mi 'chad de /
mang du dogs pas gzhan du shes par bya dgos pa'i phyir ro / /
de lta bu'i gzhal yas khang bsgom pa la dgos pa yod de /
sbyang gzhi rang nyid la 'byung 'gyur gyi ma dag pa'i snod kyi 'jig rten la longs spyod dgos pa'i las kyi nus pa sbyong /
lam rdzogs rim gyi skabs su dag ma dag gi sgyu lus pa'i rten zhal yas khang dngos gnas la 'grub pa'i dge rtsa smin byed khyad par can du 'gyur /
'bras bu sangs rgyas kyi sa'i ye shes rang snang las grub pa'i gzhal yas khang dang rnam pa 'thun zhing /
da lta nas kyang 'bras bu lam byed kyi tshul du byas nas bsgoms pas de 'dra ba myur du 'grub pa'i nus pa khyad par can 'jog pa'i phyir ro / /
!gnyis pa la gnyis /
gtso bo yab yum gsal gdab pa dang /
'khor rnams gsal gdab pa'o / /
dang po ni /
dbus kyi padma'i lte bar zhes sogs 'byung ba ltar yin la /
'di la gnyis /
bshad tshul spyir bstan pa dang /
bye brag tu bshad pa'o / /
dang po ni /
bshad rgyud mngon brjod sogs nas bde mchog la zhal phyag phyag mtshan sogs mi 'dra ba du ma zhig bshad pa yod de /
zhal bzhi phyag bcu gnyis pa 'di lta bu dang /
zhal gsum phyag drug pa /
zhal drug phyag bcu gnyis pa /
zhal brgyad phyag bcu drug pa /
zhal bcu gnyis phyag nyer bzhi pa dang /
de las kyang ches mang ba sogs bshad pa'i phyir /
'on kyang de thams cad ngo bo'am rgyud tha dad pa ni ma yin te /
ched du bya ba'i gdul bya'i dbang gis sku'i rnam pa mi 'dra bar bstan pa tsam yin pa'i phyir ro / /
gnyis pa ni lugs 'dir dang po ltar yin te /
rtsa brgyud kyi dgongs pa 'grel ba'i bshad rgyud mngon brjod kun spyod sogs nas gsungs pa ltar /
lU dril nag gsum rjes 'brang dang bcas pa'i grub chen gyis kyang de ltar du bzhed pa'i phyir ro / /
yab yum gnyis kyi sku mdog phyag mtshan sogs sgrub thabs las gsal ba ltar yin la /
de dag gis mtshon tshul gyi khyad par yod de /
de yang phyag dang po gnyis kyis rdor dril bzung nas yum la 'khyud pas ni shes rab stong pa nyid kyis thabs bde ba chen po la 'khyud pa mtshon zhing /
rdo rjes bde ba chen po dang /
r+wa lngas ni ye shes lnga mtshon la /
dril bus stong phyogs kyi shes rab mtshon /
de gnyis bzung nas yab yum mnyam par sbyor bas ni bde stong dbyer med du sbyor ba de mtshon /
zla ba dbu'i g.yon du cung zad yo bas ni spyi bo nas byang sems 'bab pa de mtshon /
mi rus kyi thal bas lus la byugs pas ni byang sems kyis lus kyi gnas rnams khyab pa de mtshon /
khaTwAM kas ni sems lhan skyes kyi bde ba'i ngo bor skyes pa de mtshon /
zhal bzhis ni stong pa nyid dang mtshan ma med pa dang smon pa med pa dang mngon par 'du bya ba med pa'i rnam thar sgo bzhi mtshon /
de bzhin du glang po che'i pags pa bshus te gyon pas ni gti mug spangs pa dang /
DA ma rus ni sangs rgyas thams cad kyi thugs rgyud bskul pa dang dgra stas ni sgo gsum gyi skyon gcod pa dang /
gri gug gis ni mthar 'dzin gcod pa dang /
mdung rtses ni khams gsum gyi nyon mongs pa rnams 'bigs pa dang /
thod pas ni bde ba chen po dang /
zhags pas ni bde ba chen pos rang rgyud 'ching ba dang /
tshangs pa'i mgos mya ngan las 'das pa'i @# / /
go 'phang mngon du byas pa dang /
rdo rje rtse lnga pas ni ye shes lnga dang /
mgo rlon lnga bcus ni bde chen gyi ye shes thabs shes kyi bdag nyid tsam du sbyor ba dang /
spyan gsum gyis ni dus gsum gyi chos thams cad gzigs pa dang /
stag lpags kyis 'dod chags dang bral ba dang /
zhal 'gyur bas log lta sbyangs pa dang /
mche ba bzhi gtsigs pas bdud bzhi 'joms pa dang /
phyag bcu gnyis kyis rten 'brel bcu gnyis spangs pa dang /
thod bskam kyis 'od gsal las gzugs skur bzhengs pa dang /
spyi bo'i sna tshogs rdo rjes ni 'phrin las bzhis sems can gyi don mdzad pa dang /
mgul rgyan gdu bu rna rgyan nor bu thal chen mchod phyir thogs te /
phyag rgya drug gis ni phyin drug dang /
nyams dgus ni bde ba chen po'i ye shes kyi ngo bor gyur pa'i zhi lhag gnyis dag pa dang /
ral pa gyen du brdzes pas ni yon tan gong du 'phel ba dang /
drag po yum bcas mnan pas ni rtag chad gnyis mnan pa dang /
tshul de las mi 'da' bas ni 'gro ba kun zil gyis mnan pa de mtshon pa'i phyir ro / /
de ltar gtso bo yab yum gsal btab ste gsang gnas byin gyis brlabs nas gnas bzhi byin gyis brlab pa'i tshul yod de /
yab yum gnyis kyi lte ba la sogs pa'i gnas bzhir zla nyi'i dkyil 'khor me long gyen nu bslang ba lta bu re re bkod nas de longs su nyi gdan la yab kyi sngags dang /
zla gdan la yum gyi sngags rnams 'god bar bshad pa ltar byas nas byin gyis brlab pa yin pa'i phyir /
de nas dga' bzhi mos pa yid byed tshun chad kyis drangs pa la dges pa yod de /
rim pa dang po'i skabs su dga' bzhe dngos gnas la 'grub pa dang /
rten brten pa rnams bde stong gi rnam rol tu 'char ba dang /
rdzegs rim gyi bde stong dbyer med kyi ye shes khyad par can skye ba'i rgyud smin byed du 'gyur ba dang /
rtsa rlung thig le rnams byin gyis brlab pa dang /
pho nya khyad par can dang 'du ba rnyed pa'i ched yin pa'i phyir ro / /
gnyis pa 'khor gyi lha gsal gdab pa la /
thog mar bde chen gyi 'khor lor lha mo bzhi thod pa dang bcas pa 'god pa yin te /
phyogs bzhir spyan sogs lha mo bzhi'i ngo bor gyur pa'i mkha' 'gro ma sogs bzhi dang mtshams bzhir bdud rtsi lngas gang ba'i thod pa bzhi dgod pa yin pa'i phyir /
spyan sogs sku'i rnam pa de ltar bstan pa'i rgyu mtshan yod de /
sngon drag po'i chung ma bzhi 'dul ba'i tshe tshul de ltar bstan cing de'i rnam pas sgrub pa pe la dngos grub ster ba'i ched yin pa'i phyir /
de nas 'khor lo gsum gyi lha rnams bskyed tshul yod de /
thugs kyi 'khor lo'i shar rtsibs pul li ra ma la yar khaN+Da ka pA la dang rab gtum ma gnyis 'god pa nas /
dbang ldan gyi rtsibs mA la war rdo rje sku dang shing grib ma yab yum 'god pa dang /
gsung gi 'khor lo'i shar rtsibs kam rU bar myu gu can dang sa srung ma yab yum 'god pa nas /
dbang ldan gyi rtsibs la mig mi bzang dang bya gdong ma la yab yum 'god pa dang /
sku'i 'khor lo'i shar rtsibs pre ta pu rir stobs po che dang 'khor lo'i shugs can ma yab yum 'god pa nas /
dbang ldan gyi rtsibs la rdo rje me mas dpa' dang brtson 'grus chen mo yab yum 'god pa yin pa'i phyir /
de nas dam tshig gi 'khor lor lha mo brgyad 'god pa'i tshul yod de /
shar la sogs pa'i sgo bzhir khwa gdong ma sogs bzhi dang /
me la sogs pa'i mtshams bzhir gshin rje brtan ma sogs bzhi @# / /
sgrub thabs nas 'byung ba bzhin 'god pa yin pa'i phyir /
'o na sgo mtshams ma brgyad la yab med pa ci yin zhe na /
dngos su med kyang don gyis yod pa yin te /
sgo ma bzhis yab rnams gdong brnyan gyi tshul du sbas /
mtshams ma bzhis yab rnams phyed gzugs kyi tshul du sbas pa'i phyir ro / /
sku gsung thugs kyi 'khor lo gsum la gnas gsum gyi ming gis 'dogs pa'i rgyu mtshan yod de /
sngon khaN+Da ka pA la la sogs pa'i ming can gyi lha bzhi dang dri za bzhi nam mkha' nas 'ongs te /
pUl+li ra ma la sogs pa'i yul brgyad bzung ba dang /
myu gu can la sogs pa'i ming can gyi gnod sbyin bzhi dang srin po bzhi sa steng nas 'ongs stekA ma rU pa la sogs pa'i yul brgyad bzung ba dang /
stobs po che la sogs pa'i ming can gyi klu bzhi dang lha ma yin bzhi sa 'og nas 'ongs te pre ta pU ri la sogs pa'i yul brgyad bzung nas spyod pa'i tshe /
de rnams rim pa bzhin 'khor lo gsum gyi lha yab yum rnams kyis btul nas ming cha lugs 'dra bar mdzad bas 'dul byed kyi lha la gdul bya'i ming du btags pa yin pa'i phyir /
dam tshig gi 'khor lo'i lha la ming de ltar 'dogs pa'i rgyu mtshan yod de /
de dag gi ming can gyi mi'am ci bzhi dang phra men ma bzhis dur khrod brgyad dam /
'thung gcod sogs bzung nas gnas pa'i tshe sgo mtshams ma brgyad kyi btul te rgyan ming cha lugs de rnams dang 'dra bar mdzad pas de ltar du btags pa'i phyir ro / /
gdul bya de rnams sngon ga gi 'khor yin pa yod de /
drag po dbang phyug chung ma dang bcas pa'i 'khor yin pa'i phyir /
de rnams ji ltar btul ba'i tshul yod de /
sngon ston pa rdo rje 'chang nyid bcom ldan 'das 'khor lo bde mchog gi skur bzhengs nas drag po chung ma dang bcas pa zhabs 'og tu mnan nas btul ba'i tshe /
byang chub sems dpa' kun tu bzang po dang /
'jam dpal dang /
'jig rten dbang phyug dang /
sa'i snying po dang /
phyag na rdo rje dang /
byams pa dang /
nam mkha'i snying po dang /
nam mkha' mdzod rnams dang /
sgrib sel dang /
spos kyi glang bo dang /
blo gros mi zad pa dang /
ye shes tog dang /
spobs pa brtsegs pa dang /
mya ngan dang mun pa thams cad nges par sel ba dang /
ngan song kun 'dren dang /
dra ba can gyi 'od rnams dang /
zla ba'i 'od dang /
rin chen 'od dang /
nyi ma'i 'od dang /
rdo rje'i 'od dang /
nor bzang dang /
mthu chen thob dang /
blo gros rgya mtsho dang /
bzang skyong rnams ni rim pa bzhin du khaN+Da ka pA la la sogs pa'i dpa' bo nyer bzhi dang /
rdo rje pho nya mo dang /
skul byed ma dang /
rin chen sgrol ma dang /
rdo rje 'od byed ma dang /
ro langs ma dang /
rdo rje gzhon nu dang /
kam+po rdzi dang /
dbang phyug ma rnams dang /
ye shes sgrol ma dang /
rdo rje 'jigs ma dang /
gan+d+ha ri dang /
rgyal ba can dang /
zugs rdo rje ma la sogs pa rnams dang /
rgyal mtshan rtse mo'i dpung rgyan dang /
so sor 'brang ma dang /
rma bya chen mo dang /
ri khrod lo ma can dang /
rdo rje lcags sgrogs ma dang /
phyir zlog ma dang /
gtsug tor ma dang /
'jigs byed ma rnams ni rim pa bzhin rab gtam ma la sogs pa'i dpa' mo nyre bzhir sprul pa dang /
khro bo 'jig rten gsum rgyal sogs sgo mtshams ma brgyad du sprul nas gdul bya de dag btul ba'i phyir ro / /
phyi'i yul nyer bzhi po rnams ni 'dzam bu'i gling du yod kyang 'phags yul kho nar ma nges te /
drag po 'dzags byed yab yum yul ma ga d+han @# / /
gnas shing /
gzhan rnams 'phags yul dang bod sogs kyi yul gzhan dag na'ang yod par bshad pa'i phyir ro / /
'o na khwa gdong ma la sogs pa'i gdong brnyan bzhi po de dbu ril po yin nam /
min zhen /
phyi ma ltar bya ste /
'di'i dogs gcod la rjes 'dod 'jo las /
bya rog gdong la sogs pa ni dbu ril po min gyi /
gdong gi phyogs tsam zhig de rnams kyi gdong yin te /
de lta ma yin na rna rgyan sogs gdags su mi rung ngo zhes bod kyi bla ma dag gsung ngo / /
zhes snga ma'i bshad pa bkod pa ltar byas chog pa'i phyir ro / /
de lta bu'i dpa' bo dang mkha' 'gro rnams kyi ngo bo gang yin shes par byas nas de ltar bsgoms pa la dgos pa yod de /
sgrub pa po rang nyid la byin gyis rlob pa dang dngos grub ster bar 'gyur ba'i ched yin pa'i phyir ro / /
de lta bu'i lha re gnyis pa'i sgrub thabs 'di ni bde mchog gi sgrub thabs gzhan thams cad kyi nang nas gtso bo yin te /
dkyil 'khor 'di ni bde mchog gi rtsa ba'i dkyil 'khor du gsungs shing /
rigs drug pa'i dbang du byas par ma zad /
rigs thams cad bsdus pa'i dbang du byas pa'i phyir te /
'khor gyi lha thams cad kyang dpral par rdo rje'i 'phreng ba 'dzin pa la mtshon don khyad par can yod pa'i phyir ro / /
gsum pa phyogs mthun gyi dag pa brjod pa dang lus dkyil bsgom tshul la gnyis /
dag pa bsgom tshul dang /
lus dkyil bsgom tshul lo / /
dang po la spyir dag pa bsgom pa ni skabs 'di kho nar ma nges te /
bzlas pa'i mjug tu bsgom pa dang /
lus dkyil gyi de ma thag bsgom pa dang /
mchod bstod kyi mjug tu'ang bsgom par bshad pa ltar yin pa'i phyir ro / /
byang phyogs so bdun po 'di la thun mong ba dang thun mong ma yin pa gnyis 'byung ba'i dang po yod de /
spyi 'gro ltar dran pa nyer gzhag bzhi /
yang dag spong ba bzhi /
rdzu 'phrul gyi rkang pa bzhi /
dbang po lnga /
stobs lnga /
byang chub kyi yan lag bdun /
'phags lam yan lag brgyad dang bcas pa rnams yin pa'i phyir /
gnyis pa yod de /
byang phyogs so bdun gyi byed las dang ldan pa'i bde chen gyi ye shes la ldog pa'i sgo nas sngar ltar 'byed pa yin pa'i phyir /
sgrub pa po dbang po rno tul gyi sgo nas bsgom tshul yod de /
dbang po rtul pos so bdun lhar shar ba tsam bsgom pa dang /
rnon pos ni so bdun po rang bzhin med par rtogs pa'i bde chen gyi ye shes de nyid lha re gnyis su shar ba'i tshul gyis sgom pa yin pa'i phyir /
gal te byang chub kyi phyogs kyi chos so bdun yod cing /
lha la re gnyis yod pas grangs mi mthun no snyam na /
de'i skyon med de /
dpa' bo dang dpa' mo nyer bzhi yab yum zung re grangs gcig tu byas pa yin pa'i phyir /
dag pa dpa' mo nyer bzhi dang sbyar nas dpa' bo nyer bzhi dang dngos su ma sbyar yang nyes pa med de /
yum gyi dag pas yab rnams kyang don gyis go bar bya ba yin pa'i phyir ro / /
so sor sbyor tshul yod de /
sgrub thabs las gsal ba ltar yin pa'i phyir ro / /
dag pa 'di ltar dran pa ni rgyas pa'i dbang du byas pa yin gyi bsdus nas dran par byas kyang rung ste /
'dod 'jo las /
lha rnams re re nas sam /
spyir bsdus nas blta bar bya ste /
chos so bdun gyi ngo bor lta ba'i gtso bo'i don de yin pa'i phyir dang /
zhes gsungs pa'i phyir ro / /
de ltar bsgom par bstan pa la dgos pa yod de /
lam 'di'i gdul byas phar phyin @# / /
theg pa'i lam rnams shes dgos par bstan pa dang /
theg pa gsum gyi lam gyi gnad thams cad byed las kyi sgo nas lam 'dir 'dus par shes pa dang /
rim pa dang po'i skabs su gzugs can gyi lha snang ba tsam la zhen pa spangs nas bde chen gyi ye shes kyi gzung rnam lha'i rnam par shar ba shes pa dang /
rdzogs rim dang 'bras bu'i skabs su byang phyogs so bdun rang bzhin med par mngon sum du rtogs pa'i bde chen gyi ye shes de nyid lha gnyis kyi skur bzhengs pa'i dge rtsa smin byed du 'gyur bar shes pa'i ched yin pa'i phyir ro / /
gnyis pa la gnyis /
lus dkyil spyi'i rnam gzhag mdor bstan pa dang /
bsgom tshul dngos so / /
dang po ni /
spyir lus dkyil bsgom tshul la go rim mi 'dra ba yod de /
mngon brjod las gsungs pa'i rjes su 'brang nas lus dkyil sngon la bsgoms nas phyi dkyil rjes su sgom pa dang /
lus dkyil dang phyi dkyil dus mnyam du sgom pa dang /
phyi dkyil gyi rjes su lus dkyil sgom par byed pa'i tshul gsum las 'dir phyi ma ltar bya ba yin pa'i phyir /
der ma zad phyi dkyil logs su mi sgom par lus dkyil tsam bsgom pa'i tshul yod de /
dril bu pas de ltar du bshad pa'i phyir ro / /
gnyis pa la gnyis /
lus rten gyi dkyil 'khor du bsgom pa dang /
brten pa'i dkyil 'khor du bsgom pa'i tshul lo / /
dang po la /
rje sa skya pa dag na re /
sgrub pa po'i lus 'di la bde mchog gi rten brten pa gdod nas grub pa gsal 'debs pa yin no gsung /
de ni 'thad pa ma yin te /
lus can rnams sangs rgyas su thal ba dang /
gsar du bskyed mi dgos pa sogs su 'gyur ba'i phyir ro / /
bsgom pa'i tshul yod de /
rkang pa gnyis bgrad pa gzhu'i dbyibs su yod pa zhes sogs 'byung ba ltar yin la /
de yang dper na /
snam bu skad cig snga mas nyer len dang rgya skyegs skad cig snga mas lhan cig byed rkyen byed pa la brten nas snam bu skad cig phyi ma tshon can du 'gyur ba de bzhin du /
phyi dkyil gyi rlung dkyil bsgoms pa'i rgyun dang rang gi rkang pa gnyis bgrad pa mnyam du tshogs pas nyer len dang byed rkyen byas nas phyi dkyil gyi rlung dkyil skad cig phyi ma lus dkyil gyi rlung dkyil du 'gyur ba yin la /
de bzhin du phyi dkyil gyi me sogs dang sum mdo sogs lus kyi cha de dang de 'phrad pa las lus dkyil gyi gzhal yas khang gi cha de dang der 'gyur par sgom pa yin pa'i phyir /
lus kyi cha de dang de rten dang brten pa de dang der gyur par bsgoms pa'i tshul gyis lus dkyil du 'gro ba yin gyi /
lus la bkod pa tsam gyis ni lus dkyil du mi 'gro ste /
de ni rgyud sde 'og ma la yang yod pa'i phyir ro / /
des na gzhal yas khang gnyis bre nang du bre bcug pa'i tshul gyis gnas pa ni ma yin te /
phyi dkyil gyis rigs rgyun nyid lus dkyil gyi rten gzhal yas khang du 'gyur ba'i phyir /
dper na /
'dus pa'i lus dkyil gyi gzhal yas khang bzhin no / /
de ltar bsgoms pa la dgos pa yod de /
'bras bu'i skabs su lus kyi cha de dang de lus dkyil gyi gzhal yas khang gi cha de dang der dngos gnas su 'gyur ba'i ched yin ba'i phyir ro / /
de bzhin du pU dza la sogs pa yul nyer bzhi'i ming yig dang po thig les brgyan pa rnams yongs su gyur ba las /
rtsibs khong stong rtsibs shun gyi rnam pa can du bskyed nas phyi'i yul nyer bzhi'i ngo bor bsgoms pa la dgos pa yod de /
@# / /
yul nyer bzhi'i dpa' bo dang rnal 'byor ma rnams kyis sgrub pa po'i rtsa rlung thig le rnams byin gyis rlob par 'gyur ba'i ched yin pa'i phyir ro / /
gnyis pa la lus dkyil 'god pa'i gzhi la mi 'dra ba yod de /
nag po spyod pas rgyu rdo rje 'dzin yab yum bskyed pa zhu ba las byung ba'i 'bras bu rdo rje 'dzin pa'i lus la 'god ba dang /
dril bu bas phyi dkyil sngar mi sgoM ba'i gzhi'i he ru ka'i lus la 'god pa yin la /
lU hi bas ni phyi dkyil gyi rten brten pa rnams cig car du bskyed pa'i he ru ka'i lus la 'god pa yin pa'i phyir ro / /
ji ltar 'god pa'i tshul yod de /
snying ga chos kyi 'khor lo'i dbus kyi d+hU tI'i nang gi byang sems ba mo 'dzag pa nyungs kar sbom po'i tshad kyi dpyid hUM yig yongs su gyur pa tsam gtso bo dang /
lte ba'i dmar cha gtum mo'i me'i gzugs kyi thig le yongs su gyur pa las yum bskyed de /
dpyid dang thig le gnyis snying gar 'phrad nas snyoms par 'jug par mos pa yin pa'i phyir ro / /
yab kyi snying ga'i mi shigs par thig le de la dpyid ces brjod pa'i rgyu mtshan yod de /
dpyid dus des rtsi shing sogs rgyas par byed cing /
gzhan yid dga' bar byed pa ltar /
thig le des kyang bde stong gi ye shes bskyed cing rgyas par byed pa'i sgo nas sgrub pa po'i yid dga' bar byed pas na de ltar du brjod pa'i phyir ro / /
de nas 'khor rnams bskyed tshul yod de /
snying ga'i phyogs kyi rtsa 'dab bzhi las mkha' 'gro ma sogs bzhi dang /
mtshams kyi rtsa 'dab bzhi las thod pa bzhi dang /
skra mtshams sogs lus kyi gnas nyer bzhi'i rtsa khams rnams las dpa' bo dpa' mo rnams dang /
lce'i rtsa bar gnas pa'i rtsa sogs las sgo mtshams ma rnams bskyed pa yin pa'i phyir /
rtsa khams thun mong du lhar bskyed pa'am /
khams las dpa' bo rnams dang rtsa las dpa' mo rnams bskyed par yang rung ste /
mkha' 'gro rgya mtshor /
nyi shu rtsa bzhir dbye ba yis / /
sku gsung thugs kyi 'khor lo yin / /
gnas rnams dag ni thams cad du / /
rtsa rnams kun ni yang dag bshad / /
yul 'di rnams kyi bu mo gang / /
rtsa yi gzugs kyi gnas so zhes / /
zhes dang /
dril bu zhabs kyis kyang /
'di dag gnas su rnal 'byor ma / /
rtswa yin dpa' bo nyi shu bzhi / /
lus kyi khams su brtag par bya / /
zhes gsungs pa'i phyir ro / /
'khor lo'i rnam pa can gyi rtsibs rnams phyi'i yul nyer bzhi dngos dang bskyed pa'i lha rnams yul de na bzhugs pa'i dpa' bo rnal 'byor ma rnams dngos gnas su mos nas bsgom dgos pa yin la /
de ltar bsgoms pa la dgos pa yod de /
gnas de dag gi rtsa rlung thig le rnams dpa' bo rnal 'byor rnams kyis byin gyis brlabs pa la brten nas lus kyi rtsa bdun khri nyis stong gi rlung dang thig le rnams gnas nyer bzhi'i rtsa nas brgyud de d+hU tI'i nang du 'jug pa'i rgyud smin byed du 'gyur ba'i ched yin pa'i phyir ro / /
dbang po'i sgo brgyad kyi rtsa rnams sgo mtshams ma brgyad du bsgoms pa la dgos pa yod de /
gnas de dag gi rtsa rlung thig le rnams de rnams kyis byin gyis rlabs te /
dbang po'i sgo nas rgyu ba'i las rlung rnams d+hU tIr 'jug pa'i rgyud smin byed du 'gyur ba'i ched yin pa'i phyir /
de ltar yin te /
rjes skabs 'di'i smon lam la /
sgo mtshams ma rnams dbang po'i @# / /
sgor bsgoms pas / /
las rlung dbang po'i sgo nas ldog par shog /
nyer bzhi'i yul du dpa' bo dpa' mo rnams / /
bsgoms pas rlung rnams nyer bzhi'i rtsar 'dus shog /
zhes gsungs pa'i phyir ro / /
snying ga'i phyogs mtsham+su lha mo bzhi dang thod pa bzhi bsgoms pa yang tshul de ltar yin te /
de nyid las /
chos kyi 'khor lo'i 'dab mar bde chen gyi / /
lha rnams bsgoms pas slar yang rlung rnams ni / /
snying ga'i phyogs dang mtshams kyi rtsa brgyad du / /
'dus nas dbus kyi d+hU tI'ir 'jug par shog /
zhes gsungs pa'i phyir ro / /
snying gar gtso bo yab yum bsgoms pa'i gnad kyang de ltar yin te /
mthar rlung thams cad snying ga'i d+hU hIr thim nas rdzogs rim gyi lam thams cad rdzogs par skye ba'i dge rtsa smin byed du 'gyur ba'i ched yin pa'i phyir te /
de nyid las /
nang gi rje btsun yab yum bsgoms pa las / /
dpyid dang thig le phan tshun snyoms zhugs nas / /
rdzogs pa'i rim pa mchog rnams skye ba yi / /
dge ba'i rtsa ba yongs su smin par shog /
ces gsungs pa'i phyir ro / /
mdor na 'di lta bu'i lus dkyil bsgoms pa ni gnad shin tu che ba yin te /
de ni lugs 'di'i thun mong ma yin pa'i khyad chos su 'gyur ba'i phyir te /
de ltar bsgoms pas phyi'i yul nyer bzhin bzhugs pa'i dpa' bo dang rnal 'byor ma rnams yid ltar mgyogs pa'i shugs kyis byon nas /
gzigs pa tsam gyis rgyud byin gyis brlabs te rlung thim nas lhan skyes kyi ye shes skye ba'i nus pa khyad par can 'jog par 'gyur ba'i phyir te /
rtsa rgyud las /
de rnams 'dod pa'i gzugs can te / /
yid kyi shugs kyis 'jug pa yin / /
zhes dang /
mngon brjod las kyang /
de rnams dgyes nas dngos grub mchog /
ji ltar 'dod bzhin stsol bar mdzad / /
zhes gsungs pa'i phyir /
de ltar dpa' bo dang rnal 'byor ma rnams kyis sgrub pa po la byin gyis brlabs pa la brten nas pho nya gsum po gang rung dang 'du ba rnyed nas lhan skyes kyi ye shes khyad par can mngon du byed par 'gyur ba'i tshul yod de /
dang por sngags skyes kyi rnal 'byor ma rnams dang 'du ba rnyed /
de nas zhing skyes gyi rnal 'byor ma rnams dang 'du ba rnyed /
de nas lhan skyes kyi rnal 'byor ma rnams dang 'du ba rnyed cing /
de rnams kyis lam bgrod pa'i grogs mdzad pa la brten nas lhan skyes kyi bde ba skye zhing bde ba des stong pa nges pa'i bde stong dbyer med bsgoms pa la brten nas zung 'jug gi go 'phang yang myur du 'thob par 'gyur ba'i phyir te /
mngon brjod las /
dpal ldan rdo rje rnal 'byor ma / /
rnam dag ye shes can rnams kyis / /
rnal 'byor rdo rje can rnams gzigs / /
zhes pa nas /
dpal ldan rdo rje 'dzin dngos su / /
'gyur ba 'di la the tshom med / /
ces dang /
rje'i lU hi ba'i shis brjod las /
thugs kyi rigs kyi sngags skyes zhing skyes sogs / /
pho nya'i grogs dang myur du 'dus pa las / /
bde ba'i dga' ston 'bar ba'i bkra shis shog /
ces dang /
de bzhin du gsung dang sku la'ang sbyar nas gsungs shing /
rje'i rgyud 'grel sbas don kun gsal las kyang /
khyad par bde mchog gi lam legs par shes nas sgrub pa byed pa rnams la mkha' 'gro ma'i pho nya can rnams kyis byin gyis rlob pa dang /
lam gyi grogs @# / /
mdzad pas ches myur ba yin /
zhes dang /
'di rnams bsgoms pas yul khyad par can de rnams na gnas pa'i dpa' mo rnams dang myur du 'phrad la /
de la brten nas lam tshegs med par ches shin tu myur bar 'gyur ro / /
zhes gsungs pa'i phyir ro /
'o na pho nya de gsum gyi ngos 'dzin dang /
nang gses mchog dman gyi khyad par ji lta bu yin zhe na /
ngos 'dzin tshul la 'dod pa mi 'dra ba yod kyang rje'i bzhed pa ni 'di ltar yin te /
lhan skyes kyi pho nya ni rdzogs rim gyi don gyi lhan skyes rang rgyud la skyes pa'i 'jig rten las 'das pa'i rnal 'byor ma rnams yin la /
zhing skyes ni zhing khyad par can du skyes stobs kyis rnal 'byor mar song ba dang /
sngags skyes ni bskyed rim la gnas pa'i rnal 'byor ma ste /
mchog dman yang dag gsum gyi snga ma snga ma mchog yin pa'i phyir te /
rgyud 'grel de nyid las /
pho nya gsum ngos 'dzin la mi 'dra ba mang du 'dug na'ang /
dang po ni /
don gyi lhan skyes thob pa yan chad de 'jig rten las 'das pa'i mkha' 'gro ma'o / /
gnyis pa ni gnas so gnyis la sogs par skyes pa rnal 'byor mas rjes su bzung bas rnal 'byor mar gyur pa'o / /
gsum pa ni dbang la sogs pas rgyud legs par sbyangs pa rim pa dang po'i rnal 'byor la byang ba ste /
de gnyis ni 'jig rten pa'i rnal 'byor ma'o / /
zhes bshad pa ltar yin pa'i phyir ro / /
phyi dkyil nas lus dkyil gyi bar sgom pa 'di la ni sku gsum gyi sgrub thabs su gsungs pa'i rgyu mtshan yod de /
phyi dkyil sgom pa sprul sku'i rnal 'byor /
byang phyogs so bdun gyi dag pa sgom pa chos sku'i rnal 'byor /
lus dkyil sgom pa longs sku'i rnal 'byor du 'gyur ba'i rgyu mtshan gyis de ltar du gsungs pa'i phyir ro / /
de ni gtso bo'i dbang du byas pa yin gyi /
gzhan du na phyogs mthun sngar bshad pa'i lam 'khyer gsum po yang de ltar yin te /
shU n+ya ta'i sngags don sgom pa ni chos sku'i rnal 'byor /
nA da 'jog pa ni longs sku'i rnal 'byor de las rgyu 'bras kyi rdo rje 'dzin bskyed pa ni sprul sku'i rnal 'byor du 'gyur ba'i phyir ro / /
bzhi pa go bgos shing ye shes pa bcug nas dbang bskur ba la gnyis /
go cha bya zhing ye shes pa gzhug pa dang /
dbang bskur nas rgyas gdab pa'i tshul lo / /
dang po la gnyis /
go cha bcing ba dang /
ye shes pa gzhug pa'o / /
dang po ni /
spyir go cha 'god pa'i gzhi de la bzhed tshul mi 'dra ba du ma yod de /
dkyil 'khor pa'i lha thams cad la 'god pa dang /
yab yum re re kho nar 'god pa dang /
yab yum gnyis la 'god pa'i tshul gsum yod pa'i phyir ro / /
'dir gtso bo yab yum gnyis ga la dgod kyi gzhan la ni ma yin te /
lU nag dril gsum gyi grub chen gyi gzhung las de ltar du 'byung zhing /
bshad rgyud mngon brjod las kyang /
go cha gnyis po bgo bar bya / /
zhes yab yum gnyis kyi go cha dgod pa las gzhan ma bshad pa'i phyir ro / /
ji ltar bsgom pa'i tshul yod de /
rang gi snying gar oM ha dkar po yongs su gyur pa las zhes sogs 'byung ba ltar yab kyi go cha drug dang /
gtso mo'i lte bar oM baM dmar po zhes sogs 'byung ba ltar yum gyi go cha drug 'god bar bya ba yin pa'i phyir /
de yang sa bon drug tshan gnyis las lha de rnams yum bcas su bskyed pa yin kyang khyad par yod de /
yab kyi go cha drug ni yum gyis yab la 'khyud ba yin la /
yum gyi go cha drug ni yab yum gyi pang nas tshur 'khyud pa'i tshul du byed dgos pa'i phyir ro / /
lus kyi gnas de rnams su de dang der ngo bo dbyer @# / /
med du byas nas bsgom dgos pa yin te /
bde stong dbyer med kyi ye shes kyi cha de nyid gnas de dang de'i ngo bor me long la gzugs brnyan shar ba bzhin du blta dgos pa'i phyir ro / /
de ltar bsgom pa ni rgyas pa'i dbang du byas pa yin gyi /
ngag na oM ha sogs kyi yi ge tsam bkod nas lha de rnams dang ngo bor dbyer med du mos pas kyang chog pa yin te /
rtsa rgyud las /
ya sogs brgyad pa'i sa bon dang / /
de bzhin gug skyed bcu gnyis kyi / /
yi ge bar ma dor byas pa / /
yan lag drug he ru kar brjod / /
dpa' bo drug dang mnyam sbyor ba / /
yi ge gcig tu yang dag gnas / /
oM na ma swA hA bau ShaTa / /
hUM hUM phaT dang yang dag ldan zhes dang / /
'dod 'jo las kyang /
oM ha snying gar dgod la /
rdo rje sems dpa' dang ngo bo dbyer med du bya ba'am /
yang na sngags de yongs su gyur pa las rdor sems su sngar bshad pa ltar bskyed de /
zhes gsungs pa'i phyir ro / /
lus dang lus kyi cha thams cad la khyab pas de'i ngo bo ni de thams cad du sgom rigs kyi /
dpral bar sgom pa mi 'thad do zhe na /
skyon med de /
lus dbang gi gtso bo dpral ba'i phyogs na gnas pa'i rgyu mtshan gyis yin pa'i phyir ro / /
go cha zhes brjod pa'i rgyu mtshan yod de /
go cha btsan po dang 'dra ba'i srung ba yin pas na de ltar du brjod pa'i phyir ro / /
go cha bsgoms pa la dgos pa yod de /
bgegs kyis mi tshugs ba'i ched yin pa'i phyir ro / /
gnyis pa ye shes pa ni /
'bar ba'i phyag rgya dang sngags kyis spyan 'dren pa yin te /
de yang mdzub mo gnyis mdud cing gung mo gnyis rtse mo sbyar zhing mthe bor gnyis brtan por sbyar nas thur du bstan la /
ming med dang mthe'u chung rnams brkyang pa dpral bar bzhag nas g.yas g.yon du bskor zhing /
ngag tu pheM zhes brjod de hUM gi 'od zer gyis phyogs bcu'i 'jig rten gyi khams na bzhugs pa'i dpa' bo dang dpa' mo'i dbang phyug ma la sogs pa thams cad mdun gyi nam mkhar spyan drangs la /
'od zer rang gi snying khar thim par bsam par bya ba yin pa'i phyir /
pheM zhes brjod pa'i rgyu mtshan yod de /
de mkha' 'gro bskul ba'i snying po yin pa'i phyir ro / /
de nas mchod pa sogs bya dgos pa yin te /
oM badzra wI Ni zhes sogs brjod nas rig ma bcu drug gis mchod dang /
sgo ba bzhi'i sngags kyis dgug gzhug bcing ba mnyes bya ba yin pa'i phyir /
de ltar byas pa la dgos pa yod de /
rang dang ye shes pa tha dad du 'dzin pa 'gog pa dang /
ye shes pa dang dbyer med du blta ba dang /
ye shes pas byin gyis rlob pa sogs kyi ched yin pa'i phyir ro / /
de'i brtan byed oM yo ga zhes sogs kyi sngags brjod dgos shing de'i don yang yod de /
yo ga ni rnal 'byor /
shud+d+ha ni dag ba /
sarba d+harmA ni chos thams cad /
yo ga shud+d+ho haM ni rnal 'byor dag pa de nga'o zhes pa yin pa'i phyir /
de tshig gi don tsam yin la /
nges don yod de /
chos thams cad rang bzhin gyis yongs su dag pa'i de kho na nyid dang bde ba chen po'i ye shes dbyer med pa'i bdag nyid de nga'o zhes pa'i don yin zhing /
dam tshig pa dang ye shes pa gnyis ro mnyam du sbyar ba ni zhes sogs kyi don yang de yin pa'i phyir ro / /
brtan byed du sarba pI ra zhes sogs kyi sngags brjod cing de'i don yang yod de /
sarba ni thams cad /
bI ra ni dpa' bo / /
yo gi nI ni rnal 'byor ma /
kA ya wA gtsit+ta ni sku gsung thugs /
swa b+hA wa sogs ni rang bzhin gyi bdag nyid de nga'o zhes nga rgyal 'dzin ba'i don yin pa'i phyir ro / /
de'i nga rgyal dril nas 'dzin tshul yod de /
dpa' bo dang rnal 'byor ma thams cad kyi sku gsung thugs rdo rje'i rang bzhin gyi bdag nyid de nga'o snyam du nga rgyal 'dzin dgos pa'i phyir /
'di lta bu la nga rgyal zhes brjod pa'i rgyu mtshan yod de /
nga rgyal dngos min kyang nga rgyal de ni sems khengs ba'i rnam pa can yin pas de dang rnam pa phyogs 'dra bas na de ltar du brjod pa'i phyir ro / /
gnyis pa ni /
sngar ye shes pa dang mnyam du spyan drangs ba'i dbang lha rnams la rig @# / /
ma bcu drug gis mchod dgos pa yin te /
'dir mchod pa de dbang lha la yin par rje'i 'dod 'jo las bshad pa'i phyir ro / /
dbang lha yang ye shes pa'i 'khor lo dang lhan cig spyan 'dren pa ni man ngag yin par lwa wa bas bshad cing /
dril bu pa yang de dang 'dra ste /
snying ga'i hUM gi sa bon gyis / /
ye shes dkyil 'khor dbang bskur lha / /
spyan drangs /
zhes gsungs pa'i phyir ro / /
de nas de bzhin gshegs pa thams cad kyis bdag la mngon par dbang bskur tu gsol zhes sogs 'byung ba ltar dbang bzhi bskur ba yin te /
chu dbang bskur ba las bum pa'i dbang he ru ka yab yum snyoms par zhugs pa'i byang sems lce la bzhag pa las gsang dbang /
he ru kas phag mo phyag rgyar gnang ba dang snyoms par zhugs pas rlung thim pa'i mos pa byas pa las sher dbang /
he ru kas don gyi dbang bzhi pa de nyid tshig gis bsten pa'i don go ba las dbang bzhi par 'jog pa yin pa'i phyir /
dbang bzhi pa'i skabs su 'bras dus kyi zung 'jug gi sku la ngo sprod pa yin te /
'od gsal mthong ba yin no zhes pa yan chad kyis don dam 'od gsal dang /
kun rdzob tu rlung sems tsam las grub pa'i zhes pa man chad sgyu ma'i sku dang zung 'jug la brda sprod pa yin pa'i phyir ro / /
'di dag gis dbang sngar ma thob pa gsar du thob pa byed pa min kyang dgos pa yod de /
thob zin brtan pa dang /
de dang de'i nus pa khyad par can re 'jog pa'i ched yin pa'i phyir ro / /
lha rnams la rgyas 'debs de ltar byed pa'i rgyu mtshan yod de gtso bo la mi bskyod pas rgyas 'debs pa de rgyu la 'bras bu'i rgyas gdab pa yin no / /
yum la rnam snang gis rgyas gdab pa ni chos sku la gzugs sku'i rgyas gdab pa dang /
gzhan rnams ni rigs can la rigs kyis rgyas gdab pa yin pa'i phyir te /
mkha' 'gro ma sogs bzhi ni rin 'byung gi rigs dang /
'khor lo bzhi'i lha rnams rim pa bzhin mi bskyod pa dang /
snang mtha' dang /
rnam snang dang /
don grub kyi rigs su 'jog pa'i phyir ro / /
de nas dbang lha rnams rang la bstim zhing /
de ltar dbang bskur ba la dgos pa khyad par can yod de /
bgegs gyis mi tshugs pa dang /
sgrib pa kun sbyong ba dang /
sgom bzlas kyi snod du rung ba dang /
zhi sogs kyi las 'grub sla ba dang /
byang sems nyams pa gso ba dang /
dam tshig dang sdom pa nyams pa gso ba dang /
ma 'ongs pa na sangs rgyas kyis dbang bskur par 'gyur ba'i dgos pa dang bcas pa jo bo chen pos bshad pa ltar yod pa'i phyir ro / /
lnga pa mchod bstod dang bsgom zhing dag pa dran tshul sogs ni sngar mchod pa byin rlabs ma byas na 'dir bya ba yin te /
skabs de gnyis gang du byas kyang mi 'gal ba'i phyir ro / /
mchod pa la chu bzhi dang gsum dang gnyis gang byas kyang mi 'gal te /
sdom 'byung las chu bzhi bshad cing /
sgrub thabs tshad ldan 'ga' las gsum dang gnyis kyang bshad pa'i phyir dang /
lU hi pa rang gi sgrub thabs las ni skabs 'dir sngags mchod tsam las ma byung ba'i phyir ro / /
de nas chu bzhi sogs sngon du 'gro ba'i nyer spyod rol mo 'dod yon rig ma bcu drug dang bcas pa'i phyi'i mchod pa rnams bya ba yin te /
lha mo spros te mchod byed kyi sngags ni gzhan nam oM AHgu ru badzra shrI he ru ka ar+g+haM pra ti ts+tsha sogs kyis mchod pa yin pa'i phyir /
mchod pa'i lha mo rnams kyi sku mdog sogs ji ltar bya ba'i tshul yod de /
me tog ma sogs kyi sku mdog phyag mtshan sogs rgyas par 'dod 'jo las 'byung ba ltar yin pa'i phyir /
mchod pa 'di rnams dbang bzhi gang dang 'brel ba'i tshul yod de /
bum pa'i dbang ni /
phyi bum dbang dang 'brel ba'i mchod gnang mchod myang ba ni nang gsang dbang dang 'brel ba'i mchod pa /
yab yum snyoms zhugs te dga' bzhi drangs pa ni dbang gsum pa dang 'brel @# / /
ba'i mchod pa /
lhan skyes kyi dga' bas stong nyid rtogs par mos pa'am rtogs pa'i de kho na nyid kyi mchod pa ni dbang bzhi pa dang 'brel ba'i mchod pa yin pa'i phyir ro / /
de nas nang mchod ji ltar 'bul ba'i tshul yod de /
mgron rnams kyi ljags byin gyis brlabs nas a mr-i ta'i sngags dang /
oM AHhUM gsum gyis byin gyis brlabs la /
dngos brgyud kyi bla ma rnams kyi mtshan sngags kyi mthar yi ge gsum btags nas phul ba'i rjes su /
dkyil 'khor ba'i lha thams cad la rang rang gi sngags kyi mthar 'bru gsum btabs nas 'bul zhing /
de nas phyogs skyong sogs 'jig rten pa rnams la 'bul ba yin pa'i phyir ro / /
de'i tshe thugs ka nas lha mo ro rdo rje ma spros nas 'bul ba yin te /
des thod pa bzung nas bdud rtsi bcus te mgron rnams la stabs pas gsol bas tshim par bsam dgos pa'i phyir ro / /
mthar oM a mr-i ta zhes sogs brjod de mchod pa'i nga rgyal 'dzin dgos pa yin te /
a mr-i ta ni 'chi med dam bdud rtsi /
swad ni mnyes pa /
swa b+hA wa ni rang bzhin /
At+ma ka ni bdag nyid /
a haM ni nga'o zhes pa'i don yin pa'i phyir ro / /
de nas gsang mchod dang de kho na nyid kyi mchod pa ji ltar bya ba'i tshul yang yod de /
rang gi snying ga'i hUM las byung ba'i rnal 'byor ma bzhi dang /
sgo mtshams ma brgyad gyis thod pa na gnas pI bdud rtsi lngas mchod la /
oM sarba badzra kA mi ni zhes sogs mjug tu yi ge gsum brjod cing phul ba'i rjes su /
gnas bzhi dang gsang gnas sngar byin gyis brlabs pa dran par byas nas dga' bzhi drangs pa ni gsang mchod dang /
lhan skyes kyi dga' bas de kho na nyid dngos su rtogs pa'am rtogs par mos pa ni /
de kho na nyid kyi mchod pa yin pa'i phyir ro /
rang gtso bo yab yum gnyis kyis dga' ba myong ba'i tshe phyi dkyil dang lus dkyil gyi lha rnams kyis kyang cig car du bde ba chen po nyams su myong bar bsam dgos pa yin te /
'dir 'khor thams cad kyang gtso bo dang rgyud gcig cing de'i cha shas tsam du zad do snyam du blta dgos pa'i phyir ro / /
spyir sngags kyi skabs su zab gsal gnyis med sgom pa la lta ba dgos shing /
khyad par chos sku'i lam 'khyer dang /
de kho na nyid gyi mchod pa dang /
bde stong dbyer med sgom pa la bdag med rtogs pa'i lta ba dran pa ni med mi rung gi yan lag yin te /
de la thos bsam tsam yang med na ni dgos don ji lta ba bzhin 'grub par dka' ba'i phyir ro / /
de nas sngags mchod ji ltar bya ba'i tshul yang de /
yab yum gyi snying po dang nye snying /
snying po'i rnal 'byor ma bzhi'i sngags /
'khor lo gsum gyi dpa' bo dang dpa' mo rnams kyi sngags /
sgo mtshams ma brgyad dang yab yum gyi rkang brgyad kyi sngags mchod rnams sgrub thabs nas 'byung ba bzhin rim par bya ba yin pa'i phyir /
sngags de rnams brjod pa ni mchod par 'gyur ba'i tshul yod de /
'dod 'jo las /
rtsa rgyud las /
sngags rnams kun gyis yang dag mchod /
ces gsungs pas bstod pa'i mchod pa'i sngags so / /
zhes bshad pa ltar bstod cing bskul ba'i sgo nas lha mnyes par byed pas na mchod par bzhag pa'i phyir ro / /
mchod pa'i 'khor gsum thams cad rang bzhin med par rtogs pa'i bde stong dbyer med kyi ngo bor mos pa ni shin tu gal che ba yin te /
des tshogs gnyis bde blag tu rdzogs par 'gyur bar bshad pa'i phyir ro / /
de nas lha'i 'khor lo bsgom zhing dag pa dran par bya ba yin la /
bsgom pa'i tshul yod de /
rim pa dang po'i spang bya'i gtso bo ni tha mal gyi snang zhen gnyis yin la /
de la tha mal gyi snang ba'i gnyen por lha'i rnam pa la slob pa dang /
tha mal gyi zhen pa'i gnyen por lha'i nga rgyal la slob pa yin zhing /
de dag gi tshe rnam pa lhar gsal ba la dmigs nas bsgoms pas yid ngor tha mal gyi snang ba 'char ba re zhig bkag pa'i tshul gyis de'i gnyen por 'gyur la /
dngos po la lhar ma song yang lha'i nga rgyal bcos min du byas pas yid ngor tha @# / /
mal gyi zhen pa'i re zhig bkag pa'i tshul gyis de'i gnyen por 'gro ba yin pa'i phyir ro / /
de'i tshe zab gsal gnyis su med pa'i tshul gyis sgom par byed pa yin te /
dmigs pa lha la dmigs nas rnam pa rang bzhin med par dran pa gnyis zung 'brel du skyong ba'i zab gsal gnyis med kyi rnal 'byor ni skabs 'dir nyams len gyi gtso bo yin pa'i phyir ro / /
de nas dag pa dran tshul yod de /
lha'i dag pa ni sngar phyi dkyil dang lus dkyil kyi skabs su bshad zin cing /
rgyan gyi dag pa dran tshul yang yod /
sngags rnams dang rgyan de rnams tshogs pa las byung ba'i phyag rgya drug dang thod skam la sogs pa yod na dngos su brgyan pa'am /
med na'ang rgyan de rnams kyis brgyan par bsam pa yin zhing /
dag pa'i don ni sngags de rnams las rgyan de dag byung bar sgom pa nyid yin pa'i phyir ro /
de nas kha TwaM ka ni lha yi sku / /
zhes sogs kyi don yang yod de /
kha TwAM ka ni he ru ka'i sku bde ba chen po'i ngo bo dang /
DA ma ru ni rnal 'byor ma ste shes rab stong pa nyid kyi sgra sgrog pa dang /
he ru ka ni nyin mo'i sgras brjod pa'i dag pa sgyu ma'i sku'i rang bzhin dang /
phag mo ni mtshan mo'i sgras bstan pa'i shes rab don dam 'od gsal gyi rang bzhin du bsgom par bya ba yin la /
de 'dra ba'i he ru ka ni 'khor ba bag chags dang bcas pa spangs pa las byung bas na /
mya ngan 'das byung dpa' bo ste / /
zhes gsungs shing /
de nyid kyang sgrub pa po rang nyid kyi rlung sems tsam gyi nyer len las sprul pa'i rigs drug pa rdo rje 'chang chen po nyid yin pas na /
drug pa sems kyi sprul pa ste / /
zhes 'byung ba dang /
rdo rje phag mo ni rang bzhin gyis rnam par dag pa'i chos kyi dbyings las sprul ba'i lha mo'i gzugs su bstan par bsam pa ni /
dag pa chos kyi sprul pa ni / /
phag mo'i gzugs su bstan pa yin / /
zhes pa'i don yin la /
lhag ma'i don ni gong du bshad zin pa ltar dran par bya dgos pa'i phyir ro / /
phyi dkyil gyi dag pa dran pa nas 'di'i bar gyi nyams len rnams kyis phar phyin theg pa'i mkhyen gsum gyi lam gyi gnad thams cad bsdus pa yin te /
gzhi phung khams skye mchad kyi chos rnams rang bzhin med par rtogs pa'i bde ba chen po'i ye shes kyis bsdus pa'i chos so bdun la so bdun du shar par bsgoms pas gzhi shes kyi lam gyi gnad dang /
ye shes de nyid sa bcur bzhag pa la lus kyi gnas dang nye ba'i gnas la sogs par mos pa'i lus dkyil bsgoms pas ni lam shes kyi gnad dang /
rnal 'byor pa rang gi gzhi lam khyad gzhir byas pa'i steng nas khyad chos go cha 'ching ba sogs bsgoms pas ni rnam mkhyen gyi lam gyi gnad bsdus par 'di'i rgya 'grel du ma dang rje nyid kyis kyang bshad ba'i phyir ro / /
bzhi pa rdzogs rim rnal 'byor chen po cung zad bsgom pa'i tshul yod de /
de yang gtso bor bskyed rim bsgom pa'i zhar byung gi tshul du byed pa yin pas /
dbyangs gsal ngag tu brjod pa las /
dbyangs gsal gyi 'phreng ba 'od zer lnga ldan 'od zer gyi sne las /
'khor lo gsum gyi lha tshogs sna bug g.yas pa'i rlung dang 'grogs nas spros pas /
'gro ba rnams 'khor lo gsum gyi go 'phang la bkod pa sogs byas nas /
rang gi sna bug g.yon nas zhugs te lte bar gnas pa yongs su gyur pa las rim gyis he ru ka dkar po yum phag mo dang bcas par bskyed ba'i gsang gnas bskyod pa'i dga' ba'i sgras 'gro ba rnams bkug ste dur khrod la rim pa sogs kyi sdud rim bshad pa ltar byas pa'i mthar nA da phra mo la sems 'dzin de nas nA da yang mi dmigs par bsams te bde stong gi @# / /
rnal 'byor sgom par byed pa yin pa'i phyir ro / /
gsum pa thun gyi mjug tu ji ltar bya ba'i tshul la gnyis /
bzlas pa dang /
gtor ma sogs kyi rim pa'o / /
dang po la gnyis /
rdor bzlas dang /
ngag bzlas so / /
dang po 'dir bskyed rim pa'i rdor bzlas ji ltar bya ba'i tshul yod de /
de nas slar rten brten pa'i dkyil 'khor du skad cig gis ldang nas rang gi lte bar zla ba la gnas pa'i hUM ngam /
nA da dkar la dmar pa'i mdangs can las rlung phyir 'byung ba hUM gi gdangs kyis 'khor lo lnga'i lha tshogs spros te 'gro ba'i don byas /
oM gyi gdangs kyis nang du zhugs nas hUM ngam nA da la thim /
AH'i gdangs kyis gnas par bsams te rlung cung zad 'dzin pa nyid yin pa'i phyir ro / /
gnyis pa ngag bzlas la spyir bya tshul lnga yod pa dam tshig gi bzlas pa /
do la'i bzlas pa /
khyogs kyi bzlas pa /
gong bu'i bzlas pa /
khro bo'i bzlas pa rnams su yod pa'i phyir ro / /
de rnams gang byed kyang 'phreng ba bskyed chog rgyas pa sngags rim nas 'byung ba ltar ram /
bsdus pa skabs 'dir mngon rtogs las 'byung ba bzhin padma gar dbang du bskyed pa la ye shes pa bstim mchod nas 'phreng bar gyur par bsams te bzlas pa byed pa yin la /
de'i tshe gtso 'khor du yod kyi zhal nas 'don par mos dgos pa yin te /
de ltar bzlas na de snyed gyi grangs kyi 'gyur khyad 'byung ba dril bu pa sogs kyis bshad pa'i phyir ro / /
de yang thun gyi ngo bo la lha'i nga rgyal gyis sems ma g.yeng bar bzlas pa rnams de'i grangs su gzhug par bya'i /
thun mtshams su bzlas pa rnams bzlas pa'i grangs su mi 'dren yang bzla dgos pa yin te /
las sgrib sbyong ba dang bar chad zhi ba sogs kyi ched du spyod lam thams cad kyi tshe bzlas chog par 'di'i rgya 'grel sogs du ma zhig las bshad pa'i phyir ro / /
bzlas bya'i sngags ni gong du brjod pa'i sngags rnams yin kyang /
grangs dang bzla tshul gyi dbang du byas na khyad par yod de /
rang nyid bdag du byed pa dang /
gzhan la dbang bskur ba sogs kyi las rung du byed pa la /
'di'i bsnyen pa rgyas pa'i dbang du byas na /
dA ri ka pa dang nag po pas bshad pa ltar /
gtso bo yab yum la khri phrag gsum gsum dang / /
'khor lo gsum gyi lha re re la khri phrag gnyis gnyis /
lha mo gzhan bcu gnyis po re re la stong phrag phyed drug re bzla zhing /
'bring dang /
bsdus pa gnyis la ni gtso bo la 'bum /
'khor rnams la khri phrag re /
rgyas bsdus gnyis ka la ye shes 'ben sngags khri phrag gcig bzla dgos pa'i phyir ro / /
yab kyi bzlas bya'i sngags ni rtsa sngags rab yin la /
de min snying po'i sngags su gsungs pas yum la'ang mtshon zhing /
yab yum gyi rtsa sngags gong du blangs nas 'don pa yod kyang de gtso bor mi 'don 'khor lo lnga'i lha rnams kyi sngags bzlas pa'i mjug tu ci 'grub bzlas kyang chog ste /
tshad ldan gyi gzhung 'ga' las de ltar du 'byung zhing /
rigs pa gzhan gyis kyang grub pa'i phyir ro / /
go cha'i sngags bzla ba kha cig nas mi 'byung yang rtsa sngags kyi mthar bzla par bya ste /
rtsa rgyud las /
sa steng 'di na rin chen bzhi / /
zhes bshad pa'i bzhi'i ya gyal yin pa'i phyir ro / /
'on kyang bsnen pa'i gungs su nges par 'dren mi dgos par sems te brtag la /
rkang brgyad kyi sngags ni bzlas pa'i grangs su byas nas ton kyang mi 'gal zhing /
@# / /
de ma byas par ji ltar 'tsham ba zhig bzla ba'am min kyang chog ste /
'di bstod sngags yin pas gdam nga can du bshad pa'i phyir ro / /
bzlas pa 'bring bya tshul ni bshad rgyud mngon brjod las bshad de /
de nyid las /
sngon du bsnyen pa bya ba ni / /
cho ga bzhin du 'bum du bzla / /
'khor lo'i gsang sngags 'bum bzla zhing / /
rang gi lha yi'ang 'bum du bzla / /
gzhan ni khri du bzla bar bya / /
zhes dang /
sngags rnams sngon ma'i dbang du byas nas /
lwa wa pas kyang gtso bo la 'bum 'khor la khri phrag re bzla bar bshad la /
yang dA ra ka pas 'bring po'i dbang du mdzad nas de kho na ltar bshad cing /
thun mong du ye shes 'bebs sngags khri dang /
bzlas pa'i kha skong gi sbyin bsreg kyang bye bar bshad par yin pa'i phyir ro / /
'khor gyi lha drug cu'i sngags bsdus pa byed pa la tshul gnyis yod kyang /
'dir bshad rgyud mngon brjod las gsungs pa bzhin bya na 'di ltar yin te /
gtso bo yab yum gnyis 'bring po ltar yin zhing 'khor rnams la ni r-i l-i bzhi dang /
ma yig dor ba'i ka tsa Ta ta pa'i sde tshan gyi yi ge nyer bzhi dang /
ya ra la wa bzhi dang /
sha Sha sa ha bzhi'i ma tsha 'das med gor thig le byin nas re re'i thog mar oM dang mthar hUM hUM phaT sbyar ba rnams rim pa bzhin snying po'i rnal 'byor ma bzhi dang /
'khor lo gyi lha zung nyer bzhi dang /
sgo ma bzhi dang mtshams ma bzhi'i sngags su bshad pa ltar ram r-i sogs sa bon so drug po sbrel nas thog mthar sngar bzhin sbyar te bzlas pas kyang chog par rje yab sras rjes 'brang dang bcas pa du mas bshad pa ltar yin pa'i phyir ro /
bzla bya'i sngags rnams kyi nang nas yab kyi snying po'i sngags don yod de /
oM ni sngags kyi 'go 'dren yin zhing de'i a u ma gsum gyis ni sku gsung thugs mtshon pa dang sngar bshad pa ltar bkra shis pa sogs la 'jug pa yin la /
shrI ni dpal badza ni rdo rje /
he ru ka ni nges tshig gis bshad na thod khrag la rol pa'am khrag 'thung /
DA kI nI nI mkha' 'gro ma /
sam+barM ni sdom pa'am bde mchog /
swA hA ni gzhi tshugs ces pa'i don yin pa'i phyir ro / /
nye snying la bsgyur rgyu med kyang mtshon don yod de /
hrIH la sogs pa'i yi ge lngas ye shes lnga mtshon pa yin pa'i phyir /
yum gyi snying po dang nye snying gi don yang yod de /
dang po ni rdo rje rnam par snang mdzad ces pa yin la /
phyi ma ni sangs rgyas thams cad kyi rdo rje mkha' 'gro ma zhes bar 'gyur ba'i phyir ro / /
kI nI zhes sogs bzhi'i don yod de /
gzhan gsum ba tsha 'das med sgyur ba ltar yin la /
lA ma ni mdzes ma zhes par 'gyur ba'i phyir ro / /
kar kar sogs kyi don la drang ngos ba gnyis yod pa'i drang don bshad na dpa' bo'i sngags kyi don kyang shes bar 'gyur bas bsdus te bshad na bde ster du 'gyur te /
ka ra gnyis ni gyis shig gnyis /
du ru gnyis ni mdzod gnyis /
de bzhin du sbyar te /
b+han+d+ha 'ching /
trA sa ya skrag par gyis /
k+Sho b+ha ya bskyod par gyis /
da ha sregs /
pa tsa tshes /
b+hak+Sha zo / /
pa sa zhag /
rud+hi ra khrag /
an+t+ra rgyu ma /
mA lA pa phreng ba /
laM phi ni 'phyar pa /
sabta bdun /
pA ta la sa 'og /
ga ta gnas pa /
b+hu dzaM gaM 'gro / /
sarbaM pA sprul rnams /
ta rdza yi bsdigs /
a kaD+D+h+ya lug ces pa yin la /
hrIM hrIM sogs la bstu'r ba med kyang mtshon don khyad par can yod tshul ni 'og tu 'chad par 'gyur ba'i phyir ro / /
rtsa sngags kyi nges don @# / /
shes pa gal che ste /
rtsa rgyud le'u dgu pa las de mang shes na rtsa sngags kyi de nyid mi shes pas dngos grub 'grub dka' bar gsungs pa'i phyir ro / /
des na 'di'i nges don cung zad cig bshad na 'di ltar yin te /
de yang rgyud 'grel nas 'byung ba ltar rtsa sngags btu ba'i nges don dang /
btus pa'i rtsa sngags kyi nges don gnyis yod pa'i nang nas phyi ma 'chad pa la /
ka ra gnyis ni las sgrib yang yang zad par byed pa /
ku ru ni nyon mongs yang yang zad par byed pa /
b+han+d+ha ni lha'i 'khor lo rnams rang bzhin med par rtogs pa'am 'ching ba /
trA sa ya ni kun rdzob kyi chos thams cad sgyu ma lta bur rtogs nas mi skrag pa /
k+Sho b+ha ya ni chos rnams la don dam dpyod byed kyi rigs pas dpyad nas cung zad kyang ma rnyed pa'i stong nyid sgom pa /
hroM la ni cha du ma yod pa'i nang nas rang sgrub pa po'i rdo rje der bstar byas pas ni phyag rgya'i padma /
has ni sgrub pa po'i byang sems /
de'i srog gi u'am na ros ni phung khams skye mched 'od gsal du sdud pa /
zla tshes kyis ni spyi bo nas byang sems 'bab pa /
thig les ni bde stong dbyer med mtshon /
hraH'i has ni sgrub pa po'i byang sems /
ra stas ni phyag rgya'i khams dmar po / /
rnam bcad kyis ni thig le gnyis yum gyi padmar 'dres pa de mtshon /
pheM gyi phas ni zung 'jug /
zla tshes kyis ni don dam 'od gsal /
thig les ni de gnyis dbyer med du sbyor ba de mtshon /
phaD kyis ni 'od gsal gyi ye shes /
da has ni ye shes des mtshan 'dzin sreg pa /
pa tsas ni zag bcas kyi phung po chos pa /
b+hak+Shas ni rnam rtog de zad par byed pa /
ba su nas lam+b+hi'i bar ni lha la bstong cid 'bod pa /
bos nas gri h+na dang ta rdza yas ni bsdigs la tshar chod cig ste sa bta nas sarbaM bA'i bar gyis sbrul gdug dang 'dra ba'i bden ? 'dzin gyi rnam rtog de nyid tshar chod cig /
a kaD+h+yas ni rnam thar sgo gsum gyi rigs pas mtshan 'dzin thams cad chod /
hri la yi ge'i cha bzhi yod pa'i ha sa thabs /
ra stas shes rab /
is ye shes bzhi thig les de rnams ngo bo dbyer med du sbyor ba de mtshon /
dz+NoM la cha du ma yod pa'i dz+Nas ni phung khams sogs bde stong dbyer med kyi ngo bor 'ching ba /
na ro gnyis kyis ni dbang po dang yul lnga /
zla tshes kyis khams /
thig yes ni bde stong dbyer med du byed ba de mtshon /
yak+Sh+maM gyis ni gzung 'dzin gnyis kyi snang ba thams cad 'od gsal du bsdus nas nyams su myong ba /
haM gis ni bde stong gi ngang du ro gcig pa /
hiM gis ni sor rtog ye shes /
hUM gis ni chos dbyings ye shes /
ki li'i ka la thig le byin pa'i ki gis ni lhan skyes kyi bde ba dang /
si li'i sa dang is ni bde stong dbyer med du bsdoms pa /
d+hi lis ni ye shes de la longs spyod pa mtshon zhing de'i nges don yin la /
sngags phal cher la lan gnyis re zlos te byung ba ni yang yang gi don du bshad pa ltar yin pa'i phyir ro / /
dpa' bo'i mtshan ? gzhan bod skad du bsgyur ba ltar yin la /
ma bsgyur ba kha N+Da ka pA la dang /
ma hA kang+kal dang /
kang+ka la dang /
su ra pai ri NA zhes pa rnams kyi don yang yod de /
rim pa bzhin du thod pa'i dum bu /
keng rus chen mo / /
keng rus /
chang dgra zhes par 'gyur ba'i phyir ro / /
'khor lo gsum gyi dpa' mo rnams kyi sngags don yod de /
pra tsaN+Ti ni rab gtum ma yin pa nas ma hA bIr+ya ni brtson 'grus chen mo'i bar yin pa'i phyir /
sgo mtshams ma brgyad kyi sngags don yang yod de /
kA ka sya ni kha gdong ma yin pa nas /
ya ma ma tha nI gshin @# / /
rje 'joms ma'i bar yin pa'i phyir ro / /
yab dang yum gyi rkang brgyad kyi sngags don yang yod de /
dang po ni bcom ldan dpa' bo'i dbang phyug la phyag 'tshal lo / /
zhes sogs ltar yin la /
phyi ma ni bcom ldan 'das ma rdo rje phag mo la phyag 'tshal lo / /
zhes sogs 'byung ba ltar yin pa'i phyir ro / /
gnyis pa gtor ma sogs ji ltar bya ba'i tshul la gnyis /
gtor ma dang /
thun gyi snga phyi'i bar sogs la ji ltar bya ba'o / /
dang po ni /
byin rlabs sngon 'gro'i skabs bzhin byas nas ji ltar spyan 'dren pa'i tshul yod de /
rang gi thugs ka'i hUM gi 'od zer gyis 'das ma 'das kyi gtor 'gron rnams lhan cig spyan 'dren pa yin pa'i phyir /
de nas lag pa byin rlob bya ba'i tshul yod de /
dbyangs gsal las lag pa gnyis zla nyi hAM dang bcas par bskyed nas oM a n+yo n+ya zhes sogs kyi sngags brjod pa'i sgo nas lag pa gnyis rdo rje thal mor bsgyur nas bden pa brjod cing byin gyis brlab pa yin pa'i phyir /
sngags de'i don yod de /
a n+yo n+ya nas sarba d+ha rma ni /
phan tshun rjes su rab tu zhugs pa'i chos thams cad /
par spar nas sarba d+har+m+maH ni /
mchog tu shin tu rab tu zhugs pa'i chos thams cad /
atya n+ta nas sarba d+ha r+m+maH ni /
dang por rab tu rjes su gnas pa'i chos thams cad ces pa yin zhing /
de yang lag pa gnyis thabs shes dbyer med pa'i rdo rje'i thal mor byin gyis rlob par byed pa'i don yin pa'i phyir ro / /
lha mo tshad ma dam tshig tshad ma dang / /
zhes sogs kyi don yang yod de /
dkyil 'khor pa'i lha rnams ni mi bslu ba'i ye shes dang ldan pa'i tshad ma'i skyes bu yin pas /
de'i ye shes dang dam tshig kyang mi bslu pas na tshad ma yin la /
de dag ston pa'i gsung ngag kyang mi bslu ba'i tshad ma yin pa'i bden pa des /
phyed rnams la gtor ma phul ba ni bdag cag rjes su 'dzin pa'i rgyur gyur cig ces pa yin pa'i phyir ro / /
'das pa'i mgron la 'bul ba'i tshul yod de /
ljags byin gyis brlabs nas oM AH badzra a ra li zhes sogs kyi sngags brjod de phul nas mchod bstod bya ba yin pa'i phyir /
sngags de'i don yang yod de /
badzra a ra li ho ni rdo rje rol pa /
badzra DA ki n+ya ni rdo rje mkha' 'gro / /
sarba ba stwaM ni dam tshig ldan pa khyod /
tri shya hoH ni kye gzigs shig ces pa yin pa'i phyir ro / /
'jig rten pa rnams la 'bul ba'i tshul yod de /
sngon 'gro'i skabs ltar 'bul ba sogs yin pa'i phyir ro / /
mthar gshags gsol bya ba'i tshul yod de /
yig rgya ? bzlas nas oM yo gang shud+d+ha sarba d+ha r+m+maH zhes sogs kyi mthar oM badzramuH zhes brjod cing /
'jig rten pa rnams rang gnas su gshegs shing /
dkyil 'khor gyi 'khor lo bdag nyid la thim nas byin gyis brlabs par bsam zhing smon lam gdab pa yin pa'i phyir yo ga zhes sogs kyi ngon ni sngar bshad zin la /
badzra muHzhas pa'i don yod de /
nges tshig gis bshad na mU la ni rtsa ba'i don yin pas /
rtsa ba'am rang gnas su gshegs pa'i don yin pa'i phyir ro / /
de nas nyer bsdu sogs ji ltar bya ba'i tshul yod de /
ye shes sems dpa' yab yum snyoms par zhugs pa'i rkyen gyis nA da'i bar sdud rim byas te /
slar yang de lha skur skad cig gis ni ldang nas go cha bgo zhing /
pU dza la sogs pa'i gnas nyer bzhi'i ming yig dang po la thig les ba rgyan pa lus la bkod nas zhugs bzhi pa'i sngags brjod de bgegs @# / /
thams cad bskrad par bya ba sogs yin pa'i phyir ro / /
gnyis pa la gnyis /
thun snga phyi'i bar dang /
thun bzhi la rgyas bsdus ji ltar bya ba'i tshul lo / /
dang po la gnyis /
spyi dang /
kha zas kyi rnal 'byor ro / /
dang po ni /
he ru ka'i rnal 'byor la gnas pa'i sgo nas 'dod yon sogs la 'jug dgos pa yin te /
lha'i rnal 'byor dang ma bral na lus kyi sgul bskyod dang ngag gi smra brjod btang snyoms pa rnams kyang tshogs rdzogs pa'i yan lag tu 'gyur ba'i phyir te /
kun spyod las /
he ru ka'i go 'phang gnas / /
yan lag gi ni bskyod pa dang / /
tshig gi rab 'byams ji snyed pa / /
de snyed phyag rgya gsang sngags yin / /
zhes gsungs pa'i phyir ro / /
gnyis pa kha zas kyi rnal 'byor ji ltar bya ba'i tshul yod de /
bza' btung gtor ma ltar byin gyis brlab pa'am /
yang na sdom 'byung las bshad pa ltar /
yi ge gsum dang ha ho hriH'i sgo nas byin gyis brlabs pa'i phung lha dang bla ma la phul ba'i rjes su /
lus dkyil skad cig gis gsal btab nas nang gi sbyin bsreg gi tshul du longs spyad na nyes pa sbyong zhing bsod nams kyang 'phel bar 'gyur ba'i phyir te /
gdan bzhi las /
gang zhig cung zad bza' btung rnams / /
bsngo ba byas te bza' byas na / /
'di ltar spyod pa'i rnal 'byor ba / /
bu lon du yang mi 'gyur ro / /
zhes gsungs pa'i phyir /
de ltar ma byas par sred pa dang bcas pas spyad na nyes par 'gyur ba yin te /
sdom 'byung las /
gal te sred ldan 'thung gyur na / /
de ni dug tu 'gyur ba yin / /
zhes gsungs pa'i phyir ro / /
gnyis pa thun bzhi'i skabs su rgyas bsdus ji ltar bya ba'i tshul yod de /
thun dang po la bza' btung gi bar byas nas /
thun gzhan gsum gyi tshe rgyas par na dag pa gsum nas brtsams te snga ma dang 'dra la /
cung zad bsdun ni 'dod 'jo las /
skad cig ma'i sngags gsum brjod nas rten brten pa'i dkyil 'khor skad cig gis bskyed nas gsal 'debs ba man gzhan sngar dang 'dra ba la /
chos so bdun gyi dag pa rgyas bsdus ci rigs bya bar bshad pa ltar bya ba yin pa'i phyir /
des na thun phyi ma gsum la dag pa gsum nas tshogs bsag pa'i bar ni bsdu ba'i tshe spyir ma byas kyang mi 'gal te /
'di'i rgya gzhung rnams nas de ltar bya ba ma bshad de /
rje nyid kyis kyang las dang po bas byas na phun sum tshogs pa'i yan lag tu 'gyur bar bshad kyi /
nges par bya dgos par mi bzhed pa'i phyir ro / /
'dir 'dod 'jo las sngags gsum brjod nas rten brten pa skad cig gis bskyed pa 'di la mngon byang sngon ma rnams ma mdzad par sems te /
'di ltar mdzad pa ni lwa wa ba dang dril bu zhabs kyi bzhed pa dang bstun par snang bas /
de gnyis kyis thun bar ba gnyis kyi skabs su hUM las skad cig gis rten brten pa bskyed pa'i tshul sngags rim nas bshad pa ltar yin pa'i phyir /
gzhan yang sngags rim las bsdu tshul mi 'dra ba 'ga' zhig g.yod ba'i rjes su de dag gi don bsdu ba na /
de ltar na thun thog mtha' gnyis rgyas la /
bar pa gnyis bsdus pa'i lugs gcig dang /
dang po rgyas la gzhan gsum bsdus pa ni dal brel gyis min gyi /
rgyun pa'i byed lugs so / /
brel bas kyang dang po rgyas la tha ma gsum bsdus te byed pa dang /
thun dang po la'ang dal brel gnyis kyi dbang gis rgyas bsdus gnyis byed la /
gzhan gsum bsdus te byed pa man snye'i lugs rnams gang rung bya la /
zhes gsungs pa ltar byar rung ba yin te /
byed shes na ni mkhas grub tshad @# / /
ldan gyi lugs yin pa shin tu yang mi 'gal ba'i phyir ro / /
der ma zad man ngag gis rgyas bsdus byed lugs gzhan snang yang 'dir mi 'chad de /
sla chos byed par 'gyur ba'i skyon 'ong ba'i phyir ro / /
thun gyi mthar nyal ba dang ldang ba'i rnal 'byor ji ltar bya ba'i tshul yod de /
nyal ba'i tshe dbyangs gsal tshar gcig brjod de sdud rim byas nas gnyid kyi 'od gsal du 'jug la /
ldang ba'i tshe 'od gsal las lus dkyil dang bcas pa'i he ru ka'i skur ldang bar byed pa'i phyir ro / /
gsum pa ni /
de ltar nyams su blangs na phan yon rgya chen po 'thob par 'gyur ba yin te /
rtsa rgyud las /
mi mchog gang zhig kun spyod pa / /
sdig pa thams cad rnam dag bdag /
de bzhin gshegs pa'i sa 'thob cing / /
skye dang skya bar bde gshegs kyi / /
rigs kyi rgyal po chos ldan 'gyur / /
zhes pa nas /
de bzhin Sh+rI he ru ka yi / /
mtshan gyis sdig pa 'jig par 'gyur / /
bsam gtan bsam pa tsam gyis sam / /
klog cing kha ton bris pa yis / /
mtho ri'i longs spyod 'thob 'gyur pa'am / /
yang na 'khor los bsgyur ba 'thob / /
ces pa'i bar gsungs pa'i phyir ro / /
tshul 'di la bshar sgom byas pa tsam gyis kyang phan yon gzhan dang mi 'dra ba 'thob par 'gyur te /
rje'i gsung 'bum thor bu las / /
'di dag gi bshar sgom tsam re byed pa la yang /
lam gyi lus yongs su rdzogs pa'i nyams len gyi gnad tshang ba yin pas /
sa chod dang dge sbyor gyi byed tshul gtan mi 'dra'o / /
zhes gsungs pa'i phyir ro / /
khyad par du 'di skor la legs par sbyangs pa'i sgo nas nyams len byas na phan yon lhag par che bar nges te /
de nyid las /
des na dpal 'khor lo bde mchog gi skor la mkhas par byas shing rgyud la skye dgos te /
zhes pa nas /
de yang lhun po'i rtse la dngos su bzhugs te byin rlabs myur pa'o / /
zhes gsungs pa'i phyir ro / /
gal te /
sbyangs ma sbyangs la ma bltos pa 'don pa'i brtson 'grus byas na 'dra'o snyam na de ni ma 'dra ste /
don shes mi shes pa'i dbang gis dkyil 'khor sgrub cing mchod pa lta bu la'ang mchog dman gyi khyad par yod pa'i phyir te /
'dod 'jo las /
dkyil 'khor sar ltar bsgrubs nas mchod na ni /
de 'dra ba'i go ba med par dkyil 'khor mchod pa las ches mchog tu 'gyur pa yin /
zhes gsungs pa'i phyir ro / /
'dir smras pa /
rnal 'byor ma rgyud dung 'phyur gcig dang ni / /
bye ba drug gsungs de yi nang nas kyang / /
rab dang phul byung 'khor lo sdom pa'i rgyud / /
ji bzhin 'grel mdzad kun mkhyen btsong kha pa / /
gang de'i bzhed gzhung dgongs don kun da'i tshil /
sngon byon mkhas pa'i legs bshad 'od dkar gyis / /
gsal bar phye mod lam 'di'i 'chad nyan rgyun / /
yun ring gnas dang 'phel phyir 'di nyid bgyis / /
de yang rgyal ba'i bstan pa spyi dang ni / /
rje btsun bla ma'i mdo sngags dam pa'i chos / /
dus mthar phyogs 'dir 'dzin pa'i smon 'grub pa / /
de yi bskul las yin gyi gzhan ma yin / /
rje btsun bla ma'i dgongs zab dpag dka' bas / /
tshul 'dir ma rtogs log bshad nyes pa gang / /
snying nas chags so @# / /
legs par bshad pa'i dge /
'khor lo sdom pa'i bstan pa rgyas phyir bsngo / /
ces dpal 'khor lo bde mchog lU hi pa'i bskyed rim 'dod 'jo'i dgongs pa rab gsal zhes bya ba 'di yang / /
bstan pa'i mnga' bdag co ne'i ko'u shri nang sos smon lam dang thugs bskyed zung du 'brel ba'i rnam dpyod kyis phyogs 'dir rgyud kyi bshad grwa gsar du btsugs shing /
khyad par du 'khor lo bde mchog gi 'chad nyan 'jug pa'i tshe de'i rgyud la phan par dgongs nas gnang sbyin dang bcas 'di'i bskyed rim zhig gyis shig ces bskul ba la brten nas /
slob dpon rdo rje 'chang blo gros rgya mtsho la sogs pa'i bshes gnyen du ma'i bka' drin gyis lam 'di la thos bsam cung zad byas shing mos pa'i shAkya'i dge slong grags pa bshad sgrub ces bya ba 'di skor gyi gzhung du ma la rim du 'dris par byas nas /
co ne'i mkhan sa dang /
rgyud pa'i 'chad nyan gyi bla ma'i go sar gnas pa'i tshe sbyar ba ste /
'dis kyang rgyal ba'i bstan pa la phan thogs par gyur cig /
bkra shis / / / /

