@# / /
bstan bcos mngon par rtogs pa'i rgyan gyi dgongs pa gsal bar byed pa mkhas pa dgyes pa'i mchod sprin las skabs brgyad pa'i tshig 'grel mtha' dpyod zung 'brel du bshad pa bzhugs so / /
@## / /
bla ma dang thub pa'i dbang po'i zhabs la gus pas phyag 'tshal zhing skyabs su mchi'o / /
gsum pa chos sku rgyas par bshad pa la gnyis /
spyi'i rnam gzhag pa'i rgyu mtshan yod de /
skad cig sbyor ba sgom pa'i byang sems rgyun mtha' ba des skad cig gnyis pa'i dus su 'bras bu chos sku thob par gyur ba'i rgyu mtshan gyis de ltar bshad pa'i phyir /
de ltar yang 'grel pa las skad cig ma gcig pa'i mngon par rdzogs par byang chub pa rnam par bsgoms pa'i skad cig ma gnyis pa la chos kyi sku mngon par rdzogs par byang chub pa yin te /
zhes gsungs pa'i phyir / /
! / /
gnyis pa mtha' dpyad pa la gsum las /
dang po la /
kha cig /
sbyor bzhi bsgom stobs kyis thob pa'i mthar thug gi 'bras bu /
'bras bu chos sku'i mtshan nyid /
zer na| ngo bo nyid sku chos can /
mtshan nyid der thal /
mtshon bya de'i phyir /
der thal /
sangs rgyas yin pa'i phyir /
'dod na /
mthar thug gi 'bras bu yin par thal /
'dod pa'i phyir /
'dod na| 'bras bu yin par thal /
'dod pa'i phyir /
'dod na /
'dus byas yin par thal /
'dod pa'i phyir /
'dod mi nus te /
'dus ma byas yin pa'i phyir /
der thal /
myang 'das yin pa'i @## / /
phyir /
der thal /
chos can de yin pa'i phyir /
kha cig /
sbyor bzhi'i 'bras bur gyur pa'i thob bya mthar thug /
'bras bu chos sku'i mtshan nyid zer na /
sbyor bzhi'i rgyur gyur pa'i rnam mkhyen chos can /
mtshan nyid der thal /
mtshon bya de'i phyir /
der thal /
ye shes chos sku yin pa'i phyir /
der thal /
rnam mkhyen yin pa'i phyir /
der thal /
chos can de yin pa'i phyir /
der thal /
de yod pa'i phyir /
der thal /
byang sems kyi rgyur pa'i sangs rgyas 'phags pa yod pa'i phyir /
'dod mi nus te /
de'i rgyu yin pa'i phyir /
kha cig /
rnam mkhyen skad cig dang po la gnas pa'i longs sprul gnyis ka yod zer na /
de med par thal /
de la gnas pa'i sprul sku med pa'i phyir /
der thal /
rnam mkhyen skad cig dang po rgyud la ldan pa'i sprul sku med pa'i phyir /
der thal /
sprul sku yin na /
rnam mkhyen skad cig gnyis pa rgyud ldan yin dgos pa'i phyir /
kha cig /
byang sems rgyun mtha' ba sangs rgyas ma thag pa'i tshe longs sku thob kyang sprul sku ma thob zer na /
de mi 'thad par thal /
des de'i tshe longs sku dang dngos rgyu tshogs pa tshar gcig la rag las kyi 'brel ba grub pa'i tshul gyis sprul sku thob pa'i phyir /
der thal /
rnam bshad las /
sangs rgyas kyi sprul pa'i sku'i bye brag 'ga' zhig longs spyod rdzogs pa'i sku dang dngos rgyu tshogs pa tshar gcig la rag las kyi 'brel pa grub pa'i tshul du thob par shes par bya'o / /
zhes gsungs pa'i phyir /
kha cig /
byang sems rgyun mtha' ba 'dod pa'i rten la gsar du 'tshang rgya ba yod zer na /
de mi 'thad par thal /
'dod pa dang gzugs med kyi rten la gsar du 'tshang rgya ba med pa'i phyir /
der thal /
lang kar gshegs pa las /
'dod pa khams dang srid rtse na / /
sangs rgyas rnam par 'tshang mi rgya / /
gzugs kyi khams kyi 'og min du / /
'dod chags bral te 'tshang rgya'o / /
zhes gsungs pa'i phyir /
kha cig /
byang sems rgyun mtha' ba de gzugs khams gnas rigs bcu bdun gyi nang tshan du gyur pa'i 'og min gyi rten la gsar du 'tshang rgya ba yin no zer na /
de yang mi 'thad par thal /
de'i nang tshan du gyur pa'i 'og min gyi gnas de /
sdug bsngal bden pas bsdus pa gang zhig /
byang sems rgyun mtha' ba gsar du sangs rgyas pa'i gnas 'og min la byang sems des zhing dag sbyor gyi sgo nas bsgrub pa'i dag pa'i zhing zhig dgos pa'i phyir /
kha cig /
gzhi dang snying po me tog gis brgyan pa'i gnas 'og min de /
byang sems rgyun mtha' ba mtha' dag gsar du 'tshang rgya ba'i gnas yin no zer na /
'o na /
byang sems rnams kyis zhing dag sbyor ba thob mi dgos par thal /
de rnams kyis zhing dag sbyor gyi sgo nas rang nyid 'tshang rgya ba'i zhing sgrub mi dgos pa'i phyir /
der thal /
khyod kyi dam bca' 'thad pa'i phyir /
'dod mi nus te /
skabs bzhi par zhing dag sbyor ba bstan pa la dgos pa yod pa'i phyir /
kha cig /
byang sems rgyun mtha' ba gsar du sangs rgyas pa'i tshe /
de'i mtshan dpes spras pa'i lus kyi rigs 'dra phyi ma longs skur gnas gyur pa yin zer na /
byang sems rgyun mtha'i mtshan dpes spras pa'i lus longs skur 'gyur srid par thal /
dam bca' 'thad pa'i phyir /
'dod na /
de @# / /
gang zag tu 'gyur srid par thal /
'dod pa'i phyir /
'dod na /
de chos can /
khyod gang zag tu 'gyur mi srid par thal /
khyod gzugs yin pa'i phyir /
kha cig /
gzugs su gyur pa'i sku yin na /
gzugs sku yin pas khyab zer na /
sangs rgyas 'phags pa'i rgyud kyi gsung chos can /
der thal /
de'i phyir /
der thal /
gzugs gang zhig /
sku yin pa'i phyir /
dang po der thal /
sgra yin pa'i phyir /
phyi ma der thal /
'bras bu chos sku yin pa'i phyir /
'dod na /
gang zag yin par thal lo / /
kha cig /
sangs rgyas kyi sa na bem bos bsdus pa'i lus yod zer na /
de med par thal /
rnam bshad las /
sangs rgyas kyi ye shes nyid gdags gzhir byas nas gzugs kyi skur rnam par bzhag pa yin gyi /
bem pos bsdus pa'i rdul phra rab bsags pa'i lus ni cung zad kyang med par shes par bya'o / /
zhes gsungs pa'i phyir / / / /
! gnyis pa rang lugs la /
sbyor bzhi bsgom stobs kyis thob pa'i thob bya mthar thug 'bras bu chos sku'i mtshan nyid /
de la dbye na /
ngo bo nyid sku /
ye shes chos sku /
longs sku /
sprul sku dang bzhi yod /
ngo bo nyid sku de mtshan nyid kyi khyad par lnga dang /
yon tan lnga dang ldan pa yin te /
rgyud bla ma las /
de las sangs rgyas rnams kyi ni / /
ngo bo nyid sku mtshan nyid lnga / /
mdor na yon tan lnga dang ni / /
ldan pa nyid du rig par bya / /
zhes gsungs pa'i phyir /
mtshan nyid kyi khyad par lnga yang yod de /
'dus ma byas yin pa dang /
rtogs pa'i yon tan tshogs pa dbyer med pa dang /
sgro skur gyi mtha' gnyis spangs pa dang /
sgrib pa gsum las grol ba dang rang bzhin rnam dag gi cha 'od gsal ba dang lnga yod pa'i phyir /
de ltar yang rgyud blar /
'dus ma byas shing rnam dbyer med / /
mtha' gnyis dag ni rnam par spangs / /
nyon mongs shes bya'i snyoms 'jug gi /
sgrib gsum las ni des grol te / /
dri med rnam par rtog med dang /
rnal 'byor rnams kyi yul yin phyir / /
chos dbyings ngo bo nyid kyis ni / /
dag pa'i phyir na 'od gsal ba / /
zhes gsungs pa'i phyir /
yon tan lnga dang yang ldan te /
yon tan rgya che ba'i gzhal med dang /
grangs kyis mi langs pa'i grangs med pa dang /
sgra rtog tsam gyis rdzogs par bsam du med pa dang /
sangs rgyas 'ba' zhig gi mngon sum gyi yul du gyur pa'i rigs gnas kyi mi mnyam pa dang /
sgrib pa bag chags dang bcas pa spangs pa lnga dang ldan pa'i phyir /
de skad du rgyud blar /
gzhal med grangs med bsam med pa / /
mnyam med dag pa'i mthar thug pa'i / /
yon tan rnams dang yang dag par / /
ngo bo nyid kyi sku ldan te / /
rgya che'i phyir dang grangs med phyir / /
rtog ge'i yul ni min phyir dang / /
'ba' zhig bag chags bcas spangs phyir / /
zhes gsungs pa'i phyir /
ye shes chos sku la /
'og nas 'byung ba ltar nyer gcig dang /
gzhan yang chos dbyings ye shes nas bya grub ye shes kyi bar lnga yod par mdo sde'i rgyan las bshad 'du'o / /
longs sku de 'chad 'gyur ltar nges pa 'o / /
longs sku de 'chad 'gyur ltar nges pa lnga dang /
khyad par lnga ldan du bshad pa yang yin te /
sku chos ston rgyun mi chad pa dang /
gsung brjod pa rgyun mi chad pa dang /
thugs mdzad pa rgyun mi chad pa dang /
'bad rtsol gyi rnam rtog med pa dang /
gdul bya'i ngo bor sprul pa sna @# / /
tshogs su snang ba dang lngar bshad pa'i phyir /
de skad du yang /
rgyud blar /
brjod ston mdzad rgyun mi chad dang / /
mngon par 'du byed med pa dang / /
de yi ngo bor min ston la / /
'dir ni sna tshogs rnam lngar ston / /
zhes gsungs pa'i phyir /
sprul ba'i sku la yang mang du yod kyang /
bzo bo sprul sku /
skye ba sprul sku /
mchog gi sprul sku gsum du 'du ba yin te /
rgyud blar /
bzo dang skye ba byang chub che / /
zhes sogs gsungs pa'i phyir /
mchog gi sprul sku de mdzad pa bcu gnyis kyi tshul ston pa'i khyad par dang ldan pa yin te /
rgyud blar /
chos kyi sku las ma g.yos bar / /
sprul ba'i rang bzhin sna tshogs kyis / /
zhes pa nas /
srid pa ji srid gnas par ston / /
zhes pa'i bar gsungs pa'i phyir /
byang sems rgyun mtha' ba gsar du sangs rgyas pa'i dus mtshams yod de /
des rnam mkhyen skad cig dang po thob ba dang /
ji lta ba la mnyam par bzhag bzhin pa'i ngang nas ji snyed pa'i chos thams cad mngon sum du rtogs pa dang /
yang dag mtha' mngon du byas pa dang /
mtshan dpes spras pa'i lus kyi rigs 'dra phyi ma longs sku'i lus su gnas gyur pa dang /
longs sku dang dngos rgyu tshogs pa tshar gcig la rag las pa'i tshul gyi 'brel ba grub pa'i sprul sku grangs med pa thob pa dus mnyam pa'i phyir / /
! / /
gsum pa rtsod pa spong ba la /
kha cig /
sbyor bzhi'i rgyur gyur pa'i rnam mkhyen chos can /
sbyor bzhi bsgom stobs kyis thob pa'i thob bya mthar thug yin par thal /
'bras bu chos sku yin pa'i phyir /
'dod na /
sbyor bzhi'i rjes su grub par thal /
'dod pa'i phyir| zer na ma khyab /
kha cig /
byang sems rgyun mtha' ba gsar du sangs rgyas pa'i tshe sprul sku mthob par thal /
de'i tshe sprul sku med pa'i phyir /
zer na /
rnam pa gcig tu ma khyab /
ma grub na der thal /
de'i tshe ma chog gi sprul sku med pa'i phyir /
zer na /
yang na 'dir ma khyab ste /
skabs 'dir mkhas pa du ma bzhed pa mi mthun par snang bas dpyad par bya dgos pa'i phyir /
kha cig /
byang sems rgyun mtha' ba gsar du sangs rgyas pa'i tshe ji lta ba gzigs pa'i ye shes de nyid kyis ji snyed pa gzigs par thal /
des de'i tshe ji lta ba la mnyam par bzhag bzhin pa'i ngang nas ji snyed pa'i chos rnams mngon sum du rtogs pa'i phyir /
rtags khas /
'dod na /
de mi 'thad par thal /
ji lta ba rtogs pa'i rnam mkhyen gyis ji snyed pa ma gzigs pa'i phyir /
der thal /
rtsa she'i TIk chen du de lta bu zhig gsungs pa'i phyir /
zer na /
skyon med de /
de ni ji lta ba gzigs pa'i rnam mkhyen gyis ji lta ba gzigs pa ltar du ji snyed pa ma gzigs pa'i don yin pa'i phyir /
de ltar ma yin na /
rnam bshad dgongs pa rab gsal las /
des de gzigs par gsungs pa dang 'gal bar 'gyur ba las rje'i dgongs pa la nang 'gal mi srid pa'i phyir /
kha cig /
sangs rgyas kyis na bem po med par thal /
dam bca' 'thad pa'i phyir /
'dod na /
de yod par thal /
de na rdul du grub pa yod pa'i phyir /
zer na /
ma khyab byas pa la /
khyab par thal /
rdul du grub pa bem po'i mtshan nyid yin pa'i phyir /
der thal /
mdo sde pas de ltar bzhed pa'i phyir /
zer na ma khyab snyam /
gong gi rtags der thal /
sangs rgyas kyi sa na mtshan dpe yod pa'i phyir /
ngo bo nyid sku / /
gnyis pa gzhung @# / /
don dngos bshad pa la gnyis /
sku'i rnam gzhag bshad pa dang /
'phrin las kyi rnam gzhag bshad pa'o / /
dang po la bzhi /
ngo bo nyid sku /
ye shes chos sku /
longs sku /
sprul sku'i rnam gzhag bshad pa'o / /
dang po ni /
thub pa'i ngo bo nyid sku ni / /
zhes pa nas /
de dag rang bzhin mtshan nyid dang / /
zhes pa'i bar tshigs su bcad pa gcig gis ston te /
don ni 'grel bar /
thub pa sangs rgyas bcom ldan 'das kyi ngo bo nyid sku ni /
zhes pa nas /
chos thams cad rtogs pas thob pa yin no / /
zhes pa'i bar gyis 'chad la /
'phros ni /
mdo las /
rab 'byor gzhan yang zag pa med pa'i chos rnams rmi lam lta bu dngos po dang mi ldan par dngos po med pa'i rang bzhin can gyi mtshan nyid kyis stong pa /
zhes pa nas /
mtshan nyid gcig po 'di lta ste mtshan nyid med pa de ni de ni de bzhin gshegs pa dgra bcom pa yang dag par rdzogs pa'i sangs rgyas yin par rig par bya ste /
zhes sogs las 'phros so / /
'di'i skabs su gnyis /
tshig don dang /
mtha' dpyad pa'o / /
dang po ni /
thub pa'i ngo bo nyid kyi sku ni chos can /
khyod khyad chos gsum dang ldan pa yin te /
zag pa med pa'i chos ye shes sde tshan nyer gcig po gang dag rdzogs par thob par gyur pa ldan pa'i khyad par dang /
sgrib gnyis rnam pa kun tu rnam par dag pa bral ba'i khyad par dang /
zag med kyi ye shes sde tshan nyer gcig po de dag rang bzhin bden pas stong pa'i mtshan nyid can gyi ngo bo'i khyad par te khyad chos gsum dang ldan pa'i dag pa gnyis ldan gyi sku yin pa'i phyir /
gnyis pa mtha' dpyad pa la gsum /
dang po la kha cig /
sgrib gnyis ma lus par spangs pa'i 'dus ma byas kyi sku /
ngo bo nyid sku'i mtshan nyid zer na /
sangs rgyas chos can /
mtshon bya der thal /
mtshan nyid de'i phyir /
der thal /
sgrib gnyis ma lus par spangs pa gang zhig /
'dus ma byas kyi sku yin pa'i phyir /
dang po der thal /
chos can de'i phyir /
phyi ma der thal /
'bras bu chos skur gyur pa'i 'dus ma byas yin pa'i phyir /
'dod mi nus te /
de sku bzhi po'i dbye gzhi yin pa'i phyir /
kha cig /
sgrib gnyis ma lus par spangs ba'i mthar thug gi dbyings /
ngo bo nyid sku'i mtshan nyid zer na /
glo bur rnam dag gi char gyur pa'i ngo bo nyid sku chos can /
mtshan nyid der thal /
mtshon bya de'i phyir /
der thal /
chos can de'i phyir /
'dod na /
mthar thug gi dbyings yin par thal /
'dod pa'i phyir /
'dod na /
mthar thug gi chos nyid yin par thal /
'dod pa'i phyir /
'dod na /
chos nyid yin par thal /
'dod pa'i phyir /
'dod na /
don dam bden pa yin par thal /
'dod pa'i phyir /
'dod mi nus te /
kun rdzob bden pa yin pa'i phyir /
kha cig /
dag pa gnyis ldan gyi 'dus ma byas kyi sku /
ngo bo nyid sku'i mtshan nyid zer na /
sangs rgyas kyi ldog ba chos can /
mtshon bya der thal /
mtshan nyid de'i phyir /
der thal /
sangs rgyas kyi sa'i 'dus ma byas kyi chos yin pa'i phyir /
'dod na /
sangs rgyas chos can /
khyod kyi ldog pa ngo bo nyid sku ma yin par thal /
khyod bdag med yin pa'i phyir /
kha cig /
rang bzhin gyis rnam par dag cing /
glo bur gyi dri ma spangs pa'i sku /
ngo bo nyid sku'i mtshan nyid zer na /
ngo bo nyid sku chos can /
mtshan nyid der thal /
mtshon bya de'i phyir /
'dod na /
rang bzhin gyis rnam par dag par thal @# / /
'dod pa'i phyir /
'dod na /
rang bzhin gyis dpen par thal /
'dod pa'i phyir /
'dod na /
rang bzhin gyis med par thal lo / /
kha cig /
glo bur gyi dri mas rnam par dag pa'i ngo bo nyid sku yin na /
glo bur rnam dag gi char gyur pa'i ngo bo nyid sku yin pas khyab zer na /
rang bzhin rnam dag gi char gyur pa'i ngo bo nyid sku chos can /
der thal /
de'i phyir /
der thal /
glo bur gyi dri ma spangs pa'i ngo bo nyid sku yin pa'i phyir /
der thal /
ngo bo nyid sku yin pa'i phyir /
'dod na /
kun rdzob bden pa yin par thal /
'dod pa'i phyir /
'dod mi nus te /
don dam bden pa yin pa'i phyir /
der thal /
chos can de'i phyir /
kha cig /
glo bur rnam dag gi ngo bo nyid sku yin na /
glo bur rnam dag gi char gyur pa'i ngo bo nyid sku yin pas khyab /
rang bzhin rnam dag gi ngo bo nyid sku yin na /
rang bzhin rnam dag gi char gyur pa'i ngo bo nyid sku yin pas khyab zer na /
rnam mkhyen bden stong chos can /
dang po der thal /
de'i phyir /
der thal /
glo bur gyi dri ma spangs pa'i ngo bo nyid sku yin pa'i phyir /
gzhan yang /
glo bur rnam dag gi char gyur pa'i ngo bo nyid sku chos can /
phyi ma der thal /
de'i phyir /
der thal /
bden par med pa'i ngo bo nyid sku yin pa'i phyir /
gnyis ka la 'dod mi nus so / /
kha cig /
rnam mkhyen bden stong de ngo bo nyid sku ma yin zer na /
de yin par thal /
de rang bzhin rnam dag gi char gyur pa'i ngo bo nyid sku yin pa'i phyir /
der thal /
rgyun mtha'i bar chad med lam bden stong de /
rang bzhin rnam dag gi char gyur pa'i ngo bo nyid skur 'gyur rung yin pa'i phyir /
der thal /
de theg chen sgrub pa'i rten rang bzhin gnas rigs gang zhig /
de lta na de der 'gyur rung du grub pa'i phyir /
kha cig /
ngo bo nyid skus shes bya mi mkhyen pas de sangs rgyas min zer na /
'o na /
de yon tan yin nam min /
dang po ltar na /
de gnas skabs kyi yon tan yin par thal /
gnas skabs dang mthar thug gi yon tan gang rung gang zhig /
mthar thug gi yon tan ma yin pa'i phyir /
phyi ma ma grub na /
de mthar thug gi yon tan ma yin par thal /
sangs rgyas ma yin pa'i phyir /
rtags khas /
gong du 'dod na /
gnas gyur mthar ma phyin pa'i yon tan du thal /
'dod pa'i phyir /
'dod na /
de sgrib pa ma spangs pa'i yon tan du thal lo / /
! / /
gnyis pa rang gi lugs la| dag pa gnyis ldan gyi chos nyid kyi sku /
ngo bo nyid sku'i mtshan nyid /
de la dbye na /
glo bur rnam dag gi char gyur pa'i ngo bo nyid sku dang /
rang bzhin rnam dag gi char gyur pa'i ngo bo nyid sku gnyis /
dang po ni /
sangs rgyas 'phags pa'i thugs rgyud kyi sgrib pa spangs pa'i spangs cha lta bu /
gnyis pa ni sangs rgyas 'phags pa'i thugs bden stong lta bu'o / /
ngo bo nyid sku de khyad chos gsum dang ldan te /
sngar bshad pa ltar ldan pa bral ba ngo bo'i khyad par gsum dang ldan pa'i phyir / /
! / /
gsum pa rtsod pa spong ba la /
kha cig /
ngo bo nyid sku yin na /
chos nyid yin pas khyab par thal /
de yin na /
chos nyid kyi sku yin pas khyab pa'i phyir /
zer na ma khyab /
'dod na /
blo bur rnam dag gi char gyur pa'i ngo bo nyid sku chos can /
der thal /
de'i phyir /
rtags gsal sla'o / /
zer na /
longs sprul gang rung yin na /
gzugs yin pas khyab par thal /
de gang rung yin na /
gzugs sku @# / /
yin pas khyab pa'i phyir /
khyab pa khas /
'dod mi nus te /
de gang rung yin na /
gang zag yin dgos pa'i phyir /
kha cig /
ngo bo nyid sku yin na /
sangs rgyas kho na'i mngon sum gyi spyod yul yin dgos par thal /
rgyud bla ma las /
'ba' zhig bag chags bcas spangs phyir / /
zhes gsungs pa'i phyir na /
skyon med de /
de ni glo bur rnam dag gi char gyur pa'i ngo bo nyid sku la dgongs pa'i phyir /
kha cig /
ngo bo nyid sku yin na| don dam bden pa yin dgos par thal /
thub pa'i ngo bo nyid sku ni zhes pa'i skabs nas bstan pa'i ngo bo nyid sku la nges khyab pa'i phyir /
der thal /
de'i dngos bstan bstan bya'i gtso bor gyur pa'i ngo bo nyid sku la des khyab pa'i phyir na ma khyab /
kha cig /
rnam mkhyen bden stong ngo bo nyid sku ma yin par thal /
de sems can gyi rgyud la yod pa'i phyir /
der thal /
sems can gyi rgyud la de yod pa'i phyir /
na ma khyab /
kha cig /
ngo bo nyid sku chos can /
rtag pa ma yin par thal /
mi rtag pa yin pa'i phyir /
der thal /
khyod sangs rgyas pa'i tshe yod la /
sangs ma rgyas pa'i tshe ma grub pa'i phyir /
zer na /
ma khyab ste /
ngo bo nyid sku de mkhas pa la grags pa'i rtag pa yin pas rtag par 'jog rigs kyi /
blun po la grags pa'i rtag pa yin na /
rtag pa yin pas ma khyab pa'i phyir / /
ye shes chos sku ! / /
gnyis pa ye shes chos sku bshad pa la gsum /
dngos dang /
bye brag tu bshad pa dang /
de la rtsod pa spong ba'o / /
dang po ni /
byang chub phyogs mthun tshad med dang / /
zhes pa nas /
chos kyi sku zhes brjod pa yin / /
zhes pa'i bar gyis ston te /
don ni 'grel par /
dran pa nye bar bzhag pa la sogs pa nas 'phags pa'i lam yan lag brgyad pa'i bar byang chub kyi phyogs rnams dang /
zhes pa nas /
chos kyi skur mngon par brjod pa yin no / /
zhes pa'i bar gsungs la /
'phros ni /
byang chub kyi phyogs kyi chos sum cu rtsa bdun dang /
zhes pa nas /
thams cad shes pa nyid de /
rab 'byor 'di dag ni zag pa med pa'i chos thams cad ces bya'o / /
zhes pa'i bar gsungs pa las 'phros so / /
'di la gnyis /
tshig don dang /
mtha' dpyad pa'o / /
dang po ni /
sangs rgyas 'phags pa'i rgyud kyi dran pa nyer gzhag nas 'phags lam yan lag brgyad kyi bar byang chub kyi phyogs dang mthun pa'i chos sum cu rtsa bdun dang /
byams sogs tshad med pa bzhi dang /
gzugs can gyi rnam thar gnyis sdug pa'i rnam thar gcig 'gog pa'i rnam thar gcig gzugs med kyi rnam thar bzhi ste rnam par thar pa brgyad dang /
bsam gtan bzhi dang gzugs med kyi dngos gzhi'i snyoms 'jug bzhi 'gog pa'i snyoms 'jug gcig ste mthar gyis ni gnas pa'i snyoms par 'jug pa dgu yi bdag nyid dang /
zad par sa dang chu me rlung sngon po ser po dmar po dkar po nam mkha' rnam shes kyi skye mched de zad par gyi skye mched bcu yi bdag nyid dang /
rnal 'byor pa rang lus la gzugs kyi 'du shes bzhag nas phyi rol gyi gzugs che chung du blta ba gnyis dang gzugs kyi 'du shes ma bzhag par gzugs che chung du lta ba gnyis te bzhi dang nang rnal 'byor par ma lus la gzugs kyi 'du shes ma bzhag par sngo ser dkar dmar bzhi zil gyis gnon pa'i zil gnon gyi skye mched bzhi ste zil gyis gnon pa'i skye mched ni rab tu dbye bas rnam pa brgyad dang /
nyon mongs med pa'i ting nge 'dzin dang /
smon gnas mkhyen pa @# / /
dang /
sngar bshad pa ltar mngon shes drug dang /
chos don nges tshig spobs pa so so yang dag rig pa bzhi dang /
rten yongs su dag pa dang dmigs pa thugs ye shes te rnam pa thams cad yongs su dag pa bzhi dang /
tshe la dbang ba dang sems yo byad las skye ba mos pa smon lam rdzu 'phrul ye shes chos la dbang ba bcu dang /
sngar bshad pa ltar stobs bcu dang /
mi 'jigs pa ni bzhi dag dang /
sku gsung thugs kyi spyod pa yongs su dag pa'i bsrung ba med pa rnam pa gsum dang /
chos ston pa'i tshe nyan 'dod pa dang mi 'dod pa dang /
'dod mi 'dod gnyis ka la rim pa bzhin du chags pa dang khro ba dang de gnyis ka med pa'i dran pa nye bar bzhag pa rnam pa gsum dang /
sems can 'dul ba'i dus las mi 'da' ba'i bsnyel ba mi mnga' ba'i chos nyid dang /
sgrib gnyis kyi bag chags yang dag par bcom pa dang /
skye bo mtha' dag la phan pa'i thugs rje chen po dang /
thub pa sangs rgyas bcom ldan 'das kho na'i ma 'dres pa'i chos bco brgyad sngar bshad pa gang yin pa dang /
rnam pa thams cad mkhyen pa nyid dang /
rtsa ba'i dang gi sgras bstan pa'i lam shes dang /
gzhi shes te zag med ye shes sde tshan nyer gcig po de dag chos can /
ye shes chos kyi sku zhes brjod pa yin te /
ji lta ji snyed kyi shes bya thams cad mngon sum du rtogs pa'i ye shes mthar thug yin pa'i phyir / /
! / /
gnyis pa mtha' dpyad pa la gsum las /
dang po la kha cig /
thub pa'i ngo bo nyid sku ni / /
zhes sogs dang /
byang chub phyogs mthun tshad med dang / /
zhes sogs kyi gzhung gnyis mdor bstan rgyas bshad ma yin zer na /
de gnyis mdor bstan rgyas bshad yin par thal /
slob dpon 'phags pas de gnyis mdor bstan rgyas bshad du sbyar ba'i phyir /
khyab ste /
slob dpon 'phags pa de lta bu'i gzhung don la mi 'khrul ba'i phyir /
der thal /
de theg chen 'phags pa yin pa'i phyir /
kha cig /
slob dpon seng+ge bzang pos de gnyis mdor bstan rgyas bshad du mi bzhed zer na /
de bzhed par thal /
de zag pa med pa'i chos gang dag /
ces mdor bstan nas /
de dag gang yin zhe na /
byang chub phyogs mthun tshad med dang / /
zhes pa nas /
chos kyi sku zhes brjod pa yin / /
zhes pa'i bar 'byung bar bzhed pa'i phyir /
kha cig /
skabs 'dir 'grel ba don gsal gyis de gnyis mdor bstan rgyas bshad du sbyar nas bshad pa yin zer na /
de mi 'thad par thal /
spyir de gnyis mdor bstan rgyas bshad du rung yang skabs 'dir 'grel bas de gnyis mdor bstan rgyas bshad du ma sbyar bar sangs rgyas kyi sa'i zag med ye shes sde chen nyer gcig po de ngo bo nyid sku las logs su gsung bar bzhed pa'i phyir /
der thal /
de ltar bstan pa la dgos pa khyad par can yod par bzhed pa'i phyir /
kha cig /
slob dpon 'phags pas /
ye shes chos sku ston byed kyi mngon rtogs rgyan gyi gzhung tshig mi 'dod zer na /
'o na /
des ye shes chos sku de mngon rtogs rgyan gyis ma bstan par 'dod par thal /
dam bca' 'thad pa'i phyir /
'dod na /
des ye shes chos sku mi bzhed par thal /
'dod pa'i phyir /
'dod na /
des de bzhed par thal /
slob dpon thogs med sku mched gnyis kyis ye shes chos sku bzhed pa'i phyir /
der thal /
slob dpon thogs med sku mched dang /
slob dpon 'phags @# / /
pa grol sde la lta ba'i 'chad tshul la mi mthun pa'i khyad par yod kyang /
sku'i grangs nges sogs theg pa chen po'i lam gyi rnam gzhag spyi la mi mthun pa'i khyad par med pa'i phyir /
gal te thogs med sku mched gnyis kyang ye shes chos sku mi bzhed do zhe na /
des de bzhed par thal /
byang sa las /
sangs rgyas bcom ldan 'das rnams kyi sku ni rnam pa gnyis te /
gzugs kyi sku dang chos kyi sku'o / /
chos kyi sku la yang rnam pa gnyis te /
spangs pa dang ye shes so / /
zhes gsungs pa'i phyir /
gzhan yang /
'phags pa grol sdes ye shes chos sku bzhed par thal /
ye shes chos sku yod pa'i phyir /
der thal /
sangs rgyas kyi sa'i zag med kyi ye shes sde tshan nyer gcig po de ye shes chos sku yin pa'i phyir /
der thal /
rtsa bar /
chos kyi sku zhes brjod pa yin / /
zhes gsungs pa'i phyir /
gzhan yang /
'phags pa grol sde'i rgyud la ye shes chos sku med par lta ba'i log lta yod par thal /
des ye shes chos sku mi bzhed pa'i phyir /
rtags khas /
'dod na /
de'i rgyud la log lta yod par thal lo / /
kha cig /
slob dpon 'phags pas /
sangs rgyas kyi sku la ngo bo nyid sku /
longs sku /
sprul sku dang gsum kho nar grangs nges par bzhed pa yin zer na /
de mi 'thad par thal /
des sangs rgyas kyi sku la ye shes chos sku yod par bzhed pa sgrub zin pa'i phyir /
kha cig /
sangs rgyas kyi sku la de gsum du grangs ma nges zer na /
de nges par thal /
mdo sde'i rgyan las /
sku gsum dag gis sangs rgyas kyi / /
sku bsdus par ni shes bya ste / /
sku gsum dag gi rang gzhan gyi / /
don 'di rten dang bcas par bstan / /
zhes gsungs pa'i phyir /
kha cig /
slob dpon seng+ge bzang pos sku gsum gyi grangs nges mi bzhed zer na /
de bzhed par thal /
slob dpon gyis sku de la /
gsum dang bzhi gang du grangs nges byas kyang mi 'gal bar bzhed pa'i phyir /
der thal /
des sangs rgyas kyi sku la gsum dang bzhir yang grangs nges byas pa ni dbye bsdu'i khyad par tsam yin par bzhed pa'i phyir /
kha cig /
sangs rgyas kyi sa'i zag med ye shes sde tshan nyer gcig po de /
ngo bo nyid skus bsdus pa yin zer na /
'o na /
de dag 'dus ma byas kyis bsdus par thal /
dam bca' 'thad pa'i phyir /
khyab ste /
de dag ngo bo nyid skus bsdus par 'dod na /
spangs pa mthar thug gis bsdus par 'dod dgos la /
de lta na 'dus ma byas kyis bsdus par yang don gyis khas blangs song ba'i phyir /
'dod mi nus te /
'dus byas yin pa'i phyir /
kha cig /
sangs rgyas kyi sa'i zag med ye shes sde tshan nyer gcig po chos can /
sangs rgyas kyis bsdus pa ma yin par thal /
khyod ngo bo nyid skus kyang ma bsdus /
longs skus kyang ma bsdus /
sprul pa'i skus kyang ma bsdus pa'i phyir /
zhes pa'i thal 'gyur gyi khyab pa slob dpon 'phags pa grol sdes zhal gyis bzhes pa yin zer na /
de mi 'thad par thal /
khyab pa de slob dpon 'phags pas nyi khri snang bar yang zhal gyis ma bzhes /
de las gzhan du yang zhal gyis ma bzhes pa'i phyir /
kha cig /
ngo bo nyid sku dang ye shes chos sku gang rung yin na /
sangs rgyas nang phan tshun kho na'i mngon sum gyi sbyong yul yin pas khyab zer na /
rnam mkhyen bden stong chos can /
der thal /
de'i phyir /
der thal /
ngo bo nyid sku yin pa'i phyir /
'dod mi nus te /
theg chen sgom lam bar chad med lam gyis mngon sum du @# / /
rtogs pa'i phyir /
kha cig /
longs sku de byang 'phags kho na'i mngon sum gyi spyod yul yin zer na /
'o na /
de mngon sum du rtogs pa'i sangs rgyas 'phags pa med par thal /
dam bca' 'thad pa'i phyir /
'dod mi nus so / /
kha cig /
longs sku de theg chen 'phags pa kho na'i mngon sum gyi spyod yul yin zer na /
re zhig de yang mi 'thad par thal /
longs sku mngon sum du rtogs pa'i theg chen 'phags pa min pa yod pa'i phyir /
der thal /
de mngon sum du rtogs pa'i gang zag min pa yod pa'i phyir /
kha cig /
sprul sku de skye bo las dag yan chad kho na'i mngon sum gyi spyod yul yin zer na /
de mi 'thad par thal /
sprul sku mngon sum du mthong ba'i las ma dag pa'i sems can yod pa'i phyir /
der thal /
bzo bo sprul sku mngon sum du mthong ba'i de yod pa'i phyir /
kha cig /
sprul sku de skye bo las dag yan chad kyi mngon sum gyi spyod yul min zer na /
'o na /
de yan chad kyi mngon sum gyi spyod yul yin na /
de yan chad kho na'i mngon sum gyi spyod yul yin dgos par thal /
dam bca' 'thad pa'i phyir /
'dod na /
de yan chad kyi rgyud la yon tan yod par khas blangs na /
de yan chad kho na'i rgyud la yon tan yod par khas len dgos par thal lo / /
kha cig /
ngo bo nyid sku de /
sku lhag ma gsum gyi chos nyid yin zer na /
'o na /
chos nyid yin par thal /
dam bca' 'thad pa'i phyir /
'dod na /
don dam bden pa yin par thal /
'dod pa'i phyir /
'dod mi nus te /
kun rdzob bden pa yin pa'i phyir /
kha cig /
rang bzhin rnam dag gi char gyur pa'i ngo bo nyid sku de /
sku lhag ma gsum gyi chos nyid yin zer na /
de ma yin par thal /
de longs sku'i chos nyid ma yin pa'i phyir /
der thal /
de bden par 'dzin pa'i bden 'dzin de /
longs sku bden par 'dzin pa'i bden 'dzin ma yin pa'i phyir /
kha cig /
sangs rgyas 'phags pa'i rgyud kyi shes pa yin na| ye shes chos sku yin pas khyab zer na /
sangs rgyas 'phags pa'i mig shes chos can /
der thal /
de'i phyir /
'dod na /
yid shes yin par thal lo / /
kha cig /
chos thams cad mngon sum du rtogs pa'i shes pa mthar thug de /
ye shes chos sku'i mtshan nyid zer na /
snga ma de chos can /
mtshon bya der thal /
mtshan nyid de'i phyir /
der thal /
'grel chen las /
sangs rgyas kyi gnas skabs na mi shes pa'i dbang po spangs pa'i phyir /
yid shes kyi blo bzhin du dbang po'i blos kyang yul yongs su dpyod pa de'i phyir sangs rgyas kyi mkhyen pa thams cad yul thams cad mkhyen pa nyid du 'dod pa yin no / /
zhes gsungs pa'i phyir / /
! / /
gnyis pa rang gi lugs la gnyis /
slob dpon gnyis kyis rtsa ba'i dgongs pa 'grel tshul bshad pa dang /
sku'i grangs nges sogs bshad pa'o / /
dang po ni /
slob dpon 'phags pas skabs brgyad pa'i lus rnam gzhag gis brjod bya ji ltar bstan pa'i bzhed tshul yod de /
ngo bo nyid ces pas ngo bo nyid sku bstan /
longs spyod rdzogs bcas zhes pas longs sku bstan /
de bzhin gzhan pa sprul pa i / /
zhes bas sprul sku mdzad pa dang bcas bstan /
chos sku mdzad pa dang bcas pa / /
zhes bas lus bstan bshar sbyar nas bstan pa'i phyir /
des tshig don yan lag rgyas bshad kyi brjod bya ji ltar bstan par bzhed tshul yod de /
thub pa'i ngo bo nyid sku ni / /
zhe @# / /
sogs rkang pa bzhis ngo bo nyid sku khyad chos gsum ldan gyi sgo nas mdor bstan /
byang chub phyogs mthun tshad med dang / /
zhes pa nas /
chos kyi sku zhes brjod pa yin / /
zhes pa'i bar gyis ngo bo nyid sku rgyas par bshad /
nyan thos nyon mongs med pa'i lta / /
zhes pa nas /
rtag pa zhes kyang brjod pa yin / /
zhes pa'i bar gyis nyon mongs med pa'i ting nge 'dzin dang smon gnas mkhyen pa'i ting nge 'dzin gnyis rgyas par bshad /
mtshan ni sum cu rtsa gnyis dang zhes sogs rkang pa bzhis longs sku mtshan nyid kyi sgo nas mdor bstan /
phyag zhabs 'khor lo'i mtshan dang /
zhes pa nas /
dpe byad bzang por bzhed / /
ces pa'i bar gyis longs sku yon tan gyi sgo nas rgyas par bshad /
gang gi srid pa /
zhes sogs rkang pa bzhis sprul sku dus kyi sgo nas mdor bstan /
de bzhin 'khor ba ji srid 'di'i / /
zhes pa nas /
rnam pa nyi shu bdun du bzhed / /
ces pa'i bar gyis sprul sku 'phrin las kyi sgo nas rgyas par bshad par bzhed pa'i phyir /
slob dpon seng+ge bzang pos bzhed tshul yod de /
lus rnam gzhag gi ngo bo nyid ces pas ngo bo nyid sku gtso bor bstan /
longs rdzogs bcas dang /
zhes pas longs sku gtso bor bstan /
de bzhin gzhan pa sprul pa ni / /
zhes pas sprul sku gtso bor bstan /
chos sku mdzad pa dang bcas pa / /
zhes pas ye shes chos sku mdzad pa dang bcas pa gtso bor bstan /
tshig don yan lag rgyas bshad kyi /
thub pa'i ngo bo nyid sku ni / /
zhes sogs kyis /
ngo bo nyid sku gtso bor bstan /
byang chub phyogs mthun tshad med dang / /
zhes sogs kyis ye shes chos sku rgyas par bshad par bzhed pa'i phyir /
lhag ma 'chad tshul ni 'phags bgrol sde dang mthun no / /
gnyis pa sku'i grangs nges la /
slob dpon 'phags pa grol sde'i rjes su 'brang ba btsun pa grol sde /
shAn+ti pa /
a b+h+ya ya /
rin chen grags pa sogs rgya gar ba kha cig dang /
bod kha cig gis sangs rgyas kyi sku la ngo bo nyid sku /
longs sku /
sprul sku gsum kho nar grangs nges par bzhed la /
slob dpon gyis sku bzhi'i grangs nges mdzad cing /
de la shA nita pa sogs kyis dgag pa byed kyang /
rje yab sras kyis slob dpon gyis sangs rgyas kyi sku la sku gsum dang bzhi gang du grangs nges byas kyang mi 'gal bar bzhed pas /
slob dpon gyi lugs de rang lugs su mdzad do / /
slob dpon 'phags pa'i lugs de la /
byang chub phyogs mthun tshad med dang / /
zhes sogs kyis ngo bo nyid sku rgyas par 'chad mi rigs par thal /
de ltar 'chad na mjug tu /
chos nyid sku zhes brjod pa yin / /
zhes 'byung rigs pa las de ltar mi 'byung bar /
chos kyi sku zhes brjod pa yin / /
zhes 'byung ba'i phyir /
zer na /
skyon med de /
legs sbyar gyi skad la rgyan gyi tshig sbyor bde ba'i dbang du byas pa'i phyir /
de ltar yin te| de'i skad du chos nyid kyis sku'i skad dod la d+ha rma tA kA ya zhes 'byung dgos pa las skabs 'di nyid kyi rkyen tA phyis te d+ha rmA ya zhes 'byung ba de bod skad du chos kyi sku zhes brjod pa yin zhes par bsgyur ba'i phyir /
gong sa lnga pa chen po'i bzhed pa ltar na /
saM skra ta'i skad dod de yang sdeb sbyor ma 'grig pa'i dbang gis min no / /
slob dpon seng+ge bzang po'i lugs de la /
chos sku mdzad pa dang bcas pa / /
zhes pa'i gzhung 'di ye shes chos sku'i lus @# / /
rnam gzhag di gzhung ma yin par thal /
de lus bstan bshad sbyor ba'i gzhung yin pa'i phyir /
zer na /
skyon med de /
gzhung de lus bstan bshad sbyor ba'i gzhung dang /
ye shes chos sku'i lus ston byed kyi gzhung gnyis ka yin pa'i phyir /
de la kho na re /
de mi 'thad par thal /
de tshig don yan lag rgyas bshad kyi go rim dang mi mthun pa'i phyir /
zer na /
skyon med de /
ye shes chos sku nyid mdzad pa 'phrin las dang lhan cig sbyar ba'i ched yin pa'i phyir /
de ltar sbyar ba la dgos pa yod de /
sangs rgyas kyi 'phrin las rnams rang rgyu ye shes chos sku'i bdag rkyen las byung bar shes pa'i ched yin pa'i phyir /
sku lhag ma gsum po de mos pa rab 'bring tha ma gsum gyi spyod yul du 'gyur tshul yod de /
ye shes chos sku de mos pa rab sangs rgyas nang phan tshun gyi mngon sum gyi spyod yul dang /
longs spyod de mos pa 'bring byang 'phags yan chad kyi mngon sum gyi spyod yul dang /
mchog gi spurl sku de /
mos pa tha ma so so skye bo las dag yan chad kyi mngon sum gyi spyod yul du gyur pa yin pa'i phyir / /
! / /
zag bcas gnas gyur pa'i zag med du gyur pa'i ye shes mthar thug de /
ye shes chos sku'i mtshan nyid /
de la der gyur ba'i byang phyogs so bdun gyi sde tshan nas mkhyen gsum gyi sde tshan gyi bar nyer gcig yod /
sangs rgyas kyi sa'i zag med ye shes sde tshan nyer gcig po de /
rang gi chos nyid ngo bo nyid sku las logs su 'bras bu chos sku mtshon byed kyi sangs rgyas kyi skur bstan pa la dgos pa yod de /
ye shes chos sku gzugs sku phyi ma gnyis kyi snang ba bskyed pha sogs shes pa'i dgos pa yod pa'i phyir / /
! / /
gsum pa rtsod pa spong ba la /
kha cig na re /
slob dpon 'phags pa grol sdes sangs rgyas kyi sa'i zag med ye shes sde tshan nyer gcig po de ye shes chos skur mi bzhed par thal /
des sangs rgyas kyi sku la ngo bo nyid sku longs sku sprul sku gsum kho nar grangs nges par bzhed pa'i phyir /
der thal /
de'i rjes 'brang btsun pa grol sde /
shAn+ti pa /
a b+h+ya ya sogs kha cig gis de ltar bzhed pa'i phyir /
zer na ma khyab /
kha cig /
slob dpon rnam pa gnyis kyis skabs brgyad pa'i bstan bya'i sku'i grangs nges dang /
thub pa'i ngo bo nyid sku ni / /
zhes sogs dang /
byang chub phyogs mthun tshad med dang / /
zhes sogs kyi gzhung gnyis mdor bstan rgyas bshad du bzhed tshul mthun par thal /
dam bca' 'thad pa'i phyir /
'dod na /
de mi mthun par thal /
slob dpon gyis 'grel ba 'dir 'phags pa'i bzhed pa de 'gog par mdzad pa'i phyir /
der thal /
'grel pa las /
gzhan dag ni /
zhes pa nas /
ji ltar bsdus zhes zer ro / /
zhes pa'i bar gyis de 'gog pa'i tshul bstan nas /
gzhan dag na re dgos pa nye bar bstan pa'i shugs kyis tshig le'ur byas pa /
zhes sogs kyis rang lugs kyi bzhed pa bstan pa'i phyir /
zer na /
skyon med de /
de ni 'phags pa'i 'grel ba nyi khri snang ba'i skabs 'dir 'chad tshul bstan pa yin gyi /
'phags pa'i bzhed pa 'gog pa ma yin pa'i phyir /
der thal /
nyi khri snang ba'i bshad tshul de kho nar ma nges par 'di ltar 'chad tshul kyang yod ces bstan pa yin pa'i phyir /
der thal /
nyi khri snang ba'i 'chad tshul dang /
'grel ba don gsal gyi 'chad tshul gnyis ka mngon rtogs rgyan gyi dgongs par mi 'gal ba'i phyir @# / /
der thal /
tshig gcig don du ma la 'jug pa'i gzhung mang du yod pa'i phyir te /
de lta ma yin par kha cig gi 'dod pa ltar byas na skabs 'dir 'phags pa nor ba'am /
yang na slob dpon 'khrul pa gang rung du 'gyur dgos na de ni 'dod mi rigs pa'i phyir /
kha cig /
slob dpon 'phags pas /
ye shes chos sku rnams ngo bo nyid skus bsdus par bzhed par thal /
de sku gsum gang rung gis bsdus /
longs sku dang sprul sku gang gis kyang ma bsdus pa'i phyir /
dang po der thal /
thogs med kyis de sku gsum gang rung gis bsdus par bzhed pa'i phyir /
der thal /
rje btsun byams pas de ltar bzhed pa'i phyir /
der thal /
mdo sde rgyan las /
sku gsum dag gis sangs rgyas kyi / /
sku bsdus par ni shes bya ste / /
zhes gsungs pa'i phyir /
zer na /
skyon med de /
de ni chos longs sprul sku gsum po gang rung gis bsdus pa la dgongs pa'i phyir /
kho na re /
de des bsdus par thal /
de ngo bo nyid skus chos can gyi tshul gyis bsdu ba'i phyir na ma khyab bo / /
'dod mi nus te /
'dus byas yin pa'i phyir /
kha cig /
slob dpon 'phags pas ngo bo nyid sku longs sku sprul sku gsum kho nar grangs nges par bzhed par thal /
'grel pa 'dir 'phags pa'i bzhed pa skyor ba'i tshe /
sku gsum kho na'o zhes zer ro / /
zhes gsungs pa'i phyir /
zer na /
skyon med de /
de ni de gsum gtso bor bstan par bzhed pa la dgongs pa'i phyir /
'dod mi nus te /
sangs rgyas kyi sku la bzhi dang lngar yang dbye rigs pa'i phyir /
phyi ma der thal /
mtshan brjod las /
sangs rgyas sku lnga'i bdag nyid can / /
zhes gsungs pa'i phyir /
kha cig /
sangs rgyas kyi sku la ngo bo nyid sogs sku bzhir grangs nges pa mi 'thad par thal /
longs sku'i mtshan dpe rnams de bzhi po gang rung ma yin pa'i phyir /
zer na ma khyab /
'o na /
sangs rgyas kyi sku la ngo bo nyid sku sogs gsum du grangs ma ngos par thal /
ye shes chos sku de bzhi po gang rung ma yin pa'i phyir /
gal te de ngo bo nyid sku yin no zer na /
de ma yin par thal /
ngo bo nyid sku de dag pa gnyis ldan gyi chos nyid kyi sku zhig la 'jog pa'i phyir /
kha cig /
ye shes chos sku de /
ngo bo nyid skus bsdus par thal /
de ngo bo nyid sku dang ngo bo gcig yin pa'i phyir zer na /
ma khyab /
'o na /
kun rdzob don dam gyis bsdus par thal /
de gnyis ngo bo gcig pa'i phyir /
khyab pa khas /
'dod na /
ha cang thal lo / /
kha cig /
ye shes chos sku dang glo bur rnam dag gi char gyur ba'i ngo bo nyid sku gnyis sangs rgyas 'phags pa kho na'i mngon sum gyi spyod yul yin par thal /
de gnyis mngon sum du rtogs pa'i sems can med pa'i phyir /
zer na /
ma khyab /
'dod mi nus te /
de gnyis mngon sum du rtogs pa'i sangs rgyas 'phags pa min pa yod pa'i phyir /
kha cig /
ma khyab zer /
ma grub na der thal /
de gnyis mngon sum du rtogs pa'i rnam mkhyen yod pa'i phyir /
kho na re /
de gnyis sangs rgyas 'phags pa kho na'i mngon sum gyi spyod yul yin par thal /
de ltar khas blangs pa'i tshe kho na'i sgras de mngon sum du rtogs pa'i sems can yod par gcod kyi /
gzhan mi gcod pa'i phyir /
zer na /
yang na de bzhin du bya'o / /
kha cig /
longs sku dang mchog gi sprul sku mngon sum du rtogs pa'i las ma dag pa'i skye bo med par thal /
dang po mngon sum mthong ba'i gang @# / /
zag yin na /
'phags pa yin pas khyab /
phyi ma mngon sum du mthong ba'i so skye yin na /
las dag pa'i gang zag yin dgos pa'i phyir /
'dod na /
de yod par thal /
de gnyis rtogs pa'i las ma dag pa'i so skye yod pa'i phyir /
zer na /
ma khyab /
rtags der thal /
longs sku lung la brten nas rtogs pa'i las ma dag pa'i so so skye bo dang /
mchog gi sprul sku'i 'khor du gyur pa'i las ma dag pa'i sems can du mas de mthong ba yod pa'i phyir /
dang po der thal /
mdo las /
gang dag nga la gzugs su mthong / /
zhes sogs dang /
gzhan yang lung du mas 'grub pa'i phyir /
khyab ste /
gang dag nga la gzugs su mthong / /
zhes pa'i rkang pa gsum gyis bden 'dzin gyis bcings bzhin du gzugs sku mthong ba'i las ma dag pa'i sems can yod par bstan nas /
gang zag des gzugs sku'i chos nyid ma mthong ba'i tshul rkang pa phyi mas 'chad pa'i phyir /
gong gi phyi ma der thal /
lung las bdud sogs kyis bdag cag gi ston pa mthong bar bshad pa'i phyir /
kha cig /
zag med ye shes sde tshan nyer gcig po de ye shes chos sku yin par thal /
sangs rgyas kyi sa'i zag med ye shes sde tshan nyer gcig po ye shes chos sku yin pa'i phyir /
zer na /
ma khyab /
'dod na /
zag med byang phyogs so bdun gyi sde tshan ye shes chos sku yin par thal /
'dod pa'i phyir /
'dod mi nus te /
de rgyud la ldan pa'i theg dman dgra bcom pa yod pa'i phyir /
der thal /
de rgyud la ldan pa'i nyan thos dgra bcom pa yod pa'i phyir /
der thal /
byang phyogs so bdun rgyud la ldan pa'i de yod pa'i phyir /
der thal /
sangs rgyas 'phags pa'i rgyud kyi byang phyogs so bdun po de nyan thos dang thun mong ba'i rnam mkhyen gyi rnam pa yin pa'i phyir /
der thal /
rtsa bar /
sum cu bdun dang / /
zhes gsungs pa'i phyir /
! zad par /
'grel pa las /
sa dang /
chu dang /
me dang /
rlung dang /
zhes sogs kyi skabs su mtha' dpyad pa la gsum las /
dang po la /
kha cig /
rang gi sems rten bsam gtan gyi dngos gzhi dang gzugs med kyi dngos gzhi gang rung la brten nas gzugs can gyi go sa thams cad sa sogs yul bcu pos khyab par snang ba'i rang gi grogs ting 'dzin shes rab mtshungs ldan dan bcas pa'i rig pa de /
zad par gyi skye mched kyi mtshan nyid zer na /
sangs rgyas 'phags pa'i rgyud kyi zad par gyi skye mched chos can /
mtshan nyid der thal /
mtshon bya de'i phyir /
der thal /
chos can de'i phyir /
de yod pa'i phyir /
der thal /
sangs rgyas 'phags pa'i rgyud la zad par gyi skye mched bcu yod pa'i phyir /
der thal /
rtsa bar /
zad par bcu yi bdag nyid dang / /
zhes gsungs pa'i phyir /
'dod na /
gzugs can gyi go sa thams cad sa sogs yul bcu pos khyab par thal /
'dod pa gang zhig /
sangs rgyas 'phags pa'i rgyud la snang yul la 'khrul ba'i shes pa med pa'i phyir /
'dod na /
chu'i go sar yang sas khyab par thal /
'dod pa'i phyir /
'dod mi nus te /
sa chu gnyis po de phan tshun go sa 'gog nus kyi gzugs can gyi dngos po yin pa'i phyir /
kha cig /
zad par gyi skye mched yin na /
ting 'dzin yin pas khyab zer na /
zad par gyi skye mched du gyur pa'i @# / /
gtso sems chos can /
der thal /
de'i phyir /
der thal /
chos can de'i phyir /
der thal /
de yod pa'i phyir /
der thal /
dran pa nyer gzhag tu gyur pa'i gtso sems yod pa gang zhig /
rigs pa mtshungs pa'i phyir /
dang po der thal /
mdzod las /
gtso bo smos pa de dag ni / /
sbyor byung yon tan kun kyang yin / /
zhes gsungs pa'i phyir /
kha cig /
zad par sa'i skye mched yin na /
gzugs can mtha' dag la sas khyab par spro nus pa'i rig pa yin pas khyab zer na /
nyan thos 'phags pa'i rgyud kyi zad par sa'i skye mched chos can /
der thal /
de'i phyir /
'dod na /
des chu dang me sogs la yang sas khyab par spro nus par thal /
'dod pa'i phyir /
'dod na sla'o / /
kha cig /
zad par sngon po'i skye mched yin na /
rang yul mtha' dag la sngon pos khyab par spro ba'i rig pa yin pas khyab zer na /
sangs rgyas 'phags pa'i rgyud kyi zad par sngon po'i skye mched chos can /
der thal /
de'i phyir /
der thal /
chos can de'i phyir /
der thal /
de yod pa'i phyir /
der thal /
sangs rgyas kyi sa na sngon po yod pa'i phyir /
der thal /
sangs rgyas kyi sa na nag po yod pa'i phyir /
der thal /
de na dbu skra bung ba ltar nag yod pa'i phyir /
'dod na /
des rang gi yul mtha' dag la sngon pos khyab par spro bar thal /
'dod pa'i phyir /
'dod na /
des shes bya mtha' dag la sngon pos khyab par spro bar thal /
'dod pa gang zhig /
shes bya mtha' dag de'i yul yin pa'i phyir /
'dod mi nus so / /
kha cig /
slob pa'i rgyud kyi zad par gyi skye mched yin na /
'khrul shes yin pas ma khyab zer na /
kha cig /
de khyab par thal /
byang sems 'phags pa'i rgyud kyi zad par sa'i skye mched de 'khrul shes yin pa'i phyir /
der thal /
de snang yul la 'khrul ba'i rig pa yin pa'i phyir /
der thal /
de gzugs can gyi dngos 'ga' zhig la don du sas ma khyab kyang sas khyab par snang ba'i shes pa yin pa'i phyir /
der thal /
de zad par sa'i skye mched du 'jog pa'i rgyu mtshan yang dag yod pa'i phyir zer /
kha cig /
slob pa'i rgyud kyi zad pa gyi skye mched la log shes yin pa yod zer na /
de med par thal /
zad par gyi skye mched yin na /
shes pa don mthun yin dgos pa'i phyir /
kha cig /
slob pa'i rgyud kyi zad par sa'i skye mched la snang ba'i sa mtshan nyid ba med zer na /
de yod par thal /
byang sems 'phags pa'i rgyud kyi zad par sa'i skye mched kyi dmigs rten du gyur pa'i sa yod pa'i phyir /
der thal /
des sa'i skye mched la dmigs nas gzugs can gzhan 'ga' zhig la sas khyab par snang bar spro nus pa'i phyir /
gzhan yang /
de yod par thal /
byang sems 'phags pas gzugs can 'ga' zhig sngon po min pa la sngon por mos par byas te bsgoms pas goms pa mthar thub pa'i tshe sngon por bsgyur nus pa yod pa'i phyir /
der thal /
sa'i dngos gzhi las /
de lta de ltar mos pa dang ji srid kyi par du yongs su bsgyur ba de kho na bzhin du der 'gyur te sa la sog spa de dag gis kyang bya ba byed nus so / /
zhes gsungs pa'i phyir / /
! / /
gnyis pa rang lugs la /
rang gi sems rten rnam thar dang zil gnon thob pa'i gang zag gi rgyud kyi bsam gtan gyi dngos gzhi dang gzugs med kyi dngos @# / /
gzhi gang rung la brten nas gzugs can gyi go sar sa sogs yul bcu po gang yang rung bas ji ltar 'dod 'dod du khyab par spro bar byed nus pa'i rang gi grogs ting 'dzin shes rab mtshungs ldan dang bcas shing zil gnon dag byed kyi rig pa de /
zad par gyi skye mched kyi mtshan nyid /
dbye na bcu yod de /
zam par sa'i skye mched dang /
de bzhin du chu dang /
me dang /
rlung dang /
sngon po dang ser po dang dmar po dang dkar po dang nam mkha' dang /
zad par rnam shes kyi skye mched dang bcu yod pa'i phyir /
zad par gyi sems brten ni /
nyi khri snang bar bsam gtan bzhi pa la brten par bshad la /
mdzod las /
dang po brgyad po bsam gtan bzhi pa dang /
zad par phyi ma gnyis ni rim pa bzhin du gzugs med dang po gnyis la brten par bshad de /
de nyid las /
bsam gtan mtha' na spyod yul ni / /
'dod pa'o gnyis ni gzugs med dag /
ces gsungs pa'i phyir /
zad par gyi ting 'dzin gsar du sgrub pa'i dmigs pa dgu yod de /
chu dwangs shing dri ma med pa dang /
'og tu shing steng du du ba bar du me 'bar ba dang /
lus kyi cha gang du rlung gis reg pa dang /
rnga bo che'i mthil ltar brkyang ba'i ras sngon po dang /
de ser po dang /
dmar po dang /
dkar po dang /
bum nang gi mar me'i 'od rtsig pa la phog pa'i snang ba lta bu dang /
gnas khang gi bug pa nam mkha' rnams rim pa bzhin du zad par chu'i skye mched sogs kyi dmigs rten yin pa'i phyir /
zad phar gyi skye mched bsgoms pa la dgos pa yod de /
gcig tu sprul zhing mang por bsgyur ba dang /
sa la chu bzhin du 'dzul ba dang /
chu steng sa bzhin du 'gro ba dang /
ri sogs sprul ba dang /
chu sprul te char 'bebs pa dang /
snying kha sogs nas me 'byin pa dang /
rlung ltar 'gro ba dang /
gzugs sngo ser sogs su sprul par byed pa sogs ting 'dzin rtsal byang ba'i dgos pa yod pa'i phyir /
'dir gzugs kyi skye mched la dmigs pa'i zad par bshad nas dbang po lnga dang sgra la zad par mi 'jog pa'i rgyu mtshan yod de /
dbang po lnga ni snod kyi 'jig rten la spro mi nus pa'i phyir dang /
sgra la rigs 'dra'i rgyun med pa'i phyir /
rgyu mtshan de ltar yin te /
zad par gyi dmigs pa'i gtso bo la zad par gyi skye mched kyis dmigs pa de zad zad kyi par du sbro nus pa'i rigs can zhig dgos la de dag la de ltar mi nus pa'i phyir ro / /
! / /
gsum pa rtsod pa spong ba la /
kha cig /
zad par gyi skye mchod yin na /
log shes yin dgos par thal /
rnam 'grel las /
zad par mi gtsang la sogs / /
yang dag min pa lta bur ni / /
zhes gsungs pa'i phyir /
zer na /
ma khyab /
'dod mi nus te /
zad par gyi skye mched du gyur pa'i ye shes yod pa'i phyir /
kha cig /
zad par gyi skye mched yin na /
ting 'dzin yin dgos par thal /
de yin na /
sems byung yin dgos pa'i phyir /
der thal /
de yin na /
sems pa yin dgos pa'i phyir /
der thal /
de yin na /
ma chags pa'i sems pa yin dgos pa'i phyir /
der thal /
zad par dang po brgyad po gang rung yin na /
de yin dgos pa'i phyir /
der thal /
mdzod las /
zad par bcu'o brgyad ma chags / /
zhes gsungs pa'i phyir /
zer na /
ma khyab /
kha cig /
zad par gyi skye mched yin na /
rtog pa yin dgos @# / /
par thal /
slob pa'i rgyud kyi zad par gyi skye mched yin na /
rtog pa yin dgos pa'i phyir /
der thal /
de yin na /
rang gi gsal snang la 'khrul pa'i shes pa yin dgos pa'i phyir /
zer na /
re zhig ma khyab /
kha cig /
sangs rgyas 'phags pas gser du sprul pa'i gser de gser mtshan nyid pa yin par thal /
des zad par gyi skye mched la brten nas sa rdo phal pa gser du sprul nus pa gang zhig /
de ltar sprul pa'i gser mtshan nyid pa yod pa'i phyir /
na ma khyab /
'dod mi nus te /
sangs rgyas 'phags pas srog ldan gser du sprul pa de gser ma yin pa'i phyir / /
zil gnon 'grel pa las /
nang gzugs dang gzugs med par 'du shes pa dag gis so sor chung ngu dang chen po'i rnam pa dang /
ces sogs kyi skabs su mtha' dpyad pa la gsum las /
dang po la kha cig /
rang gi sems rten bsam gtan gyi dngos gzhi la brten nas kha dog dang dbyibs gang rung ji ltar 'dod 'dod du khyab par spro nus pa'i rang gi grogs ting nge 'dzin mtshungs ldan dang bcas pa'i rig pa /
zil gnon gyi skye mched kyi mtshan nyid zer na| zil gnon ma thob pa'i gang zag gi rgyud kyi gzugs can gzugs la lta ba'i rnam thar chos can /
mtshon bya der thal /
mtshan nyid de'i phyir /
der thal /
chos can de'i phyir /
'dod mi nus so / /
kha cig /
rnam thar zad par zil gnon gsum po rgyud ldan gyi phyi rol pa yod zer na /
de mi 'thad par thal /
de gang rung rgyud la ldan pa'i gang zag yin na /
nang pa yin dgos pa'i phyir /
der thal /
ji skad du /
rnam thar zad par zil gnon rnams / /
sangs rgyas bstan pa kho na'i khyad chos yin / /
bstan lam zhugs pa la 'di dag med / /
ces gsungs pa'i phyir /
kha cig /
de gsum rgyud ldan gyi theg dman pa med zer na /
de yod par thal /
zad par gyi skye mched rgyud la ldan pa'i nyan thos yod pa'i phyir /
der thal /
zad par me'i skye mched rgyud la ldan pa'i de yod pa'i phyir /
der thal /
der snyoms par 'jug pa'i nyan thos dgra bcom pa yod pa'i phyir /
der thal /
drang srong lhung ba ri dwags kyi nags zhes ming btags pa la dgos pa yod pa'i phyir / /
! / /
gnyis pa rang lugs la /
rnam thar thob pa'i gang zag gi rgyud kyi rang gi sems rten bsam gtan gyi dngos gzhi la brten nas gzugs can gyi go sar kha dog dang d+ph+yigs sogs gang yang rung bas ji ltar 'dod 'dod du khyab par spro nus shing rnam thar dag byed kyis rab tu phye ba'i snyoms 'jug de /
zil gnon gyi skye mched kyi mtshan nyid /
de la dbye na /
kha dog zil gnon bzhi dang dbyibs zil gnon bzhi ste brgyad yod /
rnam thar zad par zil gnon gyi khyad par yod de /
rnam thar gyi rjes su zil gnon gyis dmigs pa de dang de spro ba la dbang 'byor bar byed /
de nas zad par gyis dmigs pa de dang de ji ltar 'dod 'dod du spro ba la dbang bsgyur ba'i go rim yod pa'i phyir /
de ltar yin te /
byams las /
thog ma kho nar ni rnal 'byor ba mos par byed do / /
de'i 'og tu zil gyis gnon to / /
de nas zil gyis gnon pa la dbang thob nas /
de'i 'og tu zad bar gyi skye mched de nyid la ci dgar 'gyur mos par byed do / /
de ltar na de dag gi go rim kyang de'o / /
zhes gsungs pa'i phyir dang /
rnam bshad las kyang /
rnam thar dang zil gnon dang zad par dag skye ba'i rgyu ni /
snga ma snga ma yin @# / /
la /
dag par byed pa'i thabs ni phyi ma phyi ma yin pas /
zhes gsungs pa'i phyir /
des na mkhas pa'i dbang po kha cig zad par sngon dang zil gnon rjes su thob pa'i go rim bshad pa ni sngar gyi lung de gnyis ka dang 'gal bar shes par bya'o / /
'o na /
'dir zad par sngon dang zil gnon de'i rjes su bshad pa de ci yin zhe na /
skyon med de /
de ni /
rtsa bar /
zad par gyi rjes su zil gnon bshad pa'i bshad rim dang bstun pa yin gyi /
thob pa'i rim pa dang bstun pa ma yin pa'i phyir / /
! / /
gsum pa rtsod pa spong ba la /
kha cig /
zil gnon gyi sngon du zad par thob pa'i go rim nges par thal /
rnam thar zad par zil gnon gsum po de snga ma snga ma phyi ma phyi ma'i skyed byed dang /
phyi ma phyi ma snga ma snga ma'i dag byed yin pa'i phyir /
der thal /
de ltar mkhas pa kha cig bzhed pa'i phyir /
zer na /
ma khyab ste /
de ni rnam bshad sogs dang 'gal bar bsgrubs zin pa'i phyir /
kha cig /
slob pa'i rgyud la gzugs med kyi dngos gzhi dang dbyibs zil gnon gyi gzhi mthun yod par thal /
de'i rgyud la bsam gtan gyi dngos gzhi dang dbyibs zil gnon gyi gzhi mthun yod pa'i phyir /
zer na /
ma khyab /
'dod mi nus te /
de'i rgyud kyi dbyibs zil gnon la gzugs dngos yul du byed pa zhig dgos pa gang zhig /
de'i rgyud kyi gzugs med kyi dngos gzhi yin na /
gzugs dngos yul du byed pa ma yin pas khyab pa'i phyir / /
! nyon med ting 'dzin / /
gnyis pa bye brag tu bshad pa la gnyis /
nyon mongs med pa'i ting nge 'dzin dang /
smon gnas mkhyen pa'i ting nge 'dzin to / /
dang po ni /
nyan thos nyon mongs med pa'i lta zhes sogs rkang pa bzhis ston te /
don ni /
'grel bar /
nyan thos la sogs pa'i nyon mongs me dpa'i ting nge 'dzin /
zhes pa nas /
nyon mongs pa'i rgyun drungs 'byin mdzad pa yin ni / /
zhes pa'i bar gsungs / /
tshig don ni /
rgyal ba'i dbang po'i nyon mongs med pa'i ting nge 'dzin chos can /
nyan rang gi nyon mongs med pa'i ting nge 'dzin las khyad par du 'phags pa yin te /
nyan thos sogs kyi nyon mongs med pa'i ting nge 'dzin rang la lta ba'i mi'i nyon mongs kyi dmigs rkyen skyed pa yongs su spong ba tsam nyid yin la /
khyod kyis rang rgyud la ldan pa'i gang zag grong khyer sogs su byon pa na rang rgyud ldan gyi gang zag la lta ba'i skye bo de'i nyon mongs rnams rgyan gcod nus pa'i byed las dang ldan pa yin pa'i phyir /
'di'i skabs su mtha' dpyad pa la gsum las /
dang po la /
kha cig /
sangs rgyas 'phags pa'i nyon mongs med pa'i ting nge 'dzin des gzhan rgyud kyi nyon mongs skye pa med zer na /
'o na /
sangs rgyas 'phags pa la dmigs pa'i nyon mongs med par thal /
khyod kyi dam bca' 'thad pa'i phyir /
rtags khyab khas /
'dod na /
de yod par thal /
sangs rgyas 'phags pa la dmigs pa'i gang zag gi bdag 'dzin yod pa'i phyir /
ma grub na /
sangs rgyas 'phags pa chos can /
khyod la dmigs pa'i gang zag gi bdag 'dzin yod par thal /
khyod gzhi grub pa'i phyir /
gzhan yang /
gdul bya'i sgrib pa mtha' dag 'bad med du spong nus par thal /
sangs rgyas kyis de'i nyon mongs mtha' dag 'bad med du spong pa'i phyir /
der thal /
gdul bya'i nyon mongs rnams rgyas 'phags pa'i rgyud kyi nyon mongs @# / /
med pa'i ting nge 'dzin gyis gtan nas spong dgos pa'i phyir /
der thal /
sangs rgyas 'phags pa'i rgyud kyi nyon mongs med pa'i ting nge 'dzin gyis gzhan rgyud kyi nyon mongs drungs nas 'byin pa yin pa'i phyir /
rtags khas /
'dod mi nus te /
las ma byas pa dang 'phrad pa dang byas pa chud zos pa med pa'i phyir /
kho na re /
de'i don ni /
sangs rgyas 'phags pas nyon mongs med pa'i ting nge 'dzin la mnyam par bzhag pa'i tshe gdul bya'i rgyud kyi nyon mongs drungs nas 'byin pa'i don yin zer na /
de yang mi 'thad par thal /
sangs rgyas 'phags pa de dus rtag tu ting nge 'dzin de la mnyam par bzhag pa'i gang zag gang zhig sangs rgyas 'phags pa ting nge 'dzin de la mnyam par bzhag pa'i gang zag tu dmigs nas nyon mongs skye ba yod pa'i phyir /
der thal /
der dmigs nas bden zhen skye ba yod pa'i phyir /
der thal /
rtsa bar /
rgyal la sogs la chags pa phra / /
zhes gsungs pa'i phyir / /
! / /
gnyis pa rang lugs la /
rang gi sems rten bstan gtan bzhi pa'i dngos gzhi la brten nas gang la mnyam par bzhag pas rang rgyud la ldan pa'i gang zag la dmigs pa'i mi dge bar gyur pa'i nyon mongs skye ba'i dmigs rkyen mi byed pa'i ting nge 'dzin de /
nyon mongs med pa'i ting nge 'dzin gyi ngo bo yin /
sangs rgyas 'phags pa'i rgyud kyi nyon mongs med pa'i ting nge 'dzin de /
nyan rang gi nyon mongs med pa'i ting nge 'dzin las khyad par du 'phags pa'i tshul la snga ma tshig don las cung zad zhib cha phye na /
sangs rgyas 'phags pa dang nyan rang gnyis kas nyon mongs med pa'i ting nge 'dzin gnyis la mnyam par bzhag pa'i tshe /
rang la dmigs pa'i gang zag gi rgyud la mi dge bar gyur pa'i mi yi nyon mongs skye ba re zhig 'gog nus pas nyon mongs de'i dmigs rkyen mi byed par mtshungs kyang /
sangs rgyas 'phags pa'i nyon mongs me dpa'i ting nge 'dzin gyis gdul bya'i rgyud la nyon mongs 'joms pa'i nus pa khyad par can 'jog /
nyan rang gi nyon mongs med pa'i ting nge 'dzin gyis de ltar mi nus pa'i phyir / /
! / /
gsum pa rtsod pa spong pa la /
kha cig /
sangs rgyas 'phags pa la dmigs pa'i mi dge bar gyur pa'i nyon mongs med par thal /
sangs rgyas 'phags pa de nyon mongs med pa'i ting nge 'dzin la dus rtag tu mnyam par bzhag pa'i gang zag gang zhig /
khyod kyi gong gi sgrub byed 'thad pa'i phyir /
'dod mi nus te /
sangs rgyas 'phags pa la dmigs nas khong khro skye ba yod pa'i phyir /
der thal /
sangs rgyas 'phags pa la dmigs nas mtshams med kyi las gsog pa yod pa'i phyir /
der thal /
de bzhin gshegs pa'i sku la ngan sems kyi khrag phyung ba'i mtshams med kyi las yod pa'i phyir /
zer na /
skyon med de /
de ni de bzhin gshegs pa'i sku 'dra bshig pa'i nye ba'i mtshams med kyi las la dgongs pa'i phyir /
rnam pa gcig tu na /
sangs rgyas 'phags pas nyon mongs med pa'i ting nge 'dzin la mnyam par bzhag nas grong sogs su byon pa'i dus su /
rang la dmigs nas lta ba'i gang zag de'i rgyud la de'i tshe rang la dmigs pa'i nyon mongs mi dge ba mi skye ba'i don yin gyi /
spyir de la dmigs pa'i nyon mongs mi dge ba skye srid ces brjod dgos pa 'dra'o / /
kha cig /
sangs rgyas 'phags pa la dmigs nas khong khro @# / /
skye ba yod par thal /
bdag cag gi ston pa la dmigs nas khong khro skye ba yod pa'i phyir /
der thal /
de la legs skar lhas byin bdud sogs kyi khong khro skyes nas skur 'debs sogs kyi sgo nas gnod pa byas pa'i phyir /
zer na /
de mi 'thad par thal /
de ltar grangs tshor dang bshad tshod de tsam gyi rjes su 'brangs nas de 'dod na /
sangs rgyas 'phags pa yin na /
gnod pa dang sdug bsngal mtha' dag spangs pas ma khyab par thal bar 'gyur pa'i phyir /
des na theg pa che chung dang drang don dang nges don gyi dbye bas zhib cha 'byed do / /
yang kho na re /
de skye ba yod par thal /
sangs rgyas 'phags pa de mthong na mi mthun pa srid pa'i phyir /
der thal /
skyes bu las ngan pa bsags pa kha cig gis ston pa sangs rgyas skyon dang bcas par mthong /
las dag pa kha cig gis skyon dang bral bar mthong ba'i phyir /
zer na /
skyon med de /
de ltar snang ba srid pa tsam gyis de mthong na mi mthun pa yod par 'jog mi rigs pa'i phyir /
der thal /
mdo las sangs rgyas 'phags pa'i sku'i yon tan 'chad pa'i skabs su mthong na mi mthun pa med par bshad pa'i phyir ro / /
! smon mkhyen ting 'dzin / /
gnyis pa smon gnas mkhyen pa'i ting nge 'dzin bshad pa la gnyis /
dngos dang /
de la rtsod pa spong pa'o / /
dang po ni /
sangs rgyas smon gnas mkhyen pa ni / /
zhes sogs kyi rkang pa bzhi gsungs te /
don ni /
'grel par /
de bzhin gshegs pa'i smon gnas mkhyen pa ni mtshan ma med pa nyid du ngang gis 'jug pa dang /
zhes pa nas /
nyan thos la sogs pa'i yi ni bzlog pa nyid kyis de lta ma yin no / /
zhes pa'i bar gsungs /
'di dang snga ma gnyis kyi 'phros sngar gyi ye shes chos sku'i 'phros shad pa der 'dus so / /
tshig don ni /
sangs rgyas kyi smon gnas mkhyen pa'i ting nge 'dzin ni chos can /
nyan rang ? smon gnas mkhyen pa las khyad par du 'phags te /
'bad rtsol med par lhun gyis grub pa dang /
bden 'dzin gyi chags pa spangs pa dang /
shes bya thams cad la thogs pa med pa dang /
dus rgyun mi 'chad par rtag tu gnas pa dang /
'dri ba kun gyi lan 'debs par nus pa yin par mdo las bzhed pa'i phyir /
'di'i skabs su mtha' dpyad pa la /
kha cig /
sangs rgyas 'phags pa'i smon gnas mkhyen pa'i ting nge 'dzin de rtag par gnas pa yin zer na /
'o na /
de rtag par yod par thal /
de rtag par gnas pa'i phyir /
rtags khas /
'dod na /
de rtag par grub par thal /
'dod pa'i phyir /
'dod na /
rtag pa yin par thal /
'dod pa'i phyir /
'dod mi nus te /
mi rtag pa yin pa'i phyir /
der thal /
lam yin pa'i phyir /
kha cig /
sangs rgyas 'phags pa'i smon gnas mkhyen pa'i ye shes kyis lan mi 'debs pa'i 'dri ba med zer na /
'o na /
lung ma bstan gyi lta ba bcu bzhi med par thal /
phyi rol pas gang zag gi bdag dang 'jig rten rtag mi rtag gang yin dris pa'i dri ba la ston pas lan 'debs pa yin pa'i phyir /
der thal /
ston pas lan mi 'debs pa'i dri ba med pa'i phyir /
der thal /
khyod kyi dam bca' 'thad pa'i phyir / /
! / /
rang lugs la /
rang gi sems rten rab mtha'i bsam gtan bzhi pa'i dngos gzhi la brten nas gang la mnyam par bzhag pas dri ba du ma'i lan 'deb @# / /
nus pa'i byed las dang ldan pas rab tu phye ba'i rigs su gnas pa'i ting nge 'dzin de /
smon gnas mkhyen pa'i ting nge 'dzin gyi mtshan nyid /
sangs rgyas dang nyan rang gi smon gnas mkhyen pa'i ting nge 'dzin gyi khyad par khyad chos lnga ni sngar bshad pa ltar ro / /
! / /
gsum pa de la rtsod pa spong ba la gnyis /
chos sku rtag pa la rtsod pa spong ba dang /
khyab rtag gnyis ka la rtsod pa spong ba'o / /
dang po la gnyis /
rtsod pa dang /
lan no / /
dang po ni /
rtsa bar dngos su ma zin kyang 'grel pa ltar na /
sangs rgyas bcom ldan 'das chos can /
sems can thams cad la sku dngos su snang ba'i sgo nas don mdzad mi mdzad kyi khyad par mi 'thad par thal /
dus rtag tu thugs rje chen po'i ngang las ma g.yos par bzhugs pa yin pa'i phyir /
zhes rtsod /
gnyis pa lan la gnyis kyi /
dang po ni /
sgrub phyogs kyi lan ni /
rgyu ni yongs su smin gyur nas / /
zhes sogs rkang pa bzhi gsungs te /
don ni /
'grel par /
dge ba'i bshes gnyen la sogs pa dang phrad pas /
zhes pa nas /
'bras bu smin par mdzad par mi snang ngo snyam du dgongs pa yin no / /
zhes pa'i bar gsungs /
tshig don la /
sngar gyi rtsod pa de la lan ji ltar 'debs tshul ni /
shes bya chos can /
ston pa de rtag tu thugs rje chen po la gnas shing sku dngos su snang mi snang gi sgo nas gdul bya'i don mdzad tshul la khyad par yod kyang mi 'gal bar thal /
sangs rgyas la dngos su chos nyan pa'i rgyu tshogs ni yongs su smin par gyur nas gdul bya gang dang gang la yul gang dang ni dus gang gi tshe dngos su chos ston pa'i bya ba phan par gyur pa de dang de la sku de dngos su snang ba'i sgo nas don mdzad kyi /
tshogs ma bsags shing rgyud ma smin pa'i gdul bya la de ltar snang ba'i sgo nas don mi mdzad pa'i phyir ro / /
gnyis pa dgag phyogs kyi lan ni /
lha yi rgyal pos char phab kyang / /
zhes sogs rkang pa bzhis ston te /
don ni /
'grel par /
dper na /
lha'i dbang pos char phab tu zin kyang /
zhes pa nas /
chos nyan pa la sogs pa'i bzang po thob par mi 'gyur ro / /
zhes pa'i bar gsungs /
tshig don ni /
sangs rgyas bcom ldan 'das rnams ni chos can /
'jig rten du dngos su byung bar gyur kyang sems can kha cig gis khyod la dngos su chos nyan pa sogs skal pa bzang po mi myong ba'i rgyu mtshan yod par thal /
de dag khyod la dngos su dam pa'i chos nyan pa sogs kyi skal pa med pas te de'i phyir ro / /
dper na /
lha yi rgyal pos char phab kyang rul ba sogs kyi rkyen gyis sa bon mi rung bar gyur pa de las myu gu sngon po mi 'khrungs pa ltar ro / /
gnyis pa khyab rtag gnyis ka la rtsod pa spong ba la gnyis /
dring dang /
lan no /
dang po yang rtsa bar dngos su ma zin kyang 'grel pa ltar na ye shes chos sku de chos can /
khyod la khyab pa zhes brjod mi rigs par thal /
khyod sangs rgyas 'phags pa'i rgyud la yod pa'i rten nges pa'i phyir /
de chos can /
khyod la rtag pa zhes kyang brjod mi rigs par thal /
skad cig re re la skye zhing 'byung ba'i phyir zhes rtsod /
gnyis pa la ni /
de ltar mdzad brgya che'i phyir / /
zhes sogs rkang pa bzhis ston te /
don ni /
de ltar ji skad bshad pa'i tshul gyis thams cad du snang ba'i sgo nas bya ba mdzad pa rgya che ba'i phyir dang /
zhes pa nas /
rtag pa zhes mngon @# / /
par brjod do / /
zhes pa'i bar gsungs /
tshig don ni /
sangs rgyas de nyid chos can /
khyod la khyab pa zhes nges par brjod pa'i rgyu mtshan yod de /
skal ldan mtha' dag la mdzad pa 'phrin las 'jug pa rgya che ba'i phyir na de ltar brjod pa yin pa'i phyir /
de chos can /
khyod kyi rgyun la rtag pa zhes kyang brjod pa yin te /
rang gi rgyun chad pa'am zad pa med pa'i phyir ro / /
! longs sku / /
gsum pa longs sku bshad pa la gnyis /
mtshan nyid kyi sgo nas mdor bstan pa dang /
yon tan gyi sgo nas rgyas par bshad pa'o / /
dang po ni /
mtshan ni sum cu rtsa gnyis dang / /
zhes pa nas /
thub pa'i longs spyod rdzogs skur bzhed / /
ces pa'i bar gyis 'chad de /
don ni /
'grel pa las /
mtshan sum cu rtsa gnyis dang /
dpe byad brgyad cu'i ngo bo nyid 'dzin /
zhes pa nas /
longs spyod pa'i rdzogs pa'i sku yin no / /
zhes pa'i bar gsungs /
'phros ni /
rab 'byor shes rab kyi pha rol tu phyin pa 'di la bslab cing chos de dag thams cad thabs bla na med pa yang dag par rdzogs pa'i byang chub tu mngon par rdzogs par sangs rgyas te /
zhes pa nas /
sangs rgyas rnams kyi sku skyes bu chen po'i mtshan sum cu rtsa gnyis kyis brgyan pa /
dpe byad bzang po brgyad cus brgyan pa /
zhes sogs las 'phros so / /
'di la gnyis /
tshig don dang /
mtha' dpyad pa'o / /
dang po ni /
gnas nges pa 'og min kho nar bzhugs shing 'chad 'gyur ltar mtshan ni sum cu rtsa gnyis dang dpe byed brgyad cu'i bdag nyid can gyi gzugs sku 'dir dngos su bstan pa 'di chos can /
thub pa'i longs spyod rdzogs skar bzher ba yin te /
theg chen gyi chos la nye bar longs spyod pa sogs nges pa ltar ldan gyis rab tu phye ba'i gzigs sku mthar thug yin pa'i phyir /
gnyis pa mtha' dpyad pa la gsum las /
dang po la kha cig /
gzugs sku gnyis po de gdul bya'i gzhan snang tsam yin gyi /
sangs rgyas rang snang la med zer na /
de gnyis chos can /
sangs rgyas rang snang la yod par thal /
sangs rgyas 'phags pa la snang ba'i phyir /
der thal /
rnam mkhyen la snang ba'i phyir /
der thal /
rnam mkhyen gyis gzigs pa'i phyir /
der thal /
tshad mas grub pa'i phyir /
kha cig /
gzugs sku gnyis po de gdul bya'i rgyud dkyis bsdus pa yin zer na /
las ma byas ba dang 'phrad pa dang byas pa chung bros pa yod par thal /
byang chub sems dpa' rnams sangs rgyas pa'i tshe rang rgyud kyis bsdus pa'i sangs rgyas ma thob pa'i phyir /
der thal /
de'i tshe thob bya sangs rgyas de gdul bya'i rgyud kyis bsdus pa'i phyir /
rtags khas /
ma grub na der thal /
dam bca' 'thad pa'i phyir /
kha cig /
gzugs sku gnyis po de sangs rgyas min zer na /
'o na /
gzugs sku gnyis po de yon tan tsam yang ma yin par thal /
de gnas skabs kyi yon tan yang ma yin /
mthar thug gi yon tan yang ma yin pa'i phyir /
dang po ma grub na /
ye shes chos sku gnas skabs kyi yon tan yin par thal /
ma grub pa de'i phyir /
'dod na /
mthar thug gi yon tan gzhi ma grub par thal lo / /
'dod mi nus so / /
kha cig /
sher phyin sum brgya pa las /
gang dag nga la gzugs su mthong / /
zhes sogs kyis /
gzugs sku gnyis po de sangs rgyas ma yin par bstan pa yin @# / /
zer na /
'o na /
de lta bu'i gsung de /
sangs rgyas kyi gsung yin nam /
sems can gyi ngag yin pa dag las gang yin /
dang po ltar na /
mi 'thad par thal /
de gsung pa po'i sangs rgyas med pa'i phyir /
der thal /
ston pa shAkya thub pa sangs rgyas ma yin pa'i phyir /
der thal /
gzugs sku gnyis sangs rgyas ma yin pa'i phyir /
rtags khas /
phyi ma ltar na /
ston pa shAkya thub pa sems can yin par thal lo / /
kha cig /
longs sku'i rgyud kyi ye shes chos sku de longs sku yin zer na /
de chos can /
khyod mtshan dpe gsal rdzogs kyis spras pa'i gang zag yin par thal /
khyod longs sku yin pa'i phyir /
khyab ste| rtsa bar /
mtshan ni sum cu rtsa gnyis dang / /
zhes sogs gsungs pa'i phyir /
'dod na /
gzugs dang ldan pa'i gang zag yin par thal /
'dod pa'i phyir /
khyab ste /
kha dog dang dbyibs dang ldan pa'i chos yin na /
gzugs dang bcas pa yin dgos pa'i phyir /
der thal /
'jug pa las /
dbyibs can na de gzugs can la yod phyir / /
zhes gsungs pa'i phyir /
'dod mi nus te /
shes pa yin pa'i phyir /
der thal /
ye shes yin pa'i phyir /
kho na re /
longs sku'i yid kyi rnam par shes pa longs sku yin gyi /
de'i rgyud kyi ye shes tsam de min zer na /
de yang mi 'thad par thal /
de mngon sum gyi spyod yul du byed pa'i byang 'phags med pa'i phyir /
der thal /
de ye shes chos sku yin pa'i phyir /
der thal /
de sangs rgyas 'phags pa'i rgyud kyi yid shes yin pa'i phyir /
snga ma la khyab ste /
ye shes chos sku rnams sangs rgyas nang phan tshun gyi mngon sum gyi spyod yul byed kyi /
sems can gzhan gyi mngon sum gyi spyod yul du byed mi nus pa'i phyir /
'dir tshig la 'khri na /
ye shes chos sku de sems can gyi mngon sum gyi spyod yul yin kyang /
de'i mngon sum gyi mngon sum spyod yul byed pa min zhes bya'o / /
kha cig /
longs sku'i yid kyi rnam shes longs sku min kyang /
sprul sku'i yid kyi rnam shes sprul sku yin te /
tsan dra go mis /
kha cig /
yid kyi kho na sprul pa'i sku nyid du ni rtogs / /
zhes gsungs pa'i phyir zer ba dang /
longs sku'i dbang po lnga'i rnam shes de longs sku yin te /
tsan dra go mis /
dbang po lnga yi rnam shes gang / /
de yi longs spyod rdzogs skur ro / /
zhes gsungs pa'i phyir zer na /
skyon med de /
de gnyis kyis bdag rkyen byas pa las sku de gnyis gdul bya la snang ba 'byung zhes pa'i don yin pa'i phyir /
kha cig na re 'og min tu longs sku 'khor bcas kho na bzhugs pa yin zer na /
de mi 'thad par thal /
'o min na nyan thos 'phags pa yod pa'i phyir /
der thal /
phyir mi 'ong 'og min mthar thug 'gro ba yod pa'i phyir /
mkhas pa kha cig /
longs sku thams cad 'og min stug po bkod pa kho nar gsar du sangs rgyas nas der bzhugs pa yin te /
ngag dbang grags pas /
dpal ldan stug po bkod par don dam thugs su chud gyur cing / /
zhes gsungs pa'i phyir /
khyab ste /
lang kar gshegs pa las /
gtsang ma'i gnas lnga spangs nas ni / /
'og min gnas ni nyams dga' bar / /
yang dag rdzogs sangs der sangs rgyas / /
sprul pa po gcig 'dir 'tshang rgya / /
zhes dang /
dbang phyug chen po'i gnas kyi mchog /
@# / /
'og min shin tu rnam par mdzes / /
zhes gsungs pa gang zhig des gnas gtsang gi 'og min der longs sku rnams sangs rgyas pa ma yin kyang /
gnas gtsang gi gong du yang dbang phyug chen po'i gnas 'og min stug po bkod pa zhes bya ba zhig yong pa der longs sku rnams sangs rgyas par bshad pa'i phyir /
zer na dang /
kha cig /
longs sku mtha' dag gzhi dang snying po me tog gis brgyan pa'i gnas 'og min der sangs rgyas pa yin te /
phal chen nas de lta bu'i 'og min de thub pa gangs chen 'tsho bzhugs pa'i gnas su bshad cing /
de yang 'di nas man 'jig rten gyi khams bcu gsum 'das pa na yod pa dang /
skabs 'dir der sangs rgyas par khas blangs pa la lung rigs kyis mi gnod pa'i phyir /
zer na /
'di gnyis ka yang chen po du mas 'dod mod /
rang lugs la 'dod pa ni min te /
de la byang sems rnams kyis zhing dag sbyor gyi sgo nas rang nyid 'tshang rgya ba'i zhing gsar du sgrub mi dgos par thal ba'i skyon 'jug par mtshungs pa'i phyir /
kha cig /
longs sku'i 'khor du gyur pa'i byang sems dang po ba med zer na /
de yod par thal /
de'i 'khor dus bcu ka la gnas pa'i byang sems yod pa'i phyir /
der thal /
skyabs 'gro bdun cu pa las /
sa bcu po la gnas rnams kyis / /
de lta bu yi sku gzigs so / /
zhes gsungs pa'i phyir /
kha cig /
sprul sku ma yin pa'i gzugs sku mthar thug de /
longs sku'i mtshan nyid /
zer na /
gzugs sku chos can /
mtshon bya der thal /
mtshan nyid de'i phyir /
der thal /
de yin pa dang ma yi pa'i gzugs sku gang rung gang zhig /
de yin pa'i gzugs sku ma yin pa'i phyir /
dang po der thal /
gzugs sku yin pa'i phyir /
phyi ma ma grub na /
de sprul sku yin par thal /
ma grub pa de'i phyir /
rtags khas /
'dod mi nus te /
longs sku yin pa'i phyir /
rtag khyab dngos /
'dod na sla'o / /
! / /
gnyis pa rang lugs la /
nges pa lnga ldan gyis rab tu phye ba'i gzugs sku mthar thug /
longs sku'i mtshan nyid /
longs sku de nges pa lnga dang ldan pa yin te /
sku nges pa mtshan dpe gsal rdzogs kyis spras pa /
'khor nges pa byang sems 'phags pa yan chad sha stag gis bskor ba /
dus nges pa 'khor ba ji srid ma stongs kyi bar du mya ngan las 'da' ba'i tshul mi ston par bzhugs pa /
chos nges pa theg chen gyi sde snod 'ba' zhig gsung pa /
gnas nges pa 'og min kho nar bzhugs pa'i nges pa lnga dang ldan pa yin pa'i phyir / /
! / /
gsum pa rtsod pa spong ba la /
kha cig /
longs sku'i yid kyi rnam par shes pa longs sku yin par thal /
mchog gi sprul sku'i yid kyi rnam par shes pa mchog gi sprul sku yin pa'i phyir /
der thal /
thams cad mkhyen pa ngag dbang blo bzang rgya mtsho sogs dam pa kha cig de ltar bzhed pa'i phyir /
na ma khyab /
kho na re /
gsal ba der thal /
gang zag gi yid kyi rnam par shes pa gang zag yin pa'i phyir /
zer na /
ma khyab /
rtags der thal /
gang zag tha snyad btags pa'i btags don btsal ba'i tshe de'i yid kyi rnam par shes pa de'i mtshan gzhir snyed pa'i phyir /
kha cig /
longs sku de nges pa lnga dang ldan pa ma yin par thal /
de dus nges pa 'khor ba ji srid @# / /
ma stongs kyi bar du mya ngan las 'da' ba'i tshul mi ston par mi bzhugs pa'i phyir /
der thal /
de 'khor ba ji srid gnas kyi bar du mi bzhugs pa'i phyir /
kha cig ma khyab zer /
ma grub na der thal /
de de'i bar du mi sdod pa'i phyir /
der thal /
de ring gi dus kyi longs sku de sang gi ? bdu mi sdod pa'i phyir /
zer na /
don dbang btsan bar byas na ma khyab ste /
de la go don mi 'dra ba yod pa'i phyir /
de ltar ma yin na /
dngos po de /
sngon dang phyi ma'i dus su med par thal /
de ring gi dus kyi dngos po de sang gi dus su med pa'i phyir /
khyab pa khas /
rtags der thal /
sang gi dus kyi dngos po de de ring gi dus su med pa'i phyir /
der thal /
phyi dro khang pa zhig pa de snga dro'i dus su med pa'i phyir /
ma grub na rnam bshad dang 'gal lo / /
'dod mi nus so / /
kha cig /
longs sku nges chos nges pa theg pa chen po'i chos 'ba' zhig gsung ba ma yin par thal /
des theg dman gyi mdo gsungs pa'i phyir /
der thal /
des theg dman gyi mdo bstan pa'i phyir /
zer na /
skyon med de /
longs skus theg chen gyi sde snod 'ba' zhig gsungs zhes pa'i 'ba' zhig gi sgras longs sku'i gsung du gyur pa'i theg dman gyi mdo yod par gcod kyi /
des theg dman gyi mdo yod par bstan pa'am /
theg dman gyi mdo des bstan pa gcod par mi byed pa'i phyir /
kha cig /
longs sku'i 'khor du sangs rgyas kyi sprul pa med par thal /
de'i 'khor yin na /
byang 'phags yin dgos pa'i phyir /
der thal /
de 'khor nges pa byang sems 'phags pa yan chad sha stag gis bskor ba'i phyir /
zer na /
ma khyab bo / /
kha cig /
longs sku de nges pa lnga ldan ma yin par thal /
de gdul bya'i mos pa'i dbang gis sku sna tshogs su snang ba yod pa'i phyir /
zer na /
ma khyab /
ma grub na der thal /
rgyud blar /
ji ltar tshon ni sna tshogs kyis / /
nor bu de dngos mi snang ltar / /
de bzhin 'gro rgyan sna tshogs kyis / /
khyab bdag de dngos min par snang / /
zhes gsungs pa'i phyir /
kha cig /
longs sku'i 'khor du gyur pa'i sa bcu ka la gnas pa'i byang sems med par thal /
de'i 'khor du gyur pa'i byang sems yin na /
sa bcu pa ba yin dgos pa'i phyir /
der thal /
mdo las /
sa bcu pa ya gnas pa'i byang chub sems dpa' rnams dang thabs gcig tu bzhugs so / /
zhes gsungs pa gang zhig /
shAn+ti pas /
tshig gsal las de rang lugs su mdzad pa'i phyir /
zer na /
ma khyab ste /
snga ma ni 'gyur ma dag pa yin la /
phyi ma de ltar bshad kyang rang lugs su de khas mi len pa'i phyir / /
mtshan bzang /
gnyis pa yon tan gyi sgo nas rgyas par bshad pa la gnyis /
mtshan bshad pa dang /
dpe byad bshad pa'o / /
dang po la gnyis /
mtshan dngos dang /
de'i rgyu bshad pa'o / /
dang po ni /
phyag zhabs 'khor lo'i mtshan dang rus sbal zhabs / /
zhes pa nas /
'dra ba 'di dag sum cu rtsa gnyis mtshan / /
zhes pa'i bar tshigs su bcad pa lnga gsungs te /
don ni /
'grel par /
bla ma rnams la skyel ba dang bsu ba la sogs pas phyag dang zhabs 'khor lo'i mtshan dang ldan pa nyid dang /
zhes pa nas /
rdzi ma ba'i lta bu nyid do / /
zhes pa'i bar gsungs la /
'phros ni sngar gyi de'o / /
tshig don ni /
shes bya chos can /
longs sku'i mtshan 'di dag sum cu rtsa gnyis su grang @# / /
nges pa yin te /
de dag kyang gang zhe na /
longs sku'i phyag dang zhabs 'khor lo'i mtshan dang ldan pa dang /
rus sbal bzhin du zhabs shin tu gnas pa dang /
phyag dang zhabs kyi sor mo rnams dra bas 'brel ba dang /
phyag dang ni zhabs bcas 'jam zhing gzhon sha chags pa dang /
sku 'di yi ni phyag zhabs kyi rgyab bzhi dang phrag gong gnyis dang ltag pa ste bdun po dag mtho ba dang /
sor mo rnams ring ba dang /
zhabs kyi rting pa yangs pa dang sku che zhing drang ba dang /
zhabs kyi long bu phyir 'bur ba mi mngon pa dang /
sku'i spu ni gyen du phyogs pa dang /
byin pa ri dwags e na ya'i byin pa 'dra ba dang /
phyag ring zhing mdzes pa dang /
gsang gnas 'dom gyi sba ba spu bas su nub pa'i mchog dang ldan pa dang /
sku'i lpags pa gser gyi mdog lta bu dang /
lpags pa 'jam zhing srab pa dang /
sku'i spu ni re re nas g.yas phyogs su legs par 'khyil zhing 'khrungs pa dang /
zhal mdzod spus brgyan pa dang /
ro stod seng+ge'i stong dang 'dra ba dang /
sku 'di yi dpung pa'i mgo zlum pa dang /
thal gong rgyas pa dang /
ljags 'di la ro mi zhim pa ro mchog tu snang ba dang /
sku ni shing n+ya gro d+ha ltar 'dom gyi phan tshun gyi rtse mo nas btsal ba'i tshad ci tsam pa zhabs nas spyi bo'i bar de tsam du mnyam pa'i chu zheng gab pa dang /
dbur gtsug tor dang ldan pa dang /
ljags ring zhing mdzes pa dang /
gsung tshangs pa'i dbyangs lta bu dang /
'gram pa seng+ge'i 'gram pa 'dra ba dang tshems shin tu dkar ba dang /
tshems tshad mnyam pa dang /
de thags bzang ba dang /
de grangs ni bzhi bcu tham pa tshang ba dang /
spyan ni dkar nag gi cha ma 'dres pa'i mthon mthing can dang /
spyan gyi rdzi ma ba mchog gi rdzi ma dang 'dra ba bcas so gnyis su grangs nges pa'i phyir /
gnyis pa mtshan de rnams sgrub byed kyi rgyu ni /
'di la mtshan ni gang gang gi / /
zhes sogs tshigs su bcad pa gsum gyis 'chad de /
don ni /
'grel par /
mtshan gang gis sgrub par byed pa'i rgyu gang yin pa de /
zhes sogs gsungs /
tshig don ni /
longs sku 'di la chos can /
mtshan ni so gnyis po 'di dag yang dag par 'grub pa'i tshul dang rgyu yod de /
mtshan so gnyis ni gang dang gang gis sgrub par byed pa'i rgyu gang dang gang yin pa de dang de ni rab tu rdzogs pa des na de dag 'grub pa'i phyir ro / /
de dag kyang gang zhe na /
de yang yod de /
yum gyi mdo las /
ji skad 'byung ba bzhin du bla ma skyel ba dang bsu ba la sogs byas pa ni phyag zhabs kyi 'khor lo'i mtshan 'grub pa'i rgyu byed pa dang /
sdom pa yang dag par blangs pa bstan pas ni zhabs rus spal bzhin du gnas pa'i rgyu byed pa dang /
bsdu ba bzhi bstan pa ni sor mo dra bas 'brel ba'i rgyu dang /
gya nom pa'i dngos po gzhan la sbyin pa ni phyag zhabs gzhon sha chags pa sogs gnyis kyi rgyu dang /
gsad par bya ba las thar bar byed ba ni sku che zhing drang ba'i rgyu dang /
dge ba'i chos ni yang dag par blangs pa spel ba la sogs nas /
khong khro med pa ni ba'i rdzi ma lta bu'i mtshan sgrub byed kyi rgyu yi mtshan nyid dam rang bzhin gyi bar so gnyis yod pa'i phyir /
'di'i skabs su mtha' dpyad pa la /
kha cig /
mtshan so gnyis dang dpe byad brgyad cu mnga' pa'i gang zag yin na /
longs sku yin pas khyab zer na /
mchog gi sprul sku chos can /
der thal /
de'i phyir /
@# / /
der thal /
chos can de'i phyir /
der thal /
de yod pa'i phyir /
der thal /
rgyud bla ma las /
mthong na tshim byed yon tan gang / /
sum cu rtsa gnyis zhes bya ba / /
sprul pa chos la rdzogs par ni / /
longs spyod rdzogs sku gnyis la brten / /
zhes gsungs pa'i phyir /
de la kho na re /
de la mtshan so gnyis yod pa'i don yin gyi /
dpe byad rnams med do zhe na /
de ni mi 'thad par thal /
dpe byad rnams mtshan gyi 'khor du bshad pa'i phyir /
kha cig /
de rnams mnga' ba'i gang zag yin na /
sangs rgyas 'phags pa yin pas khyab zer na 'khor lo sgyur pa'i rgyal por gyur ba'i byang sems chos can /
der thal /
de'i phyir /
der thal /
chos can de'i phyir /
der thal /
de yod pa'i phyir /
der thal /
rin chen 'phreng ba las /
'khor los bsgyur ba thams cad la / /
'di dag yod par 'dod mod kyi / /
dag dang mdzes dang gsal ba ni / /
bcu drug char yang mi yod do / /
zhes gsungs pa'i phyir dang /
mdzod las kyang /
de ltar bshad pa'i phyir /
gzhan yang /
de mi 'thad par thal /
rdor gcod las /
mtshan dpe tshang ba tsam gyis sangs rgyas su 'gyur bar 'dod na /
'khor lo sgyur ba'i rgyal po yang sangs rgyas su thal ba'i skyon bstan pa'i phyir /
der thal /
de nyid las /
gal te mtshan phun sum tshogs pas de bzhin gshegs par lta bar 'gyur na 'khor los sgyur ba'i rgyal po yang de bzhin gshegs par 'gyur te /
zhes gsungs pa'i phyir /
kha cig /
lpags pa gser mdog ces pa'i don ni /
lpags pa'i mdog gser lta bu yin pa kho na'i don yin no / /
zer na /
de mi 'thad par thal /
de ltar na sku mdog sngon po sogs kyi sangs rgyas med par 'gyur dgos pa las de yod pa'i phyir /
der thal /
sangs rgyas sman bla sogs yod pa'i phyir /
gzhan yang /
de mi 'thad par thal /
gser 'phreng las /
gser 'dra ba ni shin tu dag pa'i gser ltar dag pa la bya'i ser ba la mi bya'o / /
zhes gsungs pa'i phyir /
kha cig /
sangs rgyas 'phags pa'i ljags kyi dbang po la ro mi zhim pa yang ro mchog tu snang zer na /
ro mo zhim pa chos can /
ro zhim pa yin par thal /
sangs rgyas 'phags pas ro zhim par rtogs pa'i phyir /
der thal /
sangs rgyas 'phags pa'i lce shes kyis ro mchog tu rtogs pa'i phyir /
der thal /
de la ro mchog tu snang ba'i phyir /
khyab ste /
sangs rgyas 'phags pa'i rgyud kyi shes pa la snang la ma nges pa med pa'i phyir /
'dod mi nus so / /
kha cig /
sangs rgyas 'phags pa'i sku la sha rus dang lpags pa yod pa ni dngos gnas pa yin te /
de la tshems sogs yod ba dngos gnas pa yin pa'i phyir /
gsungs /
kha cig /
sangs rgyas 'phags pa'i sku la sha rus dngos gnas pa med do /
gser 'od las /
sku la rus pa khreg med na / /
zhes pa dang /
gsang ba bsam gyis mi khyab pa'i mdo las kyang /
zhi ba'i blo gros de bzhin gshegs pa'i sku la ni /
pho ba dang long ga med do / /
rnag gam /
khrag gam /
mchil ma'am /
ngar snabs sam /
ngan sgyugs sam /
mi gtsang ba med kyi /
zhi ba'i blo gros de bzhin gshegs pa'i sku ni 'dzam bu'i chu bo gser gar bu lta bu ste /
khong stong ma yin pa bu ga med pa /
kha na ma tho ba med pa'o / /
de bzhin gshegs pa'i sku ni lci khyad rdo rje dang 'dra yang /
'jam khyad ka tsa lin di ka ltar re ga @# / /
na bde bar 'gyur bas /
de bzhin gshegs pa'i sku'i che ba nyid la ltos /
zhes gsungs pa dang /
rim lnga las kyang /
khong stong khyod kyi sku la med / /
ces dang /
gzhung gzhan du mar /
sangs rgyas 'phags pa'i sku de ye shes kyi sku dang ngo bo gcig par bshad pa'i phyir dang /
mtshan brjod kyi /
skra yang rdo rje 'bar ba ste / /
zhes pa'i 'grel bar /
sangs rgyas 'phags pa'i sku'i cha shas thams cad kyis shes bya mkhyen par gsungs pa'i phyir /
zer na /
don la phyi ma 'dod dgos par snang yang /
re zhig snga ma ltar byas kyang rung tsam mo / /
! / /
rang lugs la /
rang rgyu bsod nams kyi tshogs du ma las 'khrungs shing rang rgyud ldan gyi gang zag skyes bu chen por mtshon pa zhig mtshan dang de gzhan rgyud la go bar byed pa zhig dpe byad kyi don no / /
dbye ba ni sngar ltar ro / /
sangs rgyas kyi mtshan dpe de dag kyang sangs rgyas kyi sas bsdus par 'dod dgos pas gzugs su khas len du rung yang rdul phra rab bsags pa'i bem po min par bzhed pa ni /
rnam bshad sogs kyi dgongs par mngon no / /
! / /
gnyis pa dpe byad ni /
thub pa'i sen mo zangs mdog dang / /
zhes pa nas /
sangs rgyas dpe byad bzang por bzhed / /
ces pa'i bar tshigs su bcad pa bcu gnyis kyis 'chad de /
don ni /
'grel par /
'du byed thams cad la 'dod chags dang bral ba nyid kyis sen mo zangs kyi mdog lta bu dang /
zhes pa nas /
g.yung drung 'khyil bas brgyan pa yin no / /
zhes pa'i bar gsungs /
tshig don ni /
'chad 'gyur ltar gyi brgyad cu po ni chos can /
sangs rgyas kyi dpe byad bzang por bzhed de /
de dag kyang gang zhe na /
thub pa'i sen mo zangs mdog lta bu dang /
de'i mdog snum pa dang /
de mtho ba dang /
sor mo rnams zlum pa dang /
de rgyas ba dang /
de byin gyis phra ba dang /
lus kyi rtsa mi mngon pa dang /
de'i mdun pa med pa dang /
long bu mi mngon pa dang /
zhabs ring thung mnyam ba ste bcu dang /
seng+ge'i dang /
glang chen gyi dang /
bya ngang pa'i dang ni /
khyu mchog gi stabs su gshegs pa dang /
g.yas phyogs su gshegs pa dang /
mdzes par gshegs pa dang /
drang por dang /
sku 'khril bag chags pa dang /
de byi dor byas pa 'dra ba dang /
de sbom phra sogs rim par 'tsham pa ste bcu dang sku gtsang ba dang /
de 'jam pa dang /
sku dag pa'i khyad par dang /
sku'i mtshan ni cha shas yongs su rdzogs pa dang /
sku yi rgya khyon che ba'i kho lam yangs shing bzang ba dang /
gom pa che chung med par snyoms pa dang /
spyan gnyis ni ra ri sogs med pa'i dag pa dang /
sku shin tu gzhon sha can nyid dang /
sku zhum pa med pa dang /
sku rgyas pa ste bcu dang /
sku shin tu grims pa'i khyad par nyid dang /
yan lag dang nying lag tshigs ring thung gi cha shas shin tu rnam par 'byes pa ste phyed pa dang /
gzigs pa glo bur gyi sgrib pa med cing dag pa dang /
rked skabs mtshams kyi dbu zlum pa dang /
dku skabs phyin pa dang /
dku ma rnyongs pa dang /
phyal la ma lto ba mtho dman med par phyed pa dang /
lte ba ni gting zab pa dang /
lte ba'i ri mo g.yas phyogs su 'khyil ba dang /
spyod lam kun nas lta na sdug pa ste bcu dang /
kun tu spyod pa gtsang ba dang /
sku la ni rme ba'i gnag bag med pa dang /
phyag ni shing bal ltar 'jam pa dang /
phyag ris mdangs yod pa dang /
de zab pa dang /
de ring ba dang /
zhal ni ha cang mi ring ba dang /
mchu ni bim pa ltar @# / /
dmar ba dang /
ljags mnyen pa dang /
de srab pa ste bcu dang /
ljags dmar ba dang /
gsung 'brug gi sgra lta bu nyid dang /
gsung snyan cing 'jam pa dang /
mche ba zlum pa dang /
de rno ba dang /
de dkar ba dang /
de ring thung mnyam pa dang /
de byin gyis phra ba dang /
shangs kyi gzengs ma tho ba dang /
de snabs sogs kyis mchog tu dag pa dag dang ni bcu dang /
spyan yangs pa dang /
rdzi ma stug pa dang /
spyan padma'i 'dab ma rangs pa 'dra ba dang /
smin tshugs ring ba dang /
smin ma 'jam pa dang /
de snum pa dang /
de'i spu ni mnyam pa dang /
phyag ring zhing rgyas pa dang /
snyan ring thung sogs mnyam pa dang /
snyan gyi dbang po nyams pa rnam par spangs pa ste bcu dang /
dpral ba legs par 'byes pa dang /
de dbyes che ba dang /
dbu rgyas pa dang /
dbu skra bung ba ltar gnag pa dang /
de stug pa dang /
de 'jam pa dang /
de ma 'dzings pa dang /
de mi gshor ba dang de dri zhim pas skyes bu yi yid ni 'phrog par byed pa dang /
phyag zhabs la dpal gyi be'u dang bkra shis kyi ri mo dang g.yu drung 'khyil bas brgyan pa bcu ste brgyad cur mdo las bshad pa yin pa'i phyir /
mtshan dpe de rnams kyi 'grub tshul yod de /
rin chen 'phreng ba las /
rang sangs rgyas kun las byung dang / /
slob dang mi slob las byung dang / /
'jig rten ma lus kun bsod nams / /
'jig rten zhing du dpag med gang / /
de bcur bsgres par gyur pa yis / /
ba spu'i bu ga gcig 'grub ste / /
sangs rgyas ba spu'i bu ga ni / /
thams cad de dang 'dra bar 'byung / /
ba spu'i bu ga thams cad ni / /
skyed par byed pa'i bsod nams gang / /
de dag brgyar ni bsgyur ba yis / /
dpe byad bzang po gcig tu bzhed / /
rgyal po dpe byad bzang po ni / /
re re mthar phyin de lta bur / /
brgyad cu'i bar du 'byung bar 'gyur / /
dpe byad bzang po brgyad cu dag /
'grub pa'i bsod nams tshogs gang yin / /
de dag brgyad ni bsgyur ba yis / /
skyes bu chen po'i mtshan gcig gi /
mtshan ni sum cu 'grub pa'i rgyu / /
zhes gsungs pa ltar 'grub pa'i phyir /
sprul sku ! / /
bzhi pa sprul sku ni /
gang gis srid pa ji srid bar / /
zhes pa nas /
thub pa'i sprul sku rgyun mi 'chad / /
ces pa'i bar gyis ston te /
don ni 'grel par /
shAkya thub pa la sogs pa'i gzugs gang gis 'khor ba ji srid bar /
zhes pa nas /
sprul pa'i sku rgyun mi 'chad pa yin no / /
zhes pa'i bar gsungs /
'phros ni /
rab 'byor sher phyin 'di la slob pa ni chos de dag rtogs par byas nas bla na med pa yang dag par rdzogs pa'i byang chub mngon par rdzogs par sangs rgyas nas /
zhes pa nas /
sprul pa sna tshogs kyi sprin gyis sems can thams cad kyi don mdzad pa de ltar byang sems kyis yum la bslab par bya'o / /
zhes sogs las 'phros so / /
'di'i skabs su gnyis /
tshig don dang /
mtha' dpyad pa'o / /
dang po ni /
ston par shAkya thub pa la sogs pa gzugs sku gang gis 'phrin las rgyun mi 'chad du mdzad pa'i nges pa lnga dang mi lnga ba'i sku de ni chos can /
sprul sku yin no /
khyod dus srid pa ji srid par dag ma dag gi 'gro ba la thun mong du dngos su snang nas mngon mtho nges legs kyi phan pa sna tshogs pa dag dus mnyam du mdzad pa'i gzugs sku yin pa'i phyir /
gnyis pa @# / /
mtha' dpyad pa la /
kha cig /
nges pa lnga dang mi ldan pa'i sku de /
sprul pa'i sku'i mtshan nyid /
zer na /
ngo bo nyid sku chos can /
mtshon bya der thal /
mtshan nyid de'i phyir /
der thal /
chos can de'i phyir /
'dod na /
gang zag yin par thal lo / /
kha cig /
sangs rgyas 'phags pas rang nyid ri bong du sprul pa'i sprul sku de ri bong yin zer na /
de chos can /
dud 'gro yin par thal /
ri bong yin pa'i phyir /
'dod mi nus te /
sangs rgyas yin pa'i phyir /
kha cig /
sangs rgyas 'phags pas ri bong du sprul ba de /
sangs rgyas yin zer na /
de mi 'thad par thal /
des ri bong du sprul pa la /
sangs rgyas yin min gnyis yod pa'i phyir /
der thal /
des rang nyid ri bong du sprul ba de sangs rgyas dang /
des rde'u shing ri bong du sprul pa de sangs rgyas ma yin pa'i phyir /
phyi ma der thal /
des rde'u shing ri bong du sprul ba de gang zag ma yin pa'i phyir /
der thal /
sgyu ma mkhan gyis rde'u shing rta glang du sprul ba de gang zag ma yin par gsungs pa'i phyir /
mkhas pa kha cig /
sangs rgyas 'phags pa'i sku dngos kyis sprul pa'i gang zag thams cad kyis rang dus su shes bya mtha' dag mkhyen par sangs rgyas 'phags pa rang nyid dang mtshungs dgos te /
de lta ma yin na /
de dag sangs rgyas min par thal bar 'gyur ba'i phyir /
dper na /
ston pa shAkya thub pa rang gi sku dngos kyi sprul sku rnams kyis kyang shes bya thams cad mkhyen par 'dod dgos pa bzhin no / /
zhes gsungs na /
de ni thun mong gi grags tshod ltar na /
de ltar 'dod dgos mod /
thun mong ma yin pa'i bzhed pa la der ma nges te /
mdo 'ga' zhig las sgra gcan 'dzin dang /
kun dga' bo gnyis don la sangs rgyas nyid kyi sku'i sprul pa yin kyang /
dus der sangs rgyas kyis byin gyis brlabs pas de dag la rang nyid theg dman gyi zag dngos yin pa'i 'du shes 'byung gi /
sangs rgyas kyi sprul ba yin pa'i 'du shes mi 'byung bar gsungs pa lta bu yin pa'i phyir /
kha cig /
chu nang gi zla ba'i gzugs brnyan bzhin du sprul sku yang longs sku'i gzugs brnyan yin te /
rgyud bla ma las /
chu dang nam mkha' zla gzugs bzhin / /
de mthong ba ni rnam pa gnyis / /
zhes gsungs pa'i phyir /
zer na /
ma khyab ste /
de ni zla ba las de'i gzugs brnyan 'byung ba bzhin du /
longs sku las sprul sku 'byung zhes pa'i don yin pa'i phyir /
de ltar ma yin na /
sprul sku'i byad bzhin de /
longs sku'i byad bzhin gyi gzugs brnyan yin par thal /
dam bca' 'thad pa'i phyir /
'dod na /
de chos can /
byad bzhin gyi gzugs brnyan yin par thal /
'dod pa'i phyir /
'dod mi nus te /
de byad bzhin dngos yin pa'i phyir dang /
de log pa'i kun rdzob ma yin pa'i phyir /
phyi ma der thal /
yang dag kun rdzob yin pa'i phyir / /
! / /
rang lugs la /
nges pa lnga dang mi ldan pas rab tu phye ba'i gzugs sku /
sprul sku'i mtshan nyid /
dbye ba ni sngar ltar yin /
mtshan gzhi ni rim pa bzhin du /
bzo ba sprul sku'i rgyal ba'i bzo bo bar shwa ka rma 'dud spyi sprul sku ni /
lha'i bu dam pa tog dkar lta bu /
mchog gi sprul sku ni /
bdag cag gi ston pa lta bu'o / /
mchog gi sprul skus 'pho ba la sogs pa'i mdzad pa bcu gnyis kyi tshul ston pa'i mdzad pa bcu gnyis po de gang zhen /
yod de /
de yang rgyud bla ma las /
@# / /
dga' ldan gnas nas 'pho ba dang / /
lhums su zhugs dang bltams pa dang / /
bzo yi gnas la mkhas pa dang / /
btsun mo'i 'khor dgyes rol ba dang / /
nges 'byung dka' ba spyod pa dang / /
byang chub snying por gshegs pa dang / /
bdud sde bcom dang rdzogs par ni / /
byang chub chos kyi 'khor lo bskor / /
mya ngan 'das par gshegs mdzad rnams / /
zhes 'byung ba ltar yin pa'i phyir / / / /
! gnyis pa mdzad pa 'phrin las ni /
de bzhin 'khor ba ji srid 'di'i / /
zhes pa nas /
rnam pa nyi shu bdun du bzhed / /
ces pa'i bar tshigs su bcad pa bdun gyis ston te /
don ni /
'grel par /
dang por /
'gro ba bzang po dang bzang po ma yin pa la mngon par zhen pa med par gnas pa'i mtshan nyid 'gro ba rab tu zhi ba'i 'phrin las mdzad nas /
zhes pa nas /
rnam pa nyi shu rtsa bdun yang 'khor ba ji srid par bzhed pa zhes bya ba ni mdzad pa yin no / /
zhes pa'i bar gsungs /
'phros ni /
rab 'byor ngas 'di nas sangs rgyas kyi spyan gyis 'jig rten la rnam par gzigs nas shar phyogs kyi 'jig rten gyi khams gang+ga'i klung gi bye ma snyed nas byang chen de dag ched du bsam ste /
zhes pa nas /
gsol pa /
bcom ldan 'das de bzhin gshegs pa gang lags /
bcom ldan 'das kyis bka' stsal pa /
mi mnyam pa rmongs pa med pa'i chos can ni mya ngan las 'das pa ste /
zhes sogs kyi bar las 'phros so / /
tshig don la gsum /
mdor bstan /
rgyas par bshad pa /
don bsdu ba'o / /
dang po la gnyis /
dngos dang mtha' dpyad pa'o / /
dang po ni /
rtsa 'grel gyi dbang du byas na /
de bzhin zhes pa sprul sku dang 'brel yang /
slob dpon gyis ye shes chos sku la mdzad pa ltar na /
ye shes chos sku rgyun mi 'chad pa de bzhin du 'khor ba ji srid pa de srid du ye shes chos sku 'di'i 'phrin las ni chos can /
khyod rgyun mi 'chad pa yin par 'dod de /
de mi 'chad pa'i rgyu tshogs mthar phyin pa'i phyir / /
! / /
gnyis pa mtha' dpyad pa la gsum las /
dang po kha cig /
ye shes chos sku'i 'bras bur gyur pa'i rnam dkar gyi yon tan /
ye shes chos sku'i 'phrin las kyi mtshan nyid zer na /
ye shes chos sku'i rgyur gyur pa'i theg chen gyi tshogs lam chos can /
mtshan nyid der thal / /
mtshon bya de'i phyir /
der thal /
lam yin pa'i phyir /
'dod na sla'o / /
kha cig /
sangs rgyas kyi 'phrin las yin na /
lam zhugs gang zag gi rgyud kyi chos yin pas khyab zer na /
lam ma zhugs gang zag gi rgyud kyi sangs rgyas la dmigs pa'i dad pa chos can /
der thal /
de'i phyir /
der thal /
bya ba yul la yod pa'i sangs rgyas kyi 'phrin las yin pa'i phyir /
der thal /
sangs rgyas kyi 'phrin las de la byed pa po la yod pa'i de dang /
bya ba yul la yod pa'i de gnyis yod pa'i phyir /
der thal /
gser 'phreng las /
'phrin las zhes pa ni sangs rgyas kyi bya ba yin la /
bya ba de nyid kyang byed pa po la yang yod pa dang /
gdul bya la yod pa'i thar lam sogs ni bya ba yul la yod pa'i 'phrin las yin no / /
de'i phyir /
sangs rgyas kyi gdul bya lam dang /
lam gyi rten la 'god pa ni gnyis ka la yod la bkod pa'i cha gdul bya la yod de /
dper na /
skyes bus shing gshags pa'i rtsol ba ni skyes bu la yod cing /
@# / /
dum bur gshags pa'i cha yul la yod pa bzhin no / /
zhes gsungs pa'i phyir /
kha cig /
phyi rol pa'i rgyud la sangs rgyas kyi 'phrin las med zer na /
de yod par thal /
de'i rgyud la dad pa dang /
thos pa dang /
tshul khrims dang /
bsam gtan sogs yod pa gang zhig /
sangs rgyas 'phags pas sems can thams cad kyi don mdzad pa'i phyir /
phyi ma der thal /
ji skad du /
khyod kyis gang las 'gro ba dang / /
ma drangs rgud pa de gang mchis / /
gang dang 'jig rten ma sprad pa'i / /
phun tshogs de yang gang zhig mchis / /
zhes gsungs pa'i phyir / /
! / /
gnyis pa rang lugs la /
rang rgyu ye shes chos sku'i bdag rkyen las byung ba'i rnam dkar gyi yon tan /
ye shes chos sku'i 'phrin las kyi mtshan nyid /
sbyor lam ma zhugs na yod kyang /
'dir dngos su bstan pa ni /
tshogs lam nas sangs rgyas kyi sa'i bar yod do / /
dbye na 'chad 'gyur ltar nyer bdun no / /
! / /
gsum pa rtsod pa spong ba la /
kha cig /
sangs rgyas kyi bstan pa la zhugs pa'i phyi rol pa yod par thal /
phyi rol pa'i rgyud la sangs rgyas kyi 'phrin las yod pa'i phyir /
zer na /
ma khyab ste /
phyi rol pa'i rgyud la mngon shes sogs yod kyang de tsam gyis sangs rgyas kyi bstan pa la zhugs par 'jog mi nus pa'i phyir /
'dod na sla'o / /
kha cig /
theg chen gyi tshogs lam chos can /
sangs rgyas kyi 'phrin las yin par thal /
rang rgyu ye shes chos sku'i bdag rkyen byas pa las byung ba'i rnam dkar gyi yon tan yin pa'i phyir /
der thal /
lam yin pa'i phyir /
'dod mi nus te /
byang sems kyi 'phrin las yin pa'i phyir /
kha cig /
ma grub zer yang ma khyab bo / /
! / /
gnyis pa rgyas par bshad pa la gnyis /
lam dang lam gyi 'bras bu la 'god pa'o / /
dang po la nyer drug yod de /
gdul bya'i 'gro ba rnams zhi ba thar pa don du gnyer ba'i tshogs lam la 'god pa'i 'phrin las dang /
de bzhin du /
bsdu ba rnam bzhi'i tshogs lam la 'god pa'i 'phrin las dang /
kun nas nyon mongs pa'i rgyu 'bras sdug kun dang bcas pa yi dor bya dang rnam par byang ba'i rgyu 'bras blang byar rtogs pa'i tshogs lam la 'god pa'i 'phrin las gsum dang /
sems can rnams kyi don gnas lugs ji bzhin gyi don rtogs pa'i sbyor lam la 'god pa'i 'phrin las dang /
sbyin sogs pha rol tu phyin pa drug rdzogs pa'i de la 'god pa dang /
sangs rgyas su bgrod pa'i lam dge ba bcu'i de la 'god pa dang /
don dam par rang bzhin gyis stong pa nyid sgom byung gis rtogs pa'i sbyor lam la 'god pa'i 'phrin las te bzhi dang /
gnyis snang gi spros pa zad pa'i stong nyid mngon sum du rtogs pa'i mthong lam la 'god pa'i 'phrin las gcig dang /
chos thams cad brda tsam gyis btags par rtogs pa'i sa gnyis pa'i tshul khrims kyi nyams len la 'god pa dang /
chos thams cad de ltar rtogs pa'i sa gsum pa'i bzod pa'i nyams len la 'god pa gnyis bsdoms pas gcig dang /
chos thams cad don dam par dmigs pa med par rtogs pa'i sa bzhi pa lnga pa drug pa gsum gyi shes rab la 'god pa'i 'phrin las gcig dang /
lus can sems can rnams ni yongs su smin par mdzad pa'i sa @# / /
bdun pa'i thabs mkhas la 'god pa'i 'phrin las gcig dang /
lhag ma bco lnga dag sa la 'god pa'i 'phrin las yin pa'i phyir /
dgas la 'god pa'i 'phrin las bco lnga yod de /
sa brgyad pa'i byang chub sems dpa'i lam nyan rang gi lam shes pa'i lam shes la 'god pa dang /
bden par mngon par zhen pa mngon 'gyur ba bzlog pa'i sa brgyad pa'i 'phrin las la 'god pa dang /
sangs rgyas dkon mchog btags pa ba'i byang chub thob pa'i sa brgyad pa'i de dang /
sangs rgyas kyi zhing rnam par dag pa la 'god pa'i sa brgyad pa'i de dang bzhi /
theg dman du mi ltung bar 'tshang rgya bar nges pa'i sa dgu pa la dang /
sems can gyi don ni tshad med pa sgrub pa'i sa dgu pa la 'god pa'i 'phrin las dang gnyis /
dge ba'i bshes gnyen sangs rgyas bsten nas de'i chos nyan pa la sogs pa'i yon tan khyad par can sgrub pa'i sa bcu pa la 'god pa dang /
byang chub kyi yan lag thob pa'i de la dang /
las phra rags rnams ni chud mi za bar rtogs pa'i de la dang /
bden bzhi rdzogs par mngon sum du mthong ba'i de la dang /
phung po gtsang bde sogs su 'dzin pa'i phyin ci log ni spangs pa'i de la dang /
phyin ci log bzhi /
de skyed pa'i gzhi bden 'dzin phal cher med pa'i tshul gyi de la dang /
chos thams cad bden stong mnyam pa nyid du rtogs pa'i rnam par byang ba rdzogs pa'i de la dang /
byang chub kyi rgyu tshogs gnyis rdzogs pa'i de la dang /
'dus byas 'khor ba dang 'dus ma byas mya ngan las 'das pa la don dam par tha dad du yongs su mi shes par mngon sum rdzogs pa'i sa bcu pa la 'god pa'i 'phrin las dang dgu yod pa'i phyir / /
gnyis pa lam gyi 'bras bu la 'god pa yod de /
mchog gi sprul skus gdul bya rnams mi gnas pa'i mya ngan las 'das pa la 'god pa'i 'phrin las gcig yod pa'i phyir / /
gsum pa don bsdu ba ni /
zhes bya chos can /
'dir bstan pa'i ye shes kyi chos kyi sku yi 'phrin las ni rnam pa nyi shu rtsa bdun du bzhed pa yin te /
tshogs lam la 'god pa gsum /
sbyor lam la bzhi /
mthong lam la gcig /
sa gnyis pa dang gsum pa la gcig /
bzhi pa lnga pa drug pa gsum la gcig /
bdun pa la gcig /
brgyad pa la bzhi /
dgu pa la gnyis /
bcu pa la dgu /
sangs rgyas kyi sa la gcig ste bsdoms na nyer bdun du 'gyur ba'i phyir / /
! / /
gsum pa bsdus don gzhan bshad pa la gnyis /
drug tu bsdu ba dang /
gsum du bsdu ba'o / /
dang po ni /
sngar don brgyad kyi sgo nas bstan nas 'dir don drug tu bstan pa ni /
mtshan nyid de yi sbyor ba dang / /
zhes pa nas /
rnam pa drug /
ces pa'i bar gsungs te /
don ni /
'grel pa las /
dang por rnam pa thams cad mkhyen pa nyid la sogs pa thams cad mkhyen pa nyid gsum ni /
zhes pa nas /
don bsdus pa gzhan rnam pa drug ste /
zhes pa'i bar gyis 'chad do / /
tshig don ni /
shes bya chos can /
mngon rtogs rgyan gyi don brgyad las /
don bsdus gzhan te rnam pa drug tu shes par bya ste /
mkhyen gsum gyi ngo bor gyur pa'i mtshan nyid dang /
mkhyen gsum de yi nyams su len byed rnam rdzogs sbyor ba dang /
rnam rdzogs sbyor ba de rab tu gyur pa'i rtse sbyor dang /
mkhyen gsum de'i nyams len gyi go rim mthar gyis sbyor ba dang /
mkhyen gsum de'i sbyor ba mthar @# / /
thug pa'i skad cig sbyor ba dang /
mkhyen gsum de yi rnam smin gyi 'bras bu chos sku dang ni drug tu shes par bya dgos pa'i phyir / /
! / /
gnyis pa don gsum du bsdu ba ni /
yul ni rnam pa gsum po rgyu / /
zhes pa nas /
don bsdus gzhan te rnam pa gsum / /
zhes pa'i bar gsungs te /
don ni /
'grel pa las /
dang por rnam pa thams cad mkhyen pa nyid la sogs pa thams cad mkhyen pa nyid gsum gyi ngo bo nyid ni 'jug pa'i yul gyi rgyu yin no / /
zhes pa nas /
don bsdus pa gzhan rnam pa gsum ste /
de kho na bzhin du bshad par bya ba yin no / /
zhes pa'i bar gyis 'chad do / /
tshig don ni /
mkhyen pa rnam pa gsum po chos can /
sbyor ba'i bsgom bya'i yul ni yin te /
de'i blang bya yin pa'i phyir /
sbyor ba bzhi yi bdag nyid chos can /
mthar thug pa'i mkhyen gsum ngo'i rgyu yin te /
de thob byed kyi thabs yin pa'i phyir /
chos sku 'phrin las ni chos can /
mkhyen gsum sbyor ba'i 'bras bu yin te /
de'i stobs kyis thob pa'i thob bya mthar thug yin pa'i phyir /
shes bya chos can /
'dir yum gsum gyi don bsdus snga ma las don bsdus pa gzhan te rnam pa gsum bstan pa yin te /
yul dang rgyu dang 'bras bu'i rnam pa gsum du bsdus nas bshad pa'i phyir ro / /
'dir tshig mang dogs nas 'grel pa'i mgo mjug gi tshigs bcad rnams ma drangs la /
'grel pa'i don yang rtsa ba'i don bshad pas 'grub pa dang /
rtsa tshig gi don la go ba chags pa dang /
'jug pa bde bar bsams te /
rtsa ba'i don bshad pa'i sgo nas spyi don mtha' dpyod cung zad dang bcas te bris so / /
tshig don kyang mtha' dpyod pa'i tshe bdar sha bcad par bya ste /
'dir ni don gyi ngo bo tsam bshad pa yin pas so / /
de yang rtsa tshig rnams mtshal gyis phye ba ni /
go bde ba'i ched yin la /
gal te gzhan 'bring srid tshe mtshal gyis 'byed pa ma lcogs na /
snag tshas bris ba la rgya skyeg dang kha che'i gur gum sogs ci rigs kyi chus byugs te dbye bar bya'o / / / /
smras pa /
rgyal ba kun gyi ye shes gcig bsdus rgyal ba'i dbang po blo bzang grags / /
dang des sras kyi thu bo chen po gang dang lhan cig mngon byon te / /
thub dbang nyid kyi dgongs don mthar thug thub pa'i gsung bzhin legs ston pa / /
mngon par rtogs pa'i rgyan gyi brjod bya mngon rtogs mtha' dag gsal bar mdzad / /
tshul de'i rjes su zhugs nas mkhas mang gis / /
yab sras gnyis kyi dgongs pa 'grel pa'i gzhung / /
tshig dang don gyi rnam bshad mang mdzad nas / /
rgyal ba'i bstan pa kun tu dar mar byas / /
deng dus phyogs 'dir bstan 'dzin nang so zhes / /
ngag dbang 'phrin las rgya mtshos rang gi dgon / /
co ne'i chos sder 'chad nyan bstan pa'i rgyun / /
sngon med gsar du spel phyir legs par btsugs / /
de'i tshe bla ma'i thag ma nyid gyur ba| /
rab 'byams smra ba bshad sgrub ming can gyis / /
bshad grwa'i rgyun la phan par srid snyem ste / /
rgyan gyi tshig 'grel mtha' dpyod bcas 'di bris / /
gang 'di lhag bsam 'o mtsho las 'khrungs phyir / /
rang don ra ri'i dri mas rnam par dbon / /
mkhas mang gzhung dang 'brel bar bshad pa'i phyir / /
log par brjod pa'i rdul gyis ma gos snyam / /
'on kyang gzhung don rgya che dpag dka' bas / /
bdag ni blo gros dman zhing sbyangs pa chung / /
@# / /
ma bshad log par bshad pa'i nyes srid na / /
dam pa rnams kyi spyan sngar gnong zhing 'gyod / /
'khrul pa kun bral sangs rgyas nyag gcig tu / /
gsungs phyir zab dang rgya che'i gnad rnams la / /
'phags bod paN chen 'ga' yang 'jug dka' bar / /
mthong na blun rmongs bdag lta cis mi 'khrul / /
ci ste dgongs 'grel gzhan dag yod bzhin du / /
khyod kyis 'chad 'di 'thad pa min ce na / /
skyon du mi 'gyur gang phyir rang nyid kyang / /
'chad rtsod rtsom la bag chags 'jog phyir ro / /
ji ltar mngon par rtogs pa'i rgyan 'di la / /
'phags pa'i yul gyi dgongs 'grel yin grags pa / /
bcu phrag zung las lhag yod de dag kyang / /
zlos par mi 'gyur dgos pa srid pa bzhin / /
'on kyang rnam par bshad pa 'di nyid las / /
rang gi mos pa gtsor byas brjod gyur pa / /
mang thos dam pa'i gzigs ngor mi 'gal mod / /
phyogs re'i mig can dag la 'gal ba'ang mchis / /
de lta na yang blo gros don gnyer la / /
sman par gyur tshe gzu bor mi gnas shing / /
blo mig phyogs lhung ling tog gis bsgribs pas / /
ji ltar smras kyang de tsam nyid du zad / /
rgyal yum bgrod gcig pha rol phyin pa'i lam / /
lam mchog 'di 'dra bdag 'dras 'chad nus min / /
min yang 'chad rtsod rtsom la 'jam pa'i dbyangs / /
dbyangs can lha mos kha ni rnam par phye / /
gang 'di mngon par rtogs pa'i rgyan gyi don / /
don min 'dra bar ring bzhag sna tshogs tshig / /
tshig gi 'phreng bar spel ba ma yin la / /
la la'i bsdus don tsam zhig lta bu'ang min / /
sngon nas sngon med legs bshad 'chad dka' yang / /
sngon byon sngon gyi dam pa'i gsung rang gzhan / /
sngon ma sngon bzhin bshus pa ma yin par / /
sngon tsha sngon gyi rgyal bas gsungs pa las / /
chos zab zab dang rgya che'i tshul ston pa / /
rgyal yum yum mchog gsum gyi brjod bya'i don / /
gang de de ltar gsal mdzad ma pham pa'i / /
dgongs don don bzhin kho bos bshad snyam sems / /
'dir 'bad las byung dge ba gang gla'i rgyun / /
dus gsum rnam dkar klung dang lhan cig tu / /
'gro kun lam mchog 'di dang mi 'bral zhing / /
bla med rgya mtsho chen por 'jug phyir bsngo / /
phan bde'i 'byung gnas thub bstan spyi dang ni / /
khyad par chos kyi rgyal po btsong kha pa'i / /
bshad sgrub bstan pa rgya mtsho'i mtha' klas par / /
khyab pa'i dga' ston ring du gnas gyur cig / / /
ces mngon par rtogs pa'i rgyan gyi dgongs pa gsal bar byed pa mkhas pa dgyes pa'i mchod sprin las skabs brgyad pa'i tshig 'grel spyi don mtha' dpyod zung 'brel du bshad pa dang bcas pa rdzogs par sbyar ba'o / /
zhes pa'i gsung bar 'di bzhin ser smad grwa tshang gi mkhas grub chen po bstan pa dar rgyas kyi yig cha gzhir bzung ste yig cha'i dka' gnad mdor bsdus rnams spros bshad dang /
kha skong /
mtha' dpyod /
thun mong min pa'i khas len mi gsal ba rnams 'dir gsal yod par brten snga dus blo gsal ba rnams nas yig cha dang zung sbrel gsan sbyong mdzad mus dang /
mkho gnad kyang shin tu che rung /
gsung bar co ne dgon chen du bzhugs pa dus 'gyur dbang gis sngar nas me bzhes zin 'dug pas da phan slob gnyer ba'i khrod du yig cha dkon gshis grwa tshang mkhan po rgyal rong blo bzang bstan 'dzin dang /
dge bshes /
slob gnyer ba rnams nas yig cha cha tshang gsung par zhig 'grub thabs thugs gnyer che ba dang bcas mkha' mnyam 'gro kun phan bde'i rtsa ba 7rgyal @# / /
ba'i lung rtogs kyi bstan pa rin po che bshad sgrub dar rgyas gong 'phel yun ring du gnas ched ser smad gzhung pa grwa sku bcar mkhan drung tA bla ma rong rnam sras pa thub bstan nor bzang shag tshang nas lhag bsam rnam par dag pas rgyu sbyor 'du 'god kyis gong gsal yig cha co ne'i bar rnying khungs dag rang lam phyi byas te rab byung bcu drug pa'i lcags pho stag lor gsung bar du legs bskrun thog grwa tshang 'di nyid kyi chos mdzod du bzhugs su gsol ba'o / / / /
'dir 'bad dge ba'i sa bon legs smin thub pa'i ring lugs yongs 'du'i ljon / /
bstan 'dzin rkang drug bye ba rnam rtsen kun dga'i me tog phyogs mthar rgyas / /
ma nor lam bzang 'bras bu'i khur chen bstan srid 'gro phan zungs su dung / /
bla med zhi ba'i grib bsil snum por 'gro ba ma lus dbugs 'byin shog / / /
dge legs 'phel /
