@# / /
zhabs brtan gsol 'debs dang myur byon smon tshig gi skor phyogs gcig tu bkod pa bzhugs so / /
@# / /
oM swa sti /
gang gi mtshan tsam rna bar lhung ba'i mod / /
mthar byed g.yul ngo 'joms pa'i dge mtshan can / /
bla ma tshe dang ye shes dpag med lhas / /
deng 'dir 'chi med tshe yi dngos grub stsol / /
rgya chen pha mtha' mi mngon bloX gros mkhar / /
bzang po'i thugs bskyed nyi ma stong 'bar bas / /
'gro ba'i miX shes rmongs mun rabX sel ba'i / /
rje btsun bla ma bskal brgyar zhabs brtan shog /
bloX chen rgyal ba'i gshegs shul lam bzangX gnad / /
legs par gsal nas mtha' yas gdul bya rnams / /
kun shesX mchog rabX zhi ba'i grong khyer du / /
khrid pa'i sa mkhan chen po zhabs brtan shog /
mgon khyod bdag sogs gdul bya'i dpung gnyen du / /
zhabs zung mi 'gyur g.yung @# / /
drung ngo bor brtan / /
zab dang rgya che'i chos kyi bdud rtsi'i char / /
chad med 'bebs pa'i dga' ston rgyas gyur cig /
bslu med mchog gsum bden pa'i byin rlabs dang / /
snang stong 'gal med grogs su 'thad pa dang / /
bdag cag lhag bsam dag pa'i bden tshig gis / /
smon pa'i don kun yid bzhin 'grub gyur cig / / /
ces mdo sngags bstan pa'i gsal byed gangs gling sku zhabs blo bzang shes rab dpal bzang po'i zhabs brtan gsol 'debs 'di yang zhabs gras rnams nas bskul ngor /
dga' shar khri byang sprul ming pa blo bzang ye shes bstan 'dzin rgya mtshos sbyar ba'o / / / /
! bloX bzangX rgyal ba'i legs gsung ba gam rtser / /
bshadX sgrubX chos kyi rgyalX mtshanX 'dzin mkhas pa'i / /
dpal ldan bla ma 'gro ba'i mig gcig pu / /
mi mngon dbyings nas bu la gzigs su gsol / /
skal bzang yid kyi pad tshal bzhad pa'i gnyen / /
khyod kyi gsang gsum nyin mor byed pa'i dpal / /
chos dbyings nub ri'i phag tu gzhol gyur na / /
bdag cag mun sel 'od snang su la re / /
snyigs dus skye bos brlang por spyod do zhes / /
rang nyid gcig pur zhi bder zhugs mdzad na / /
grangs med rgyal ba'i mdun sar mtha' yas 'gro / /
sgrol ba'i dam bca'i tshig de gang du thal / /
slar yang bdag cag gdul bya'i kun da'i tshal / /
rgyas phyir dmigs med thugs rje'i nam mkha' las / /
dri bral sprul sku'i zla ba gzhon nu'i 'dzum / /
myur bar tshes pa'i dga' ston stsal du gsol / /
mu med rab 'byams zhing na bzhugs pa yi / /
rgyal dang de sras srung mar bcas pas kyang / /
ji ltar smon pa'i don rnams ma lus pa / /
mngon du 'gyur ba'i bkra shis dam pa stsol / / / /
ces pa 'di ni rgyal thang bka' 'gyur mchog sprul rin po che dgongs pa gzhan don du gshegs par myur byon gsol 'debs 'di 'dra zhig dgos zhes mdzod pa nas bskul ngor khri byang sprul ming pa blo bzang ye shes bstan 'dzin rgya mtshos bris pa'o / / / /
! oM swa sti /
mtshan dpe'i 'od snang stong 'bar mdzes sdug sku / /
dran pa'i mod la tshe dang ye shes kyi / /
dngos grub 'dod pa 'jo ba'i dbang gi rgyal / /
bde ldan zhing gi mgon pos dge legs @# / /
stsol / /
ngagX gi dbangX phyug bloX bzangX dgongs pa'i mdzod / /
phan bde'i dpyid du phye ba'i gragsX paX dkar / /
rgyalX sras bye ba'i dbus na rab mdzes pa / /
mtshanX ldan rje btsun bla ma zhabs brtan shog /
ngagX dbangX blo chen rgyal ba'i lung rtogs kyi / /
bstan pa'i khang bzangX mthon po'i ba gam rtser / /
snyan par gragsX pa'iX rgyalX mtshanX 'dzin pa la / /
zla med dpal ldan bla ma zhabs brtan shog |sku tshe 'gyur med rdo rje'i gshis su brtan / /
thos bsam sgom pa'i nyams pa zhes mtha' ru son / /
rnam gsum mkhas pa'i bya bas blo bzang bstan / /
ris med gdul bya'i dpal du gsal byed shog /
gang zhig brten na bslu ba med pa'i skyabs / /
dkon mchog gsum gyi bden pa'i byin rlabs dang / /
bdag cag lhag bsam dag pa'i bden tshig gis / /
smon pa'i don rnams yid bzhin 'grub gyur cig /
dpal ldan bla ma'i rnam par thar pa la / /
skad cig X X X skye ba kun X X X ces rgyal thang bka' 'gyur mchog sprul rin po che ngag dbang blo bzang grags pa rgyal mtshan dpal bzang po'i zhabs brtan smon tshig 'di 'dra zhig dgos zhes phyag mdzod blo bzang nas bskul ngor /
khri byang sprul ming pa blo bzang ye shes bstan 'dzin rgya mtshos g.yar phral tsam du rgyal thang sum rtsen gling gi gtsug lag khang thog tu sbyar ba'o / / / /
! oM swa sti /
bloX ldan skal bzangX gdul bya'i mkha' dbyings su / /
'phrinX lasX nyin byed 'od brgya 'bar ba'i gzis / /
rnamX mang rgyalX ba'i mdzad pa cig car du / /
sgrub mkhas dpal ldan bla mar gsol ba 'debs / /
lung rtogs yal ga 'bum phrag grol ba'i rtser / /
kun phan 'bras bu'i khur gyis rab dud cing / /
bstan 'gro'i nags mtha' mdzes pa'i rgyan gcig pu / /
rje btsun dpag bsam ljon pa gang du thal / /
shed ma bye ba'i byis pa chung ngu dag /
mya ngam thang du ma yis bor ba bzhin / /
bdag mar rtse gcig mos pa'i bu slob rnams / /
khyod thugs snying rje'i phyag gis 'dor phod dam / /
des na bdag sogs skal ldan bung ba'i khyu / /
dam chos sbrang rtsi'i ro yis tshim pa'i slad / /
rjes chags gser gyi r+wa ba yangs po nas / /
mchog sprul pad dkar gzhon nu myur du 'dzum / /
gang zhig brten na bslu ba med pa'i skyabs / /
rgyal sras srung mar bcas pa'i thugs rje dang / /
rten cing 'brel 'byung bden pa'i nus mthu yis / /
smon pa'i don kun gegs med 'grub gyur cig / / /
ces pa 'di ni yang steng rdze smad rin po che rje btsun blo bzang 'phrin las rnam rgyal dpal bzang po dgongs pa gzhan don du gshegs par brten /
rgyar mchog sprul gyis gtsos bu slob thun mong nas myur byon gsol 'debs 'di 'dra zhig dgos zhes bskul ngor /
khri byang sprul ming pa blo bzang ye shes bstan 'dzin rgya mtshos sug bris su bgyis pa'o / / / /
! oM swa sti /
rab mdzes mthong na grol ba mtshan dpe'i sku / /
zab dang rgya che'i chos tshul 'doms pa'i gsung / /
ji lta ji snyed gnas kun gzigs @# / /
pa'i thugs / /
tshe mtha' yas pa'i dpal des shis brtsol / /
bdag cag rnams kyi legs byas gser gyi gzhir / /
dmigs med thugs rje'i rtsa ba rab brtan cing / /
lung rtogs 'bras bu'i khur gyis mdzes pa yis / /
rje btsun dpag bsam ljon pa 'khrungs 'di rmad / /
tshogs gnyis nam mkha' dag pa'i klong yangs nas / /
byamsX brtse'i cha rdzogs mdzad paX bsil ba'i zer / /
'bum phrag lhung ba'i skal ldan sa mos tshal / /
dgeX ba'i 'dzum pa 'phelX byed zhabs brtan shog /
gang gi thugs bskyed zla ba'i ma ma che'i / /
'phrin las rlabs kyi phreng ba g.yo ba'i dbus / /
bdag cag slob bu dra ba'i rkang ldan rnams / /
dga' ba'i mgrin rnga brdung zhing rtsen gyur cig /
bla ma yi dam rnams kyi byin rlabs dang / /
dam can chos skyong srung ma'i 'phrin las kyis / /
yid la brnag pa'i re ba'i 'bras bu kun / /
'bad pa med par lhun gyis 'grub gyur cig / / /
ces pa 'di ni dge slong blo bzang 'phel rgyas nas rten bcas bskul ngor /
khri byang sprul ming pa blo bzang ye shes bstan 'dzin rgya mtshos sbyar ba /
'dod don yid bzhin 'grub pa'i rgyur gyur cig /
'di rang lo bco lnga'i skabs su brtsams gshis legs rgyu cher mi 'dug / / /
! myur byon gsol 'debs don ldan tshangs pa'i rnga sgra zhes bya ba bzhugs so / /
oM swa sti /
rgya mtsho'i rdul rnyed mkha' khyab zhing gi dpal / /
stobs bcu mnga' ba sras dang slob mar bcas / /
thams cad smon pa'i dbang por nyer gsol na / /
don mthun bden pa'i dbyangs kyis skyong gyur cig /
rgya chen bloX gros dkyil 'khor yongs rdzogs shing / /
mkhas btsun bzangX po'i 'od dkar phreng ba can / /
kun mkhyenX lam bzang rabX gsal chos kyi rje / /
mtshungs med smra ba'i zla ba khyod la 'dud / /
khyod kyi gzugs sku mtshan dpe'i dbang po'i gzhu / /
chos dbyings kun gsal dbyings su nyer bsdus kyang / /
da dung sngon gyi zhal bzhes ma bsnyel bar / /
mchog sprul bdud rtsi'i lang tsho myur bar ston / /
mdo sngags gzhung brgyar mkhas pa'i sdong bu la / /
sdom gsum khrims kyis btsun pa'i 'dab stong grol / /
bzang po'i lhag bsam sbrang rtsi'i zil mngar can / /
mchog sprul pad dkar 'dzum zhal myur du phyes / /
bcu phrag rig gnas mang thos mkha' dbyings su / /
bsam sgom shes rab chu yi lcid kyis non / /
'chad rtsod rtsom pa'i sgra brgya dgod pa yi / /
ngo mtshar sprul sku'i char sprin myur bar dkrigs / /
sku tshe mi 'gyur rdo rje'i gshis su brtan / /
rlabs chen mdzad 'phrin gong ma'i rjes su bsnyegs / /
bdag cag pu slob dam tshig gtsang ma yis / /
khyod mnyes bgyid pa'i skal bzang myur thob shog /
rab 'byams sras bcas rgyal ba'i byin mthu dang / /
chos nyid rten cing 'brel 'byung mi bslu'i stobs / /
dam can chos skyong srung ma'i @# / /
'phrin las kyis / /
smon pa'i don kun yid bzhin 'grub gyur cig / / /
ces pa 'di yang 'brog ri po che dga' ldan rnam par rgyal ba'i gling gi shar rtse'i mkhan khrir lan gnyis su phebs shing /
sku tshe'i smad du rtse gcig sgrub la gzhol te thun bzhi'i rnal 'byor chag med du bskyangs pa sogs thos bsam sgom gsum la ma bral ba'i rnam thar can phu khang mkhan zur rin po che blo bzang mkhyen rab dpal bzang po'i zhal snga nas lcags sbrul zla tshes nyin dgongs pa chos dbyings su thim skabs /
gang gi zhabs 'bring pa nyag sde las 'dzin blo bzang dngos grub nas myur byon gsol 'debs shig dgos zhes bskul ba'i ngor /
khri byang sprul ming pas zla tshes rje btsun bla ma dam pa de nyid 'od gsal chos sku'i thugs dam las bzhengs pa'i nyin sbyar ba smon pa yid bzhin 'grub par gyur cig / / /
! oM swa sti /
byin rlabs bdud rtsi'i zegs ma phra mos kyang / /
mthar byed tsha gdung sel ba'i 'od dkar can / /
tshe sbyin yid 'phrog ston ka'i ri dwags 'dzin / /
'chi med grub pa'i lang tshos srid 'di srungs / /
lung rtogs bstanX pa 'dzinX la ngagX gi dbangX / /
bloX ldan skal bzangX dga' bskyed legs bshad gter / /
rgyal ba'i gdung 'tsho ba mtshanX ldan sprul pa'i gar / /
bstan dang 'gro ba'i nyer 'tshor zhabs brtan shog /
zab don 'chad pas bstanX pa'i snying po 'dzinX / /
rtsod ngagX rig pa'i dbangX phyug chos grags bzhin / /
bloX gros sprin bzangX rtsom pa'i gru char 'bebs / /
rgyalX sras mtshanX dpe'i ngo mtshar zhabs brtan shog /
dri bral rnam dag tshul khrims pad ma'i tshal / /
gzhung lugs mang thos 'dab stong ge sar ngoms / /
'chad rtsod rtsom pa'i sbrang rtsi'i zil mngar can / /
skal bzang bung ba'i gsos su brtan gyur cig /
thugs bskyed ma la ya yi skyed tshal las / /
gsang gsum dpal gyi dum bu'i 'khri shing gi /
rlabs chen mdzad pa'i yal ga 'bum dkrigs pas / /
dge legs grib bsil rtag tu 'bebs gyur cig /
slu med bla ma yi dam mchog gsum dang / /
dam can chos skyong srung ma'i 'phrin las kyis / /
bdag gi smon pa'i don kun bde blag tu / /
myur 'grub bkra shis snang bas khyab gyur cig / / /
ces pa 'di yang bstan pa'i gsal byed a tsa sprul sku bstan 'dzin ngag dbang blo bzang rgyal mtshan gyi gyi zhabs brtan gsol 'debs 'di 'dra zhig dgos zhes gang gi mdzod pa las byed mgrin gcig nas lha reg rin chen gnyis pa'i tsham bu bcas bskul ngor skyabs mgon srid skyong yongs 'dzin stag brag rin po che nas rtsal gyur bris / / / /
! legs tshogs kun gyi rtsa ba bla ma dang / /
yab gcig smra ba'i khyu mchog tsong kha pa / /
sras dang slob mar bcas pa'i zhabs sen la / /
rtag tu dwang ba'i sems kyis phyag 'tshal lo / /
dngos su bshams dang yid kyi sprul pa'i rdzas / /
bsam yas mchod pa'i sprin gyi phung po dang / /
khyad par gser zhun lung dang rtogs pa la / /
thos bsam sgom dang 'chad pas dgyes pa bskyed / /
thog ma med nas gzhi lam 'bras bu dang / /
pha ma rigs drug @# / /
nam mkha'i mtha' mnyam las / /
sgrib par gyur pa'i dngos po ci bsags pa / /
snying gi khong nas 'chags shing sdom sems nod / /
sangs rgyas kun dngos 'jam mgon chos kyi rje / /
blo bzang rgyal ba rgyal sras bye ba'i dpal / /
dge ldan bka' brgyud gser ri'i phreng ba dang / /
dam pa rnams kyi mdzad la yi rang ngo / /
gang zhig 'bar bas rmongs pa'i mun 'joms shing / /
phan dang bde ba'i chu gter 'phel 'gyur ba / /
legs gsung zla ba srid pa'i sgron me yi / /
'od snang mdzod ces 'gro ba'i mgon la bskul / /
rkang gnyis gtso bo ston pa lha yi lha / /
phyogs bcur bzhugs pa'i bder gshegs sras dang bcas / /
'khor ba'i dug mtsho ma bcil de srid du / /
mtshan dpe'i mdzes sdug bsdu ba med par gsol / /
de las thob pa'i dge ba dri ma med / /
gangs ri'i tog dang dung gi 'phros 'dra bas / /
mu mtha' bral ba'i ma rnams bde zhing skyid / /
phan mdzad dam pa'i bzhed dgongs 'grub gyur cig /
bdag kyang yang srid kun tu dal ba'i rten / /
rigs rus gzugs dang dbang phyug tshig btsan sogs / /
mtho ris 'byor pa ma tshang med pa can / /
gcig nas gcig tu rgyud pas mdzes gyur cig /
de dag tu yang blo bzang rgyal ba'i bstan / /
legs par bshad pa'i 'o mtsho 'dir zhugs nas / /
rgyal kun dgongs pa ma nor dbyig gi rtses / /
mtha' yas 'gro ba'i re skong nyid gyur cig /
de las bdud rnams zug rngu ldang byed pa / /
rmad byung theg pa mchog gi bzhon pa yis / /
ring por mi thogs kun tu 'od kyis / /
mkha' la lding ba'i 'phrul gyis gnon gyur cig /
khyad par gangs ri'i mgon po mig mi 'dzum / /
thub bstan rgya mtsho bskal brgyar mi g.yo zhing / /
yid 'phrog mdzad pa'i cha shas gcig gis kyang / /
'jig rten ma lus dge ba'i rgyur gyur cig / / /
ces yang dag pa'i don la smon pa nges legs grong du bsu ba'i shing rta zhes bya ba 'di ni /
rigs pa smra ba rdo bsam dge bshes blo bzang ye shes nas bskul ngor /
sa gsum na 'gran pa'i zla thams cad dang bral ba'i smra ba'i khyu mchog chos kyi rgyal po tsong kha pa chen po'i slob brgyud du skyes pa'i khri byang sprul ming pa blo bzang ye shes bstan 'dzin rgya mtshos g.yar phral du sbyar ba'i dus ni rang lo bco brgyad pa sa rta lo'i cho 'phrul zla ba'i tshes dge ba la'o / / / /
! zhabs brtan gsol 'debs 'chi med grub pa'i bden tshig ces bya ba bzhugs so / /
lhun grub 'og min chos kyi pho brang nas / /
mkha' khyab dag pa rab 'byams 'khor lo'i sprin / /
spro zhing bsdu mdzad bde mchog rdo rje chos / /
bka' drin gsum ldan rtsa ba'i bla ma la / /
shugs drag snying nas gus pas gsol 'debs na / /
blo bzang ring lugs phyogs mthar spel ba'i gnyen / /
'khor lo'i mgon po ngag dbang skal bzang gi /
sku tshe'i bar chad bzlog par byin @# / /
gyis rlobs / /
rnam kun mchog ldan e dbyings phyag rgya che / /
'jo sgeg mtshan dper rdzogs pa'i rnal 'byor ma / /
grub pa'i dbang phyug nA ro ta pa'i zhabs / /
mchog gi sar gshegs pham mthing sku mched la / /
shugs drag XX blo bzang ring lugs XX 'khor lo'i mgon po XX sku tshe'i bar chad XX klog skya shes rab brtsegs dang blo gros grags /
sa chen kun snying rje btsun bsod nams rtse / /
grags pa rgyal mtshan sa paN kun dga'i mtshan / /
'gro ba'i mgon po chos rgyal 'phags pa la / /
shugs drag X blo bzang ring lugs X 'khor lo'i mgon po X sku tshe'i bar chad X zhang ston dkon dpal na bza' brag phug pa / /
bsod nams rgyal mtshan chos rje yar klung pa / /
mkhan chen rgyal mchog 'jam dbyangs nam mkha' dang / /
bdag chen blo gros rgyal mtshan dpal bzang la / /
shugs drag X blo bzang X 'khor lo'i X sku tshe'i X rdo ring kun bzang cho kyi nyi ma dang / /
tshar chen blo gsal 'jam dbyangs mkhyen brtse'i dbang / /
bslab gsum rgyal mtshan dbang phyug rab brtan dpal / /
bsod nams mchog ldan mkhan chen zhwa lu bar / /
shugs drag X blo bzang X 'khor lo'i X sku tshe'i X mkhyen rab byams pa ngag dbang lhun grub dang / /
rmor chen chos rje gnas gsar kun dga' legs / /
blo gsal phun tshogs bstan 'dzin 'phrin las zhabs / /
bka' 'gyur bla ma dga' ldan bstan 'dzin la / /
shugs drag X blo bzang X 'khor lo X sku tshe'i X 'gro ba'i 'dren mchog dga' ldan dar rgyas dang / /
mkhas grub chen po d+harma b+ha dra'i zhabs / /
zab gsang mdzod 'dzin blo bzang chos 'phel dpal / /
rnal 'byor dbang phyug blo bzang bzod pa la / /
shugs drag X blo bzang X 'khor lo'i X sku tshe'i X thog mtha' dbus med kun khyab brjod bral dang / /
ro mnyam lhan skyes 'od gsal rdo rje'i khams / /
ngo mtshar mdzes sdug mchog gi dga' ma'i gzugs / /
lhag pa'i lha mchog rdo rje'i rnal 'byor mar / /
shugs drag X blo bzang X 'khor lo'i X sku tshe'i X sa gsum 'di na gang gi mtshan tsam yang / /
bgrang yas bskal par rnyed dka'i rgyud sde'i bcud / /
sangs rgyas las kyang dkon pa'i gdams pa mchog /
rdo rje btsun mo'i lung gi dam chos la / /
shugs drag X blo bzang X 'khor lo'i X sku tshe'i X chos kyi 'khor lo'i bde ba'i bcud chags pa'i| |rigs bzhi'i DA ki sum cu rtsa gnyis sogs / /
myur ba'i shugs kyis sgrub la mchog rtsol ba'i / /
grangs med dpa' bo mkha' 'gro'i tshogs rnams la / /
shugs drag X blo bzang X 'khor @# / /
lo'i X sku tshe'i X dran pa'i mod la phyi nang bar gcod kun / /
dbyings su bzlog mdzad mthu stobs rdzu 'phrul can / /
bka' nyan gur zhal zhing skyong yab yum sogs / /
dam can rdo rje'i chos srung tshogs rnams la / /
shugs drag X blo bzang X 'khor lo'i X sku tshe'i X phyogs bcu'i zhing na rdo rje cing cing mos pas rim gnyis bzlas brjod la / /
gus brtson tshig tsam 'dzin pa yan chad la / /
shugs drag X blo bzang X 'khor lo'i X sku tshe'i X gang thugs bde chen gcig pu'i rnam rol las / /
yongs shar byang chub phyogs kyi bkod pa ni / /
ngo mtshar rdul rnyed rgya mtshor 'byams klas pa'i / /
rten dang brten par shar ba'i dkyil 'khor la / /
shugs drag snying nas gus pas gsol 'debs na / /
blo bzang ring lugs phyogs mthar spel ba'i gnyen / /
'khor lo'i mgon po ngag dbang skal bzang gi /
sku tshe'i bar chad bzlog par byin gyis rlobs / /
de ltar rgyal ba kun yum rnal 'byor ma'i / /
rtsa brgyud bla ma yi dam chos srung sogs /
phul byung skyabs kyi dam pa mchog rnams la / /
zol med snying nas gus pas gsol 'debs na / /
'khrul bral blo bzang rgyal bstan dus mtha' 'dir / /
lhag par spel ba'i snying stobs dam bca'i khur / /
'degs bzod thugs rje'i go cha ches sra ba'i / /
'gro ba'i bla ma chen po zhabs brtan shog /
chos sku'i klong du skye 'chi kun bcom pa'i / /
gsang gsum 'gag med rdo rje'i snying po'i rlabs / /
srid zhi'i mchod sdong gcig pur lhun chags pa'i| |ngo mtshar kun khyab rgyun chad med par shog /
ring nas yid la brnag pa'i re ba'i don / /
'di dang bar do skye ba'i phreng ba ru / /
bde legs rtsa ba dam pa'i mgon po yis / /
nam yang 'bral med rjes su 'dzin par shog /
mi shes bag med nyon mongs dbang gyur pas / /
sgo gsum sdig ltung spyi dang khyad par du / /
bshes la log par sgrub pa'i las ngan kun / /
myur sbyangs dam pa'i snod du rung bar shog /
snang grags dran rig phyi nang bla ma yi / /
gsang gsum rdo rje'i rol par legs shar nas / /
byin rlabs srog gi rtsa ba brtan pa las / /
sku gsum rang zhal mi ring mjal bar shog /
mdor na 'dis mtshon legs byas bsdoms pa'i mthus / /
khyab bdag bla ma mchog gi gsang ba gsum / /
'gyur med rdo rje'i chos su brtan pa sogs / /
smon pa'i don kun yid bzhin 'grub par shog / / /
ces 'jam mgon rgyal ba gnyis pa'i bstan pa rin po che snyigs ma'i dus 'dir phyogs dang phyogs su spel ba la rlabs po che'i thugs bskyed kyi mthu dus su smin pa'i gsum ldan rdo rje 'dzin pa chen po gro mo bla ma rin po che ngag dbang skal bzang dpal bzang po'i zhal snga nas kyi tshul bstan sku tshe'i bar chad zhi zhing zhabs pad brtan pa'i slad rje btsun rdo rje rnal 'byor ma'i rtsa brgyud kyi bla ma yi dam sogs skyabs yul @# / /
rnams la gsol ba 'debs pa'i tshigs su bcad pa 'di 'dra zhig dgos zhes dad brtson lhag bsam ma smad pa gro chos blo bzang mgon po lags nas lha reg rin chen gnyis pa'i tshom bu bcas nan cher bskul ba don yod par bya ba'i phyir dang /
rang nyid kyang mgon po gang la mchog tu dad pas mtshams sbyar te /
khri byang sprul ming pa blo bzang ye shes bstan 'dzin rgya mtshor 'bod pas /
chu sprel tha skar zla ba'i tshes bcu nyin rdzogs par sbyar ba rje btsun bla ma'i zhabs pad srid mthar brtan pa'i rgyur gyur cig / / /
! myur byon gsol 'debs lha yi rnga chen zhes bya ba bzhugs so / /
oM swa sti /
rigs gsum mtshan dpe'i sgyu 'phrul tsong kha pa / /
dbyings kyi yum chen rdo rje phag mo sogs / /
skyabs yul rab 'byams zhing gi rdul snyed kyis / /
bdag sogs yid kyi re ba 'grub par mdzod / /
ngag gi 'dod 'jo 'jam mgon rgyal ba'i dbang / /
mtha' yas gdul bya'i skal bar mtshams pa'i skur / /
yongs bzhengs mkhas btsun bzang po'i rnam thar can / /
rje btsun bla ma'i zhabs la gsol ba 'debs / /
mang thos gdams par shar ba'i man ngag la / /
dbang 'byor legs bshad dri za'i rgyud kyi glus / /
skal bzang theg mchog kun dga'i dus ston cher / /
'god mkhas rje btsun bla mar gsol ba 'debs / /
phan bde bdud rtsi'i thegs 'phreng 'bum 'dzag pa'i / /
mtshungs med bshes gnyen smra ba'i zla ba khyod / /
zhi bde chu 'dzin phag tu gzhol gyur na / /
thub bstan ku mud dga' tshal su yis skyong / /
blo bzang bstan pa'i rgyal mtshan su zhig 'dzin / /
mtha' khob mun sel snang ba su yis sbyin / /
thar 'dod skye bo'i sa mkhan su la re / /
nyam thag bdag cag blo gtad su la 'cha' / /
sngon tshe bgrang yas rgyal dang de sras rnams / /
dbang du gsol nas sems can gcig tsam gyi / /
don slad bskal pa'i phyi mthar gnas dgos kyang / /
skyo med brtson par dam bca'i don dgongs la / /
tshogs gnyis rnam par yangs pa'i rgya mtsho las / /
bskyed bsrings gzugs sku pad dkar 'dab brgya'i ljon / /
dge legs sbrang rtsi'i zil mngar rtag 'jo ba / /
skal bzang bung ba'i gsos su myur bar 'dzum / /
mang thos lung gi lus stobs rab rgyas shing / /
nyams dang rtogs pa'i myos bum mngon par mtho / /
don ldan 'phrin las rab dkar mche bas brjid / /
yang sprul spos kyi glang po myur byon shog /
rmad byung thos bsam sgom pa'i rtsa ba brtan / /
'chad rtsod rtsom pa'i me tog 'bum du dkrigs / /
kun phan yal 'dab phyogs kyi bla re bres / /
mchog sprul yongs 'du'i 'khri shing myur byon shog /
gsang gsum 'dzad med ngo mtshar 'khor lo'i sprin / /
rnam rol mtshan dpe rgya mtsho'i skur bzhengs pa'i / /
dge mtshan kun khyab 'gro ba'i nyer mtsho'i dpyid / /
blo bzang bstan pa'i dpal du smin gyur cig /
@# / /
dpon slob 'dus pa'i tshom bu chabs cig par / /
mi 'bral dam tshig gtsang ma'i brtul zhugs kyis / /
bstan 'gro'i phan bde rlabs chen skyong ba yi / /
skal bzang nam yang mi nub rgyas gyur cig /
bla ma yi dam dam can rgya mtsho dang / /
kun khyab chos dbyings spros bral zab mo'i mthu / /
bdag cag dad dam gtsang ma'i bden mthu yis / /
smon pa'i don kun yid bzhin 'grub gyur cig / / /
ces pa 'di yang gro mo dge bshes rin po che ngag dbang skal bzang zhes rje bla ma tsong kha pa chen po'i bstan pa rin po che dus mthar spel ba la rlabs po che'i thugs bskyed kyi mthu dus su smin pa'i sems dpa' chen po de nyid spyi sgos bsod nams kyi skal ba dman pa'i mthus zhing 'dir gzugs sku'i bkod pa nye bar bsdus pa na /
dad brtson ma smad pa gro chos blo bzang mgon po lags nas myur byon gyi smon tshig 'di 'dra zhig dgos zhes bskul zhing /
slar yang skyabs rje de nyid kyi zhabs 'bring dang /
yon mchod thun mong nas bskul ba'i ngor /
dga' ldan khri byang sprul ming pa blo bzang ye shes bstan 'dzin rgya mtsho nas dwang bas bris pa de de bzhin du 'grub par gyur cig / / /
! zhabs brtan smon tshig 'chi med bdud rtsi'i char 'bebs zhes bya ba bzhugs so / /
oM swa sti /
rgyal kun 'phrin las zla ba zhun ma'i rgyun| |'jo sgeg mtshan dper 'khyil ba'i g.yo ldan ma /
'chi med bdud rtsi'i rlabs phreng 'bum spros pa'i / /
dge legs pha mtha' yas pas srid 'di srungs / /
brtse chen khyung sngon skyes kyis nyer bsus pa'i / /
rnam dag tshogs gnyis bye ba'i me shel khams / /
mchog gi sprul sku nyi ma gzhon nu'i 'dzum / /
bdag cag bsod nams dgung mkhar shar 'di rmad / /
dri med rgyal bstan snying po spel ba'i gnyen / /
ngag gi dbang phyug lung rtogs chos kyi mdzod / /
rgyal sras dpa' bo mtshan dpe'i zlos gar can / /
skal bzang 'gro ba'i dpyid du zhabs brtan shog /
rgyal ba'i bzhed gzhung ma smad blo bzang bstan / /
ngag rig mkhas tshul gsum gyis 'dzin la dbang / /
chos kyi sgron me bsam 'phel dbang gi rgyal / /
mtshan ldan rje btsun bla ma zhabs brtan shog /
mdo sngags gzhung lugs mang thos sdong bu la / /
bsam byung shes rab me tog phang phung dkrigs / /
rtse gcig sgom pa'i ze'u 'bru gsar pa'i phreng / /
rnam par spud pa'i dge mtshan gsal gyur cig /
rab 'byams gzhung brgyar mkhas pa'i rdzing bu'i ngogs /
sgo gsum khrims kyis btsun pa'i dbu bdag do / /
gzhan phan 'ba' zhig gzhon pa bzang po'i rlabs / /
chad med srid mtha'i bar du 'grems gyur cig /
'chad pa zab don dbyar skyes rnga sgra sgrogs / /
rtsod ngag rigs pa'i glog gi phreng ba g.yo / /
rtsom pa legs bshad gru char 'bebs pa'i sprin / /
gdul bya'i zhing bzang dpyid du smin gyur cig /
sku tshe mi shigs rdo rje'i khams su brtan / /
rlabs chen mdzad 'phrin kun gsal 'khor lor khyab / /
dpon slob yon mchod mi 'bral dam tshig gtsang / /
@# / /
bstan 'gro'i phan bde yun ring skyong gyur cig /
rgyal sras rgyal ba'i rmad byung thugs rje dang / /
bsten cing mchod pa'i bstan srung rgya mtsho'i mthu / /
bdag cag lhag bsam dag pa'i bden stobs kyis / /
smon pa'i don kun yid bzhin 'grub gyur cig / / /
ces pa 'di yang mdo smad smar khams klur dgon gyi grags pa mchog sprul rin po che rgyal bstan ngag dbang chos kyi rgyal mtshan dpal bzang po'i zhabs brtan smon tshig 'di lta bu zhig dgos zhes gang gi mdzod pa dge slong ngag dbang chos grags nas lha reg rin chen gnyis pa'i tshom bu bcas bskul ba'i ngor dga' ldan khri byang sprul ming pa blo bzang ye shes bstan 'dzin rgya mtshos mchog tu dang ba'i yid kyis smon pa de de bzhin du 'grub par gyur cig / / /
! rgya mtsho'i rdul snyed mkha' khyab zhing gi dpal / /
stobs bcu mnga' ba sras dang slob mar bcas / /
thams cad smon pa'i dpang por nyer gsol na / /
don mthun bden pa'i dbyangs kyis skyong gyur cig /
lnga ldan yeX shesX nor bu chu shel khams / /
byamsX brtse'i ri dwags mtshan ma 'dzinX pa can / /
bstanX 'gro'i ku mud bzhadX pa'i gnyen gcig pu / /
rgyalX kun mtshanX dpe'i tshom bu zhabs brtan shog /
yeX nas shesX bya'i de nyid gzigs pa'i rtsalX / /
byamsX chen phan bde'i 'dod paX 'jo ba'i gter / /
thub bstanX 'dzinX pa'i gtsug rgyan dbang gi rgyalX / /
mtshanX ldan rje btsun bla ma zhabs brtan shog /
mdo sngags gzhung brgyar mkhas pa'i sdong bu la / /
sdom gsuM khrims kyis btsun pa'i 'dab stong grol / /
bzang po'i lhag bsam sbrang rtsi'i zil mngar can / /
skal bzang bung ba'i gsos su zhabs brtan shog /
bcu phrag rig gnas mang thos mkha' dbyings su / /
bsam sgom shes rab chu yi lcid kyis non / /
'chad rtsod rtsom pa'i sgra brgya dgod pa yi / /
sngon med chu 'dzin dbang po zhabs brtan shog /
sku tshe mi 'gyur rdo rje'i gshis su brtan / /
rlabs chen 'phrin las phyogs kyi 'khor lor khyab / /
bdag cag bu slob dam tshig gtsang ma yis / /
khyod mnyes bgyid pa'i skal bzang rgyas gyur cig / / /
ces pa 'di yang mkhas btsun bzang po'i dpal gyis 'jam mgon bstan pa'i snang byed dam par gyur pa skyabs rje rmog lcog rin po che'i zhabs brtan gsol 'debs 'di 'dra dgos zhes dad ldan bal po dz+nyA na man seng nas bskul ba'i dor /
sku bcar mtshan nad sa dga' ldan ni byang sprul ming pas sbyar ba'o / / / /
! rab 'byams zhing gi rgyal ba'i 'phrin lasX kun / /
kunX bzang mtshan dpe'i ri mor rdzogs pa'i gzugsX / /
gzugsX 'dzin dga' bskyed rdo rje tshe yi dpalX / /
dga'X ldan yid bzhin 'khor los dge legs stsol / /
rnamX gnon mi 'jigs stobs bcu'i rtsal rdzogs pa'i / /
rnamX dag 'od gsal chos dbyings sgyu ma'i gar / /
rnamX mang gdul bya'i mos ngor gang 'dul gyi / /
rnamX par rol pa'i ngo mtshar bsam las 'das / /
ngag dbang XX dbang phyug brgyad ldan rdo rje 'dzin / /
X lung XX rigs rigsX gsum gdul byar sgrog pa'i gnyen / /
gting mtha'X @# / /
mtha'X yas rgya X chen phan bde'i mtshoX / /
theg mchogX mchogX gis mkhan zhabs brtan shog /
ngag X dbang XX lha mo ngagX la zhugs pa'i mthus / /
lung XX rtogs thub bstan lungX rigs X bye ba'i dbyangs / /
rgya XX mtshor rab 'byams rgya che'i sprin grol ba'i / /
mgon khyod bstan 'gro'i mgon du zhabs brtan shog /
bcu phrag rig gnas rgya mtsho 'phur ba'i ngogs / /
tshul khrims padma'i 'khri shing 'dzum pa'i ltor / /
lhag bsam sbrang rtsi'i zil dang ra bcud chags pa'i / /
mkhas btsun bzang po'i rnam thar skyong gyur cig /
zab dang rgya che'i gzhung lugs gang ga'i klung / /
rnam dpyod ral pa'i klong du legs bskyil nas / /
rmad byung 'chad rtsod rtsom pa'i lam gsum las / /
skal bzang gdung sel dpyid du 'bebs gyur cig /
mdo rgyud gzhung mang thos pa'i yid bzhin nor / /
gdams pa dbang gi rgyal por nges rnyed nas / /
bsam sgom rgyal mtshan rtse mor legs bkod de / /
don gnyis 'dod rgu char du 'jo gyur cig /
brgyad khri bzhi stong chos kyi snying po'i phul / /
dge ldan lugs bzang snang ba dam pa'i mdzod / /
rab 'byams phyogs kyi 'khor lor 'grems pa'i rtsa la / /
blo bzang rgyal ba nyid dang mtshungs gyur cig /
gsang gsum mdzad pa'i cha shas re re yang / /
rgyal ba rgya mtsho'i 'phrin las lhun rdzogs pas / /
gzhal du mi spyod rlabs chen 'phrin las kyis / /
bstan 'gro'i phan bde yun ring skyong gyur cig /
bdag cag pu slob yon mchod 'brel thogs kun / /
de nas byang chub bar du mgon khyod kyis / /
'bral med rjes bzung gsang gsum rnam thar kun / /
'dzin pa'i sras kyi thu bo nyid gyur cig /
slu med sras bcas rgyal ba'i byin rlabs dang / /
stong dang rten 'byung rgyu 'bras 'gal med mthu / /
dam can rdo rje'i srung ma'i 'phrin las kyis / /
smon pa'i don kun yid bzhin 'grub gyur cig / / /
ces pa 'di yang lung rtogs bstan pa'i snang byed dam pa a rig ra skya bkra shis ljongs sne mgon gyi shing bza' paN+Di tA ngag dbang lung rigs rgya mtsho'i zhabs brtan gsol 'debs shig dgos zhes ser byes grwa tshang slob dpon las sne dang /
a rig ra skya bkra shis ljongs bla grwa thun mong nas rten bcas bskul ba'i ngor /
skyabs mgon srid skyong yongs 'dzin stag brag rin po che nas rtsal rgyur bris / / / /
! gang gi mtshan snyan bdud rtsi'i cha shas tsam / /
snying gi yol gor lan cig bsten pas kyang / /
mthar byed g.yul ngo 'joms pa'i dge mtshan can / /
tshe mtha' yas pa'i mgon gyis dge legs stsol / /
rgyal kun brtse chen zla ba nor bu'i 'dzum / /
sku dang zhing khams rab 'byams bkod pa'i sprin / /
smra bsam brjod med phyogs su 'byams klas pa / /
rgyal mchog gangs ri'i mgon la gsol ba 'debs / /
'jamX dpalX ngagX gi dbangX po'i bloX gros bzangX / /
yeX shesX nyi ma thub bstanX nor 'dzinX gnyen / /
rgyaX chen snying rje'i rol mtshoX sridX gsumX @# / /
khyon / /
dbangX bsgyurX mtshungsX paX medX pa'iX sdeX la 'dud / /
dmigs med thugs rje'i rtsa ba rab brtan cing / /
mkhas btsun bzang po'i yal 'dab phyogs brgyar grol / /
phan bde'i grib bsil snum pas nyam thag 'gro / /
dbugs 'byin yongs 'du'i dbang po zhabs brtan shog /
dus gsum rgyal ba'i gshegs shul lam bzang rnams / /
ji bzhin 'doms pas mtha' yas gdul bya kun / /
bla med theg mchog zhi ba'i grong khyer du / /
'khrid pa'i sa mkhan chen por zhabs brtan shog /
chos srid rtsi bas stong 'bar ba'i phyag rgya yis / /
bstan 'gro'i phyogs kyi mu khyud nyer bcing pas / /
rdzoT ldan kun dga'i dus ston gsar pa yi / /
dge mtshan srid mtha'i bar du skyong gyur cig /
gang zhig bsten na bslu ba med pa'i skyabs / /
dkon mchog gsum gyi bden pa'i byin mthu dang / /
bdag cag lhag bsam dag pa'i bden tshig gis / /
smon pa'i don kun yid bzhin 'grub gyur cig / / /
ces pa 'di yang khri byang pas dad ldan zhig gi ngor bris pa'o / / / /
! 'jamX dpalX rdo rje ngagX dbangX bloX yi gter / /
bskal bzangX rgyal kun yeX shesX sgyu ma'i gar / /
mtha' yas bstanX 'gro'i mgon po pad dkar 'dzinX / /
rgyaX chen phan bde'i rol mtshorX gsol ba 'debs / /
srid gsum dregs ldan ral pa'i rtse mo na / /
dbangX bsgyurX 'phrin las nyi ma 'bum gyi 'od / /
phyogs brgyar 'grem la mtshungsX paX medX pa'iX sde / /
zhabs zung bskal brgyar mi g.yon brtan par shog /
bdag kyang skye ba'i phreng ba thams cad du / /
mgon po khyod kyis mnyes bzhin rjes bzung ste / /
rgyal sras spyod pa rgya mtsho mthar phyin nas / /
phyag na padmo'i go 'phang myur thob shog / / /
ces pa 'di yang gongs rgyal ba'i dbang po'i yab rje mchog gi mgron gnyer lags kyi thugs 'dod ltar /
sku bcar mtshan zhabs khri byang sprul ming pas sbyar ba'o / / / /
! zhabs brtan smon tshig 'chi med grub pa'i dbyangs snyan zhes bya ba bzhugs so / /
oM swa sti /
mi shigs rtag pa rdo rje'i dwangs ma 'bumX / /
'bumX phrag mtshan bzang thig ler smin pa'i dpalX / /
dpalX ldan 'chi ba 'joms mdzad tshe yi lhaX / /
lhaX dang drang srong bcas pas srid 'di srungs / /
kun las khyad 'phagsX 'phagsX~X mchog klu yi lugs / /
mtha' bral zab donX donX bzhin 'doms mdzad ~X pa / /
smra ba'i nyi maX maX lus ~X lha mi'i gtso / /
gdul bya'i mgon duX duX ma'i srid pa ston / /
ngagX gi dbangX phyug blo bzangX dkyil 'khor rdzogs / /
lungX rtogsX thub bstanX pad tshal bzhad pa'iX gnyen / /
phan bde'i lam bzang gsalX ba'i nyin mor byedX / /
mtha' yas bstan 'gro'i mgon du zhabs brtan shog /
rnam dag tshul khrims nor 'dzin yangs @# / /
pa'i gzhir / /
g.yo med bstan 'dzin kai la sha ri'i spor / /
shes rab zab mo'i sbar khyim g.yo ba can / /
'jigs bral gdong lnga'i dbang por rtag brtan shog /
bcu phrag rig gnas mang thos rdzing bu'i ngogs / /
tshul bzhin bsam pa'i 'dab brgya'i phreng ba 'dzin / /
gsal la mi rtog sgom pa'i ge sar dgod / /
yid 'phrog padma'i sdong bur rtag brtan shog /
mdo sngags gzhung brgyar mkhas pa'i dkyil 'khor rdzogs / /
ma bsdams ra ri'i dri ma med pas btsun / /
yongs sman lhag bsam bzang po'i 'od dkar can / /
sngon med zla ba bdud rtsir bsil gyur cig /
zab rgyas legs bshad bsam 'phel nor bu'i dpya / /
zab yangs mkhyen pa'i mdzod du gtams pa las / /
zab don 'chad rtsod rtsom pa'i dgos 'dod char / /
zab dgur 'jo ba'i dge mtshan rgyas gyur cig /
thugs bskyed bdud rtsi'i chab kyis bskyed bsrings pa'i / /
rlabs chen 'phrin las dpag bsam nor bu'i ljon / /
phan bde'i grib bsil phyogs kyi mu khyud du / /
mngon par bcings pa'i dga' ston rgyas gyur cig /
blo bzang rgyal ba'i ring lugs bsam 'phel nor / /
rmad byung rnam thar gtsang ma'i rgyal mtshan rtser / /
sa gsum 'dod 'jo'i dpyid du yongs bzung ba'i / /
dge legs srid mtha'i bar du skyong gyur cig /
bdag sogs bu slob yon mchod thams cad kyang / /
mtshungs med bla ma mchog gis rjes bzung nas / /
rlabs chen spyod pa rgya mtsho mthar phyin te / /
ring min thugs kyi thig ler ro gcig shog /
sras bcas rgyal ba'i rmad byung thugs rje dang / /
dam can rdo rje'i srung ma'i mthu nus stobs / /
chos nyid rten cing 'brel 'byung slu med mthus / /
smon pa'i don kun yid bzhin 'grub gyur cig / / /
ces par khams bstan pa'i sgron me chab mdo 'phags pa lha'i mchog sprul ngag dbang blo bzang lung rtogs bstan pa'i gsal byed dpal bzang po'i zhabs brtan gsol 'debs 'di lta bu zhig dgos zhes bla grwa zhabs 'bring thun mong nas bdog pa'i rten lha reg dang bcas bskul ngor /
srid skyong yongs 'dzin stag brag rin po che nas rtsal gyur bris / / / /
! zhabs brtan gsol 'debs 'chi med grub pa'i dbyangs snyan zhes bya ba bzhugs so / /
oM swa sti /
gsang gsum nor bu'i rdul phran re res kyang / /
'chi med bdud rtsi'i zegs ma 'bum 'jo ba / /
rab 'byams tshe yi lha tshogs ma lus pas / /
mi 'gyur rdo rje'i srog gi ka ba tshugs / /
blo bzang bstan pa'i snying po 'dzinX pa yi / /
rmad byung 'phrinX lasX nyin byed bye ba'i gzi / /
kunX gsal 'khor lor 'gengs la mkhyenX brtse'i rtsal / /
zla med rje btsun bla mar gsol ba 'debs / /
mtha' yas bstanX 'gro'i nor 'dzinX yangs pa'i gzhir / /
gsang gsum mdzad 'phrinX dbyar skyes chu 'dzin lasX / /
kunX dge'i gru char 'jo ba'i drin can rje / /
rigs gsum mkhyenX brtse'i ngo bor rtag brtan shog /
rab @# / /
'byams gzhung lugs chu gter dbus na brjid / /
lung rigs nor bu'i mdzod la dbang bsgyur zhing / /
spangs rtogs gdengs ka'i grib bsil mngon mtho ba'i / /
mkhas mchog klu yi dbang por zhabs brtan shog /
sprong bdun tshul khrims yid 'phrog padma'i ljon / /
rtse gcig ting 'dzin sbrang rtsi'i bcud kyis gtams / /
gsal la mi rtog shes rab 'dab brgya'i phreng / /
phan bde'i snying por 'dzum bzhin zhabs brtan shog /
brtse chen zla ba rgyas pa'i lang tsho'i 'dzum / /
gdul dka'i nyam thag snying la bsil ba'i dpyid / /
theg mchog bdud rtsi'i dga' ba gya nom dpal / /
rtsom mkhas 'gro ba'i bla mar zhabs brtan shog /
zab dang rgya che'i mdo sngags chos kyi rnga / /
blo bzang snyan brgyud dbyangs su nyer 'khrol pas / /
'gro kun ma rig gnyid las rtag slong ba'i / /
mtshungs med ston pa chen por zhabs brtan shog /
rje btsun bla ma'i zhabs zung 'khor lo'i ris / /
mi shigs rtag pa'i rdo rje'i khams su smin / /
bdag cag skal bzang mos pa'i bu slob rnams / /
gsang gsum byin brgyas rtag tu skyong gyur cig /
bslu med mchog gsum bden pa'i byin rlabs dang / /
stong dang rten 'byung rgyu 'bras 'gal med mthu / /
bdag cag lhag bsam dag pa'i bden stobs kyis / /
smon pa'i don kun yid bzhin 'grub gyur cig / / /
ces mkhas btsun bzang po'i rnam thar gtsang ma'i dge ldan bstan pa'i snang byed dam par gyur pa rgyal thang sum rtson gling gi 'a sbug /
mchog sprul bstan 'dzin 'phrin las kun mkhyen dpal bzang po'i zhabs brtan gsol 'debs shig dgos zhes cha khams mkhan zur rin po che blo bzang rgyal mtshan mchog nas 'phrin yig gi lam nas rten bcas bskul ma mdzad pa bzhin /
sku bcar mtshan zhabs dga' ldan khri byang sprul ming pa nas dwang ba chen pos sbyar ba'o / / / /
! phun tshogs yon tan bdag nyid rdzogs sangs rgyas / /
sgrib gnyis drung nas 'byin pa'i 'gog lam chos / /
ngo mtshar rig grol brgyad ldan dge 'dun te / /
rmad byung rin chen gsum gyis shis brtsol / /
rgyal ba'i man ngagX nor bu'i mdzod la dbangX / /
bloX ldan skal bzangX dga' bskyed 'dod 'jo'i gter / /
lung rtogs thub bstanX mdzes pa'iX rgyan gcig pu / /
ngur smrig rgyalX mtshan 'dzin la gsol ba 'debs / /
mgon khyod gzugs sku zhi dbyings nyer bsdus pas / /
bdag sogs dmigs bus bor ba'i dmus long bzhin / /
bzod dka'i gdung bas nyen pa'i tshul rig nas / /
zhal bzhes dam bca'i ri mo thugs la dgongs / /
bsam bzhin srid bzungs mtshan dpe'i dkyil 'khor rdzogs / /
mkhas btsun bzang po'i rnam thar mtshan mas brjid / /
'chad rtsod rtsom pa'i 'od snang 'bum 'phro ba'i / /
mchog sprul zla gzhon gsar pa myur 'char shog /
mdor na gangX la gangX 'dul rol pa las / /
phan bde'i mchogX sbyin mchogX gi sprul sku'i gar / /
'khrul @# / /
bral ma nor ma lus 'gro ba'i mgon / /
myur bar bstan dang bstan 'dzin dpal du byon / /
bslu med mchog gsum rgyal ba'i byin rlabs dang / /
las 'bras mi bslu chos dbyings 'gog med stobs / /
bdag sogs rtse gcig smon pa'i nus mthu yis / /
re 'bras yid bzhin 'grub pa'i bkra shis shog / / /
ces mnyal sde drug khongs rgya mtsho ri thang dgon gyi sprul sku ngag dbang blo bzang bstan pa'i rgyal mtshan gyi sprul myur byon gyi gsol 'debs 'di ltar dgos zhes mdzod pa blo bzang nyi ma dang /
ye shes gnyis nas bskul ba'i ngor mtshan zhabs khri byang sprul ming pas sug bris su bgyis pa'o / / / /
! e ka ljongs rin po che'i gsol 'debs / /
bde mchog lhan cig skyes pa chen po'i rtsal / /
chos dbyings lang tshor rjes chags dgyes dgu'i gar / /
brtul zhugs grub pa'i rnal 'byor dbang phyug skur / /
yongs bzhengs rdo rje 'dzin la gsol ba 'debs / / / /
tre hor dge rtag rin po che'i bzhed skong du mtshan zhabs khri byang sprul ming pas bris pa'o / / / /
! rtag brtan grub pa'i dngos po rdo rje'i dbyings / /
gang gi gsang gsum thig ler sgeg pa'i sku / /
'chi med mchog ster yid bzhin 'khor lo yis / /
tshe dang ye shes byin brgya rtag 'bebs mdzod / /
ngagX rig smra ba'i dbangX po'i bloX gros kyis / /
skal bzangX dam chosX mdzod la dbang bsgyur zhing / /
nag po'i phyogs kyiX dpung las rgyal ba'i mtshan / /
'dzin mdzad mchog gi sprul skur gsol ba 'debs / /
'chi med lha dang drang srong grub pa'i tshe / /
ma lus khyod kyi gsang gsum lang tsho ru / /
smin pas rtag brtan ngo mtshar bye ba'i gzugs / /
g.yo med rdo rje'i gshis su lhun chags shog /
rab 'byams gzhung la gsan bsam sgom pa dang / /
mdo sngags lam gyi rim pa'i nyams myong ros / /
'gro la rgyal ba'i mdzad pa sgrub pa yi / /
bstan 'gro'i dpung gnyen mchog tu zhabs brtan shog /
dpal ldan bla ma'i rnam par thar pa la /
X X X rmad byung sras bcas X X X ces pa 'di yang stag phu yongs 'dzin ye shes rgya mtsho'i yang sprul ngag dbang blo bzang chos kyi rgyal mtshan gyi zhabs brtan gsol 'debs 'di ltar dgos zhes gang gi mdzod pa dge chos bstan 'dzin smon lam nas rten bcas bskul ngor /
sku bcar mtshan zhabs dar han dga' ldan khri byang sprul ming pas sug bris su bgyis pa'o / / / /
! rab 'byams rnam 'dren kun gyi ye shes sku / /
mtshan dpe'i nyams brgyar bskyod pa'i 'chi med lha / /
bcom ldan rnam par rgyal ma'i gzi byin gyis / /
deng 'dir rje btsun bla ma'i sku tshe spel / /
blo~X bzang~X rgyal kun bsodX namsX ye~X shes~X kyis / /
srid zhi'i pha mthar bgrod pa'i chos kyiX tshul / /
grangs med 'gro la ston pa'i dbangX phyugX che / /
rje btsun bla ma'i zhabs la gsol ba 'debs / /
blo~X ldan skal bzang~X gdul bya'i bsod nams gter / /
@# / /
rgyal kun ye~X shes~X sgyu mchen po'i sprin / /
zab rgyas chosX kyiX gru char 'bebs pa la / /
zla bral dbangX phyugX chen por zhabs brtan shog /
ring nas 'gro la brtse ba'i thugs bskyed mthu| |nyer brtas gsang gsum 'gyur med rdo rje'i khams / /
rnam par gsal ba'i dga' ston ngom bzhin du / /
bstan 'gro'i spyi mes chen por zhabs brtan shog /
gting mtha' mi mngon gsung rab rgya mtsho'i 'jing| |thos bsam sgom pa'i gzings kyis nyer brgal bas / /
'gro 'di sku gsum rin chen gling nyid du / /
'dren pa'i ded dpon mchog khyod zhabs brtan shog /
thub bstan yongs rdzogs gangs kyi ri bo'i spor| |'chad rtsod rtsom pa'i rtsal rdzogs lung rigs kyi / /
mche sder rnon pos log smra'i klad pa 'gem / /
mkhas mchog gdong lnga'i dbang por zhabs / /
blo bzang ring lugs lha lam yangs pa'i ngos / /
mkhas btsun bzang po'i tsha zer 'bum spro bas / /
yang dag lam gyi snang ba mchog sbyin par / /
rgyal ba gnyis pa ji bzhin zhabs X /
bslu med mchog gsum bden pa'i byin rlabs dang / /
bdag cag lhag bsam smon pa'i rten 'byung mthu / /
bstan srung dam can rgya mtsho'i nus stobs kyis / /
smon pa'i 'bras bu gegs med 'grub gyur cig / / /
ces 'jam mgon bstan pa'i snang byed dam pa dga' ldan pha ra mkhan sprul rin po che blo bzang ye shes sam /
mtshan gzhan bsod nams chos kyi dbang phyug dpal bzang po'i zhabs brtan gsol 'debs 'di 'dra zhig dgos zhes mi rje lha lding sku ngo'i rim bzhi bsod nams tshe ring nas yang yang bskul ba'i ngor mtshan zhabs dar han khri byang sprul ming pas sbyar ba'o / / / /
! oM swa sti /
gang zhig mtshan tsam dran dang brjod pas kyang / /
phyi nang mthar byed g.yul las rnam rgyal zhing / /
tshe dang ye shes dpal ster bcom ldan ma / /
yid bzhin 'khor los 'chi med dpal yon rtsol / /
bloX chen bskal bzangX rnam 'dren bzhi pa'i bstanX / /
'dzinX skyong spel la chosX tshul dri med kyiX / /
ring lugs rnam par rgyalX ba'i dge mtshanX che / /
sgreng mdzad rje btsun bla mar gsol ba 'debs / /
rmad byung thugs bskyed gser gyi yu ba brtan / /
mang thos ba dan lhab lhub g.yo ba'i rtser / /
bsam sgom nor bu'i rtog mdzes 'od 'bar ba'i / /
bstan pa'i snang byed chen por zhabs brtan shog /
ting 'dzin shes rab bslab pa ma lus pa'i / /
snod gyur thub pa'i nang gi mdzod gcig pu / /
bsrung la 'dul 'dzin chen po nye bar 'khor / /
ji bzhin bskal ba rgya mtshor rtag brtan shog /
mi shes rmongs pas smyos pa'i brang 'gro'i lce / /
'khyug la rno ngar 'chad rtsod rtsom pa'i mtshon / /
gshed du 'bebs pas lus can gtan bde'i srog /
sbyin mkhas mtsho mdzad chen por zhabs brtan shog /
mgon khyod gsang gsum chu shel 'khyil ba'i khams / /
mkhas @# / /
btsun bzang po'i cha shas yongs rdzogs shing / /
nyams rtogs grub pa'i bsil zer 'bum 'gyed pa'i / /
'gro ba'i gdung sel chen por zhabs brtan shog /
rmad byung sras bcas rgyal ba'i byin rlabs dang / /
rten 'brel bslu ba med pa'i bden pa dang / /
bdag gi lhag bsam dag pa'i mthu stobs kyis / /
rnam dag smon pa'i gnas 'di 'grub par shog / / /
ces pa 'di yang tsha ba spang sgang mdzod pa ngag dbang chos ldan dang /
'jol bde chen gling skam zhing dge slong gnyis nas /
'jol zam gdong sprul sku blo bzang bstan 'dzin chos kyi rgyal mtshan dpal bzang po'i zhabs brtan gsol 'debs shig dgos zhes yang yang bskul ba'i ngor /
sku bcar mtshan zhabs dar han dga' ldan khri byang sprul ming bas sbyar ba'o / / / /
! dus gsum rgyal ba'i 'phrin las spungs pa'i khams / /
mtshan dpe'i thig ler smin pa'i 'jo sgeg mkhan / /
tshe dang ye shes mchog ster bcom ldan las / /
deng 'dir 'chi med rtag pa'i mchog sbyin mdzod / /
ngagX dbangX rgyal kun mkhyen brtse'i me shel khams / /
tshulX gnas bag yod khrimsX kyi dkyil 'khor rdzogs / /
yeX shesX 'od stong 'bar bas sa gsum gyi / /
mun sel srid pa'i sgronX me zhabs brtan shog /
rgyal ba'i chos tshul mdo rgyud mang du thos / /
de don lung dang rigs pa sems pa dang / /
yang yang dpyad 'jog zab mo'i sgom pa yis / /
lung rtogs grub pa'i dpa' bor zhabs brtan shog /
mdo 'dul gsang chen 'gal med 'khyer la mkhas / /
phyi tshul so thar bslab pas bsdams pas btsun / /
byang chub sems gnyis bzang po'i dpal ldan pa'i / /
dge ldan bstan pa'i nyer 'tsho zhabs X /
gang 'dul mkhas mang dbus na 'chad pa'i ngag /
phas rgol mthar byed rtsod pa'i mkhyen rab dang / /
snyan 'jebs don bzang rtsom la thogs med pa'i / /
smra ba'i dbang phyug chen por zhabs X /
dad dang shes rab brtson ldan dman mchog 'bring / /
gdul bar bya ba'i yid can gling bzhi'i mkhar / /
chad med 'jug pa'i 'phrin las 'od stong rlabs / /
bskal ba rgya mtshor spro ba nyid gyur cig /
bslu med bla ma mchog gsum byin rlabs dang / /
chos dbyings rnam dag rgyu 'bras 'gog med mthu / /
lhag bsam dag pa'i tshig gi smon pa'i 'bras / /
gegs med bde blag nyid du 'grub gyur cig / / /
ces pa 'di yang skyabs mgon srid skyong stag brag rdo rje 'chang nas rgyal rong gi sprul sku zhig gi zhabs brtan ljags rtsom rtsal rgyur bris / / / /
! brag ri mchog sprul rin po che'i 'khrungs rabs gsol 'debs phan bde'i gru char g.yo ba'i sprin chen zhes bya ba bzhugs so / /
kun khyab chos dbyings kun tu bzang po'i 'phrul / /
dag dang ma dag gdul bya'i mos ngo bzhin / /
sna tshogs sprul sgyur spro dang sdud @# / /
mdzad mgon / /
khyab bdag dpal ldan bla mar gsol ba 'debs / /
thub pa'i spyan sngar gnas brtan gser be'u / /
dus 'khor bka' babs chos rgyal zla bzang zhabs / /
brtul zhugs grub pa'i dpa' bo nag po pa / /
mkhas grub chen po gsum la X /
zung 'jug rtogs pa mchog brnyes Tom+b+hi pa / /
sems dpa' chen po gser gling chos kyi grags / /
grub mchog pham mthing ngag gi dbang phyug rje / /
'dren mchog dam pa gsum la X /
mchog gi sar gshegs mi pham mgon po dang / /
mthu stobs dbang phyug rdo rje bdud 'joms mtshan / /
bka' gdams bstan pa'i gsal byed brtson 'grus 'bar / /
rje btsun bla ma gsum la X /
byang bdag rig 'dzin bkra shis stobs rgyas dang / /
lung rtogs mnyam med nam mkha'i rnal 'byor pa / /
'dul 'dzin chen po blo gros sbas pa'i zhabs / /
mtshungs med dam pa gsum X /
brtul zhugs mchog brnyes dbus smyon chos kyi grags / /
'jam dpal dbyangs mtshungs mkhyen brtse'i dbang phyug rje / /
'dul ba'i mnga' bdag bde legs nyi ma'i zhabs / /
bshes gnyen chen po gsum la X /
'gro ba'i mgon po bsod nams mchog ldan dpal / /
mdo rgyud mdzod 'dzin rgya mtsho mtha' yas zhabs / /
'dren mchog blo bzang chos 'byor rgya mtsho'i mtshan / /
zla med bla ma gsum la X /
mkhas grub blo bzang thub bstan rnam rgyal dang / /
bloX bzangX snyan brgyud lungX rigsX rgya chen mtshoX / /
'dzin mkhas mchog gi dbangX phyug rgyalX kun gtso / /
skye dgu'i 'dren pa gnyis la X /
srid pa'i rgud pa mthar byas de srid du / /
rab 'byams bkod pa gang ga'i rdul gyi sprin / /
'bad med spro la dpa' ba'i skyes rabs phreng / /
mkha' mnyam 'gro ba'i mgon du rtag rtsen shog /
'khrungs rabs gser sbyang sprin gyi so can gyi /
gral ring mngon par bstar ba bsngags pa'i mthus / /
'gro kun tshe rabs theg mchog bshes gnyen dang / /
mi 'bral rgyal ba'i chos kun 'dzin gyur cig /
rmongs pa'i dbang gis ma gus brnyas smod sogs / /
bshes la log par sgrub pa'i nyes tshogs kun / /
myur byang rtag tu du dang nor bzang bzhin / /
srog kyang btang nas mnyes pa bsgrub nus shog /
de yi mthu las sa lam bgrod pa kun / /
rlabs chen nyi ma'i shugs kyis myur brgal nas / /
mgon khyod gsang gsum rdo rje'i dbyings chen po / /
ro mnyam srid gsum bla mar 'grub gyur cig /
rmad byung sras bcas X X X shog / / /
ces pa 'di ni 'jam mgon bstan pa'i snang byed chen po mtshungs med brag ri mchog sprul rin po che'i 'khrungs rabs gsol 'debs sngon yod rgyal dbang chos rje'i gsung de nyid las mdor bsdus rgyun 'khyer zhig 'bri dgos zhes /
ser smad spom ra rgyal thang bka' 'gyur mchog sprul rin po che nas maN+Dal rten gsum bcas yang yang bskul ma mdzad pa bzhin /
sku bcar mtshan @# / /
zhabs dar han dga' ldan khri byang sprul ming pas mchog tu dwang ba'i yid kyis smon pa de de bzhin du 'grub par gyur cig / / /
! zhabs brtan gsol 'debs 'chi med bdud rtsi'i char 'bebs bzhugs / /
gang gi mtshan tsam rna bar lhung pas kyang / /
'chi bdag sder bcas khengs pa bsnyil ba dang / /
lhan cig tshe yi mchog sbyin lhag pa'i lha / /
bcom ldan tshe mtha' yas pas dge legs stsol / /
blo chen mkhyen brtse'i dri bzang 'dzin pa yi / /
dge ldan legs bshad padmo gsar pa'i ljon / /
yongs rdzogs chos kyi sbrang rtsi'i rgyal mtshan can / /
zla med rje btsun bla mar gsol ba 'debs / /
blo 'das mkhas btsun bzang po'i dge mtshan gyi / /
legs lam snang bas theg gsum chos kyi mdzod / /
yongs gsal rgyalX ba'i mdzad pa sgrub mkhas pa'i / /
mtshanX ldan bshes gnyen chen por zhabs brtan shog /
brtan g.yo'i tshe dpal lang tsho dwangs ma'i bcud / /
mgon khyod gsang ba gsum du nyer smin pas / /
sa chen gling bzhi'i dbus na lhun po'i brjid / /
ma nyams de srid zhabs zung g.yo med gsol / /
rgya chen gzhung lugs pha mtha' yangs pa'i khyon / /
lung rigs glog zhun bye bas bcings pa yis / /
gsan bsam sgom pa'i snang ba 'bum dkrigs pa'i / /
mchog sprul nyin byed dbang por zhabs brtan shog /
gang 'dul blo gsal dga' skyed 'chad pa dang / /
phas rgol 'joms la thogs med rtsod pa'i ngag /
snyan 'jebs don bzang rtsom la mtshungs med pa'i / /
smra ba'i dbang phyug nyid du zhabs brtan shog /
gsung rab rgya mtsho'i thos don ji bzhin du / /
sgrub pas lung rtogs nor bu'i gter kha 'bum / /
'gro la bkye ba'i mkhas btsun bzang grub kyi / /
'phrin las mkha' dang mnyam par gdal gyur cig /
slu med mchog gsum bden pa'i byin rlabs dang / /
rgyu 'bras rten 'brel 'gog med nus mthu dang / /
lhag bsam dag pa'i stobs kyis smon pa'i don / /
ji bzhin gegs med lhun gyis 'grub gyur cig / / /
ces pa 'di yang rgyal ba btsan bzang lha mkhar mchog sprul blo bzang dge legs chos kyi rgyal mtshan dpal bzang po'i zhabs brtan gsol 'debs 'di lta bu zhig dgos zhes /
gang gi mdzod pa las khyed dang / /
ser spom dge bshes 'phags pa chos rgyan bcas nas bskul ba'i ngor / /
sku bcar mtshan zhabs dar han dga' ldan khri byang sprul ming pas smon la dge legs su gyur cig / / /
! bstan pa'i snang byed nags shod 'bri ru skyid shod zhabs drung rin po che'i sku tshe'i bar chad zhi phyir 'jigs mdzad bdud las rnam rgyal gyi dbang gi rtsa brgyud kyi bla ma yi dam bka' sdod dang bcas pa gsol ba 'debs pa phyi nang bdud sde pham pa'i lha'i rnga dbyangs zhes bya ba bzhugs so / /
rab 'byams rgyal kun chos dbyings sgyu ma'i rtsal / /
gang 'dul cir yang 'char ba'i mig 'phrul mkhan / /
skyabs kun ngo @# / /
bo dpal ldan bla ma la / /
bdag cag gdung shugs drag pos gsol 'debs na / /
mkhasX btsun grubX dbang 'jam dpal snying po yi / /
bstanX 'dzinX 'jigsX bralX chosX kyiX rgyalX mtshanX che / /
bskal brgyar zhabs brtan rlabs chen bstan 'gro'i don / /
bzhed dgongs gegs med 'grub par byin gyis rlobs / /
'jam dpal dpa' bo phyi nang dus kyi dgra / /
'jigs rung 'phrog byed badzra b+hai ra wa / /
mgon de dgyes skyed ye shes mkha' 'gro mar / /
bdag cag X X X X X /
grub mchog lA li ta dang a mo g+ha / /
ye shes 'byung gnas padma badzra dang / /
mar me mdzad bsrung badzra kIrti la / /
bdag cag X X /
chos rab ye shes seng ge 'bum seng zhabs / /
rje btsun rgwa lo rong pa sher seng dang / /
ye shes dpal ba don grub rin chen la / /
bdag cag X X /
mdo rgyud zab don rgyal ba'i dgongs pa ltar / /
mkhyen dang gsung bas rgyal ba gnyis pa zhes / /
grags pa don ldan thams cad mkhyen khyod la / /
bdag cag X X /
de sras thu bo mkhas grub dge legs dpal / /
shes rab seng ge 'dul 'dzin dpal ldan bzang / /
dge 'dun 'phel dang bkra shis 'phags pa la / /
bdag cag X X /
bsam 'grub rgya mtsho rgyud chen brtson 'grus 'phags / /
rdo rje bzang po sangs rgyas rgya mtsho dang / /
snang mtha'i rol gar chos kyi rgyal mtshan la / /
bdag cag X X /
slar yang dpal ldan 'jigs mdzad rdo rje dang / /
brtan pa'i 'khor lo rgyal ba gnyis pa'i zhabs / /
chos kyi rgyal mtshan d+harma badzra la / /
bdag cag X X /
blo bzang don grub sangs rgyas ye shes dang / /
paN chen chos rgyan dkon mchog rgyal mtshan rje / /
blo bzang ye shes bskal bzang rgya mtsho la / /
bdag cag X X /
rol pa'i rdo rje ngag dbang tshul khrims dang / /
byang chub chos 'phel chos 'byor rgya mtsho'i mtshan / /
blo bzang lung rtogs bstan 'dzin 'phrin las la / /
bdag cag X X /
mkhan chen mkhyen rab bstan pa chos 'phel zhabs / /
'jam dpal zhi khro mi yi sgyu 'phrul gar / /
rigs brgya'i khyab bdag bde chen snying po la / /
bdag cag X X /
snying rje'i bdud sder khros pa'i gar dgu'i nyams / /
bzod dka' mkha' dang mnyam pas grub gnyis kyi / /
'dod pa kun stsol dus dgra'i dbang po la / /
bdag cag X X /
dbyings dang ro mnyam bde chen 'od gsal las / /
langs pa'i rjes chags sgyu ma chen po'i sprin / /
bcom ldan dga' bskyed mkha' 'gro'i gtso mo la / /
bdag cag X X /
lhun grub ngo mtshar rgya mtsho'i bkod pa 'bum / /
spro dang sdud pa 'jigs mdzad khro bo'i gar / /
gnyis @# / /
min gnyis su snang ba'i dkyil 'khor lhar / /
bdag cag X X /
cher snyigs dug lnga rgyas pas chos byed phal / /
rnam par nyams pa'i stobs chen bgegs kyi dpung / /
tshegs med 'joms pa'i khyad chos zla med la / /
bdag cag X X /
rgyud rgyal mthar thug dpal ldan 'dus pa'i gnad / /
sgyu 'od dpal gyis tshe gcig 'tshang rgya'i thabs / /
ches gsang 'du ba'i myur lam zab mo la / /
bdag cag X X /
bde mchog 'khor lo dgyes pa rdo rje sogs / /
gsang mtha'i rgyud don bde stong gtum mo'i lam / /
kun kyang tshang ba'i rdo rje'i lam bzang la / /
bdag cag X X /
'jig rten 'das dang ma 'das lhar bsdigs pas / /
bar chad kun sel dngos grub myur 'grub cing / /
sdig can btsan thabs 'tshang rgya'i myur lam la / /
bdag cag X X /
'jam dpal dbyangs kyis rje la mngon sum du / /
stsal ba'i snyan brgyud zhi khro sbrags sgrub gnad / /
gzhan las ches 'phags dam chos zab mo la / /
bdag cag X X /
'jam dpal rab khros ma he'i zhal can gyi / /
dbang rgyud man ngag rim gnyis zab mo'i lam / /
'dzin skyong spel mdzad 'dus pa'i tshogs rnams la / /
bdag cag X X /
rdo rje 'chang dbang 'jam dpal snying po sogs / /
dngos brgyud bla mas bka' bsgos gnyer gtad pa'i / /
mthu ldan bka' sdod dam can rnam gsum la / /
bdag cag X X /
lnga bdo'i dus 'dir phyi nang bgegs kyi dpung / /
'joms la lha mchog gzhan las khyad par lngas / /
ches 'phags 'jigs mdzad rdo rje'i rtsa brgyud kyi / /
bla ma yi dam mchog gsum bden pa'i mthus / /
'jam mgon thugs sras mkhas dbang zhang zhung pa'i / /
rnam rol skyes mchog chos dbang grags pa'i sde| |sku tshe'i bar chad g.yul las rnam rgyal te / /
bskal brgyar zhabs brtan bzhed dgu lhun grub shog /
phyogs rer ma song thos bsam sgom pa'i mtshor / /
mkhas btsun bzang grub padmo stong gi 'dzum / /
'chad rtsod rtsom pa'i zil mngar 'bum 'dzag pas / /
skal bzang bung ba'i re ba skong gyur cig /
bsre slad med pa'i rnam thar gtsang ma yis / /
blo bzang snyan brgyud 'dzin pa'i gnyen mchog tu / /
yab gcig bde chen snying po'i bzhed dgongs ltar / /
lhun gyis 'grub pa'i dge mtshan 'dzin gyur cig /
de yi mthu las 'jam dbyangs bla ma'i bstan / /
lta sgom spyod pa'i khyad par phul byung bas / /
yangs pa'i sa chen khyon la dbang byed pa'i / /
'phrin las snang ba nyi ltar gsal gyur cig /
lus can kun kyang log pa'i ston pa yis / /
nam yang mi 'brid mtshan ldan bshes gnyen dang / /
blo bzang rgyal ba'i ring @# / /
lugs la brten nas / /
'jam dpal zhi khro'i go 'phang myur thob shog /
mchog gsum bslu ba med pa'i gzi byin dang / /
bdag cag lhag bsam dad mos rten 'byung mthu / /
bstan srung dam can rgya mtsho'i nus stobs kyis / /
smon pa ji bzhin lhun gyis 'grub gyur cig / / /
ces mkhan btsun bzang po'i dpal mnga' bstan pa'i snang byed nags shod 'bri ru skyid shod zhabs drung mchog sprul rin po che mkhas grub bstan 'dzin 'jigs bral chos kyi rgyal mtshan chos dbang grags pa'i sde dpal bzang po'i sku tshe brtan cing /
bstan 'gror sman pa'i bzhed dgongs lhun grub ched /
'jigs mdzad bdud las rnam rgyal gyi dbang gi rtsa brgyud kyi bla ma yi dam bka' sdod dang bcas par gsol 'debs kyi tshigs su bcad pa 'di 'dra zhig dgos zhes / /
gang gi sku'i gcen po ser smad rgyal rong mkhan sprul nas bdog pa'i rten bcas yang yang bskul ma mdzad pa bzhin /
sku bcar mtshan zhabs dar han dga' ldan khri byang sprul ming pa blo bzang ye shes bstan 'dzin rgya mtshor 'bod pas rigs brgya'i khyab bdag rdo rje 'chang pha bong kha ba dpal bzang po'i gsan rgyun gyi dbang gi brgyud rim dang mthun par bkod cing /
'jigs byed dpa' gcig gi dkyil 'khor la rgyun du gtso rkyang las yum med kyang mtshan ma gyen 'greng gis bde chen mtshon zhing /
ling+ga li ya ti zhes pa sbas don du bshad skabs dmigs bsal gyi tshe yod chog pa dang /
de bzhin du phyag mtshan gyi gnad kyis 'khor gyi lha yang 'gal ba med par bsam yum dang 'khor gyi gsol 'debs kyang bkod de smon pa rtse gcig pas sbyar ba 'dod don yid bzhin du 'grub par gyur cig / / /
! zhabs brtan gsol 'debs 'chi med 'dod 'jo zhes bya ba bzhugs so / /
oM swa sti /
stobs bcu mnga' ba rnams kyi ye shes dang / /
'chi med tshe dpal grub gnyis nor bu'i gter / /
'dod dgur 'jo mdzad yid bzhin 'khor lo'i lha / /
bcom ldan 'das mas tshe yi mchog sbyin mdzod / /
rgyalX kun spyi gzugs 'jam dpal snying po'i bstanX / /
spel la ngagX gi dbangX phyug mchog grub pas / /
thub pa'i lugs bzang rabX 'byams zhing gi mthar / /
rgyasX mdzad bshes gnyen chen po zhabs brtan shog /
rgyalX ba'i lung rtogs bstanX pa'i kun gsal mkhar / /
man ngagX snang ba stong 'bar nyin byed dbangX / /
rabX mang gdul bya'i pad tshal rgyasX pa'i gnyen / /
mtshungs med rje btsun bla ma zhabs brtan shog /
rnam mang gzhung lugs thos pa'i pha mthar son / /
zab rgyas gdams don ji bzhin sems pa dang / /
dpyad 'jog ting 'dzin sgom pa'i nyams rtogs ro / /
myong mkhas grub pa'i dpa' bor zhabs brtan shog /
'chad pa skal bzang gdul bya'i dbang por 'tshams / /
rtsod pas rgol ngan snying rtsa lkog mar 'byin / /
sdeb legs rtsom pas mkhas mang yid dbang 'phrog /
bstan pa'i rtsa lag mchog tu zhabs brtan shog /
mdo sngags brgyud ldan byin rlabs mngar ba'i bcud / /
mtha' med srid mthar spel ba'i 'phrin las gar / /
blo bzang @# / /
bstan pa'i dpal du bsgyur ba yi / /
sa gsum 'gro ba'i nyer 'tshor rtag brtan shog /
nam yang slu med mchog gsum bden byin dang / /
bdag cag lhag bsam mos pa'i rten 'byung mthus / /
ji ltar smon pa'i re 'bras ma lus pa / /
gegs med bde blag nyid du 'grub gyur cig / / /
ces skyid shod bkra shis ljongs sprul sku rgyal bstan ngag dbang rab rgyas kyi zhabs brtan smon tshig tu /
skyabs mgon srid skyong yongs 'dzin stag prag paN+Tita mchog nas rtsal rgyur bris / / / /
! rab 'byams rgyal kun 'phrin las 'o ma'i rgyun / /
mdzes sdug mtshan dper 'khyil ba'i yid bzhin mtsho / /
mchog mthun tshe dpal dngos grub bye ba'i rlabs / /
phyogs kyi 'khor lo 'gengs pas srid 'di srungs / /
bloX gros bzangX po'i 'od stong 'bar ba'i gzis / /
thub bstanX 'dzinX ma'i khyon kun snang byed cing / /
lung rtogs chosX kyi sbrang rtsi'i rgyalX mtshanX tshal / /
'byed mdzad dpal ldan bla mar gsol ba 'debs / /
bloX 'das mkhas btsun bzangX po'i 'od snang can / /
bstanX 'dzinX gser gyi ri bo 'bum gyi dbus / /
zla bral chosX kyi lhun po brjid chags pa / /
rnam par rgyalX ba'i dge mtshanX rtag brtan shog /
bloX chen bskal bzangX thub pa mchog gi bstanX / /
'dzinX mkhas brgyad khri bzhi stong chosX kyiX mdzod / /
rgyalX kun gsang gsum ngo mtshar mtshanX dpe'i gar / /
mtha' yas 'gro ba'i mgon du zhabs brtan shog /
bcu phrag rig pa'i gnas la mkhas pa'i mtshor / /
rnam dag tshul khrims btsun pa'i 'dab brgya pa / /
lhag bsam bzang po'i sbrang rtsi'i zil mngar can / /
skal bzang bung ba'i nyer 'tshor zhabs brtan shog /
rgya chen mang thos lha lam yangs po'i ngos / /
tshul bzhin bsam pa'i ri dwags mtshan ma can / /
sgom pa nyams myong 'od dkar 'bum 'phro ba'i / /
bshes gnyen smra ba'i zla ba zhabs brtan shog /
'chad la phur bu'i khengs 'phrog rnam dpyod ldan / /
rtsod ngag rigs pas phyogs kyi glang por 'khu / /
rtsom pa yid 'phrog mtsho byung rol mo'i sgras / /
mkhas mang dga' bskyed mchog tu zhabs brtan shog /
mgon khyod zhabs zung 'jigs bral rdo rje'i khrir / /
'pho med rtag pa'i khams su rab brtan cing / /
rlabs chen 'phrin las gser zhun lang tsho yis / /
bstan 'gro'i phyogs kyi mu khyud bcings gyur cig /
rtse gcig mos gus shing rtas nyer drangs pa'i / /
dge tshogs bsam 'phel nor bu'i gter chen por / /
'dod dgur longs su spyod pas skal bzang gi /
dga' ston gdul bya'i dpal du 'jo gyur cig /
bslu med mchog gsum bden pas byin rlabs dang / /
stong dang rten 'byung 'gal med bden pa'i mthu / /
bdag sogs @# / /
gdul bya'i dad mos rten 'byung gis / /
smon pa'i don kun yid bzhin 'grub gyur cig / / /
ces pa 'di ni skyabs mgon srid skyong yongs 'dzin stag brag rin po che nas brag g.yab che tshang sprul sku'i zhabs brtan du stsal rgyur bris / / / /
! swa sti /
rab X 'byams rgyal ba'i 'chi med tshe dpal dang / /
rab X mang shes bya kun mkhyen ye shes khams / /
rab X dkar lha mor shar ba'i bcom ldan ma / /
rab X mdzes yid bzhin 'khor los dge legs stsol / /
ngagX gi dbangX phyug blo bzang rgyal ba'i bstan / /
mang thos tshulX khrimsX nor gyis skyong ba'i gnyen / /
zla bral chosX kyiX rgyalX mtshanX 'dzin pa'i rje / /
dpal ldan bla ma'i zhabs la gsol ba 'debs / /
rgya chen thub gsung kun gsal yangs pa'i ngogs / /
rnam dpyod gom pa gcig gis bgrod pa'i shugs / /
thos ldan rgya mtsho'i bla na mngon 'phags pa'i / /
mkhas mchog smra ba'i dbang por zhabs brtan shog /
ma smad gsung rab kai la sha ri'i rgyun / /
brgyud ldan dam pa'i yur lam las drangs pa / /
rnyog bral bsam sgom bdud rtsir 'khyil ba'i bcud / /
myang mkhas grub pa'i mchog tu zhabs brtan shog /
rnam dag thos don nyams myong mngar ba'i ro / /
gang 'tshams 'gro la 'dod dgur sbyin pa'i ngag /
phas rgol 'joms dang sdeb legs snyan pa'i dbyangs / /
phyogs brgyar dar ba'i byed por zhabs brtan shog /
rgyal kun gzhon nu'i zol can mi yi gar / /
'jam dpal snying po'i ring lugs snang ba'i mdzod| |srid mtha'i bar du mi nub 'phel ba'i gnyen / /
bstan 'gro'i nyin byed gcig pur zhabs brtan shog /
mchog gsum bslu ba med pa'i bden byin dang / /
rgyu 'bras rten cing 'brel 'byung 'gog med mthu| |lhag bsam dag pas smon pa'i 'dod 'bras kun / /
lhun gyis grub pa'i dge mtshan 'bar gyur cig / / /
ces pa 'di yang skyabs mgon srid skyong yongs 'dzin stag brag rin po che nas sog 'phel rgyas gling gi zhabs drung sprul sku ngag dbang tshul khrims chos kyi rgyal mtshan gyi zhabs brtan du stsal rgyur bris / / / /
! gongs sa \u0f38skyabs \u0f38mgon sku phreng bcu bzhi pa chen po mchog bstan 'gro'i mgon du zhabs bzung srid mthar brtan pa'i gsol 'debs 'chi med bdud rtsi'i gru char 'bebs pa'i sprin chen zhes bya ba bzhugs so / /
oM swa sti /
mi shigs rtag brtan grub pa'i rdo rje'i dbyings / /
mtshan dpe'i lang tshor sgeg pa'i rab 'byams sprin / /
'chi med bdud rtsi'i gru char 'bum g.yo pas / /
srid zhi'i rnam 'dren mchog 'dir dge legs stsol / /
mgon khyod gdod nas dag pa'i ye shes sku / /
rgyal kun gsang gsum thig le chen po'i klong / /
dbyer med lhun grub sgyu 'phrul dra ba'i gar / /
cir @# / /
yang 'char ba'i ngo mtshar bsam las 'das / /
gzhal du mi spyod gang+gA'i rdul snyed kyi / /
rgyal dang de sras rnam thar rgya mtsho'i klung / /
ba spu'i khung bu rer yang dog med du| |ston kyang rtog pa nyer zhi thub pa'i chos / /
'phags yul ma la ya yi skyed tshal du / /
skyes rabs dpal gyi ljon bzang bstar ba'i phreng / /
grags pa yid 'ong dpyid kyi kun dga'i dri / /
rnam par grol ba'i rtse dga' snying la bsil / /
rgyal blon paN grub sna tshogs bkod pa brgyar / /
stobs bcu'i stobs kyis 'phrul ba'i mai na ka /
rdzogs ldan cho ga gsal ba'i zlos gar gyis / /
gangs can mtho ris ral pa'i rtse mor drangs / /
mi 'jigs dam bca' rdzogs pa'i ba gam rtser / /
blo bzang ring lugs chos rnga chen po'i sgra / /
bdud kyi 'khor lo gzhom pa'i dpa' rtags su / /
sgrog pa'i rnam thar srid zhi'i khams na snyan / /
ngag gi dbang phyug blo bzang rgyal ba'i bstan / /
'dzin mkhas rgyal ba rgya mtsho gangs ri'i mgon / /
srid gsum dbang bsgyur phan bde bdud rtsi'i mdzod / /
mtshungs pa med pa'i sde la gsol ba 'debs / /
ngag la dbang 'byor rgyal kun mkhyen brtse'i gar / /
blo 'das mkhas btsun bzang po'i dpal yon can / /
mkha' khyab bstan 'gro'i mgon po pad dkar 'dzin / /
rgya chen snying rje'i rol mtsho zhabs brtan shog /
snang srid 'khor gsum yongs dag chos sku'i dbyings / /
dbang dang stobs bcus 'dod dgur bsgyur ba'i rtsal / /
mtshungs bral 'dren pa bla med bstan pa'i dpyid / /
sde bzhi'i dpal yon chen por zhabs brtan shog /
dregs ldan gtsug gi nor bu'i 'od zer dang / /
'grogs pa'i zhabs sen zla ba bdud rtsi'i gter / /
ke la sha ri'i legs byas nam mkha'i ltor / /
phan bde'i snang ba 'gyed bzhin rtag brtan shog /
rgya chen gtsug lag kun gsal yangs pa'i mtha' / /
mkhyen rab nyi ma bye ba'i 'od rlabs kyis / /
phye bas kun rmongs mun pa'i cho 'phrul stong / /
pham byed mkhas pa'i rtse mor zhabs brtan shog /
gya nom zhi ba theg gsum dbyig gi mdzod / /
thub pa'i brtul zhugs li khri'i chu gter gyis / /
sa chen gur kum lang tshor 'grem pa la / /
zla bral btsun pa'i mchog tu zhabs brtan shog /
rjes chags snying rje rnga yab dkar po'i 'dzum / /
byin rlabs bdud rtsi'i bsang gtor 'bum 'gyed pas / /
khams gsum gdung ba 'jig pa'i cho ga mkhan / /
'gro ba'i rtsa lag chen por zhabs brtan shog /
zab dang rgya tsho'i drug skyes rol mo'i sgra / /
'khrol ba'i cha shas rer yang rgyal kun gyi / /
gsung gi gsang ba 'byin pas bde gshegs lam / /
gsal mdzad ston pa chen por zhabs @# / /
brtan shog /
rigs tshul nyag phran gcig gis phas rgol gyi / /
smra ngan sgra sgrogs mgrin bcu gcod pa la / /
spobs pa mi zad sred med dpung pa'i stobs / /
zla med dpa' bo chen por zhabs brtan shog /
nyams ldan dbyangs kyi dkyil 'khor yongs rdzogs pa'i / /
legs bshad mtsho byung rol pa'i phang 'gro'i glu / /
snyan rgu'i tshad du 'jebs pas mkhas kun gyi / /
brtan pa cig car 'phrog bzhin zhabs brtan shog /
chos srid gser gyi 'khor lo rtsibs stong can / /
sde bzhi'i mu khyud phyogs kun 'ching ba'i rlabs / /
srid pa gsum gyi spyi bor thogs med du / /
bsgyur ba'i dbang phyug mchog tu zhabs brtan shog /
kun dga' rnam par rgyas pa'i rdzogs ldan gyi / /
chab srid dpag bsam nor bu'i 'khri shing gi /
kun phan yal 'dab nam mkha'i bla brer dkrigs / /
'gro ba'i ngal bso chen por zhabs brtan shog /
tshul min brlang por spyod pa'i tshang tshing khrod / /
bag med yon por 'khyug pa'i lto 'gro'i khyu / /
khrims gnyis btsan po'i gshog rlabs 'bar ba'i gzis / /
mthar byed mkha' lding dbang por zhabs brtan shog /
sa gsum cig car gnon pa'i rlabs chen gyi / /
'phrin las gom pa'i stangs stabs bkod tsam na / /
mtha' bzhi'i stobs ldan dregs pa'i gtsug tor gyis / /
khyod zhabs gus pas bsten cing rtag brtan shog /
thub bstan spyi dang blo bzang rgyal ba'i bstan / /
dri med zla ba'i gdugs dkar khyon yangs po / /
phyogs kyi khong pa rdzogs pa'i grib bsil gyis / /
khor yug ri bo'i bar du khyab gyur cig /
zhi ba'i rlabs ldan theg gsum bdud rtsi'i klung / /
yongs 'khyil bde gshegs bstan pa'i ma dros mtshor / /
rig grol gser mig g.yo ba'i nya mo 'bum / /
bshad sgrub lus rtsal 'khyug pas snyems gyur cig /
brgya phrag gtsug lag nor bu'i snying po skyes / /
dga' ldan chab srid gter gyi ka la sha / /
sde bzhi'i dbyig gi gru char rtag 'jo bas / /
khams gsum rgud pa'i dbul ba gzhil gyur cig /
sa la mtho ris rgyal srid spyod pa'i tshul / /
'byed la rnam par dpyod pa'i 'dab stong can / /
phying sang padma dkar po'i do shal 'dzum / /
bsngags 'os ge sar khur gyis dud gyur cig /
dge bcu'i ri mo g.yas su 'khyil ba'i dung / /
legs byas skye pa lnga pa'i bkra shis dbyangs / /
kun bzang sprin gyi rol mor rtag snyan pas| |ljongs 'dir rdzogs ldan lang tsho bzhad gyur cig /
'di smra po yang 'khor 'das dwangs ma'i bcud / /
srog gi zungs su sbrel ba'i dpal be'u'i / /
re khA mi shigs rdo rje'i mdud rgya'i @# / /
ris| |gzhol med rtag pa'i khams su brtan gyur cig /
phyag na padmo'i rlabs chen chos srid kyi / /
'phrin las rnam par rgyal ba'i rgyal mtshan che / /
lhag bsam dpung pa brtan pos yongs bzung ste / /
'chi med lam gyi mthar yang 'dzugs gyur cig /
mdor na rgyal kun mkhyen brtse nus pa'i dpal / /
mtshan dpe'i 'khor lo gcig tu rdzogs pa'i mgon / /
dge legs snang ba stong gi gzi 'bar ba / /
mi nub srid zhi'i gtsug na mdzes gyur cig /
bdag sogs 'gro kun skye ba'i phreng ba ru / /
khyod zhabs mi shigs g.yung drung 'khyil ba'i ris / /
spyi bo'i rgyan du mchod pa mi gtong zhing / /
ring min gsang gsum thig ler ro gcig shog /
bslu med mchog gsum bden pa'i byin rlabs dang / /
snang stong zung 'jug chos dbyings rten 'brel stobs / /
phyogs bral gdul bya'i lhag bsam dag pa'i mthus / /
smon pa'i don kun bde blag 'grub gyur cig / / /
ces lha dang bcas pa'i srid zhi yongs kyi mgon skyabs dus gsum rgyal ba kun gyi snying rje'i rang gzugs /
rang cag kha ba ri pa rnams kyi me tog gang la phog pa'i lha skal \u0f38 gongs sa \u0f38 skyabs mgon sku phreng bcu bzhi pa chen po rje btsun ngag dbang blo bzang bstan 'dzin rgya mtsho srid gsum dbang bsgyur mtshungs pa med pa'i sde dpal bzang po mchog bstan 'gro'i mgon du zhabs zung srid mthar brtan pa'i gsol 'debs 'chi med bdud rtsi'i gru char 'bebs pa'i sprin chen zhes bya ba 'di ni \u0f38 gong sa mchog nyid nges pa'i don du ring mo zhig nas g.yung drung rtag pa chen po'i go 'phang mngon du mdzad zin pas rdo rje'i sku la 'pho 'gyur nam yang mi mnga' mod /
drang don gdul bya'i skal ba dang mtshams par sdom brtson ngur smrig 'chang ba'i gar du bzlos pa'i rags pa'i gzugs sku mthong ba don ldan 'di nyid kyang gangs ljongs bstan 'gro'i spyi dpal chen por mi 'jigs gdong lngas btegs pa'i khri 'phang mthon por \u0f38 zhabs zung rdo rje'i chos bdun gyi ngo bor brtan cing /
rlabs chen bzhed don mtha' dag gegs med du 'grub pa'i bden tshig gsol 'debs 'di lta bu zhig dgos zhes phyag na padmo'i lugs zung 'phrin las kyi rlabs chen phan bde'i gdugs dkar gyen du 'degs pa la gzhan dring mi 'jog pa'i rnam dpyod dang lhag bsam gyi dpung pa mchog tu brtan pa bka'i mdun na 'don rnams dang /
sku bcar spyi khyab mkhan pos dbus /
gdan sa gsum dang /
drung rigs ser skya spyi tshogs bcas bod ljongs lha sde mi sde spyi mgrin nas srid du ring ba'i lha rdzas kyis btegs pa'i maN+Dal rten gsum sogs bdog pa'i dngos po gya nom pa'i rten bcas bskul ma zhus pa bzhin /
\u0f38skyabs mgon srid skyong yongs 'dzin rin po che nas stsal rgyur bris / / / /
! zhabs brtan gsol 'debs 'chi med bdud rtsi'i sprin chen zhes bya ba bzhugs so / /
rab 'byams rgyal ba kun gyi mkhyen rab dang / /
mi 'gyur tshe dpal mchog /
thun grub gnyis kyi / /
'dod pa 'jo mdzad yid bzhin 'khor lo'i lhas| |deng 'dir 'chi med dam pa'i dngos kun stsol / /
yong ye thog ma dbus mtha' bral ba'i dbyings / /
shes dang shes bya'i de nyid zab mo'i don / /
'jal ba'i blo gros snang ba 'bum phrag gi /
dpal @# / /
ldan bshes gnyen chen por gsol ba 'debs / /
pha mtha' mi mngon gsung rab rgya mtsho'i 'jing / /
gsal myur zab pa'i ye shes gru bo ches / /
brgal ba'i blo gros bzang ldan don gnyis dbyig /
'dren mkhas ded dpon chen por zhabs brtan shog /
thub gsung drang nges dka' gnad lcags kyi gzhu / /
skyes sbyangs lus rtsal stobs kyis nyer bkug ste /
kun rmongs 'khrul 'khor 'joms pa'i nyag phran mda' / /
ci dgar 'gengs pa'i byed por zhabs brtan shog /
ma smad mkhas dbang phyogs glang grags pa'i dpal / /
sa 'dir rtsen pa'i rigs tshul rdo rje'i thog /
log smra brag ri'i gshed du 'bebs pa'i mgon / /
bstan pa'i rtsa lag mchog tu zhabs brtan shog /
'bum phrag gzhung don bshad sgrub gling bzhi'i khyon / /
mkhas btsun bzang po'i 'od kyi snang ba yis / /
rab gsal blo bzang rgyal bstan 'dab brgya'i tshal / /
bzhad mdzad chos kyi nyi mar rtag brtan shog /
slu med mchog gsum srung ma'i bden byin dang / /
nam yang 'gog pa med pa'i rten 'byung mthus / /
bdag cag lhag bsam dag pas smon pa'i don / /
gegs med lhun gyis 'grub pa'i bkra shis shog / / /
ces pa 'di ni gzhung lugs rab 'byams smra ba'i yongs kyi dge ba'i bshes gnyen chen po 'bras blo gling spom ra ye shes blo ldan nas dpal ldan 'bras spungs chos kyi sde chen por blo gsal rigs pa smra ba du mar paN chen bsod nams grags pa'i phar phyin spyi don gyi bshad lung mdzub khrid du rgya cher spel bar nye ba na 'bras blo gling pho khang yar bla ma thub bstan 'jigs bral dang /
kong po chos mdzad blo bzang rin chen gnyis nas zhabs brtan smon tshig 'di 'dra zhig dgos zhes bskul ba'i ngor /
sku bcar mtshan zhabs dar han dga' ldan khri byang sprul ming bas sbyar ba'o / / / /
! zhabs brtan gsol 'debs 'chi med bdud rtsi'i char 'bebs zhes bya ba bzhugs so / /
rab 'byams rgyal ba'i tshe dang ye shes khams / /
rmad byung lha mor shar ba'i 'jo sgeg gar / /
'chi med mchog sbyin yid bzhin 'khor lo mas / /
deng 'dir rje btsun bla ma'i sku tshe spel / /
thub pa'i lugs bzang kun gyi snying po'i bcud / /
blo bzang rgyal bstan spel la zla med pa'i / /
skal bzang dga' ba bskyed pa'i legs bshad gter / /
mtshungs med rje btsun bla mar gsol ba 'debs / /
thub tshul lung rtogs bstan pa'i mkha' dbyings su / /
rmad byung thugs bskyed zla gzhon 'dzum pa'i zer / /
'phrin las snang ba stong gis sa gsum khyon / /
gsal mdzad 'gro ba'i mgon po zhabs brtan shog /
gsung rab rkang 'thung 'khrigs pa'i skyel tshal las / /
gsan bsam sgom pa'i nyams myong mngar ba'i bcud / /
lung rtogs dam chos sbrang rtsi'i snying po 'bum / /
len mkhas bshes gnyen mchog @# / /
khyod zhabs brtan shog /
zab rgyas mdo rgyud rgya mtsho thos pas mkhas / /
thos don blang dor ngo lkog med pas btsun / /
byang chub sems gnyis spel ba'i bzang po'i spyod / /
mkha' khyab spro ba'i byed por rtag brtan shog /
'chad pas skal ldan gdul bya'i re ba skong / /
rtsod pas dka' gnad mdud rgya'i dra ba gcod / /
sdeb legs don bzang zab mo'i rtsom la dbang / /
bstan 'gro'i mig 'byed mchog tu zhabs brtan shog /
mgon khyod thugs bskyed kun gsal yangs pa'i mkhar / /
gsang gsum 'phrin las nyi ma 'bar ba'i gzis / /
'gro tshogs rmongs mun bcom dang lhan cig tu / /
thub bstan yang snying ring du gsal gyur cig /
bslu med bla ma mchog gsum byin mthu dang / /
rgyu 'bras rten cing 'brel 'byung mi slu zhing / /
bdag cag lhag bsam dag pa'i nus mthu yis / /
smon pa'i don kun bde blag 'grub gyur cig / / /
ces bstan pa'i gsal byed mtshungs med cha phreng bsam gling la kag mchog sprul rin po che'i zhabs brtan gsol 'debs 'di 'dra zhig dgos zhes dad ldan 'phel ra dge slong rab rgyas nas bskul ba'i ngor / /
khri byang sprul ming pa blo bzang ye shes bstan 'dzin rgya mtshor 'bod pas nor gling skyed mos tshal gyi rang shag tu sbyar ba'o / / / /
! rab 'byams phyogs bcu'i zhing na bzhugs pa yi / /
stobs bcu'i dpal mnga' rgyal dang de sras tshogs / /
drang srong bden pa'i tshig la dbang ba kun / /
deng 'dir gsol btab 'grub pa'i dbang por mdzod / /
blo chen kun bzang thub pa yongs kyi bstan / /
lhun grub 'phrin las rgyun mi chad pa yis / /
spel la rgyal ba rgya mtshor ngang gcig pa'i / /
zla bral rje btsun bla mar gsol ba 'debs / /
mgon khyod 'gro la brtsi ba'i snying rje'i khur / /
mi dman dpa' ba'i brtul zhugs lhun rdzogs kyang / /
mthun snang rags pa'i gzugs can dmigs med dbyings / /
zhi bar mnal ba'i ngang tshul 'di ci zhig /
'gro rgyud dug lnga 'bar ba'i zhugs chen gyis / /
khyod thugs dpal y+g+yi 'khri shing lhag med du / /
sreg par rtsom na rjes chags thugs rje'i sprin / /
ches cher g.yo ba'i gru char cis mi stsol / /
mi bzad snyigs lnga bdo ba'i nyam thag 'gror / /
ring nas brtse ba'i dam bca' mi lhod cing / /
thub bstan ming tsam gyur la nyer dgongs nas / /
yang sprul mchog sku'i zhal bzang myur ngom gsol / /
tshogs gnyis gser ldan dga' ma'i lto ba ru / /
bla med mchog sprul dpag bsam gsar pa'i mngal / /
nyer sbrum mkha' khyab 'gro ba'i yid gsos su / /
gsang gsum ljon 'bras myur du @# / /
bzhad gyur cig /
gzhon nu nyid nas mkhas btsun bzang po'i dpal / /
yongs rdzogs blo bzang rgyal bstan gsal ba'i nyi / /
'gro rnams lam mchog bgrod pa'i mig gcig tu / /
bsam bzhin 'byon pa'i dga' ston myur thob shog /
rmad byung sras bcas X X X X ces bstan pa'i snang byed dam pa mdo smad spom rag don gling klu sgrub mchog sprul rin po che dgongs pa zhi dbyings su mnal ba'i mchog sprul myur byon gyi gsol 'debs 'di 'dra zhig dgos zhes gang gi zhabs 'bring gsol dpon nas rten bcas bskul ba'i ngor /
sku bcar mtshan zhabs dar han dga' ldan khri byang sprul ming pas sbyar ba'o / / / /
! zhabs brtan gsol 'debs rtag brtan rdo rje'i re kha zhes bya ba bzhugs so / /
rab 'byams stobs bcu mnga' ba'i ye shes gzugs / /
'chi med sgreg mor rol pa'i 'jo sgeg gis / /
rtag brtan tshe dang ye shes dngos grub char / /
'bebs mdzad bcom ldan yid bzhin 'khor los skyongs / /
ngag la mkhas dbang bye ba'i rtsal rdzogs pas / /
lung rtogs chos tshul rigs pa'i 'od stong gis / /
rab gsal rgyal bstan pad tshal bzhad pa'i gnyen / /
zla bral srid pa'i sgron me zhabs brtan shog /
ngag gi dbang phyug rgyal ba gnyis pa yi / /
zhal lung rigs gsum gdul byar 'doms pa la / /
bstan 'dzin mkhas pa'i gtsug rgyan nor bu'i sgron / /
mthong grol mtshan dpe'i me tog rtag brtan shog /
rnam kun mkhyen dang 'gro la brtse ba'i cha / /
mtha' dag khams kyi rjes song chos phung mdzod / /
brgyad khri'i gsang ba zad mi shes pa'i gter / /
yongs su gzung ba'i byed por zhabs brtan shog /
thub gsung dka' gnad zab dang rgya che'i tshul / /
drang nges ji bzhin 'byed pa'i shing rta'i srol / /
ma 'dres gsal bar phye la skyes sbyangs kyi / /
rnam dpyod blo gros bdag por rtag brtan shog /
khyod thugs sgrib bral mkha' la zla ba bzhin / /
rgyal bstan kun gsal snang ba ches dkar ba'i / /
gsang gsum 'od phreng bstan 'dzin rgyu skar stong / /
mog por byed pa'i mgon du zhabs brtan shog /
mdor na mnyam med thub bstan rin chen srol / /
dri bral 'jam dpal snying po'i ring lugs mchog /
mkha' mnyam lus can yongs kyi dpal yon du / /
phyogs dus kun tu nyams med gsal gyur cig /
skyabs gnas mchog gsum bslu ba med pa'i byin / /
bdag sogs lhag bsam rnam par dag pa'i 'bras / /
zung du 'brel ba'i rten 'byung slu med mthus / /
smon pa'i don 'bras lhun gyis grub gyur cig / / /
ces mdo sngags bstan pa'i snang byed mtshungs bral skyabs rje dga' byang khri dwags rin po che'i yang sprul zla zhal gsar du tshes pa'i zhabs brtan gsol 'debs @# / /
rtag brtan rdo rje'i re kha zhes bya ba 'di yang dwags po dga' ldan rab brtan dgon gyi slob dpon las sne 'dus dmangs mgrin gcig nas rten bcas bskul ma gnang ba'i thog /
de ga'i slob dpon las thog chos mdzad mkhyen rab ye shes nas kyang rten bcas snga phyar yang yang bskul ba bzhin /
sku bcar mtshan zhabs dar han dga' ldan khri byang sprul ming pas smon pa'i mtshams sbyor dang bcas te sbyar ba'o / / / /
! gsung gi rdo rje gar dbang tshe mtha' yas| |thugs rje'i rang rtsal rig 'dzin pad ma rgyal / /
dbyer med 'jam mgon tshe 'dzin tshe yi lhas / /
deng 'dir 'chi med grub pa'i dga' ston stsol / /
bstan pa'i nor 'dzin kun da bzhad pa'i gnyen / /
tshe rabs bsten pa'i lha zhal zla ba gsar / /
dbang phyug bye ba'i 'od dkar rnam grol ba / /
mi mthun sgra gcan g.yul las rab rgyal shog /
dregs par bstan kyang gzung 'dzin spros pa'i rgya / /
dbyings su yongs dag kun bzang tshe dbang stsal / /
gang 'dul gzugs can rnam 'gyur bkod pa'i sprin / /
gzhom med rgyal ba'i mdzad pa rtag sgrub shog /
thub pa'i bstan dang de 'dzin srung ba'i gtsor / /
sngon tshe padma dbang gis mnga' gsol ba'i / /
lha mchog rnam par rtsen pa'i dam tshig rten / /
'di nyid srid mthar mi nub rgyal gyur cig /
sgrib bral dag pa'i gzigs mor rtag 'char ba'i / /
spyi sgos bstan dang 'gro ba'i blang dor gyi / /
lkog gyur ma sbas dbyangs su sgrog pa yi / /
gsang tshig skal bzang rna bar rtag snyan shog /
'khor 'das brtan g.yo'i dwangs ma bdud rtsi'i bcud / /
mi shigs g.yung drung rtag pa'i lang tshor smin / /
chos nor thar 'dod nor bu'i gter kha brgya / /
grol bas rang gzhan don gnyis 'grub gyur cig /
rgyal ba'i bka' rtags skye ba lnga pa'i dung / /
gtsug tu mdzes pa'i ging chen tshangs pas kyang / /
zhi rgyas dbang drag rol pa'i rnam 'gyur gyis / /
bkod pa stong gis mel tshe'i bya ra mdzod / /
bslu med mchog gsum rgya mtsho'i thugs rje dang / /
snang stong 'gal med chos dbyings bden pa'i stobs / /
bdag cag lhag bsam dag pa'i nus mthu yis / /
smon pa'i don kun yid bzhin 'grub gyur cig / / /
ces la mo byang chub lcog gi gnas srung snang srid dregs pa'i yang rje ging chen tshangs pa chen po'i sku rten bstan 'dzin tshe dbang rnam rgyal gyi 'gal rkyen sel ba'i bden tshig 'di 'dra zhig dgos zhes /
bstan pa'i snang byed dam pa skyabs rje dga' shar the bo mchog sprul rin po che nas rten bcas bskul ma mdzad pa'i bzhed skong slad /
sku bcar mtshan zhabs dar han dga' ldan khri byang sprul ming pas sbyar ba sid+hi ra stu / / / /
! bla ma rin po che 'jam dpal blo gros kyi sku tshe'i bar chad zhi ba'i gsol 'debs tshe sbyin 'phags ma'i bden tshig ces bya ba bzhugs so / /
mi 'gyur bde chen chos dbyings dga' ma'i gar / /
'gro khams 'bum phrag rdzing bur gang 'dul @# / /
gyi| |zla snang 'bad med ston mdzad rigs brgya'i bdag /
drin can bla ma kun da'i gnyen gcig la / /
mi phyed dad pas rtse gcig gsol 'debs na / /
zab rgyas nges gsang sgrub brgyud bstan pa'i mdzod / /
rnal 'byor dpa' bo 'jam dpal blo gros kyi / /
sku tshe bar chad bzlog par byin gyis rlobs / /
tha mal kun rtog ma lus 'od gsal du / /
sbyangs pa'i rang snang sgrol mdzad bla ma lha'i / /
gsang gsum dag pa'i gzigs mor rtag rtsen pa'i / /
nam mkha'i rnal 'byor gar gyi dbang po la / /
mi phyed dad pas X X X X mkhyen rab nyi ma 'bar ba'i so rnon gyis / /
kun rmongs mun pa zos dang lhan cig tu / /
thub bstan sbrang rtsi'i rgyal mtshan bzhad pa'i gnyen / /
mtshungs med blo bzang bstan pa'i dngos grub la / /
mi phyed X X X X rab 'byams mdo rgyud bye ba'i lam bzang gnad / /
bshad dang sgrub pas tshul bzhin spel ba yis / /
'jam mgon ring lugs bsre bslad yongs bral bar / /
'dzin mdzad grub dbang ye shes rgya mtsho la / /
mi phyed X X X X rgya chen gzhung lugs mchog rab ri bo'i lcid / /
rnam dpyod sor mos 'degs la dpa' ba'i stobs / /
dga' ldan bstan pa'i gnyen gyur 'gro ba'i mgon / /
bshes gnyen chen po ngag dbang tshul khrims la| |mi phyed X X X X grangs med rgyal ba'i dgongs bcud bdud rtsi'i chab / /
thugs gsang rdzing bur 'khyil ba'i 'dzad med klung / /
'gro rgyud dad pa'i zhing sar 'bebs pa'i gnyen / /
mtshungs med rje btsun blo bzang bstan 'dzin la / /
mi phyed X X X X mkhas mang gdengs can bye bas yongs bzung ba'i / /
mdo rgyud rin chen mdzod la mnga' bsgyur zhing / /
mtha' yas 'gro la 'dod dgur spel ba'i gnyen / /
ngag dbang dge legs bstan pa'i rgyal mtshan la / /
mi phyed X X X X gsang gsum mi zad ngo mtshar rgyan gyi mdzod / /
gnyis min gnyis su ston kyang sgyu ma bzhin / /
dag pa rab 'byams brtan g.yo'i 'khor lo'i ltar / /
rnam rtsen grub mchog padma badzra la / /
mi phyed X X X X byams brtse mkhyen pa blo bzang rgyal ba yi / /
bstan pa'i snying po 'dzin pa'i dpal gyur cing / /
'phrin las rgya mtsho rigs kun rigs kyi gtso / /
drin can bla ma pha bong kha pa la / /
mi phyed X X X X rgyal kun ye shes mkhyen brtse nus pa'i gzugs / /
'phrin las lha mor shar ba'i 'jo sgeg gar / /
mchog thun dngos grub 'dod pa 'jo ba'i lha / /
myur skyob kun sgrol a r+ya tA re mar / /
mi phyed X X X X nyon mongs shes bya'i sgrib pa ma lus pa / /
zhi byed rnam byang bden dang sgrol mdzad @# / /
ma'i| |mngon par 'byung ba'i rgyud sogs lung rtogs kyi / /
dam chos dkon mchog ji snyed mchis rnams la / /
mi phyed X X X X rgyal yum 'phags ma'i rim gnyis rnal 'byor sogs / /
nyan sems sgom dang 'dzin cing spel ba yis / /
chos mchog tshul bzhin sgrub pa'i skye 'phags kyi / /
phyogs bcur bzhugs pa'i dge 'dun thams cad la / /
mi phyed X X X X ches zab gsang ba bla med 'phags ma'i lung / /
snyan brgyud de 'dzin brgyud bcas srung ba'i gtso / /
dur khrod bdag mo e ka dzA Ti sogs / /
bka' srung dam can rgya mtsho'i tshogs rnams la / /
mi phyed X X X X rgya bod mkhas grub gzhan gyis ma myangs pa / /
grub mchog gar gyi dbang por nyer stsal ba'i / /
'phags ma'i zhal chab tsit+ta ma Ni yi / /
rtsa brgyud bla ma mchog gsum bden pa'i mthus / /
zab rgyas nges gsang gdams ngag rgya mtsho'i mdzod / /
rje btsun bla ma 'jam dpal blo gros zhabs / /
mthun snang gzugs sku 'gyur med rdo rje ltar / /
bskal pa rgya mtshor nam yang g.yo med shog /
de nas theg mchog dge ba'i bshes gnyen gyi / /
drin las 'khor slob yon gyi bdag po sogs / /
grangs mtha' yas pa'i 'gro ba ma lus pa / /
'phags ma'i lam 'dis myur du grol gyur cig /
mdor na thub bstan dri med yun du gnas / /
bstan 'dzin 'dus pa'i sde bcas 'phel zhing rgyas / /
mtha' dag chos 'byor bde dgas 'tsho ba yis /
phun tshogs phyogs brgyar 'phel ba'i bkra shis shog / / /
ces pa 'di yang mkhas btsun bzang po'i dpal mang 'brag g.yab 'byor ri bsam gtan gling gi bla ma rin po che 'jam dpal blo gros kyi sku tshe'i bar chad zhi ba'i slad sgrol ma tsit+ta ma Ni'i bla brgyud rnams la gsol ba 'debs pa 'di ltar dgos zhes 'bras nyag dge bshes dpal 'byor /
blo rgyal / /
thub bstan tshe ring sogs bu slob rnams dang /
dad ldan skal bzang lags dang mkhyen rab lha mo bcas nas rten bcas nan tan chen pos bskul ba bzhin /
sku bcar mtshan zhabs dar han dga' ldan khri byang sprul ming pas smon pa dge legs 'phel / / / /
! zhabs brtan smon tshig gzhom med rdo rje'i srog shing zhes bya ba bzhugs so / /
oM swa sti /
bskal bzang rnam 'dren yongs kyi thugs rje'i stobs / /
mtshan dpe'i phung por sgeg pa'i 'chi med lha / /
bla ma blo bzang tshe dpag med mgon gyis / /
mtshungs med 'gro ba'i mgon 'dir dge legs stsol / /
blo 'das mkhas btsun bzang po'i rnam thar gyis / /
dkon mchog rin chen chos kyi mdzod srung ba / /
bstan pa'i gnyen gcig rgyal ba'i mdzad pa can / /
mtshan ldan rje btsun bla ma zhabs brtan shog /
blo chen bskal bzang rgyal las ches dkon pa'i / /
gdams pa'i mchog gyur 'jam mgon bstan pa'i srol / /
@# / /
mi nub rgyal mtshan srid pa gsum gyi blar / /
sgreng mkhas dpa' bo chen por zhabs brtan shog /
rab 'byams chos phung thos la ngoms pa med / /
bsam sgom dpyad 'jog zab mo'i rnal 'byor gyis / /
sa lam bgrod pa rgyal ba'i rdzu 'phrul bzhin / /
nyams rtogs grub pa'i dbang por zhabs brtan shog /
gang gi mkhyen rab rnam dpyod hub gcig gis / /
mdo rgyud shes bya rgya mtsho lhag med du / /
gsol las spangs rtogs lus rtsal stobs bcu'i zungs / /
sprel mdzad mkhas pa'i mchog tu zhabs brtan shog /
thub pa'i brtul zhugs bar ma chad pa ru / /
skyong ba'i dran shes ldan pa'i spyod pa yis / /
bcas mtshams srog ltar srung la nye bar 'khor / /
ji bzhin btsun pa'i mchog tu zhabs brtan shog /
rlabs chen rgyal ba'i 'phrin las mtha' med 'gror / /
spel ba'i rgyal sras spyod pa rgya mtsho cher / /
zhugs la rin chen 'dren pa'i ded dpon bzhin / /
ngal med bzang po'i mchog tu zhabs brtan shog /
tshigs bcad rer yang don bzang 'bum 'byed cing / /
log rtog rmongs pa'i ra ri kun bcom nas / /
thub bstan yun ring spel ba'i legs bshad 'bum / /
spro mdzad bstan pa'i gnyen gcig zhabs brtan shog /
mdor na rgyal ba'i ring lugs dri ma med / /
gang du bsti ba 'jam dpal snying po'i bstan / /
srid mthar spel ba'i thugs bskyed mdzad bzang rlabs / /
kun khyab mkha' dang mnyam par rtsen gyur cig /
sna tshogs gdul bya'i khams dang rjes mthun pa'i / /
gang 'dul 'phrin las 'dod dgu'i char chen gyis / /
mtha' yas 'gro ba'i re ba skong ba la / /
bsam 'phel dbang gi rgyal po'i rjes 'gror shog /
mkhyen brtse nus pa'i rtse brgya 'bar ba'i gzis / /
phyi nang 'gal rkyen sbyin skyes g.yul ngo las / /
rnam par rgyal ba'i mtho ris rnga bo che / /
gzhom med rtag pa'i rol mor sgrog gyur cig /
rmad byung X X X X par shog / / /
ces brtul zhugs grub pa'i dpa' bo gsum ldan rdo rje 'dzin pa gangs dkar bla ma rin po che mkhan chung dkon mchog chos grags dpal bzang po'i yang srid mchog sprul blo bzang dkon mchog bstan pa'i rgyal mtshan gyi zhabs brtan gsol 'debs 'di 'dra zhig dgos zhes sngags ram bu rdor nas gser gyi me tog dang bcas nan cher bskul ba'i thog /
mdzod pa'i mchog /
'a 'brug gis gtsos pa'i zhabs gras rnams dang ze 'bru dgon grwa tshang bcas nas rten bcas bskul ba'i ngor /
dam pa gang dang skye ba'i phreng bar dam tshig lu gu rgyud du 'brel ba /
sku bcar mtshan zhabs dar han dga' ldan khri byang ming pas gru 'dzin gnyis pa'i gzhal med khang pho brang chen po po tA la'i rang spyi la du smon pa'i mtshams sbyor dang bcas sbyar ba dge legs 'phel / / / /
oM swa sti /
sras bcas rgyal @# / /
ba kun gyi mkhyen dang brtse / /
rmad byung mtshan dpe'i dpal gyis brjid pa'i gar / /
tshe dpag med mgon grags pa'i ba dan ni / /
rnam par rgyal ba'i mgon des dge legs mdzod / /
blo bzang rgyal ba gnyis pa'i thugs kyi bcud / /
bstan pa'i snying po 'dzin la zla bral ba / /
dge legs 'dod pa 'jo ba'i bsam 'phel nor / /
'gro khams rgya mtsho'i re skong zhabs brtan shog /
blo gter kun bzang mkhyen brtse'i 'od stong gis / /
thub bstan nor 'dzin gsal ba'i dge mtshan can / /
legs bshad kun dA'i 'dab rgya bzhad pa'i gnyen / /
mtsho byung nor bu'i sgron me zhabs brtan shog /
ring nas goms pa'i tshogs gnyis klung rgyun gyis / /
bskyed bsrings snying rje'i drod kyis yongs smin pa'i / /
mgon khyod gsang gsum dpag bsam yongs 'du'i ljon / /
gser ldan dga' ma'i rgyan du rtag brtan shog /
thub dbang dpal gyi mgur pa las 'ongs pa'i / /
zab rgyas 'chi ba med pa'i bdud rtsi'i bcud / /
mkha' khyab 'gro la gtan gyi srog zungs su / /
spel la zla bral mgon du zhabs brtan shog /
thos bsam sgom pa phyogs rer ma song ba'i / /
mkhas btsun bzang po'i rnam thar gtsang ma yis / /
mdo sngags lugs bzang tshang la dri med bstan / /
srid mthar skyong la mtshungs med mthu ldan shog /
zab don 'chod rtsod rtsom pa'i bkra shis glu / /
'jigs med seng+ge'i rgyud las 'phos pa'i dbyangs / /
skal bzang rna ba'i dpyid du rtag 'jo bas / /
mkhas mang dga' skyed mchog tu zhabs brtan shog /
bslu med mchog gsum dam pa'i byin mthu dang / /
lhag bsam dag pas smon pa'i rten 'byung mthu / /
nam yang 'gog pa med par 'char ba'i 'bras / /
gegs med bde blag 'grub pa'i bkra shis shog / / /
ces mdo smad bstan pa'i sgron me 'ba' la kha mchog sprul rin po che blo bzang bstan 'dzin dge legs rgya mtsho'i zhabs brtan gsol 'debs 'di 'dra zhig dgos zhes la kha bla brang gi mdzod pa a ke tshe ring / /
dge slong blo bzang rgyal mtshan dge slong skal ldan /
dge a tshang bcas nas rten bcas bskul ba'i ngor / /
sku bcar mtshan zhabs dar han dga' ldan khri byang sprul ming pa blo bzang ye shes bstan 'dzin rgya mtshor 'bod pas sbyar ba dge legs 'phel / / / /
! zhabs brtan gsol 'debs 'chi med rdo rje'i rang sgra bzhugs so / /
oM swa sti /
rgyal kun 'chi med rang snang mtshan dpe'i gar / /
mi 'gyur tshe dang ye shes snang ba'i gter / /
yid bzhin 'khor lo'i rtag brtan byin brgya yis / /
deng 'dir rje btsun bla ma'i srid 'di srungs / /
blo gros rab bzang thub bstan 'dzin ma'i rgyan / /
dge ldan legs bshad rgya chen dbyar gyi mtsho / /
spel ba'i yon tan phyogs rdzogs kun dA'i @# / /
gnyen / /
skye rgu'i gdung sel chen por gsol ba 'debs / /
sna tshogs blo dang dbang por 'tshams pa yi / /
kun bzang rgyal bstan snying po'i ring lugs 'dzin / /
gdul bya'i dge legs rgya cher spel ba'i gnyen / /
mtsho byung dgyes pa'i dbang por zhabs brtan shog /
gzhung lugs 'bum phrag mang thos rtsa ba brtan / /
dpyad 'jog bsam sgom yal ga'i khyon yangs shing / /
nyams rtogs 'bras bus dud pa'i kun dga'i ljon / /
skyes mchog dpag bsam dbang por zhabs brtan shog /
mdo sngags phyi nang rig gzhung rgya mtshor mkhas / /
dgag sgrub blang dor chos 'dul spyod pas btsun / /
bdag pas gzhan gces sems mchog bzang po can / /
bstan 'gro'i rtsa lag gcig tu zhabs brtan shog /
gdams don ji bzhin rdzogs pa'i nyams myong ro / /
thugs rjes 'gro la 'doms pa'i rlabs chen spyod| |lhun grub 'phrin las chad med srid mtha'i bar / /
spel mdzad 'gro 'dren chen por zhabs brtan shog /
slu med rgyal ba rgya mtsho'i bden byin dang / /
bdag cag gsol btab smon pa'i rten 'byung mthus / /
ji ltar re ba'i 'bras bu de de bzhin / /
gegs med lhun gyis 'grub pa'i bkra shis shog / / /
ces par khams rdzi tho dgon brag nag mchog sprul rin po che blo bzang bstan 'dzin dge legs rgya mtsho'i zhabs brtan gsol 'debs 'di 'dra zhig dgos zhes bla brang mdzod pa las byed rnams dang /
rdzi tho dgon bla grwa mgrin gcig nas rten bcas bskul ba'i ngor /
sku bcar mtshan zhabs dar han dga' ldan khri byang sprul ming pas smon pa de de bzhin du 'grub par gyur cig / / /
! myur byon gsol 'debs thugs rje'i char rgyun bskul ba'i sprin sgra zhes bya ba bzhugs so / /
oM swa sti /
byin rlabs nor bu'i rdul phran cha shas kyang / /
srid zhi'i dge legs bye ba'i gter chen du / /
lhun grub 'dod pa 'jo ba'i bsam 'phel dbang / /
blo bzang rdo rje 'chang gis bden tshig stsol / /
thub pa'i bzhed gzhung mdo sngags bstan pa'i btsud / /
blo bzang chos tshul dri med phyogs kyi mthar / /
rgyal ba'i dgongs pa ji bzhin spel ba'i mgon / /
mtshan ldan rje btsun bla mar gsol ba 'debs / /
thub bstan 'od snang spro ba'i nyi ma khyod / /
chos dbyings dus kyi nub rir gzhol gyur na / /
rgyal sras dpa' bo'i bzod stobs go cha zhes / / /
mtshan bzang don gyis stong par zad dam ci / /
de phyir thugs bskyed go la'i rlung shugs kyis / /
drangs pa'i mchog sprul chu shel thig le'i 'dzum / /
bkra shis 'od zer brgya yi rtse dga' can / /
skal bzang kun dA'i gnyen du myur byon shog / / /
'di man gong gsal rdzi thog brag nag sprul sku'i zhabs brtan gsol 'debs nas kha bsgyur ste ser smad kong po shar sprul rin po che thub bstan chos kyi rgyal mtshan @# / /
gyi myur byon gsol 'debs su /
skyabs mgon srid skyong rin po ches stsal rgyur bris / / / /
! zhabs brtan gsol 'debs 'chi med char 'bebs bzhugs so / /
sras bcas rgyal ba kun gyi rdo rje gsum / /
yid 'phrog mtshan dpes phyug pa'i mdzes sdug skur / /
shar bas 'chi med tshe dang ye shes dpal / /
sbyin mdzad bcom ldan 'das mas dge legs stsol / /
'jam mgon mkhyen brtse nus pa'i dpal yon kun / /
gcig bsdus bstan 'gro'i nor 'dzin yangs pa'i gzhir / /
theg gsum chos kyi pad tshal bzhad pa'i gnyen / /
phan bde'i nyin byed chen po zhabs brtan shog /
'jam dpal snying po'i lung rtogs bstan pa'i gnad / /
tshul bzhin 'dzin mkhas gdul bya'i zhing sa cher / /
zab rgyas chos kyi gru char nyin bzhin du / /
'bebs pa'i byed po mchog tu zhabs brtan shog /
ring nas 'gro la rjes chags snying rje dang / /
thugs bskyed smon lam rlabs chen grub pa'i mthu / /
nyer smin mchog gi sprul sku yid bzhin nor / /
'gro ba'i re skong chen por zhabs brtan shog /
zab yangs blo gros nor bu'i me long du| |rab 'byams gsung rab gzugs ris kun bsti bas / /
thub dgongs ma 'dres 'byed pa'i ltad mo 'bum / /
ci dgar ngoms pa'i byed por zhabs brtan shog /
gtsug lag rgya mtshor rol pa'i brtson pa'i gru / /
dpyad 'jog dpung ba brtan po'i skya ba yis / /
legs bskyed phas rgol chu srin glal ba'i kha / /
skyengs byed ded dpon mchog tu zhabs brtan shog /
phun tshogs dngos kun skyed pa'i sa chen bzhin / /
sdom gsum nor bu'i mdzod la mnga' bsgyur zhing / /
mdo sngags lam dang 'bras bu'i dbyig gi char / /
snyil mdzad klu yi dbang por zhabs brtan shog / /
sras bcas rgyal rnams gshegs pa'i shul chen po / /
bslab gsum rim gnyis mtha' dag mkha' khyab tu / /
chad med spel la blo bzang rgyal ba dang / /
dbyer med rgya chen 'phrin las lhun grub shog /
slu med mchog gsum rgya mtsho'i byin rlabs dang / /
bdag cag dad dang mos pas gsol btab pa'i / /
rten 'byung rgyu 'bras 'gog pa med pa'i 'bras / /
gegs med lhun gyis 'grub pa'i bkra shis shog / / /
ces pa 'di yang ser byes bra ti khams lung khri sprul rin po che 'jam dpal bstan 'dzin chos kyi nyin byed dpal bzang po'i zhabs brtan gsol 'debs 'di 'dra zhig dgos zhes gang gi mdzod pa las byed spyi mgrin dang byang a mdo shog chung dgon sde bcas nas rten bcas bskul ma byung ba ltar /
sku bcar mtshan zhabs dar nyan khri byang sprul ming pas smon pa de de bzhin du 'grub pa'i rgyur gyur cig / / /
! mkha' khyab zhing gi 'khor lor yongs khyab pa'i / /
stobs bcu mnga' pa sras dang slob mar bcas / /
thams cad smon pa'i dbang por nyer gsol na / /
@# / /
bdag cag re smon yid bzhin 'grub par mdzod / /
'gro la brtse chen byams pa'i dgongs pa yi / /
mkhas dang grub pa'i rnam thar rmad byung ba'i / /
'phrin las bzang pos rgyal bstan 'dzin pa la / /
zla med rje btsun bla mar gsol ba 'debs / /
mgon khyod dus gsum rgyal ba'i mdzad bzang dang / /
mtha' yas bstan 'gro'i don chen sgrub bzhed pa'i / /
ma smad rgyal sras dpa' bo'i snying stobs kyi / /
dam bca'i ri mo thugs la bris pa dgongs / /
phyogs bcu rab 'byams zhing gi rngul snyed kyi / /
rgyal kun 'dus pa'i tshom bur nges rnyed de / /
bdag cag gdung shugs drag pos gsol 'debs na / /
rjes chags sprul sku'i zhal bzang myur ston cig /
mdo sngags gzhung lugs rgya mtsho chen po'i 'jing / /
thos bsam brtson pa'i gru yis legs brgal te / /
bsgom pa'i nyams myong rin chen 'bum gyi dbyig /
'dren mkhas ded dpon mchog tu myur byon shog /
mkhas btsun bzang po'i bsil zer 'bum phrag gis / /
skal bzang gdul bya'i snying la kun dga'i char / /
'bebs la mtshungs med yang sprul zla zhal gsar / /
skal bzang yid kyi gdung sel myur 'char shog /
bslu med rin chen gsum gyi byin rlabs dang / /
bdag sogs gdul bya'i dad mos rten 'brel stobs / /
dam can chos skyong srung ma'i 'phrin las kyis / /
smon pa'i don kun bde blag myur 'grub shog / / /
ces pa 'di yang ser byes lho pa bco brgyad mchog sprul sku phreng drug pa byams pa mkhas grub 'phrin las bstan 'dzin dgongs pa chos dbyings su gshegs pa'i yang sprul myur byon gyi gsol 'debs 'di 'dra zhig dgos zhes dam pa de nyid kyi zhabs 'bring rnams dang /
ser lho khams tshan bcas nas bskul ba'i ngor / /
sku bcar mtshan zhabs dar han dga' ldan khri byang sprul ming pas smon pa de de bzhin du 'grub par gyur cig / / /
! an ja su bla ma blo bzang byang chub bstan pa'i nyi ma'i zhabs brtan gsol 'debs ni / /
oM swa sti /
rgyal kun 'phrin las zla ba zhun ma'i rgyun / /
gang gi gsang gsum thig ler sgeg pa'i sku / /
'chi med mchog ster yid bzhin 'khor lo yis / /
deng 'dir tshe dang ye shes mchog sbyin mdzod / /
blo chen skal bzang rgyal kun mkhyen brtse'i gar / /
byang chub spyod pa'i 'od snang 'bum grol bas / /
thub bstan pad tshal bzhad pa'i nyi gzhon gsar / /
ma lus skye rgu'i gnyen la gsol ba 'debs / /
blo gros tshigs bzang lam gyi rjes 'gro'i dbyings / /
byang grol zhi ba'i ngo mtshar kun chub pas / /
bstan pa'i snying po sprin bral nyi 'od bzhin / /
gsal mdzad 'gro ba'i bla ma zhabs brtan shog / / /
'di man gzhan nas kha bsgyur song / / / /
@# / /
swa sti /
brjod bral lhan skyes sems kyi rdo rje'i dngos / /
dag pa rab 'byams mkha' khyab brtan g.yo'i gar / /
spro zhing sdud mdzad blo bzang dang po'i mgon / /
bdag sogs re smon 'grub pa'i byin rlabs stsol / /
blo chen rgyal ba'i lugs bzang bstan pa'i bcud / /
'dzin la zla bral snyan pa'i grags pa can / /
mtha' klas 'gro ba'i ded dpon sems dpa' mchog / /
dpag yas yon tan mdzod la gsol ba 'debs / /
mgon khyod mthong grol mtshan dpe nor bu'i sgron / /
chos dbyings zhi ba'i klong du gzim bzhed na / /
snyigs mar 'phyan pa'i skal dman gdul bya yi / /
gdung sel legs bshad snang ba su yis spro / /
srid mtshor bying ba'i nyam thag 'gro ba kun / /
sgrol ba'i khur chen bdag gis blang bya zhes / /
bgrang yas rgyal ba'i spyan sngar lhag bsam gyi / /
dam bca'i ri mo bris pa dgongs sam ci / /
de phyir thugs bskyed mgyogs 'gro'i rlung shugs kyis / /
bskul ba'i yang sprul dbyar skyes sprin gzhon gsar / /
bkra shis bye ba'i gru char 'bebs bzhin du / /
gdul bya'i mkha' dbyings myur bar dkrigs gyur cig /
gzhung lugs mang thos rdzing bu 'khyil ba'i klong / /
tshul bzhin bsam pa'i 'dab stong ge sar dgod / /
sgom pa'i nyams myong sbrang rtsi'i zil mngar can /
mchog sprul 'tsho skyes gzhon nu myur byon shog /
bcu phrag rig gnas la mkhas lus stobs rgyas / /
bag yod btsun pa'i myos bum mngon par mtho / /
bzang po'i lhag bsam rab dkar mche bas brjid / /
yang sprul spos kyi glang po myur byon shog /
zab don 'chad pas skal bzang dga' ston 'byed / /
rtsod ngag rigs pa'i ral gris rmongs pa gcod / /
sdeb legs rtsom pa mtsho byung rol pa'i glu / /
zla zhal sprul pa'i rol gar myur byon shog /
bslu med mchog gsum bden pa'i byin rlabs dang / /
stong dang rten 'byung 'gal med bden pa'i mthu / /
bdag sogs lhag bsam dag pa'i mthu stobs kyis / /
smon pa'i don kun bde blag myur 'grub shog / / /
ces zla bral bstan pa'i snang byed dam pa tre hor dpal ri dgon dge rtag mchog sprul rin po che blo bzang bstan 'dzin grags pa mtha' yas dpal bzang po zhi bar gshegs pa'i yang srid myur byon gyi gsol 'debs 'di 'dra zhig dgos zhes dpal ri dgon 'dus spyi dang /
bla brang zhabs gras mgrin gcig nas bskul ba bzhin mtshan zhabs dar han khri byang sprul ming pas smon pa'i mtshams sbyor dang bcas sbyar ba'o / / / / /
! zhabs brtan gsol 'debs 'chi mes sprin gyi sgra dbyangs zhes bya ba bzhugs so / /
oM swa sti /
rgyal kun so sor rtog pa'i ye shes nyid / /
mthar byed gshed du rab 'bar mtshan dpe'i gar / /
'chi med dpal ster tshe dpag med mgon gyis / /
deng 'dir rje btsun bla ma'i @# / /
srid 'di srungs / /
bloX gter rgyal ba'i lugs bzangX thub pa'i bstanX / /
'dzinX la dgeX ldan legs bshad nor bu'i mdzod / /
lung rigs rnamX sad 'od kyi rtse dga' can / /
rgyalX sras nyin byed dbang por gsol ba 'debs / /
bloX ldan skal bzangX gdul bya'i mkha' dbyings su / /
bstanX pa'i snying po gsal ba'i ri dwags 'dzinX / /
dgeX legs 'od stong rnamX par rgyalX ba'i dpal / /
mi nub srid pa'i phyi mthar rtag brtan shog /
sde snod gzhung lugs mang thos lus rtsal rdzogs / /
bslab gsum ngur smrig gos bzang lhab lhub mdzes / /
rin chen sems gnyis mdzod la dbang bsgyur ba'i / /
thub pa'i srol 'dzin mchog tu zhabs brtan shog /
zab rgyas gdams zab blo ldan rna bar 'jibs / /
lung rigs thog mdas rgol ngan brag ri 'joms / /
snyan 'gyur rtsom pas mkhas kun yid 'phrog pa'i / /
bstan 'gro'i srog gi zungs su yun brtan shog /
mdor na khams gsum phan bde dar ba'i gnyen / /
blo bzang ring lugs srid pa'i sgron me ltar / /
'degs bzod 'phrin las go la'i rlung gi shugs / /
bskal brgya'i bar du nyams med gnas gyur cig /
mchog gsum lha dang dam can chos srung tshogs / /
ma g.yel lhag bsam smon pa'i re ba'i 'bras / /
ji bzhin 'grub pa'i bar chad zhi ba dang / /
mchog mthun dngos grub stsol ba'i bkra shis shog / / /
ces mdo khams bstan pa'i snang byed dam pa 'jol don gling klu sgrub mchog sprul rin po che'i yang srid 'khrul bral nges rnyed la mtshan gsol dang 'brel bar zhabs brtan gsol 'debs 'di 'dra zhig dgos zhes bla brang mdzad pa bgres gzhon gyis gtsos pa'i zhabs 'bring rnams nas rten bcas ji ltar bskul ba bzhin sku bcar mtshan zhabs dar nyan khri byang sprul ming pas dwangs bas sbyar ba dge legs su gyur cig / / /
! 'gro khams baiDUr dwangs pa'i rtsig ngos su / /
gang 'dul zhi khro dra ba'i bkod pa 'bum / /
cir yang 'char ba'i skyabs yul rab 'byams kyis / /
bdag sogs re smon yid bzhin 'grub par mdzod / /
bloX chen dus gsum rgyal ba thams cad kyi| |gshegs shul mdo sngags theg pa'i lam bzangX kun / /
bshad dang sgrub pas chosX bzhin 'dzinX pa la / /
zla med rje btsun bla mar gsol ba 'debs / /
mgon khyod gzod nas zhi ba mchog gi sku / /
skye 'jig mtshan ma'i snang tshul las 'das kyang / /
byis blo'i mos ngor 'tshams pa'i mdzes sdug gi /
ri mo dbu mar brtul ba'i tshul 'di ci / /
slar yang mtha' yas smon lam thugs bskyed dang / /
stong dang snying rje zung 'jug sgyu ma'i 'phrul / /
dge legs snang ba dam pas 'jig rten kun / /
dga' skyed zla ba'i 'dzum dkar myur du ston / /
mang thos lung gi 'dab stong bzhad pa'i rtser / /
rtogs pa' @# / /
sbrang rtsi'i zil mngar rtag 'jobs / /
yid can thar pa dam pa'i ngal 'tsho la / /
sbyor ba'i bshes gnyen mchog tu myur byon shog /
srid pa nyam nga'i 'gro kun dbugs 'byin zhing / /
dman pa'i zhi mtha' 'gog pa'i zab mo'i sgra / /
theg mchog chos kyi rgyal rnga rtag 'khrol ba'i / /
yang srid dpa' bo chen po myur byon shog /
klog spong bya ba las kyi 'khor lo yis / /
'khrul bral blo bzang bstan pa'i snying po mchog /
srid na nyin mo bzhin du gsal ba la / /
zla med mchog gi sprul sku myur byon shog /
de tshe mngon dga' gsar ba'i me tog phreng / /
kun bzod sgeg mo'i rgyan du nyer bkod pas / /
phan bde'i lnga tsho dar ba'i mdzes sdug gis / /
khams gsum snying gi gdung ba sel gyur cig /
de ltar smon pa'i gnas rnams 'grub pa la / /
ring nas bsten pa'i bstan srung rgya mtshos kyang / /
'phrin las glog ltar myur ba'i grogs mdzad nas / /
skal bzang yid kyi re ba skong gyur cig / / /
ces pa 'di yang mdo khams bstan pa'i snang byed dam pa nyi rag mchog sprul rin po che blo bzang chos 'dzin dgongs pa zhi bar gshegs pa'i yang sprul myur byon gyi gsol 'debs 'di 'dra zhig dgos zhes dam pa gang gi zhabs 'bring bu slob rnams nas bskul ba'i ngor /
sku bcar mtshan zhabs dar han dga' ldan khri byang sprul ming pas smon pa'o / / / /
! rmog lcog mchog sprul rin po che ye shes byams pa bstan pa'i rgyal mtshan dgongs pa gzhan don du gshegs pa'i myur byon gsol 'debs /
skyabs mgon srid skyong rin po ches stsal rgyur gong gsal nyi rag sprul sku'i myur byon nas kha bsgyur thog /
mtshan brjod la /
spros kun sgyu mar gzigs pa'i yeX shesX dang / /
ro mnyam brtse chen byamsX paX chen po'i rtsal / /
yongs rdzogs thub bstan 'dzin pa'iX rgyalX ba'i sras / /
mtshanX ldan rje btsun bla mar gsol ba 'debs / / / /
! zhabs brtan gsol 'debs 'chi med bdud rtsi'i bum bzang zhes bya ba bzhugs so / /
oM swa sti /
phyi nang gegs kyi tsha gdung las skyob zhing / /
'chi med bdud rtsi phyogs su 'bebs pa'i sprin / /
bcom ldan thugs rje'i 'od dkar g.yo ba mos / /
rtag brtan 'chi med grub pa'i char gyis skyongs / /
skalX ldan thar 'dod skye bo'i lam bzangX tshul / /
kun mkhyenX mchog rabX rgyal ba'i dgongs pa bzhin / /
spel ba'i 'phrinX lasX 'dzad med rlabs phreng can / /
rgyaX chen chos kyi rol mtshoX zhabs brtan shog /
phul byung mkhyen rab gser gyi yub rgyas / /
rgyal bstan nor bu'i rgyan mdzes gdugs dkar 'bum / /
'degs pas phan bde'i grib bsil 'bebs mkhas pa'i / /
skyes mchog chos kyi bla mar zhabs brtan shog /
gzhan phan chu 'dzin g.yo ba'i zab klong nas / /
legs bshad dbyar skyes sprin gyi rol mo'i glu / /
'khrol /
bas dge legs bye ba rgya mtsho'i dpyid / /
spro mdzad dpal ldan bla ma zhabs brtan shog /
tshul gsum rigs pa'i sgyings 'gro 'bar ba'i gzis / /
log smra sbyin skyes gzhom la zla med kyi / /
grags snyan phyogs kyi 'khor lor rdzogs pa can / /
yongs rdzogs bstan pa'i gnyen du zhabs brtan shog /
tshangs sras rig pa'i padmo'i sbrang chang gis / /
rab myos shes rab lus rtsal dar ba'i dbyangs / /
tshig don rab mdzes phang 'gro'i rgyun nyid du / /
'gugs mkhas dge ba'i dbang por zhabs brtan shog /
bslu med mchog gsum rgya mtsho'i byin rlabs dang / /
snang stong zung 'jug rten 'byung bden pa'i mthus / /
deng 'dir yid la ji ltar smon pa'i tshogs / /
'bad med lhun gyis 'grub pa'i bkra shis shog / / /
ces pa 'di yang bstan pa'i snang byed li thang a rdza mchog sprul rin po che skal bzang mkhyen rab 'phrin las rgya mtsho dpal bzang po'i zhabs brtan gsol 'debs 'di lta bu zhig dgos zhes gang gi phyag mdzod karma tshe dbang nas rten bcas bskul ba'i ngor /
mtshan zhabs dar han dga' ldan khri byang sprul ming pas sbyar ba de de bzhin du 'grub par gyur cig / / /
! oM swa sti /
kun khyab chos dbyings gdod nas stong pa'i rtsal / /
rang snang lhun grub kun bzang nor bu'i mdzod / /
brjod bral mi shigs sems kyi rdo rje yis / /
deng 'dir smon pa 'grub pa'i dge legs stsol| |bdeX stong zung 'jug sgyu ma chenX po'i sprin / /
rnam dag chosX nyid dbyings kyiX lha lam nas / /
bsgyur bas 'gro rnams sems dpa'X mchog gi sar / /
'dren mdzad skyabs kyi gtso borX gsol ba 'debs / /
mgon khyod rtag brtan chos sku'i sar gshegs kyang / /
gang 'dul gdul bya'i mos ngor 'tshams pa'i sku / /
chos dbyings zhi ba'i mal du nyer bsdus pas / /
bdag sogs mya ngan khur gyis ci yang non / /
yul snang khrag 'thung dpa' bo'i sprin du btibs / /
sgra grags gzhom med sngags kyi rol mor 'khrol / /
stong dang snying rje'i mkha' ru 'byams klas pa / /
zla bral rnal 'byor chen po myur byon shog /
las rlung d+hu tir dengs pa'i sems kyi klong / /
lnga ldan 'od kyi phung por sgeg pa'i sku / /
rang snang mtshan dpe'i mdzes sdug sgyu ma'i gar / /
ngo mtshar sprul pa'i rnam rol myur byon shog /
gsal dwangs rang rig gnyug ma'i sems kyi gshis / /
'od gsal shes rab mchog gi sngo sangs ltar / /
ma dag lus kyi chu 'dzin legs sbyangs pa'i / /
mkha' khyab nam mkha'i rdo rje myur byon shog /
don dam shes rab smin legs mdzes dga' mor / /
rjes chags thabs kyis dgyes rgur rol pa'i dpyid / /
zung 'jug nor bu'i 'khri shing ldem pa'i gar / /
yang sprul 'gro ba'i 'dren pa myur byon shog /
ring nas bslu med mchog gsum @# / /
bden byin dang / /
nam yang 'gog med rten cing 'brel 'byung mthus / /
ji ltar smon pa'i re 'bras ma lus pa / /
gegs med lhun gyis 'grub pas shis gyur cig /
ces nges don grub pa'i rnal 'byor chen po zhol khang shar sprul rin po che bde chen chos kyi dpa' bo mchog re zhig gzugs sku chos dbyings su mnal ba'i yang srid mchog sprul myur byon gyi gsol 'debs 'di lta bu zhig dgos zhes gsang yum sku zhabs bde chen chos sgron lags nas bskul ma mdzad pa bzhin khri byang sprul ming pas smon pa de de bzhin du 'grub par gyur cig / / /
! myur byon gsol 'debs thugs rje'i char rgyun bskul ba'i sprin sgra zhes bya ba bzhugs so / /
oM swa sti /
brjod bral dbyings kyi kun gsal stong pa'i mkhar / /
ye shes 'od lngar 'bar ba sgyu ma'i sprin / /
bcu gnyis mdzad bzang bdud rtsi 'bum gyi gter / /
rgyal rnams dgyes pa'i byin rlabs char du snyil / /
zla bral blo gros rdzogs pa'i dri bzang khang / /
dpalX stug gser ldanX rgyan du chosX tshul brgyas / /
dpyid kyiX kun dgar 'byed la nyiX gzhon gsar / /
maX smad gdams pa'i gter la gsol ba 'debs / /
ring nas rmongs pas dub pa'i skye dgu rnams / /
srid mtsho'i 'jigs las sgrol ba'i dam bca'i khur / /
sems dpa' khyed kyis 'dor ba de 'os na / /
kun gyis bse ru'i brtul zhugs cis mi blangs / /
'on te mi bzad snyigs lnga bdo ba las / /
khyod sku zla shel chu lhar thim mod kyang / /
rjes chags skya rengs gzhon nu'i mgyogs 'gro yis / /
yang sprul 'od stong bdag po myur bsus shig /
mkhyen rab hub kyis brgyad khri'i chos kyi klung / /
rngub pa'i rgyun bzang gdul bya'i gsos sman du / /
'bebs la mkhas btsun grub pa'i dza hu na / /
dge ldan bstan pa'i gnyen du myur byon shog /
bden bzhi legs 'doms 'dab stong phyogs su bres / /
lung rigs ke sa ra yi phreng ba dngar / /
snyan 'jebs rkang drug myos pa'i rtse dga' can / /
mchog sprul pad dkar gzhon nu myur byon shog /
bla ma yi dam chos srung bye ba'i mthu / /
byin rlabs bdud rtsi'i dkyil 'khor rdzogs pa las| |bdag sogs smon pa'i kun dA myur bzhad de / /
dge mtshan shis pa'i dpal gyis khyab gyur cig / / /
ces pa 'di yang 'dan ma dge rgyas yang sprul rin po che blo bzang dpal ldan chos kyi nyi ma dgongs pa chos dbyings su gshegs pa'i mchog sprul myur byon gyi gsol 'debs 'di lta bu zhig dgos zhes dam pa gang gi zhabs 'bring rnams nas rten bcas bskul ba'i ngor /
yongs 'dzin khri byang sprul ming pas smon pa'i mtshams sbyor dang bcas sbyar ba dge legs 'phel / / / /
! zhabs brtan gsol 'deb smon tshig 'chi med bdud rtsi'i gter mdzod ces bya ba bzhugs so / / /
oM swa sti /
'chi med rtag pa'i mkha' dbyings dar ba'i klong / /
ye shes mtshan dpe'i mdzes pa rdzogs pa'i khyim / /
smin legs @# / /
zla ba'i me long dgod pa'i rlabs / /
kun bzang bdud rtsi'i mdzod du ci yang spros / /
thubX pa'i bstanX la stobs bcu mnga' ba'i rtsa la / /
gang 'dul skalX bar 'phro ba'i kun bzangX gar / /
mkhyenX brtse'i 'od snang rabX gsal chos kyi rje / /
dpal ldan bla ma'i zhabs la gsol ba 'debs / /
bden gnyis shes bya'i dkyil 'khor yungs 'bru'i tshad / /
mkha' khyab thugs kyi srang du bcal ba'i tshe / /
blo gter chos kyi bla mar nges rnyed pa / /
mkhas mchog srid zhi'i mgon du zhabs brtan shog /
dran shes rnyog med gser gyi khor yug na / /
sdom gsum nor bu'i yal ga nam mkha'i mchod / /
phyogs kyi 'khor lor grags pa'i dri bsung can / /
zla bral yongs 'du'i dbang por zhabs brtan shog /
dug gi 'jig rten duH kha 'khyil ba'i mtshor / /
'khrul ba rab brtsegs 'gro khams rgya mtsho'i rdul / /
dri bral byang grol rdo rje'i thig le ru / /
sgrub mkhas thugs rje'i gter du zhabs brtan shog /
mtha' klas shes bya'i skra tshogs nags kyi rtser / /
cha shas kun rdzogs legs bshad bdud rtsi'i khyim / /
thob pa'i rtse dgas rmongs chen mun pa'i tshogs / /
pham byed ston pa'i mchog tu zhabs brtan shog /
cha shas res kyang mu stegs 'bum gyi gtsug /
nang bstan padmor reg pa'i dpal ster ba / /
tshul gsum rigs lam mi zad snang ba 'khyil / /
phyogs glang grags pa'i phu nur zhabs brtan shog /
gzungs spobs tshangs chen rol ba'i yid mtsho las / /
brtan g.yo'i brjod pa rdzogs pa'i ngag rig nor / /
thub gsung mdzod brgya'i snying por sgrub mkhas pa'i / /
mtsho byung smra ba'i rgyal por zhabs brtan shog /
mgyogs 'gro'i bung ba d+hu ti'i ke sa rar / /
'du ba mtshan dpe'i me tog sgyu ma'i 'phrul / /
rdo rje'i dkyil 'khor 'dab ma 'bum pa can / /
gsang chen gdod ma'i mgon por zhabs brtan shog /
blaX med blaX ma yi dam bstan srung mthu / /
chosX dang chosX nyid mi phyed bden stobs kyis / /
gangX zhig gangX du smon pa'i re 'bras rnams / /
deX dang deX bzhin myur du 'grub gyur cig / / /
ces pa 'di yang \u0f38gong sa \u0f38skyabs mgon rgyal dbang thams cad mkhyen gzigs chen po'i sku bcar mtshan zhabs zla bral mkhas btsun bzang po'i 'od rlabs mtha' klas bstan 'gro'i snang byed mchog tu 'bar ba gung ru rgyal gling shar chos mchog sprul rin po che thub bstan skal bzang mkhyen rab dpal bzang po zhabs zung yun brtan gyi gsol 'debs 'di lta bu zhig dgos zhes gang gi mdzod pa las byed zhabs 'bring spyi dang /
rab 'byams gzhung brgya smra ba'i dge ba'i bshes gnyen 'jam dpal mthu stobs lags /
rgyal gling bla grwa bcas nas lha reg rin chen gnyis pa'i tshom bu bcas bskul ma gnang ba bzhin /
yongs 'dzin khri byang sprul ming bas lhag bsam dwang bas smon pa de de bzhin du 'grub par gyur cig / /
dge legs 'phel / / / /
@# / /
zhabs brtan gsol 'debs rnam rgyal lha yi rnga dbyangs bzhugs so / /
oM swa sti /
mthong grol zla ba dag pa'i lang tsho'i 'dzum / /
dwang ba'i yid mtshor lan gcig lhung ba'i mod / /
dbyug 'dzin khengs pa gzhom pa'i 'chi med lha / /
tshe sbyin rnam par rgyal mas dge legs stsol / /
bloX gros bzangX pos thubX dbang bstanX pa'i bcud / /
dgeX ldan legsX bshad tshul bzhin spel ba la / /
zla bral rnamX dag rgyalX ba'i mdzad pa can / /
mtha' yas phan bde'i dpal du zhabs brtan shog /
bloX chen bskal bzangX thubX pa mchog gi bstanX / /
dgeX mtshan dpag yas legsX lam nor bu'i gter / /
rnamX grol theg gsum zhi ba'i mdzod 'dzin pa / /
rgyalX sras 'gro ba'i ded dpon zhabs brtan shog /
tshad med mkhyen pa'i gting mtha' mi mngon zhing / /
zab rgyas legs bshad dbu ba'i 'dzum dkar g.yo / /
skal ldan ngang mo bye ba'i nyer 'tsho'i gzhi / /
spangs rtogs rin chen 'byung gnas zhabs brtan shog /
gzhung lugs mang thos rdzing bu'i dpal las bltams / /
rnam dag tshul khrims dri bzang phyogs su 'thul / /
gzhan phan lhag bsam sbrang rtsi'i zil mngar can / /
zla bral mtsho skyes gzhon nur zhabs brtan shog /
zhi dul bag yod r+wa bar bskyed bsrings pa'i / /
mkhas tshul gsum gyi yal 'dab stug por bres / /
grub pa'i nyams rtogs 'bras bu'i khur gyis dud / /
kun dga'i 'khri shing mchog tu zhabs brtan shog /
blo bzang rgyal ba'i bzhed gzhung gdugs dkar khyon / /
rnam dpyod dpung pa brtan pos legs btegs nas| |khams gsum yongs la zhi bsil dga' ston 'bum / /
'gyed mkhas dpa' bo chen por zhabs brtan shog /
dkon mchog rin chen gsum gyi byin rlabs dang / /
dam can chos skyong srung ma'i 'phrin las mthu / /
bdag cag lhag bsam dag pa'i bden mthu yis / /
smon pa'i don kun 'bad med 'grub gyur cig / / /
ces pa 'di yang shangs dga' chos thub bstan sprul sku rin po che blo bzang thub bstan dge legs rnam rgyal dpal bzang po'i zhabs brtan gsol 'debs 'di lta bu zhig dgos zhes gzim chang khyim pa'i sku ngo rnams nas rten bcas ji ltar bskul ma mdzad pa bzhin yongs 'dzin khri byang sprul ming pas smon pa'i mtshams sbyor dang bcas sbyar ba dge legs 'phel / / / /
! swa sti /
srid zhi'i dge legs rin chen 'bum gyi char / /
'dod rgur 'jo ba'i bslu med skyabs kyi gtso / /
rab 'byams phyogs bcu'i rgyal ba sras bcas kyis / /
bdag cag re smon yid bzhin 'grub par mdzod / /
mtha' yas gdul bya'i skalX ba dang 'tshams par / /
thub pa'i lugs bzangX tshulX bzhin spel ba la / /
zla bral khrimsX ldan mkhas grub kun gyi gtso / /
rje btsun bla ma'i zhabs la gsol ba @# / /
'debs / /
rtag 'dzin bran du song ba'i snying med po / /
'di snang srid bder zhen pa bzlog pa'i slad / /
mtshan dpe'i zla snang brtul ba'i ngang tshul 'dis / /
bdag snying la zug rngu'i tshor ba byin / /
da ni mkhyen rab dag gtsang me long ngos / /
ma 'dres shes bya'i snang brnyan cig char du / /
'char ba'i mdzes sdug mkha' dbyings mthar 'grim pa / /
lam ston sprul pa'i rol gar myur byon shog /
gzhan phan blo yi zla shel rdzogs pa'i nyams / /
lhag bsam 'od dkar grol ba'i drwa ba can / /
zhi mtha'i 'dab brgya zum byed rgyal ba'i sras / /
kun phan bdud rtsi'i thig le myur byon shog /
nyon shes sgrib pa'i g.yul ngo 'jig pa'i mtshon / /
stobs bcu'i rtsa la rab rgyas pa'i rnam gnon bu / /
'phrin las 'od stong 'gyed pa'i rta bdun dbang / /
mkhas grub chos kyi nyi ma myur byon shog /
thub gsung 'o ma'i mtsho chen 'phyur ba'i klong / /
rnam dpyod rigs pa'i gdengs kas mngon brjid cing / /
legs bshad nor bu'i gter gyis rab phyug pa / /
'jigs bral gdengs can dbang po myur byon shog /
ma smad sdom gsum khrims kyi rtsa ba brtan / /
bshad sgrub lo 'dab stug po yid kyi gsos / /
phan bde'i 'bras bzang dud pa'i sman gyi ljon / /
mchog sprul yongs 'du'i dbang po myur byon shog /
rmad byung sras bcas rgyal ba'i byin rlabs X X X X myur grub shog / / /
ces pa 'di yang dpa' shod khongs rnga sgong ram bu dgon gyi mchog sprul skal bzang tshul khrims zhi bar gshegs pa'i yang sprul myur byon gyi smon tshig 'di lta bu zhig dgos zhes chab mdo zhi bzang ho thog thu rin po mchog nas dA sgor brgya dang lnga bcu'i rten bcas bskul ma mdzad pa bzhin /
yongs 'dzin khri byang sprul ming pas sbyar ba'o / / / /
! byamsX paX tshogsX gnyisX ngagX dbangX phunX sumX tshogsX / /
bloX gros bzangX pos phyogs las rnam par rgyal / /
shAka thubX bstanX pa'i snyingX poX 'jam mgon rje'i / /
legs bshad smra mkhas bzhi la gsol ba 'debs / /
byamsX brtse'i mkhyen paX rin chen 'byungX ba'i gnasX / /
lungX rtogsX rlabs chen g.yo ba'i rgyaX chen mtshoX / /
ngagX gi dbangX phyug rgyaX mtshoX bloX bzangX bstanX / /
phyogs kun darX mdzad bzhi la gsol ba 'debs / /
thubX bstanX tshul bzhin bsamX gtanX legs bsgom pas / /
lhunX grubX yon tan thabsX mkhasX gdul bya skyong / /
blo gter lugs bzangX smra ba'i dbangX phyugX che / /
'gro 'dren dam pa gsum la gsol ba 'debs / / / / /
zhes mkhan brgyud gsol 'debs kha skong 'di ser byes grwa tshang las sne lhan rgyas kyi bzhed dgongs ltar yongs 'dzin khri byang pas sbyar ba'o / / / /
! ser byes grwa tshang gi dbu mdzad thub bstan bkra shis nas bskul ba bzhin /
har gdong khang tshan du tshogs dron byed mus ser byes sgrub @# / /
khang sprul sku rim byon gyi gsol 'debs kha skong la /
blo bzangX rgyal ba'i chos tshulX spel ba'i gnyen / /
khrimsX ldan bstanX pa'iX rgyalX mtshanX 'dzin pa'i rje / /
bloX bzangX mkhyen brtse'i dpal ldan ngagX gi dbangX / /
bstanX 'dzinX rgyaX mtsho'iX mgon la X X X shAka thubX bstanX pa'i zab don 'byed la mkhasX / /
grubX gnyis 'dod rgus skalX bzangX re ba skong / /
rgyal bstan snying po tshul bzhin 'dzin pa la| |zla med rje btsun bla mar gsol ba 'debs / / / /
! zhabs brtan gsol 'debs 'chi med lha yi rol mo zhes bya ba bzhugs so / /
oM swa sti /
gzhom bral rtag pa'i rdo rje sgyu ma'i gar / /
'chi med mngon dga'i 'dod pa kun 'jo ma / /
mtshar sdug zla pa'i lang tshor sgeg pa'i nyams / /
yid bzhin 'khor los dge legs 'bum gyis skyongs / /
'jamX dpal snying gi do r+war rtsen pa'i dbyangsX / /
kun khyab rgyal ba'i rol mor snyan sgrog pa'i / /
phul byung thabsX kyis 'gro la lam ston pa / /
mkhasX mchog smra ba'i seng ger gsol ba 'debs / /
rnam dpyod dkyil 'khor rdzogs pa'i 'od stong rlabs / /
lung rtogs rtse dga' dgod pa'i zegs mas kyang / /
log rtog rmongs pa'i smag rum sel ba'i gnyen / /
zla bral smra ba'i nyi ma zhabs brtan shog /
mdo rgyud rkang 'thung 'khrigs pa'i skyed tshal du / /
zab don bdud rtsi'i bcud kyis rab myos pas / /
srid zhi'i brjod pa yongs dag tshangs pa'i glu / /
spro mdzad dam pa'i mgon du zhabs brtan shog /
thub gsung rgya mtsho'i drang nges dgongs pa'i mdzod / /
rnam dpyod rigs pa'i 'phrul gyis legs phyes nas / /
blo gsal yid kyi shing rta yongs 'gengs pa'i / /
thar 'dod ded dpon chen por zhabs brtan shog /
srid gsum duH khas mnar ba'i lus can tshogs / /
mtha' med zhi ba'i grong du 'dren pa la / /
mi zad snang ba'i lam ston chos kyi rje / /
bstan pa'i rtsa lag mchog tu zhabs brtan shog /
slu med rgyal ba rgya mtsho'i byin rlabs dang / /
snang stong rten 'brel gnyis tshogs bden pa'i mthus / /
bdag cag rnams kyis yid la smon pa'i don / /
re ba ji bzhin lhun gyis 'grub gyur cig / / /
ces pa 'di yang rab 'byams gzhung lugs rgya mtsho'i dka' gnad rnams dri ma med pa'i lung rigs kyi tshul bzhin 'byed pa'i bshes gnyen chen po 'jam dbyangs thabs mkhas kyi zhabs brtan smon tshig 'di lta bu zhig dgos zhes tre hor dar rgyas dgon gyi spyi so zur pa sangs rgyas chos 'phel dang /
chab mdo mtshan grwa'i drung yig phun tshogs dbang 'dus gnyis nas bskul ba bzhin yongs 'dzin khri byang sprul ming pas spro ba chen pos sbyar ba dge legs 'phel / / / /
! zhabs brtan gsol 'debs mi shigs grub pa'i rol mo zhes bya ba bzhugs so / /
oM swa sti /
gzhom zhig 'pho 'gyur bral ba tshe yi khams / /
mtshan dpe @# / /
bdud rtsi'i thig ler shar ba'i dpyid / /
ye shes sgyu ma'i rol pa tA re mas / /
'chi med rdo rje'i ka ba deng 'dir tshugs / /
'jigs bral zla medX bsngags pa don ldan gyi / /
'phrinX yig nor 'dzin khyon lasX brgal ba'i mgon / /
yon tan lhunX rdzogs mkhas grubX kun gyi gtso / /
mtha' yas gdul bya'i mgon du zhabs brtan shog /
shes bya'i rnam pa ma 'dres rgyu skar phreng / /
mkhyen rab dag gtsang rdzing bu'i grwa gcig tu / /
'char bzod bden gnyis lam ston chos kyi rje / /
dge ldan bstan pa'i dpal du zhabs brtan shog /
brtse chen bdud rtsi'i khur gyis lus lci ba'i / /
lhag bsam sprin sngon mdzes ma'i bzhin ras nas / /
legs bshad char du rngul ba'i thigs phreng 'bum / /
skye rgu'i gsos su 'grem mkhas zhabs brtan shog /
mtha' bral srid nyon ka ling ka yi grong / /
gzhom byed shes rab nyag phran 'bum gyi bdag /
stobs bcu'i 'jug pa brtas pa'i ram Na /
mkha' khyab bstan 'gro'i gnyen du zhabs brtan shog /
mdo rgyud dgongs zab 'dab stong grol ba'i dpyid / /
lung rigs snang ba brgya pa'i a dar+sha / /
rnam dpyod dbyings kyi mdzes mas mngon bzung ba / /
'jigs med mi yi dpa' bor zhabs brtan shog /
sras bcas bde gshegs rgya mtsho'i thugs rje dang / /
snang stong mi phyed chos nyid dag pa las / /
bdag cag yid la re ba'i smon 'bras rnams / /
gegs med bde blag nyid du 'grub gyur cig / / /
ces pa 'di yang dga' ldan klu 'bum 'jigs med sprul sku rin po che 'jigs med 'phrin las lhun grub sku tshe yun brtan gyi bden tshig 'di lta bu zhig dgos zhes shar phyag mdzod zur pa blo bzang rgyal mtshan dang /
klu 'bum slob gnyer ba spyi nas brten bcas bskul ba'i ngor yongs 'dzin khri byang sprul ming pas smon tshig tu 'du bgyis pa'o / / / /
! zhabs brtan gsol 'debs 'chi med bdud rtsi'i char 'bebs bzhugs so / /
rab 'byams rgyal kun 'phrin las sgyu ma'i rtsal / /
'bum phrag zla ba'i lang tshor sgeg pa'i nyams / /
sgrol mdzad lhag pa'i lha mo yid 'ong ma / /
tshe dang ye shes dngos grub char du phobs / /
mtshungs med bloX dang bzangX po'i rnam dpyod kyis / /
thub bstanX snying po 'dzin pa'iX dpal yon can / /
'gro la rgyalX ba'i lam bzang gsal mdzad pa'i / /
mtshanX ldan rje btsun bla ma zhabs brtan shog /
brgya phrag gzhung mang thos pa'i rtsa ba brtan / /
bsam byung shes rab yal 'dab phyogs su grol / /
sgom pa'i nyams rtogs 'bum phrag 'bras bu'i gter / /
bshes gnyen yongs 'du'i dbang po zhabs brtan rnam dag bslab gsum lus stobs rab rgyas shing / /
'jigs bral 'chad rtsod rtsom pa'i gad rgyangs kyis / /
blo bzang bstan pa'i gangs ri yongs srung ba'i / /
mchog sprul gdong lnga'i dbang po zhabs @# / /
brtan shog /
zab rgyas legs bshad chos kyi gru bo che / /
gzhan phan lhag bsam rkya bas nyer bskul te / /
srid mtshor bying pa'i nyam thag 'gro ba kun / /
sgrol ba'i ded dpon mchog tu zhabs brtan shog /
sras bcas rgyal ba'i rmad byung thugs rje dang / /
dam can chos skyong srung ma'i mthu nus stobs / /
bdag cag lhag bsam dag pa'i bden mthu yis / /
smon pa'i don kun yid bzhin 'grub gyur cig / / /
ces pa 'di yang sog 'phel rgyas gling gi ngag sprul rin po che blo bzang bstan pa'i rgyal mtshan gyi zhabs brtan 'di lta bu zhig dgos zhes /
'phel gling 'dus spyi dang /
ngag sprul mdzod pa 'jam dpal dngos grub /
yab phur bu bcas nas rten bcas 'phrin yig gi lam nas bskul ba bzhin yongs 'dzin khri byang sprul ming pas g.yar khral tsam du sbyar ba'o / / / /
! 'khrungs rabs gsol 'debs rab rgyas ut+pal gsar pa'i mal+li ka zhes bya ba bzhugs so / /
oM swa sti /
rgyal kun gsang gsum rdo rje snying po'i khams / /
lhun grub sgyu 'phrul dra ba'i sprin bkod pa / /
rab 'byams zhing du sna tshogs sprul pa'i gar / /
ston mkhas rje btsun bla mas shis pa stsol / /
mi rtog rig pa'i rtse brgyas bdud kyi sde / /
pham mdzad stobs bcu'i dbang phyug 'gro ba'i mgon / /
rgyal tshab khams gsum sgron me chen po pa / /
mi pham chos rje'i zhabs la gsol ba 'debs / /
rnam dag lung rigs bdud rtsi'i kaX la shas / /
smra ngan dra maX 'khrud laX gang+gA'i spun / /
yongs dagX shiX laX mchog gi brtul zhugs can / /
paN chen smra ba'i seng ger gsol ba 'deb / /
byamsX brtse'i gang ba rdzogs pa'iX thig le ni / /
theg mchog rnalX ma'i lam la dbang 'byorX ba'i / /
gzhan phan bdud rtsi'i 'od dkar 'bum paX can / /
zla med thugs rje'i gter la X zab rgyas gsung rab rinX thang gzhal med phreng / /
rgya chenX skal bzangX rgyan du rtag spel ba'i / /
ngo mtshar phung poX ljongs 'dir drin du lci / /
'jig rten gsum gyi mig la X mtha' bral don damX rig paX mchog gi dbyings / /
gzigs pas dug gsum gnyid las rab sangsX te / /
rten 'brel zab mo'i phyag rgyasX sdug bsngal kun / /
zhi byed grub pa'i skyes bur X rmongs pa'i dpung bcomX stobs ldanX 'jam dpal gyi / /
lungX rigs gzhig tu med pa'iX me lce'i phreng / /
bsnol mar bstar ba ralX griX rnon po'i mched / /
mtshungs med mkhas pa'i rtse mor X snyigs dusX rmongs pa'i rgya mtshor bslab gsumX gyi / /
snang byed 'jig rten mi nub 'degs pa la / /
mkhyenX rab lus kyi rtsal rdzogs karma paX / /
dus gsum mkhyen pa'i zhabs la X legs bshad rgya mtshor rol pa'i sgra dbyangs brgyas / /
mkhas rgu'i brtan pa 'gugs pa'i gragsX snyan gyis / /
sridX pa kun khyab dpal yon chos kyi mdzod / /
skal ldan skye @# / /
rgu'i gnyen la X srid pa'i gtsong rongX zab mor yid 'byung ba'i / /
thar 'dod 'gro la bden bzhi'i lam stonX cing / /
mtha' bral chosX nyid gsal gzigs tshogs kyi rjeX / /
shAkya rgyal mtshan zhabs la X rnam thar dgeX la 'dunX mos dag pa'i 'gror / /
bstanX pa'i rim paX rab gsal nor bu'i sgron / /
rnam dpyod sbrang rtsi darX ba'i blo gsal blo / /
rab rgyasX padma'i gnyen la X zab rgyas man ngagX nor bu'i mdzod la dbang / /
'gro la rjes chags byamsX pa'i rtsal rdzogs te / /
byang chub rdo rje'i lam bzang gsal mdzad paX / /
mchog gis mkhan dam par X mkhyen pa'i bloX gros 'od stong 'bar ba'i gzis / /
skal bzangX yid kyi 'dab brgya bzhad pa'i gnyen / /
byamsX dang snying rje'i dkyil 'khor yongs rdzogs paX / /
smra ba'i nyin byed chen por X blo gter lugs bzang tshulX bzhin spel ba'i mchog /
sdom gsum khrimsX kyis rab mdzes byamsX brtse'i gter / /
dam pa'i 'jug paX ma smad rgyaX chen mtshoX / /
mtshungs med yongs 'dzin dam par X tshod thubX ston pas legs bstanX gsung rab sgo / /
byamsX dang brtse bas 'doms paX skyes bu'i mchog /
mang thos tshulX ldan khrimsX kyis rgyal ba'i bstanX / /
'dzin mdzad skyes bu'i mchog la X byamsX brtse'i mkhyen paX mchog gis bshad sgrub bstanX / /
'dzinX la chosX tshul dpyid kyiX glu dbyangs 'bum / /
srid na spro mkhas smra ba'i dbangX phyugX mchog /
dpal ldan rje btsun bla mar X shes bya'i sgrib pas yid can yid srung ba / /
de srid ma nges spro bsdu sgyu ma'i 'phrul / /
gang 'dul bye ba 'bum gyis lam ston pa / /
rigs gsum gdul bya'i mgon la X de ltar rje btsun bla ma'i skyes rabs phreng / /
bstod bsngags dbyangs kyis kun nas gsol 'debs na / /
mgon khyod gsang gsum rdo rje rtag pa'i gshis / /
lus can gsos su g.yo med brtan gyur cig /
bdag sogs deng nas byang chub shing gi drung / /
mi shigs skyil krung mchog gis bsnyen pa'i bar / /
gang gi zhabs mthil spyi bos gus bsten nas / /
gdams ngag rgya mtshor rtsen pas 'tsho gyur cig /
dpyad gsum yongs dag dri bral gser gyi khams / /
phas rgol gzhig la lung rigs rtsibs stong 'bar / /
dge ldan lugs bzang chos kyi 'khor lo ches / /
sa gsum cig char non pas shis gyur cig /
bslu med mchog gsum rgyal ba'i thugs rje dang / /
snang stong mi phyed chos dbyings bden pa'i mthus / /
bdag cag ji ltar re ba'i 'dod don rnams / /
gegs med bde blag nyid du 'grub gyur cig / / /
ces mtha' klas bstan 'gro'i dpal mgon mtshungs med phur lcog yongs 'dzin @# / /
byams mgon mchog sprul rin po che'i 'khrungs rabs gsol 'debs rab rgyas ut+pal gsar pa'i mal+li ka zhes bya ba 'di yang mkhas btsun bzang po'i dpal mnga' sku 'bum che shos mchog sprul rin po che blo bzang dpal ldan lung rigs rgya mtsho nas 'khrungs rabs gsol 'debs sngon ma paN chen bstan pa'i nyi ma'i gsung de lung rgyun ma bzhugs gshis /
yongs 'dzin blo bzang tshul khrims byams pa rgya mtsho man chad sku 'phreng gsum gyi gsol 'debs kha skong bcas 'khrungs rabs cha tshang gsar rtsom dgos zhes yang yang bskul ma mdzad pa bzhin /
yongs 'dzin dga' ldan khri byang sprul ming pa blo bzang ye shes bstan 'dzin rgya mtshor 'bod pas nor gling bskal bzang po brang gi 'dabs rol rang spyil dge legs mngon par bkra ba'i lding khang du spro ba chen pos sbyar ba'o / / / /
! 'jam mgon bstan pa'i snang byed dga' byang khri dwags rin po che'i 'khrungs rabs gsol 'debs ut+pal gsar pa'i do shal zhes bya ba bzhugs so / /
oM swa sti /
kun khyab zhing gi rdul grangs las 'das pa'i / /
dag dang ma dag sna tshogs sprul pa'i gar / /
spro zhing sdud mdzad blo bzang rdo rje 'chang / /
mchog thun 'dod rgu 'jobs shis pa stsol / /
bde gshegs rnam pa thams cad gzigs pa'i drung / /
byang chub mchog tu sems bskyed rin chen dbang / /
'od srung stobs bcu mnga' ba'i dge sbyong che / /
tshul khrims bzang po'i zhabs la gsol ba 'debs / /
khams gsum nyon mongs rdul dang dri ma kun / /
yongs spangs dgr bcom gnas brtan lam phran bstan / /
'phags pa d+hI d+hi ka yis rjes bzung ba'i / /
tshangs rigs se d+har grags la gsol ba 'debs / /
'jam dpal yongs grub rgyal ba'i mdzad pa can / /
slob dpon chen po ma ti tsi tra dang / /
rmongs chen phag rgod 'dul ba'i brtul zhugs spyod / /
grub chen phag tshang pa la X rlung sems d+hU tir dengs pa'i lhan skyes kyi / /
sgyu 'phrul thags su bran pa'i tha ga pa / /
srong btsan chos kyi rgyal po'i bka'i phying sang / /
byang chub mchog btsan zhabs la X padma ka ras rjes bzung nyams rtogs rtsal / /
kun bzang mkha' dbyings spyod pa'i ye shes dbyangs / /
'jigs dus gsang chen rgyud don gter gyi mdzod / /
rong pa shes rab seng ger X bka' gdams rin chen gsal ba'i sgron me mchog /
rmad byung yon tan mdzod 'dzin sangs rgyas dbon / /
lung rigs sbar khyim g.yo ba'i cha pa ba| |chos kyi seng ge zhabs la X rgyal ba gnyis pa'i zhal lung bdud rtsi'i ros / /
rnam dpyod lus stobs yongs rgyas shes rab grags / /
ba so chos rje'i gsung skyes chos kyi rje / /
blo gros brtan pa'i zhabs la X rgyud kyi mthar thug dpal ldan 'dus pa'i lam / /
tshul bzhin spel mkhas mda' mi nam mkha' grags / /
mtshungs med mkhas dang grub pa'i rnam thar can / /
sbyin pa dar rgyas zhabs @# / /
la X rgyal ba gnyis pa'i 'jigs med chos kyi khrir / /
zhabs sen nyer bkod ngag dbang tshe 'phel dang / /
bskal bzang rgyal ba'i mdzad pa lhunX grubX pa'i / /
gragsX paX phyogs bcur snyan la X bloX bzangX ring lugs spel ba'i 'phrinX lasX kyis / /
bstanX paX rabX rgyasX 'gro kun 'dren pa'i rje / /
ngagX dbangX 'jam dpalX rdo rje'i gsang gsum gyi / /
dbangX phyugX rgyaX mtsho'i mgon la X bloX bzangX mkhyenX brtse rabX 'byams 'odX zerX gyis / /
gdul bya'i pad tshal skyong ba'i mgon mchog dang / /
ngagX dbangX lungX rigsX snang bas rgyal ba'i bstanX / /
gsal mdzad srid pa'iX sgronX merX X yongs rdzogs thub bstanX tshul bzhin 'dzinX pa la / /
'phrinX lasX lhunX stug yal ga'i khyon yangs shing / /
mkhas dang grubX pa'i 'bras bzang 'bum pa can / /
zla bral yongs 'du'i dbang por X mgon khyod 'gro ba'i phyi mtha' ji srid bar / /
zhabs zung rdo rje'i khams su rtag brtan cing / /
mkhas btsun bzang po'i rnam thar rmad byung bas / /
dge ldan lugs bzang ring du skyong gyur cig /
bdag sogs rnams kyang tshe rabs thams cad du / /
bshes gnyen dam pa'i mgon gyis rjes bzung nas / /
rten bzang don med bya bas mi 'da' bar / /
don mchog sgrub la rtag tu gzhol gyur cig /
srid pa'i 'phrul 'khor sdug bsngal bye ba'i rdzong / /
shes rab me lce 'bar ba'i rdo rje'i mdas / /
gzhom mkhas rA ma Na yi mched zla ru / /
rmongs pa'i dgra sde 'joms la dpa' gyur cig /
theg mchog sems kyi 'dab stong bzhad pa'i dbus / /
byang chen sbrang rtsi'i zil mngar bcud chags pas / /
skal bzang bung ba 'bod pa'i chos kyi 'phrin / /
mkha' khyab zing na sgrog la mchog gyur cig /
sras bcas rgyal ba rgya mtsho'i byin mthu dang / /
dbyings rig mi phyed bden par 'brel ba'i stobs / /
bdag cag rtse gcig mos pa'i lhag bsam gyis / /
smon pa'i don kun gegs med 'grub gyur cig / / /
ces pa 'jam mgon bstan pa'i snang byed dam pa dga' byang khri dwags rin po che'i sku 'phreng rim byon gyi 'khrungs rabs gsol 'debs 'di lta bu zhig dgos zhes snga sor dwags po rab brtan dgon gyi slob dpon blo bzang 'phel rgyas nas bskul zhing /
nye char phyag mdzod thub bstan chos 'phel nas rten bcas bskul ma gnang ba bzhin / /
stag phu blo bzang chos kyi dbang phyug dang /
gser kong rdo rje 'chang gis mdzad pa'i 'khrungs rabs gsol 'debs sngon yod khag gnyis la gzhi bzung nas yongs 'dzin khri byang sprul ming pas tshig sbyor du 'du bgyis pa dge legs 'phel / / / /
! myur byon gsol 'debs don ldan tshangs pa'i rnga sgra zhes bya ba bzhugs so / /
oM swa sti /
mtha' bral nam mkha'i khyon dang mnyam 'jug pa'i / /
rgyal kun brtse chen sgyu ma mchog gi gar / /
gru 'dzin bdag po mi tra dzwa' ki @# / /
dang| |sgrol mdzad lha mos grub gnyis nor gyis skyongs / /
ngagX la dbangX 'byor blo gros mchog tu bzangX / /
thub bstanX 'dzinX la chosX tshul bye ba'i gter / /
sems kyiX rdo rje nyiX gzhon dar ba'i gzis / /
maX rig mun sel sgron mer gsol ba 'debs / /
mgon khyod mthong grol sprin dkar lang tsho'i dpal / /
'gro rnams sgrol la ched du spros pa yang / /
yud kyis dag pa'i mkha' la dengs pa 'di / /
bdag cag snying la gdung ba'i mtshon du rtsub / /
de phyir don dam sngo sangs mdzes ma'i ltor / /
brgya phrag ting 'dzin glog gi rol rtsed 'bum / /
skad cig 'jug ldang gcig tu spyod pa'i rje / /
rgyal ba'i gdung 'tsho ba chen por myur byon shog /
'chad pa'i gru char skal ldan zhing sar 'jo / /
rtsod pa'i thog mda' log smra brag ri'i gshed / /
rtsom pa'i sprin sgra tshangs sras rol mor 'jebs / /
mtha' yas gdul bya'i mgon du myur byon shog /
kun rtog dri bzhon d+hu tir brtul ba'i dbyings / /
bde chen nyi mas gsal ba'i sgyu 'phrul gar / /
gang 'dul bkod pa rgya mtsho'i rlabs grol ba / /
rigs gsum rigs kyi gtso bor myur byon shog /
bslu med mchog gsum rgyal ba rgya mtsho'i stobs / /
chos dbyings rten 'byung mi phyed bden pa'i mthus / /
ji ltar smon pa'i 'dod don bde blag tu / /
lhun grub bkra shis snang bas khyab gyur cig / / /
ces bdag cag gi rnam par 'dren pa rigs dang dkyil 'khor rgya mtsho'i khyab bdag stag phu ba chen po padma badzra dpal bzang po'i yang srid mchog gi sprul sku rin po che ngag dbang blo bzang bstan 'dzin chos kyi nyi ma mchog glo bur dgongs pa chos dbyings su gshegs pa'i yang sprul myur byon gyi gsol 'debs 'di lta bu zhig dgos zhes stag phu bla brang gi zhabs 'bring spyi nas rten bcas bskul ma mdzad pa bzhin yongs 'dzin khri byang sprul ming pas dwang ba'i yid kyis gsol ba btab pa de de bzhin du 'grub par gyur cig / / /
! zhabs brtan gsol 'debs gzhom med rdo rje'i re kha zhes bya ba bzhugs so / /
oM swa sti /
rab 'byams rgyal ba'i 'chi med srog gi khams / /
stong phrag zla ba rtsegs pa'i bi dza ya / /
grub gnyis bdud rtsi'i bsil ba 'bebs pa mos / /
mi shigs rdo rje'i dngos po deng 'dir sgrubs / /
bloX chen lugs bzangX bstanX pa'i snying po mchog /
'dzinX la chosX tshul dpyid kyiX rol mo 'bum / /
spro mkhas thub dbangX dgyes pa'i dpal gyis phyugX /
mtshan ldan rje btsun bla mar gsol ba 'debs / /
ma dag rnyog pa'i ra ri kun bral ba'i / /
mkhyen rab nor bu'i me long grwa gcig tu / /
mtha' yas shes bya'i gzugs brnyan ma lus pa / /
'char bzod rnam 'dren chen po zhabs brtan shog /
spros mtshan nyer zhi'i ye shes kun gsal mkhar / /
brtse chen nor bu'i sprin phung 'bum dkrigs te / /
gzhan phan bdud rtsi'i sbrang char 'bebs pa'i gnyen / /
@# / /
dpal ldan gdengs can dbang po X mang thos stobs su dar ba'i sa srungs steng / /
smra ngan sbyin skyes 'joms pa'i rtse brgya'i mtshon / /
gdengs pas dge ldan ring lugs skabs gsum grong / /
skyong mdzad lha yi dbang por X rnam dag tshul khrims rin chen mdzod la dbang / /
ting 'dzin rgya mtshor 'jug ldang 'dod rgur rtse na / /
shes rab sgron mes srid zhi'i mun pa 'joms / /
thar 'dod 'gro ba'i gnyen du X mdo rgyud dgongs zab skye ba lnga pa'i dbyangs / /
sna tshogs gdul bya'i khams dang rjes mthun par / /
snyan rgur 'jegs pas khams gsum rmongs pa'i gnyid / /
sel mdzad lam ston chen por X mchog gsum rin chen bden pa'i byin rlabs dang / /
bdag cag mos pa'i lhag bsam dag pa'i mthus / /
ji ltar re ba'i 'dod don ma lus pa / /
gegs med lhun gyis 'grub pa'i dpal thob shog / / /
ces pa 'di yang mkhas btsun bzang gsum dang /
'chad rtsod rtsom gsum gyi rnam thar mchog gis dge ldan lugs bzang bsre lhad med par spel ba'i gnyen mchog chab mdo rgya ra mchog sprul rin po che blo bzang bstan 'dzin chos kyi dbang phyug dpal bzang po'i zhabs brtan gsol 'debs 'di lta bu zhig dgos zhes tre hor dar dgon spyi so zur pa sangs rgyas chos 'phel dang /
chab mdo mtshan grwa'i drung yig phun tshogs dbang 'dus gnyis nas bskul ba bzhin /
yongs 'dzin khri byang sprul ming pas dam pa gang gi mdzad bzang la rjes su yi rang gi spro ba chen pos sbyar ba dge legs 'phel / / / /
! myur byon gsol 'debs re smon myur 'grub bzhugs so / /
oM swa sti /
mtha' bral gang+gA'i zhing gi rdul snyed kyis / /
bgrang du mi spyod rgyal ba rgya mtsho'i sprin / /
mthu dang thugs rje'i zegs ma 'bum g.yo bas / /
deng 'dir re 'bras yid bzhin 'grub par mdzod / /
tshad thub rgyal bstanX chosX tshul padmo'i phreng / /
phyogs bral 'dzinX mar spel ba'i 'phrinX lasX can / /
rab 'byams zhing du phan bde rgyasX pa'i gnyen / /
rje btsun bla ma'i zhabs la gsol ba 'debs / /
mgon khyod bstan la ri mor bya ba'i khur / /
thugs bskyed khyogs la blangs pa'i g.yar dam 'bum / /
phyogs bcu'i bde gshegs mdun na lhur bzhes pa / /
bor bar 'tshal lam mtshan dpe sdud 'di ci / /
de phyir dam bca'i re kha mi bsnyel bar / /
yang sprul zla ba gzhon nu 'dzum pa'i nyams / /
skal bzang ku mud bzhad pa'i gnyen mchog tu| |dad mos dbang phyogs ri bo'i rtse mor spros / /
skye dgu'i re skong legs bshad nor bu'i gter / /
smra ngan ri bo gzhil ba'i rdo rje'i thog /
snyan 'jebs ngag gi 'dod 'jo tshangs pa'i mtsho / /
yongs rdzogs bstan pa'i dpal du myur byon shog /
ma thogs rigs tshul dag pa'i mkhyen rab yangs / /
ma 'dris 'gro la rjes chags rlabs kyis 'ching / /
ma lus bdud sde'i g.yul ngo pham pa'i mthu / /
ma smad dpal gyi @# / /
dum bur myur byon shog /
bshad sgrub nor bu 'bar ba'i rtse dga' yis / /
blo bzang bstan la blo bzang rgyal ba bzhin / /
phyogs bral gdul bya'i bshes su zla med pa / /
rgyal ba'i gdung 'tsho ba chen po myur byon shog /
slu med bla ma yi dam mchog gsum dang / /
bstan srung dam can rgya mtsho'i byin mthu dang / /
snang stong chos dbyings zab mo'i bden stobs kyis / /
smon pa'i 'bras bu myur du 'grub gyur cig / / /
ces pa 'di yang dam pa'i yon tan gyi ngo mtshar rgya mtsho'i bdag nyid ser byes ldan ma tshe 'bar rin po che rje btsun thub bstan chos 'dzin 'phrin las rab rgyas mchog dgongs pa zhi dbyings su gshegs pa'i yang sprul 'khrul bral myur byon gyi gsol 'debs 'di lta bu zhig dgos zhes ser byes grwa tshang slob dpon las sne bcas dang gang gi gsol dpon dge slong thub bstan dge legs /
ser byes ldan ma khang tshan /
ldan ma lab dgon gra rgyun spyi /
ldan ma 'gram bu dgon gyi grwa rgyun spyi bcas nas rten bcas bskul ma mdzad pa bzhin /
yongs 'dzin khri byang sprul ming pas lhag bsam rtse gcig smon pa de de bzhin du 'grub par gyur cig /
dge'o / / / /
! oM swa sti /
mtshan snyan bdud rtsi yid la bsten pa'i mod / /
gzhom bral rdo rje'i tshe srog sgrub pa'i mgon / /
ma nges sgyu mar rol pa'i tshe yi lhas / /
'chi med grub pa'i byin brgya deng 'dir phobs / /
ngagX gi dbangX phyug thub gsungX rabX 'byams gzhung / /
bshad sgrub bstanX pa'i mdzod 'dzinX chos kyi rje / /
ma smad dgeX ldan legsX bshad nor bu'i gter / /
rgyaX chen chos kyi mtshoX la gsol ba 'debs / /
yongs dag 'khrul bral lta ba zab mo'i klong / /
dpyad 'jog rang rtsal ngoms pa'i dbyig gi gter / /
rgyal sras spyod pa'i 'dzum rlabs phyogs kyi mthar / /
spro mkhas chos kyi rgya mtshor zhabs brtan shog /
zab gsal mkhyen rab lha lam yangs pa'i mkhar / /
lhag bsam bdud rtsi'i zla ba 'dzum pa'i rlabs / /
kun rmongs dgra sde'i mun pa pham pa'i dpyid / /
mtshungs bral smra ba'i zla bar zhabs brtan shog /
'chad pa skabs gsum 'chi med rdzing bu dngar / /
rtsod pa rnam gnon brjid pa'i sngar khyim rno / /
rtsom pa tshig don rgyan gyi 'dab stong rgyas / /
bstan pa'i gsal byad chen por zhabs brtan shog /
bslu med sras bcas rgyal ba'i bden byin dang / /
mthu ldan bstan srung dam can rgya mtsho'i stobs / /
bdag cag dad mos lhag bsam dag pa'i mthus / /
re 'bras ji bzhin bde blag 'grub gyur cig / / /
ces pa 'di yang li thang sgo zab mchog sprul rin po che ngag dbang gsung rab bstan 'dzin dge legs rgya mtsho dpal bzang po'i zhabs brtan smon tshig 'di lta bu zhig dgos zhes ser smad dbu ma gsar pa'i 'dzin grwa spyi nas bskul ma gnang ba ltar yongs 'dzin khri byang sprul ming pas smon pa'o / /
@# / /
oM swa sti /
gdod nas yongs dag mi shigs chos kyi dbyings / /
gsal rdzogs mtshan dper rol pa'i 'dod 'jo'i sprin / /
'chi med grub pa'i bdud rtsi'i gru char gyis / /
'di na dge legs 'dab brgya bzhad par mdzod / /
ngag rig dbang du 'byor ba'i blo gros kyis / /
kun bzang bstan pa'i nor 'dzin mdzes pa'i rgyan / /
'phrin las rlabs phreng rgya cher rol pa'i mtsho / /
mchog gi sa mkhan gcig pur gsol ba 'debs / /
shes dang shes bya'i gnas lugs yangs pa'i mkha' / /
mkhyen rab snang ba 'bum gyis rtag brjid pas / /
srid zhi'i mun pa yongs 'phrog thub pa'i sras / /
mkhas dbang bstan pa'i gnyen du zhabs brtan shog /
zhi dul chos bzhin spyod pa'i ma dros klung / /
sdom gsum bcas mtshams dag pa'i rlabs phreng can / /
phan bde'i myu gu phyogs kun 'phel ba'i gzhi / /
thub pa'i gdung tshob chen por zhabs brtan shog /
theg mchog sems kyi rdo rje'i rtsa ba brtan / /
kun bzang rgyal sras spyod pa'i lo 'dab rgyas / /
gzhan phan 'bras bus dud pa'i yongs 'du dbang / /
dge ldan bstan pa'i dpal du zhabs brtan shog /
mchog gsum pa slu med bden pa'i byin mthu dang / /
snang stong mi phyed rten 'byung zab mo'i mthus / /
bdag sogs yid la ji ltar smon pa rnams / /
gegs med bde blag nyid du 'grub gyur cig / / /
ces pa 'di yang li thang yongs rgya mchog sprul ngag dbang blo bzang bstan 'dzin 'phrin las rgya mtsho mchog gi zhabs brtan smon tshig 'di lta bu zhig dgos zhes ser smad dbu ma gsar pa'i 'dzin grwa spyi nas bskul ma gnang ba ltar yongs 'dzin khri byang sprul ming pas smon pa'o / / / / / /
! la dwags rgyal sras ba ku la mchog sprul rin po che'i zhabs brtan gsol 'debs / / /
oM swa sti /
rgyal kun ye shes chos dbyings chen po'i rtsal / /
gang 'dul mos ngor 'tshams pa'i sgyu ma'i sprin / /
thun mtshams bla gos gsar pas nyer klubs pa / /
tshe sbyin blo bzang rgyal ba'i byin mthu yis / /
blo bzang thub bstan mchog nor dpal bzang po / /
bskal brgyar zhabs brtan mdzad 'phrin rgyas gyur cig /
'jam dpal rtag tu zhi ba chos kyi sku / /
gser 'od 'bar ba'i khro chags rnam 'gyur gyis / /
phyi nang nyi bu'i 'tshe ba lhag med du / /
'joms mdzad rdo rje 'jigs byed byin mthu yis / /
blo bzang thub bstan X bskal brgyar X bgrang yas rigs kyi rol gar pad rag gi /
lhun po'i mched zlar brjid pa'i mtshan dpe'i sku / /
'od snang mtha' yas tshe dang ye shes gter / /
bde ldan zhing gi mgon po'i byin mthu yis / /
blo bzang X bskal X brgyad gnyis lang tshos snyems pa'i 'jo sgeg gar / /
dran pa tsam gyis 'chi bdag dpung 'joms shing / /
tshe dpal 'dod rgur 'jo ba'i lha yi lha / /
bcom ldan rnam par @# / /
rgyal ma'i byin mthu yis / /
blo bzang X bskal brgyar X rab 'byams rgyal kun 'phrin las bdud rtsi'i mtsho / /
bsrubs skyes stong phrag zla ba bzhad pa'i nyams / /
'chi med ga bur zegs ma 'bum phrag brgyar / /
spro mdzad yid bzhin 'khor lo'i byin mthu yis / /
blo bzang X bskal brgyar X de ltar bden pa'i tshig gis gsol btab mthus / /
rje btsun bla ma'i zhabs zung rdo rje'i khrir / /
mi 'gyur g.yung drung ngo bor rtag brtan cing / /
bzhed dgongs ma lus lhun gyis 'grub gyur cig /
bdag cag bsam sbyor bya spyod nongs pa yi / /
'gal 'khrul ci mchis lhag med myur byang ste / /
sgo gsum bgyi ba mtha' dag drin can rje / /
dgyes bskyed mchod pa'i sprin du 'gyur par shog /
sras bcas rgyal ba'i rmad byung thugs rje dang / /
snang stong 'gal med chos dbyings bden pa'i mthu / /
dam can chos skyong srung ma'i 'phrin las kyis / /
ji ltar smon pa de bzhin 'grub gyur cig /
ces pa 'di yang bstan pa'i snang byed mkhas btsun bzang po'i rnam thar rmad byung la dwags rgyal sras pa ku la mchog sprul rin po che blo bzang thub bstan mchog nor dpal bzang po zhabs zung yun brtan gyi gsol 'debs shig dgos zhes gang gi gsol zhabs thub bstan rnam rgyal nas rten bcas bskul ba bzhin /
yongs 'dzin khri byang sprul ming pas dwang ba'i yid kyis smon pa de de bzhin du 'grub par gyur cig / / /
! oM swa sti /
mthong grol mtshan dpe'i zla gzhon rdzogs pa'i bzhin / /
yid mos mkha' la yud tsam bsnyen pa'i mod / /
rtag brtan 'chi med lang tsho grub pa'i dngos / /
stsol mdzad yid bzhin 'khor los dge legs stsol / /
bloX chen lugs bzangX thubX dbang bstanX pa'i bcud / /
dgeX ldan legsX bshad phyogs mthar spel ba la / /
dran dbangX rig pa'i nor gyis yongs phyugX pa'i / /
dpal ldan rje btsun bla ma zhabs brtan shog /
phyogs kyi tshad du brdal ba'i shes bya'i mkhar / /
rtse dga'i gar gyis rol ba'i rnam rig nor / /
mang thos shar ri'i dpung pa srung ba'i gnyen / /
bstan pa'i gsal byed nyid du zhabs brtan shog /
ston pa nyid du ston pas cher bsngags pa'i / /
bstan pa'i rtsa ba chos 'dul 'o ma'i mtshor / /
bag yod khrims kyis spyod pa'i spos kyi glang / /
bsngags 'os btsun pa'i mchog tu zhabs brtan shog /
'gro 'di'i dug gsum smag rum sel byed du / /
lhag bsam zla ba dag pa'i gdong mdzes kyis / /
gzhan phan ga bur zegs ma'i char 'bebs pa'i / /
'gro 'dren rgyal sras dpa' bor zhabs brtan shog /
rmongs chen gdon gyis gzir ba'i yid can tshogs / /
rgyal kun bgrod pa gcig pa'i gshegs bshul du| |bkri pa'i chos tshul chos bzhin 'doms pa la / /
'jigs med ston pa chen por zhabs brtan shog /
nying 'khrul snang bar 'phyan pa'i rtog ge'i khyu / /
log par smra ba'i sgra sgrog rgyu ba'i dpung / /
mi bzad lung rigs dam bca' @# / /
gsum ldan mdas / /
pham mdzad dga' byed gnyis par zhabs brtan shog /
ma smad rig pa'i rol mtsho 'phyur ba'i dbyangs / /
tshig don nyams kyis sgeg pa'i snyan 'gyur glu /
tshangs sras dbyangs kyi rol mor rtag 'khrol bas / /
mkhas mang yi ga 'gugs bzhin zhabs brtan shog /
dkon mchog rin chen gsum gyi mthu byin dang / /
chos nyid rten 'byung zab mo'i bden stobs kyis / /
bdag sogs ji ltar smon pa'i re 'bras rnams / /
gegs med bde blag nyid du 'grub gyur cig /
ces bstan pa'i gsal byed dam pa paN chen 'os sprul rin po che blo bzang thub bstan dge legs dbang phyug mchog gi \u0f38zhabs brtan gsol 'debs 'chi med grub pa'i bden tshig ces bya ba 'di yang 'bras sgo mang mkhan rin po che bstan pa bstan 'dzin dang /
gung ru khang tshan 'dus spyi /
X X X bcas nas lha reg rten bcas ji ltar bskul ba bzhin /
yongs 'dzin khri byang sprul ming pas dwang bas sbyar ba'o / / / /
! zhabs brtan gsol 'debs 'dod don lhun 'grub ces bya ba bzhugs so / /
oM swa sti /
gsal rdzogs mtshan dpes mdzes pa'i yid 'phrog sku / /
dran pa'i mod la 'chi med dga' ston 'bum / /
'bad med stsol mdzad bde ldan zhing mgon gyis / /
tshe dang ye shes dngos grub char du bsnyil / /
bskalX bzangX rnam 'dren bzhi pa'i mdo sngags kyi / /
zab don mdud rgyaX dgrol ba'i rnam dpyod rtsal / /
mtshoX skyes 'dab stong bzhad pa'i dpal yon can / /
mtshungs med bshes gnyen chen por zhabs brtan shog /
bskalX mang rnyed dka'i dam chos nor bu'i gter / /
lhag bsam bzang po'i shing rtas nyer drangs te / /
rgyaX chen gdul bya'i srid gdung sel ba'i mgon / /
mtshoX byung rig pa'i dpa' bo zhabs brtan shog /
khyod kyi legs gsung gdams ngag bdud rtsi'i rgyun / /
bdag cag snying gi bcud du legs smin nas / /
theg mchog lam gyi lus stobs yongs rdzogs te / /
mtha' yas 'gro ba'i re ba skong nus shog /
sras bcas rgyal ba'i gsang gsum byin rlabs dang / /
mthu ldan dam can srung ma'i 'phrin las stobs / /
bdag sogs gdul bya'i dad mos rten 'byung mthus / /
smon pa'i don rnams yid bzhin 'grub par shog /
ces pa 'di yang mang thos tshul ldan ser byes gtsang pa dge bshes bskal bzang rgya mtsho'i zhabs brtan smon tshig mdor bsdus shig dgos zhe sa 'dzam gling nub phyogs ing lan gyi yul nas 'jam dbyangs chos kyi shes rig tshogs pa spyis 'phrin yig gi lam nas bskul ba bzhin / /
yongs 'dzin khri byang sprul ming pas sbyar ba'o / / / /
! zhabs brtan gsol 'debs 'chi med bdud rtsi'i char 'bebs 'chums so / /
mtshan dpe'i nyams brgyar sgeg pa'i ri dwags mig /
stong phrag zla gzhon lang tshor sgeg pa mo / /
tshe sbyin yid bzhin 'khor lo lhag pa'i lhas / /
deng 'dir 'chi med bdud rtsi'i gru char phob / /
gzhung lugs mang de si d+hun pa'i je me nas /
ga blo gter grubX pa'i legs bshad nyi 'od 'bum / /
kun bzodX pha mthar spro ba'i 'phrin las kyis / /
'gro blo'i mun paX sel mdzad zhabs brtan shog /
snying rje'i cha shas @# / /
lhunX rdzogs dkyil 'khor las / /
grubX rigs mkhas pa'i zhal lung ga pur rgyun / /
skal ldan yid kyi kun da'i sman yon du / /
'grems bzodX ston paX mchog tu zhabs brtan shog /
thub pa'i bstan pa rigs pas legs rtogs nas / /
skyes bu gsum gyi lam gyis rgyud sbyangs shing / /
bdag cag yang dag lam la khrid mdzad pa'i / /
drin chen bshes gnyen chen po zhabs brtan shog /
khyod kyi legs gsung mtho ris rnga sgra'i dbyangs / /
skal bzang rna ba'i bdud rtsir rtag snyan pas / /
srid pa'i gzeb brgya'i 'ching las rnam grol zhing / /
bla med gtan bde'i dbugs dbyungs myur thob shog /
ji srid stobs bcu mi 'jigs bzhi yi rtsal / /
rdzogs pa'i kun mkhyen sa la ma reg pa / /
de srid bla ma mchog dang mi 'bral zhing / /
bstan 'gror phan bde sgrub pa'i mthu thob shog ~X /
rten 'byung ma 'gag chos dbyings bden pa'i stobs / /
bdag cag rtse gcig mos pa'i lhag bsam mthus / /
ji ltar smon pa'i don 'di lhun 'grub shog /
ces pa 'di yang b+he kob ser chos sgar nas byes gtsang rigs lam smra ba blo bzang bstan 'dzin dang /
a ri mi rigs e Da wa sbis ti yan bcas thun mong nas /
mang thos dge ba'i bshes gnyen lhun grub bzod pa'i zhabs brtan 'di 'dra zhig dgos zhis bskul ba'i ngor yongs 'dzin khri byang skye ming pas sbyar ba'o / / / /
! zhabs brtan gsol 'debs 'chi med gru char bzhugs / /
rgyal kun ye shes rtag pa'i rdo rje'i khams / /
rnam gsum ngur smrig gos 'chang mtshan dpe'i gar / /
blo bzang rgyal ba tshe 'dzin tshe yi lhas / /
'chi med grub pa'i dga' ston deng 'dir stsol / /
bloX gter 'jam mgon lugs bzangX bsam 'phel dbang / /
thub bstanX snying por 'dzinX pa'i bshad sgrub kyis / /
rab 'byams rgyalX kun dgyes pa'i ngo mtshar sprin / /
spro mkhas mtshanX ldan bla ma zhabs brtan shog /
bloX gros mtshungs med bzangX po'i 'od dkar gyis / /
lung rtogs bstanX pa'i nor 'dzinX kun da'i tshal / /
'byed mkhas rgyalX sras ston mtshanX zla ba'i 'dzum / /
mi nub srid mthar gsal zhing zhabs brtan shog /
ma rungs sems kyi glang po gdul dka' ba / /
dran shes lcags kyu rnon pos dbang byas te / /
thub pa'i brtul zhugs rgya las mi 'gong ba'i / /
'dul 'dzin gnas brtan mchog tu zhabs brtan shog /
mdo sngags gzhung lugs baiDUr phang 'gro'i rgyud / /
phra zhib rnam dpyod sor mos rab bskul nas / /
legs bshad dbyangs bdun rdzogs pa'i snyan 'gyur glu /
skal bzang rna ba'i dpyid du rtag sgrogs shog /
mdor na yab rje 'jam dpal snying po yi / /
ring lugs gser zhun btso ma'i mchod sdong che / /
dag gtsang rnam thar bzang pos bla nas blar / /
'degs pa'i byed po nyid du rtag brtan shog /
mchog gsum rgyal ba rgya mtsho'i thugs rje dang / /
ring nas bsten cing mchod pa'i bstan srung mthu / /
rgyu 'bras rten 'brel mi bslu'i bden stobs kyis / /
smon pa'i don 'di gegs med lhun 'grub shog /
ces pa 'di yang ser byes ldan ma @# / /
rdza srib mchog sprul blo bzang bstan 'dzin rgyal mtshan rin po che'i zhabs brtan smon tshig 'di 'dra zhig dgos zhes gang gi yab rgan be ru ngag dbang blo bzang dang /
blo skyabs /
bsod nams bkris bcas nas bskul ba bzhin /
yongs 'dzin khri byang sprul ming pas sbyar ba'o / / / /
! skalX pa mchog ldanX bloX gros nor 'dzin ltor / /
kun bzangX 'phrinX yig phyogs lasX rnam rgyal rlabs / /
spro mkhas lung dang rtogs pa'i rgya chen mtshoX / /
yongs rdzogs bstan pa'i sgron mer gsol ba 'debs / /
'dod sdang rmongs pa'i bran du bdag song bas / /
mthong ba'i chos dang sngon rabs phreng bar yang / /
bsags sdig nyes pa'i phung po mchis so 'tshal / /
lhag med dbyings su dag pa'i tshangs pa stsol / /
'di phyi bar do'i dus kyi skabs kun tu / /
legs nyes skyid sdug mtho dman ci byung yang / /
re sa'i mgon skyabs khyed las gzhan med pas / /
brtse chen thugs rje'i zhags pa ring du skyongs / /
deng nas sku bzhi'i mthar thug snyegs kyi bar / /
tshe yi phreng bar khyod zhabs dbang gi rgyal / /
gtsug na mtho zhing gsung gsang bdud rtsi'i rgyun / /
'thung ba'i skal bzang nam yang nyams med shog /
de mthus bdag sogs kun rmongs dgra sde'i ngor / /
ma pham yang dag lam gyi kun dga'i dar / /
bsgreng zhing sku bzhi'i rgyal thabs bla med kyi / /
don gnyis phan bde'i mnga' thang brtags gyur cig /
ces pa 'di yang mdo smad rong po skal ldan rgya mtsho'i mchog sprul skal ldan blo bzang 'phrin las rgya mtsho dpal bzang por tshe rabs rjes 'dzin gsol 'debs 'di nyid a lag khri rgan rin po ches bskul gnang ltar /
yongs 'dzin khri byang sprul ming pas smon pa'o / / / /
! mi 'gyur sku bzhi'i bdag nyid bla ma dang / /
yi dam phyogs bcu'i rgyal ba sras dang bcas / /
byin rlabs thugs rje'i mthu dpung cher bskyed nas / /
bdag cag smon pa 'grub pa'i bden byin stsol / /
ngagX gi dbangX phyug blo bzang thubX dbang bstanX / /
tshulX bzhin spel ba'i khrimsX ldan kun gyi gtsoX / /
bstanX 'gro'i nor 'dzinX phan bder skyong ba'i mgon / /
mchog gsum rgyaX mtsho'iX 'dus skur gsol ba 'debs / /
mgon khyod sngon tshe rgyal ba'i spyan snga ru / /
khams gsum srid pa'i 'khor lo ma stongs bar / /
'gro sgrol dam bca'i go cha ma bsnyel bar / /
slar yang sprul sku'i zhal bzang myur du ston / /
gzhung lugs rgya mtshor mkhas pa'i 'dab stong bkra /
bag med nyes ltung 'dam gyis ma gos btsun / /
gzhan phan thugs bskyed dri bzang 'bum grol ba'i / /
mchog sprul pad dkar gzhon nu myur bzhad shog /
zab rgyas chos kyi gru char rtag 'bebs shing / /
rigs tshul glog 'od stong gi rtse dga' can / /
snyan tshig dbyar rnga dal bur sgrog mkhas pa'i / /
yang sprul chu 'dzin bla bre myur dkrigs shog /
bdag cag dad mos gtsang ma'i skyed tshal du / /
skal bzang 'dod pa 'jo ba'i ut+pal gsar / /
mthong grol mig gi bdud rtsir myur gsal zhing / /
kun phan 'phrin las ge sar ngom gyur cig /
sras bcas rgyal ba'i rmad byung thugs rje dang / /
chos nyid rten cing 'brel 'byung bslu med @# / /
mthu / /
bdag cag dad dam gtsang ma'i bden stobs kyis / /
smon pa'i don 'di bde blag 'grub par shog /
ces pa 'di yang rigs brgya'i khyab bdag rdo rje sems dpa'i ngo bo dga' ldan gser skong rdo rje 'chang ngag dbang tshul khrims don ldan dpal bzang po'i mchog sprul rin po che ngag dbang thub bstan tshul khrims bstan 'dzin rgya mtsho dpal bzang po zhi bar gshegs pa'i yang srid 'khrul bral myur byon gyi gsol 'debs shig dgos zhes mtshan zhabs gser kong thugs sras rin po che mchog dang /
dga' byang gser kong khang tshan bcas nas bskul gnang ltar /
yongs 'dzin khri byang sprul ming pas smon pa'i mtshams sbyor dang bcas sbyar ba'o / / / /
! zhabs brtan gsol 'debs 'chi med bdud rtsi'i gru char zhes bya ba bzhugs so / /
oM swa sti /
gdod nas yongs dag rtag brtan chos sku'i rtsal / /
mkha' khyab 'khor lor 'char ba'i tshe yi lhas / /
gzhom bral 'chi med bdud rtsi'i char chen gyis / /
rnam 'dren mchog 'dir shis pa'i dge legs stsol / /
rangX bzhin dbyings las rmad byungX sgyu ma'i sprin / /
kun rigX thub pa'iX mtshan nyid yongs rdzogs pa / /
sems kyi rdoX rjeX 'gro 'dul sprul ba'i gar / /
mtshungs med rje btsun bla mar gsol ba 'debs / /
rangX snang bde la 'byams pa'i thol byungX glus / /
gsang chen rigX 'dzin theg pa'iX lam mtshon te / /
nyid 'khrul dgra sdeX pham mdzad rdoX rjeX 'dzin / /
rgyal ba rgya mtsho'i mgon du zhabs brtan shog /
rmongs dang srid pa'i 'ching ba kun gcod cing / /
zag zad zhi ba'i dbyings su bkri ba'i lam / /
bsnyen pas bsam mi khyab kyi yon tan gter / /
mchog gis mkhan dam par zhabs brtan shog /
ji snyed shes bya'i 'khor lo'i mthar 'ching ba'i / /
gzigs pa dri med ye shes mchog gi sar / /
mtshan med chos dbyings yangs pa'i go 'byed pa / /
nges don rig pa'i dpa' bor zhabs brtan shog /
chags thogs bral ba'i ting 'dzin mi g.yo zhing / /
rtag khyab sgyu 'phrul dra ba'i cho 'phrul gyis / /
kun phan rab dga'i 'tsho ba sgrub mkhas pa'i / /
theg mchog chos kyi rgyal por zhabs brtan shog /
rgya chen mang thos yangs pa'i dga' tshal du / /
bsam sgom rig pa'i 'dab stong grol ba las / /
spangs rtogs grub pa'i sbrang rtsi'i dog pa can / /
skyes mchog padma'i sdong bur zhabs brtan shog /
bdud sde gzhom pa'i snying stobs rma med pa / /
yon tan mi zad rnam par 'phrul ba'i rgyan / /
mi shigs zung 'jug rdo rje'i sku brnyes pa'i / /
sa gsum 'gro ba'i mgon du zhabs brtan shog /
'phags bod mkhas grub brgyud pa'i legs bshad rgyun / /
myangs pas zab rgyas mngon rtogs 'khyil ba'i bcud / /
lung rigs rlabs phreng dgod pa'i zegs ma brgyar / /
'grems mkhas mchog gi rgya mtshor zhabs brtan shog /
ye stong rtsa bral gnas 'gyu rang grol sems / /
gnyug ma'i ngang las bde gsal ma 'gags par / /
re dogs gol sa chod pa'i phyag rgya che / /
gsal mdzad rnal 'byor dpa' bor zhabs brtan X / /
mchog tu zhi ba bag yod dam pa'i mkhar / /
gzhan @# / /
phan thugs rje'i chu khur gtibs pa'i sprin / /
rgyud lnga'i 'gro la phan bde'i bsil ba'i char / /
'bebs mkhas gdengs can bdag por zhabs brtan shog /
ma bcos chos sku thig le ro gcig dang / /
gang shar rig stong ma 'gag longs spyod rdzogs / /
yongs snang gang 'dul sprul bsgyur mi zad pa / /
sku gsum dbyer med ngo bor zhabs brtan shog /
bslu med rin chen gsum gyi byin rlabs dang / /
chos dang chos nyid mi phyed bden pa dang / /
bdag cag dad mos lhag bsam dge ba'i mthus / /
smon pa'i 'bras bu bde blag 'grub gyur cig /
ces pa 'di yang mkha' khyab bstan 'gro'i dpal mgon mtshungs zla ma mchis pa rgyal dbang karma pa chen po mchog par lam tshul bstan sku khams rnyog tshul phran bu bzhes kyang da cha zla ba sprin bral gyi ngang tshul ltar gsal dwangs gyur pa'i bka' drin dran phyir dang /
da dung yang gsang gsum la 'gal rkyen phra mo tsam mi bzhes par bstan 'gro'i srog zungs dam par zhabs zung srid mthar brtan pa'i gsol 'debs 'di 'dra zhig gsar rtsom dgos zhes mgon po gang gi gan mdzod 'dzin pa sku ngo dam chos yongs 'du mchog nas gsung bris kyi lam nas gnang rten bcas bskul gnang bzhin /
yongs 'dzin khri byang sprul ming pa blo bzang ye shes bstan 'dzin rgya mtshos dad gus rtse gcig pas gsol ba btab pa de de bzhin du 'grub gyur cig / / /
! zhabs brtan gsol 'debs drang srong grub pa'i dbyangs snyan zhes bya ba bzhugs so / /
mtha' yas rgyal ba'i sor rtog ye shes khams / /
pad rag lhun por smin pa'i 'od snang gis / /
'chi bdag bdud kyi mun pa gtan bcom ste / /
tshe dpal padmo bzhad mdzad mgon des skyongs / /
'jamX dbyangsX mi yi gar rol tsong kha pa'i / /
bzhed dgongs mkhasX dang grubX pa'i skyes mchog brgyas / /
rjes bstan tshul bzhin skyongX ba'i dgeX mtshan gyis / /
legsX lam rgyaX mtshoX spel mdzad drin can rje / /
gang gi gsang gsum rin chen ka la shar / /
'chi med lha tshogs byin rlabs bdud rtsi'i bcud / /
byur bur gtams pas bskal pa rgya mtsho'i bar / /
'gyur med rdo rje'i khams su zhabs brtan shog /
rmad byung thugs rje'i chu 'dzin phung po las / /
rab 'byams zab rgyas gdams pa'i gru char rgyun / /
skal bzang gdul bya'i zhing sar yongs phabs te / /
gtan bde'i lo tog spel bzhin zhabs brtan shog /
gtsug tor gdugs dkar 'od zer can ma dang / /
bsrung ba lnga yi lha tshogs 'khor bcas kyis / /
rje btsun bla ma'i gsang gsum 'gal rkyen kun / /
zhi zhing bzhed rgu 'grub par mdzad du gsol / /
ring nas bsten cing mchod pa'i srung mas kyang / /
rdo rje'i dam tshig gnyan po nyer dgongs nas / /
nyin mtshan dus drug bya ra ma g.yel bar / /
bsrung zhing skyong ba'i 'phrin las g.yel med mdzod / /
bslu med mchog gsum rgya mtsho'i byin rlabs dang / /
rgyu 'bras rten cing 'brel 'byung bden pa'i mthu / /
bdag cag lhag bsam rtse gcig smon pa'i mthus / /
yid la re ba ji bzhin 'grub gyur cig /
ces pa 'di yang bstan pa'i @# / /
snang byed dam pa li thang dge legs mchog sprul rin po che rje btsun 'jam dbyangs mkhas grub bstan skyong dge legs rgya mtsho dpal bzang po'i gsang gsum 'gal rkyen zhi zhing zhabs zung yun brtan gyi smon tshig cig 'bri dgos zhes sku mched mi 'gyur rin po che nas gsung bris kyi lam nas rten bcas nan bskul gnang ba bzhin /
yongs 'dzin khri byang skye ming pas smon pa de de bzhin du 'grub par gyur cig / / /
! zhabs brtan gsol 'debs 'chi med bdud rtsi'i mchog sbyin zhes bya ba bzhugs so / /
oM swa sti /
zla gzhon lang tshor sgeg pa'i ri dwags mig /
dran pa'i mod la mthar byed dpung 'joms shing / /
tshe dpal 'dod rgur 'jo ba'i bcom ldan ma / /
yid bzhin 'khor los deng 'dir dge legs stsol / /
'gro la byamsX brtse'i dgongs paX rmad byung gis / /
gzhan phan 'phrinX lasX sgo brgya rab dbye ste / /
thubX tshul lung rtogs bstan pa'i rinX chenX gter / /
'gyed mdzad rje btsun bla mar gsol ba 'debs / /
mkhas grub dam pa'i zhal lung las 'ongs pa'i / /
zab dang rgya che'i legs bshad dal 'bab klung / /
gang thugs ma dros rol mtshor yongs 'khyil ba'i / /
ngag rig dran dbang mchog tu zhabs brtan shog /
rnam dag bslab pa'i khrims kyi spos chu'i rdzing / /
bag med nyes spyod rnyog mas ma bslad par / /
gtan bde'i dri bzang rgyal ba dgyes pa'i sprin / /
spro mdzad gnas brtan chen por zhabs brtan shog /
mkha' khyab 'gro kun bla med byang chub tu / /
'god pa'i spyod mchog rtsi bsam brgya pa'i gdugs / /
lhag bsam yu ba brtan pos 'degs pa'i rtsal / /
zla med rgyal ba'i sras por zhabs brtan shog /
'jam mgon snyan brgyud zab don g.yas 'khyil dung / /
brtse chen dbugs kyis bskul ba'i dbyangs snyan gyis / /
khams gsum nyes brgya'i rims nad drung 'byin pa'i / /
'gro mgon skyabs kyi dam par zhabs brtan shog /
rab 'byams sras bcas rgyal ba'i thugs rje dang / /
rgyu 'bras rten cing 'brel 'byung bden pa'i mthu / /
bdag cag rtse gcig mos pa'i nus stobs kyis / /
smon pa'i don rnams bde blag 'grub gyur cig /
ces pa 'di yang dge ldan bstan pa'i gsal byed mon rta dbang dgon gyi mkhan 'dzin 'bras blo gling ldan ma rgyal sras mchog sprul rin po che byams pa 'phrin las thub bstan rin chen mchog zhabs zung yun brtan gyi smon tshig 'di lta bu zhig dgos zhes dad ldan blo bzang rdo rje lags nas lha reg rten dod bcas bskul ba bzhin /
yongs 'dzin khri byang sprul ming pas smon tshig tu 'du bgyis pa de de bzhin du 'grub par gyur cig / / /
! zhabs brtan gsol 'debs rdo rje'i lhun po zhes bya ba bzhugs so / /
oM swa sti /
mtshan dpe'i mdzes sdug rig ngor 'god tsam gyis / /
mthar byed dgra sde'i g.yul las rnam rgyal zhing / /
tshe srog rdo rjer sgrub pa'i lha tshogs kyis / /
deng 'dir 'chi med dngos grub char du phobs / /
bloX gter kun bzangX 'jamX dpal snying po yi / /
legs bshad dbyangsX bdun rdzogs pa'i rol mo'i sgras / /
shag @# / /
thubX bstanX pa'i snying po nyiX gzhon ltar / /
gsal mdzad 'gro ba'i bla maX zhabs brtan shog /
rnam dag zhi dul khrims kyi rtsa ba brtan / /
bcu phrag rig pa yangs pa'i lo 'bras dud / /
grags dkar snyan pa'i dri bsung yongs 'phro ba'i / /
sngon med dpag bsam dbang po zhabs brtan shog /
mtha' bral gzhung lugs mang thos rol mtsho cher / /
bsam dang sgom pa'i mu tig zegs ma dgod / /
ma rmad nyams rtogs 'dod 'byung nor bu'i gter / /
skal bzang gdengs can nyer 'tshor zhabs brtan shog /
'chad pa 'chi med bdud rtsi'i rdzing bu bskyil / /
rtsod ngag ral gri'i 'phrul 'khor mtshon du rno / /
snyan ngag dbyangs can dgyes pa'i padma 'dzum / /
mkhas mchog smra ba'i seng ge zhabs brtan shog /
dag gtsang gser gyi snying po dge ldan bstan / /
ris med phyogs dang dus kun spel ba la / /
gang gi thugs bskyed btsan po'i mthu smin pa'i / /
skal bzang rdzogs ldan snang bas khyab gyur cig /
bla ma yi dam chos srung byin rlabs dang / /
stong dang rten 'byung 'gal med bden pa'i mthu / /
bdag cag lhag bsam dag pa'i mos stobs kyis / /
re ba'i 'dod don lhun gyis grub gyur cig /
ces ldan ma lab mkhan chen mchog sprul rin po che blo bzang 'jam dbyangs thub bstan nyi ma mchog gi zhabs brtan gsol 'debs 'di lta bu zhig dgos zhes ldan ma bstan rgyas rin po che sogs nas bskul ba bzhin /
yongs 'dzin khri byang skye ming pas sbyar ba'o / / / /
! oM swa sti /
rmad byung 'phrin las 'od snang phra mos kyang / /
'chi bdud mun pa'i smag rum drungs phyung ste / /
tshe dpal 'dab brgya'i dga' tshal bzhad pa'i gnyen / /
bde ldan zhing gi mgon pos dge legs stsol / /
mtshungs med bloX dang bzangX po'i rnam dpyod kyis / /
mdo sngags gzhung lugs rgya mtsho'i mtharX son te / /
lam dang 'bras bu'i sher phyinX zab mo'i tshul / /
ston mkhas rje btsun bla mar gsol ba 'debs / /
rnam dag bslab pa'i khrims kyi rtsa ba brtan / /
thos bsam sgom pa'i 'bras bzang 'bum gyis dud / /
gzhan phan 'phrin las yal 'dab phyogs kun tu / /
yongs khyab dpag bsam dbang po zhabs brtan shog /
dul zhing zhi ba nyer zhi lung gis phyug /
'gro la snying brtse skyo med bzod stobs kyis / /
rnam grol lam bzang 'doms la zla med pa'i / /
theg mchog bshes gnyen chen por X thugs rje'i sprin sngon rol pa'i lding khang nas / /
legs bshad chos char 'dzad med rtag 'jobs / /
skal ldan dge ba'i lo tog yongs spel ba'i / /
drin can bla ma bskal brgyar zhabs brtan shog /
bdag sogs rnams kyang khyod kyi legs gsung don / /
mi brjed snying gi bcud du rtag bsten nas / /
tshul bzhin sgrub pa'i 'bras bzang mngon gyur te / /
khams gsum 'gro ba'i bla ma mchog 'grub shog /
bslu med rgyal ba sras bcas byin rlabs dang / /
snang stong 'gal med chos dbyings rten 'brel stobs / /
bdag cag rtse gcig mos pa'i @# / /
bden mthu yis / /
ji ltar smon pa'i don 'di lhun 'grub shog /
ces pa 'di yang yongs kyi dge ba'i bshes gnyen chen po ser smad blo bzang mthar phyin gyi slob bu a ri'i grong khyer wa shing Don dang /
ni'u rngar sir gnas 'khod thun mong nas dge bshes rin po che sku tshe yun brtan gyi gsol 'debs shig gsar rtsom dgos zhes 'phrin yig gi lam nas rten bcas ji ltar bskul ba bzhin /
yongs 'dzin khri byang sprul ming pas smon tshig tu sbyar ba dge legs 'phel / / / /
! rnal 'byor ma'i bla brgyud gsol 'debs kha skong la /
zabX rgyas rgyud sde rgya mtsho'i snying po'i bcud / /
zabX las ches zab rdo rje rnal 'byor ma'i / /
zabX lam 'doms mkhas blo bzang mthar phyin la / /
gsol ba 'debs so lhan skyes ye shes stsol / / / /
! zhabs brtan gsol 'debs 'chi med bdud rtsi'i sprin chen zhes bya ba bzhugs so / /
na mo shrI he ru kaH ya /
rab 'byams zhi khro'i dkyil 'khor bye ba brgya / /
mkha' khyab 'khor lo'i sprin du spro mdzad pa'i / /
rigs brgya'i khyab bdag rdo rje 'chang chen por / /
shugs drag dang ba'i yid kyis gsol 'debs na / /
bka' drin gsum ldan rtsa ba'i bla ma mchog /
blo bzang chos 'byor bstan pa'i rgyal mtshan gyi / /
sku tshe mi shigs bskal brgyar rab brtan cing / /
bzhed don lhun gyis 'grub par byin gyis rlobs / /
rgyal kun mkhyen rab gcig bsdus 'jam dpal dbyangs / /
gsang ba'i mdzod 'dzin dpa' bo rdo rje dang / /
chos kyi rgyal po 'jam mgon tsong kha par / /
shugs drag X bka' drin X blo bzang X sku tshe X bzhed don X mkhas grub chen po chos bzang dpal ba dang / /
thams cad mkhyen pa dge 'dun grub pa'i zhabs / /
lnga rig paN chen ye shes rtse mo la / /
shugs drag X X X X X mdo rgyud bstan pa'i mnga' bdag chos ldan pa / /
grub mchog dmar ston tshul khrims rin chen dpal / /
mdo sngags rab 'byams dge 'dun bkra shis la / /
shugs drag X X X X X rgyal ba'i dbang po bsod nams rgya mtsho dang / /
rgyal sras spyan snga chos dpal bzang po'i zhabs / /
pha bong kha pa dpal 'byor lhun grub la / /
shugs X X X X X rnal 'byor dbang phyug chos dbyings rang grol dang / /
kun mkhyen ngag dbang blo bzang rgya mtsho mchog /
de sras gnas brten 'jam dbyangs grags pa la / /
shugs X X X X X 'jam mgon gdung 'tsho ba blo gros rgya mtsho dang / /
stong 'khor ngag dbang bsod nams rgya mtsho'i dpal / /
'jam dbyangs bzhad pa 'jigs med dbang po la / /
shugs X X X X mkhas mchog gung thang bstan pa'i sgron me dang / /
sde khri 'jam dbyangs thub bstan nyi ma che / /
brag dgon dkon mchog bstan pa rab rgyas la / /
shugs drag X X X X sgrub khang tshul khrims bstan pa'i rgyal mtshan dang / /
mang thos bde chen mnyam nyid rdo rje dpal / /
brag ri blo bzang thub bstan rnam rgyal la / /
shugs X X X X bde stong zung 'jug thig le chen po'i klong / /
'khor 'das spros kun sdom mdzad rdo rje @# / /
sems / /
rtsa ba'i bla ma bde chen snying po la / /
shugs X X X X dbyings dang ro mnyam bde chen sgyu ma'i sprin / /
zla gzhon lang tshor sgeg pa'i he ru kaH / /
'chi med bdud rtsi'i char 'bebs lha tshogs la / /
shugs drag X X X X gzhan yang dngos brgyud bla ma yi dam sogs / /
skyabs yul rab 'byams zhing gi rdul snyed dang / /
gnas gsum dpa' bo mkha' 'gro'i tshogs rnams la / /
shugs drag snying nas gus pas gsol btab mthus / /
bkrin gsum ldan rtsa ba'i bla ma mchog /
blo bzang chos 'byor bstan pa'i rgyal mtshan rje / /
zhabs zung rdo rje'i mdud rgya srid mtha'i bar / /
mi gzhig g.yung drung ngo bor rtag brtan cing / /
rgya chen 'phrin las nyi ma stong gi gzi / /
phyogs kyi mu khyud srid du rab brdal bas / /
phan bde'i 'dab stong bzhad pa'i ngo mtshar gyi / /
dge mtshan nam yang mi nub gsal gyur cig /
bdag sogs rnams kyang skye ba'i phreng ba ru / /
drin can bla ma mchog gi zhabs sen rdul / /
gtsug gi rgyan du mchod pa mi gtong zhing / /
khyod mnyes 'ba' zhig sgrub par byed nus shog /
de'i mthus gsang gsum byin rlabs bdud rtsi'i bcud / /
snying gi thig le'i dpyid du rab smin nas / /
mkha' khyab 'gro ba'i re ba ma lus pa / /
ji bzhin skong ba'i mthu chen thob gyur cig /
bslu med rgyal ba sras bcas byin rlabs dang / /
stong dang rten 'byung 'gal med bden pa'i mthu / /
bdag sogs dad dam gtsang ma'i rten 'brel gyis / /
smon pa'i 'bras bzang lhun gyis 'grub gyur cig /
ces pa 'di yang mkhas btsun bzang po'i dpal gyis dge ldan bstan pa'i snang byed dam par gyur pa tsha smad thub chag dgon gyi dar rtse mchog sprul rin po che rje btsun blo bzang chos 'byor bstan pa'i rgyal mtshan mchog zhabs zung srid mthar brtan cing /
rlabs chen bzhed rgu 'bad med lhun gyis 'grub pa'i zhabs brtan gsol 'debs shig brtsam dgos zhes chab mdo 'phags pa lha'i yongs 'dzin thub bstan dam pa dang /
thub chag dgon gyi grwa byams pa yon tan sogs kyis 'phrin yig gi lam nas rten bcas bskul ba bzhin /
bde mchog tshe lha dkar po'i dbang gi bla ma brgyud pa rnams kyi thugs rje byin rlabs bskul ba'i tshigs su bcad pa'i gsol 'debs 'di nyid yongs 'dzin khri byang sprul ming pas spro dga' chen pos 'du bgyis pa de de bzhin du 'grub par gyur cig / / /
! srid dang zhi ba'i dge legs 'dod rgu'i gter / /
bslu med mchog gsum yid bzhin dbang gi rgyal / /
dad gsum rgyal mtshan rtse mor rab bkod de / /
gsol ba 'debs so yid smon 'grub par mdzod / /
'gro la bu ltar byamsX brtse'i dgongs paX yis / /
blaX chen kun bzangX thubX dbang bstanX pa'i bcud / /
'jam mgon rgyalX ba'i ring lugs tshul bzhin du / /
spel mdzad mtshan ldan bla mar gsol ba 'debs / /
mgon khyod sras bcas rgyal ba'i spyan snga ru / /
'khor ba'i phyi mtha' ma rdzogs par de srid / /
gang 'dul gzugs sku'i rol pas 'gro ba'i don / /
mdzad bzhed dam bca'i tshul bzang nyer dgongs la / /
lung rtogs yon tan cha shas yongs rdzogs shing / /
gzhan phan 'phrin las 'od dkar stong @# / /
grol ba'i / /
yang sprul zla ba gzhon nu'i dkyil 'khor 'dzum / /
skal bzang kun da'i gnyen du myur ston mdzod / /
rnam dag tshul khrims spos chu'i rdzing bu'i klong / /
bskyed bsrings ting 'dzin shes rab 'dab brgya'i phreng / /
mkhas tshul gsum gyi sbrang rtsi'i zil mngar 'bum / /
spro mdzad sprul pa'i zhal bzang myur mjal shog /
sras bcas rgyal ba'i thugs rje byin rlabs dang / /
snang yang gdod nas stong pa'i rten 'brel stobs / /
bdag cag rtse gcig mos pa'i bden mthu yis / /
smon pa'i don 'di bde blag myur 'grub shog /
ces pa 'di yang bstan pa'i snang byed dam pa stod shel dkar bkras sde mchog sprul rin po che byams pa blo bzang thub bstan rgyal mtshan dgongs pa zhi dbyings su mnal ba'i yang srid mchog sprul myur byon gyi smon tshig 'di 'dra zhig dgos zhes mdzod pa thub bstan mkhas btsun dang /
shel dkar khul gyi ser skya mgrin gcig nas rten bcas bskul ngor /
yongs 'dzin khri byang skye ming pas smon pa'o / / / /
! ser smad grwa tshang gi mkhan brgyud gsol 'debs gras su 'jug rgyur bang ri sprul sku thub bstan zla grags blo bzang rgyal mtshan gyi mtshan bstod la /
thubX bstanX kun da bzhad pa'i dpal yon du / /
thugs bskyed zla gzhon dar ba'i gragsX snyan gyis / /
bloX ldan skal bzangX dga' bskyed rgyalX ba'i sras / /
mtshanX ldan rje btsun bla mar gsol ba 'debs / / / /
! dga' shar grwa tshang gi mkhan brgyud gsol 'debs gras su 'jug rgyur phu khang bla rtis rin po che byang chub tshul khrims kyi mtshan bltod la /
rnam byangX zhi bar bgrod pa'i lam bzang gnad / /
ma lus thugs kyi yol gor legs chubX cing / /
'chal tshulX yongs spangs khrimsX ldan mkhas pa'i mchog /
dpal ldan bla ma'i zhabs la gsol ba 'debs / / / /
! sgo mang grwa tshang gi mkhan brgyud gsol 'debs kha skong la /
ngagX la rang dbangX 'byor bas legs bshad kyi / /
nyiX 'od stong du spro ba'i 'od snang gis / /
gdul bya'i blo mun maX lus sel mdzad pa'i / /
drin can bla ma'i zhabs la gsol ba 'debs / / / /
zhes dang /
zhabs brtan gsol 'debs la /
ngagX rig dran dbangX bye ba'i rnam dpyod kyis / /
nyiX tshe tsam min legs bshad du maX yi / /
zab don skal bzang gdul byar 'grems mkhas pa'i / /
drin can bshes gnyen chen po zhabs brtan shog / / /
! tre hor dkar mdzes 'khrungs gsar sprul sku'i 'khrungs rabs gsol 'debs kyi kha skong la /
thub bstanX snying po tshul bzhin 'dzinX pa'i dpalX / /
don ldanX man ngagX 'od dkar stong giX gzis / /
dran dbang rgyu skar rnam gnon spangs rtogs kyis / /
yongs phyugX smra ba'i zla bar gsol ba 'debs / / / /
! rgyud stod grwa tshang gi mkhan brgyud gsol 'debs kha skong du 'jug rgyur dga' shar blo bzang nyi ma'i mtshan bstod la /
bloX gter 'jam mgon rgyal ba'i bzhed dgongs kyi / /
mdo sngags gzhung bzangX pad dkar stong gi 'dzum / /
rnam dpyod nyiX gzhon zer gyis 'byed pa'i rtsal / /
mtshungs med rje btsun bla marX gsol ba 'debs / / / /
! sog bla gu ru de wa brgyud zhu bskul @# / /
ltar sogs yul rdzA khu rel gyi bla khag gnyis kyi mtshan sngags gsol 'debs la /
mdo sngags legs bshad chosX sgra rtag sgrog pa'i / /
gragsX snyan 'od dkar phyogs kyi mthar grol zhing / /
rgyaX chen phan bde'i rol mtshoX spel ba'i gnyen / /
mtshungs med smra ba'i zla bar gsol ba 'debs / /
oM AH gu ru badzra d+har d+harmA kirti sa ra sid+d+hi hUM hUM / / / /
! rnamX dag 'od gsal dag pa'i mkha' dbyings su / /
'khor 'das snangX srid gdod nas stong pa dang / /
ro mnyam bde chen sgyu ma rdoX rje'iX gar / /
spro mdzad rje btsun bla mar gsol ba 'debs / /
oM AH gu ru badzra d+ha ra bai ra tsa na badzra sid+d+hi hUM hUM / / / /
! dgeX legs rab 'byams tshogs gnyis yangs pa'i mkhar / /
'dunX mos ting 'dzin shes rab dkyil 'khor rgyas / /
bshad sgrub bkraX shisX 'od 'bar yongs grol ba'i / /
bshes gnyen smra ba'i zla bar gsol ba 'debs / /
rmad byung dgeX ldan lugs bzang bdud rtsi'i char / /
'dunX ldan yid kyi zhing sar rtag phabs pas / /
bkraX shisX phan bde'i snye ma 'bum gyi tshal / /
rgyas mdzad rje btsun bla mar gsol ba 'debs / /
zhes pa 'di yang brag lha klu sbug tu bzhugs pa'i lam rim dge bshes dge 'dun bkra shis la gsol 'debs tshigs bcad cig dgos zhes slob bu rtse drung blo gling thub bstan skal bzang nas bskul ba ltar /
yongs 'dzin khri byang sprul skus smon pa'o / / / /
! snang ba mtha' yas kun bzang chos kyi sku / /
padma dbang chen longs sku rta mchog dpal / /
mtsho skyes rdo rje 'gro 'dul sprul pa'i skur / /
gsol ba 'debs so X lam 'di'i bka' babs chos kyi seng+ge'i zhabs / /
gnyal ston chos rje sangs rgyas ston pa dang / /
mkhas grub shangs ston mus chen rgyal mtshan 'bum / /
X byams pa dpal bzang snar thad don grub bzang / /
'jam dpal rdo rje rje btsun tsong kha pa / /
shes rab seng+ge sems dpa' tshul khrims dpal / /
X rin chen bshes gnyen bud+d+ha sA ra dang / /
skyabs mchog dpal bzang rgyal ba dben sa pa / /
sangs rgyas ye shes paN chen chos rgyan la /
X dkon mchog rgyal mtshan blo bzang ye shes dang / /
nam mkha' bzang po dge 'dun bde chen dpal / /
ngag dbang yar 'phel dge legs bstan 'dzin la /
X /
dam tshig rdo rje blo bzang yon tan dang / /
ngag dbang chos 'dzin ye shes thub bstan zhabs / /
blo bzang bstan 'dzin tshul khrims rgyal mtshan la /
X /
mkhyen rab dpal ldan bstan pa'i nyi ma dang / /
ngagX gi dbangX phyug gsungX rabX mtha' dag don / /
smra ba'i mthuX thobX bstanX pa'iX rgyalX mtshanX la / /
gsol ba 'debs so X ngagX la dbangX 'byor thub bstanX dbyig gi mdzod / /
'dzinX mdzad rab 'byams rgyal ba rgyaX mtsho'iX gtso / /
bka' drin mnyam med rtsa ba'i bla ma la / /
gsol X de ltar bstod pas tshe rabs kun tu bdag /
bla ma rta mchog rol pas rjes gzung ste / /
'dab brgyad snying dbus 'od lnga'i gur khang na / /
zung 'jug dbang chen @# / /
rta skad bzhad gyur cig /
ces pa 'di la mo byang chub lcog gi 'don cha'i rta mgrin bdag bskyed 'gor sbyar rgyur dga' ldan the bo rin po che'i thugs bzhed dbang rgyud ltar bris / / / /
! myur byon gsol 'debs 'dod don myur 'grub ces bya ba bzhugs so / /
srid zhi'i dge legs 'dod 'byung bsam 'phel nor / /
mchog gsum rin chen snying du bsnyen pa'i mthur / /
phan bde'i byin rlabs gru char rtag 'jo ba'i / /
deng 'dir smon pa 'grub pa'i shis pa stsol / /
bloX chen lugs bzangX rgyal bstan kun+da'iX tshal / /
lung rigs 'od dkar 'bum gyis 'byed pa'i gnyen / /
chosX kyi zla ba spangs rtogs rgya chen mtsho / /
'phelX mdzad rje btsun bla mar gsol ba 'debs / /
mi bzad snyigs lnga'i rgud pa cher bdo bas / /
khyod sku'i nyi ma chu lhar gzhol 'dir skyo / /
'on te gdung sel yang sprul zla ba gsar / /
bdag cag re skong 'dod 'jor spro bar mdzod / /
bden gnyis shes byar mkhas pa'i gser mig 'khyil / /
chos 'dul khrims kyis btsun pa'i stobs rtsal rdzogs / /
kun phan lhag bsam bzang po'i g.yu ral brjid / /
bshes gnyen gdong lnga'i dbang por myur byon shog /
rtag chad mtha' las 'das pa'i lta ba dag /
srid nyon rtsad nas phyung ba'i sgom pa zab / /
yang dag spyod pa mchog gi brtul zhugs can / /
dge ldan bstan pa'i gnyen du X bslu med bla ma dkon mchog rin chen gsum / /
bstan srung dam can rgya mtsho'i mthu stobs dang / /
stong dang rten 'byung grogs su 'char ba'i mthus / /
smon pa'i re 'bras gegs med 'grub gyur cig /
ces pa 'di ni brtan mkhas yon tan gnyis ldan gyi dge ba'i bshes gnyen chen po dga' ldan shar rtse mkhan zur blo bzang chos 'phel dgongs pa zhi dbyings su mnal ba'i yang srid mchog sprul myur byon gyi smon tshig 'di lta bu zhig dgos zhes phu khang khang tshan 'dus spyi dang /
gang de'i gsol dpon blo bzang bstan pa sogs slob bu spyi mgrin nas rten bcas bskul gnang ltar /
yongs 'dzin khri byang sprul ming pas smon tshig tu 'du bgyis pa'o / / / /
! myur byon gsol 'debs tshangs pa'i rnga sgra zhes bya ba bzhugs so / /
zag bral sku bzhi rdzogs pa'i bde gshegs che / /
yongs dag zhi bsil snying po dam pa'i chos / /
rig grol 'phags chen 'dus pa'i tshom bu ste / /
bslu med rin chen gsum gyi shis pa stsol / /
bloX gros rab dkar kun bzangX zla ba'i khams / /
thub tshulX ku mud 'byed la chos 'dul khrimsX / /
lung rtogs bdud rtsi'i cha shas yongs rdzogs pa / /
dpal ldan rje btsun bla mar gsol ba 'debs / /
khyod sku nyin snang rgyas pa glo bur du / /
zhi dbyings chu lhar gzhol 'dis thugs bskyed kyi / /
g.yar dam re kha yal par mi 'gyur ram / /
de phyir mchog sprul zla gzhon myur du spros / /
bden don rig pa'i pha mtha' mkha' la 'gran / /
kun phan brtse chen sprin gyi bla re bres / /
mthu nus rdo rje'i tshwa tshwa 'bum 'phro ba / /
thub bstan nam mkha'i rgyan du myur byon shog /
'chad pa kun dga'i @# / /
mtsho chen rlabs kyis sgeg /
rtsod pa phas rgol 'joms pa'i mtshon du rno / /
rtsom pa dbyangs can rig pa'i rgyud grol ba / /
dge ldan bstan pa'i gnyen du myur X mchog gsum bslu med rgyal ba rgya mtsho dang / /
yi dam zhi khro bka' sdod srung mar bcas / /
snang stong mi phyed rten 'byung zab mo'i mthus / /
smon pa'i re 'bras yid bzhin 'grub gyur cig / / /
ces pa 'di ni bstan pa'i gsal byed dga' shar phu khang khri sprul rin po che blo bzang tshul khrims dgongs pa zhi bar gshegs pa'i yang srid mchog sprul myur byon gyi smon tshig 'di 'dra zhig dgos zhes phu khang khang tshan dang /
snang bzang ser skya mi dmangs /
shag tshang dge phrug blo bzang bstan skyong sogs thun mong bcas nas rten bcas bskul gnang ltar /
yongs 'dzin khri byang sprul ming pas smon pa'i mtshams sbyor dang bcas sbyar ba'o / / / /
! rgya ra rin po che'i myur byon gsol 'debs bka' rtsom mdzad pa la /
gang+ga'i rdul snyed phyogs bcu'i zhing gi bcud / /
rgyal dang de sras rang byung sra ba ka /
grub pa'i drang srong rig 'dzin tshogs dang bcas / /
deng 'dir smon pa 'grub pa'i dbang po mdzod / /
bloX chen lugs bzangX rgyal bstanX snang ba'i mdzod / /
'dzinX mkhas dam chosX yid kyiX bdud rtsi'i gter / /
dbangX dang stobs bcus phyugX pa'i 'gro 'dren rje / /
mtshungs med dpal ldan bla mar gsol ba 'debs / /
khyod sku mtshan dpe'i zla snang zhi dbyings su / /
gzhol yang gsol 'debs khyung sngon skyes 'di yis / /
bsus pa'i mchog sprul nyin byed snang ba'i 'dzum / /
bstan 'gro'i dga' tshal gnyen du myur byon shog /
gzhung brgyar mkhas pa'i 'dab stong phyogs su yangs / /
rnam dag tshul khrims kun dga'i dri bsung 'phro / /
gzhan phan bcud ldan ze'u 'bru'i snying po can / /
skyes mchog sman gyi sdong bur myur X lhag bsam dbu ba rgod pa'i snying rje'i mtshor / /
zla med theg mchog sems kyi bsam 'phel dbang / /
rab dkar tshogs gnyis 'dod 'byung dam pa'i nor / /
zla med rgyal sras dpa' bor myur X spros dang stong pa'i chos kun yongs rdzogs kyang / /
rtog dang bral ba bde chen rig pa'i dbyings / /
snying rje'i rol par bzhed pa bzhin 'jug pa'i / /
'phrin las mkha' khyab mgon du X bla ma yi dam mchog gsum bden byin dang / /
snang stong zung 'jug dbyings rig mi phyed cing / /
khyad par bstan srung rdo rje shugs ldan mthus / /
smon pa'i re 'bras bde blag 'grub par shog / / /
! chos tshul rgya mtsho 'doms pa'i ngagX la dbangX / /
thubX pa'i rgyal tshab blo bzang bstanX pa'i gnyen / /
zab rgyas chosX kyiX pad tshal bzhad pa'i nyiX / /
maX lus 'gro ba'i dpal du zhabs brtan shog /
dus kyi 'gyur ba snyigs lnga'i mun rum du / /
blang dor 'chol bar spyod pa'i skye bo'i tshogs / /
yang dag lam la bkri ba'i thugs bskyed dang / /
@# / /
bzod brtson phan tshun 'gran bzhin zhabs brtan shog /
ces pa 'di yang dge ldan bstan pa'i gsal byed dam pa spos dga' mchog sprul rin po che mchog tshul bstan bsnyun khams myur dwangs kyis bstan 'gro'i dpal yon du zhabs pad yun brtan gyi gsol 'debs mdor bsdus shig dgos zhes ser smad gangs can mchog sprul rin po ches dbus zhal slob rnams kyi thugs 'dod ltar /
yongs 'dzin khri byang pas smon pa'o / / / /
dge legs 'phel / / / /
