@# / /
bsdus rtsa'i 'grel pa lung rigs smra ba'i rgyan mchog ces bya ba bzhugs so / /
@# / /
na mo gu ru many+dzu g+ho ShA ya /
rnam 'dren zas gtsang sras dang byams 'jam dbyangs / /
shing rta chen po rgyan drug mchog gnyis sogs / /
'phags pa'i yul du rgyal bstan spel mdzad pa'i / /
paN grub dam pa rnams la phyag 'tshal lo / /
slob dpon btsun pa dang ni dge 'dun bsrung / /
btsun pa sangs rgyas lha dang dpal len sogs / /
gtso bor mdo yi rjes 'brang mdo sde pa'i / /
grub mtha'i srol 'dzin rnams la gus phyag 'tshal / /
mkhyen brtse'i gter gyur blo bzang grags pa dang / /
mkhyen pa'i dpal mnga' dar ma rin chen zhabs| |mkhyen rab mthar phyin dge legs dpal bzang dang / /
mkhyen ldan dge 'dun grub pa bcas la 'dud / /
lha dang bla mas lung bstan chos grwa che / /
bkra shis lhun po'i grwa @# / /
tshang rnam gsum gyi / /
chos kyi gdan khri 'dzin pa'i skyes mchog ni /
rim byon mtshar du dngar rnams phyag gi yul / /
gang gi zhabs rdul tsam yang rgyal kun gyis / /
bsod nams zhing gi mchog tu rab bsngags pa / /
tshul 'di'i lung dang rigs lam legs ston pa'i / /
drin can bla ma rnams la rtag phyag 'tshal / /
dam pa'i mgon dang bsdus grwa'i rigs lam gyi / /
gru rdzing la brten bsdus gzhung rgya mtsho cher / /
bzhugs nas sku gsum nor bu len 'dod rnams / /
legs par rna gtod tshul 'di bsnyad par bya / /
de yang bsdus rtsa 'di mdzad pa po ni /
lung bstan gsal ba'i me long las /
bkra shis lhun grub mgon gnas su / /
ut+pal sngon po'i mdog 'dra ba'i / /
lung gi nyi ma zhes bya ba / /
lung rig smra byed bshes gnyen 'byung / /
zhes sogs lung gis bsngags pa ltar gyi che ba'i yon tan khyad par can dang ldan pa'i 'jam dbyangs shAn+ti pa blo gros rgyal mtshan dpal bzang po'o| |dam pa des mdzad pa'i bsdus rtsa 'di ni rjod byed tshig gi sdeb sbyor legs shing bzung bde ba /
mdo sngags kyi lam cha tshang bar ston pa'i brjod bya rgya che zhing don dang ldan pa /
gdan sa 'dir byon mkhas grub phal che bas dang po slob gnyer skabs gzhung 'di nyid blor bzung nas 'brel gtam bgyid cing /
paN chen thams cad mkhyen pa chos kyi nyi mas kyang gzhung 'di nyid thugs la bzung nas bsngags brjod mdzad pa sogs bsdus gzhung 'di nyid che ba'i yon tan mtha' yas pa dang ldan no / /
des na mdo sde grub mtha' gtso bor ston pa'i bsdus grwa'i rtsa ba thun mong bsdus pa'i bsdom tshig blo gsal dga' bskyed ces bya ba 'di'i don 'chad pa la gsum /
bstan bcos rtsom pa la 'jug pa'i yan lag /
brtsams pa'i bstan bcos kyi lus dngos /
bstan bcos brtsams pa mthar phyin pa'i tshul lo / /
dang po la gnyis /
mchod par brjod pa dang /
nyan par bskul ba'o / /
dang po ni /
rab dkar chu skyes zla ba'i steng / /
'jam dpal gzhon nu dba' bo dang / /
yid 'ong lha mo dbyangs can ma / /
rtag par brtse la phyag bgyi'o / /
zhes pa ste /
don ni /
gang gis zhe na /
bstan bcos rtsom pa pos so / /
yul gang la zhe na /
rab tu dkar ba'i chu @# / /
skyes te padma dkar po 'dab ma brgya dpa dang /
de'i steng gi zla ba'i dkyil 'khor dkar bsil nya gang ba'i steng du gnas pa'i lhag pa'i lha mchog rnam pa gsum la'o / /
lhag pa'i lha gsum gang zhe na /
chos kyi dbyings rang bzhin rnam par dag pa la /
spang bya glo bur nyon mongs dang rnam rtog gi zug du'i rtsub reg dang bral bas na 'jam /
chos kun mngon sum gyis gzigs pa'i ye shes kyi dpal thugs rgyud la mnga' bas na dpal /
sku gzhon nu'i cha byang 'dzin pas na gzhon nu /
sgrib gnyis kyi dgra las rnam par rgyal bas na dpa' bo ste 7rje brtsun 'jam pa'i dbyangs dang /
'gro ba sus mthong yang mthong ba tsam gyis yid rang dbang med par 'phrog pas na yid du 'ong ba /
lha tshangs pa'i sras mor gyur cing rab tu mdzes pa'i lha'i bu mo las lhag pas na lha mo /
stong gsum mi mjed kyi bdag po tshangs pa chen po'i gdong las byung zhing sgra dbyangs shin tu snyan pa dang ldan pas na dbyangs can ma ste lhag pa'i lha mo dbyangs can ma dang /
rgyal ba kun gyi thugs rje'i ngo bo yin pas 'gro ba kun la dus lan re gnyis tsam ma yin par dus rtag par dmigs pa med pa'i brtse ba'i rang bzhin can 'phags pa spyan ras gzigs dang gsum mo / /
tshul ji lta bus zhe na /
de gsum la sgo gsum gus pa'i sgo nas phyag bgyi ba'o / /
de ltar mchod brjod mdzad pa la chos can /
dgos pa yod de /
gnas skabs bstan bcos rtsom pa mthar phyin pa dang /
mthar thug rnam mkhyen thob par bya ba'i ched yin pa'i phyir /
'di ni bstan bcos 'di la thos bsam byed par 'dod pa'i blo gsal don gnyer ba rnams la gdams ngag chen po byin pa yin te /
bstan bcos la thos bsam byed pa sogs chos ldan gyi bya ba gang dang gang byed kyang thog mar bla ma dang lhag pa'i lha dbyer ma mchis pa la sgo gsum gus pa chen pos phyag 'tshal ba sangs rgyas kyi bcas pa dang mthun pa dang /
rang nyid skyes bu dam pa'i spyod pa dang mthun pa dang /
phyag btsal te gsol btab na bsod nams ma yin pa'i las rnams zad pa dang /
bsod nams rgya chen po gsar du thob ste bstan bcos la thos bsam mthar phyin pa sogs gang bsam pa'i don rnams yid bzhin du 'grub pa'i phyir te /
mdo las /
rnam dkar las ni gang byas kyang / /
de yi sngon du rgyal ba mchod / /
ces dang /
shAkya'i 'grel bshad las /
ya rab dag ni phal cher bstan bcos rtsom pa la sogs pa'i rnam dkar gyi bya ba gang byed kyang thog mar bdag nyid 'dod pa'i lha la phyag 'tshal te /
zhes dang /
mdo rgya cher rol pa las /
bsod@# / /
nams rnam smin bde ster sdug bsngal thams cad sel / /
bsod nams ldan pa'i mi yi bsam pa thams cad 'grub / /
ces gsungs pa'i phyir /
gnyis pa nyan par bskul ba ni /
shes bya'i ni'u gsing ngos yangs la / /
rigs lam me tog bkod pa can / /
skyes kyi blo gsal gzhon nu rnams / /
'di na rtsed 'jo bya bar rigs / /
zhes pa ste / /
don ni /
gzhi bden pa gnyis| lam thabs shes gnyis /
'bras bu sku gnyis kyis bsdus pa'i shes bya'i ne'u gsing ngos yangs shing rgya che ba la /
mdo sde pa'i grub mtha' dang mthun pa'i rigs pa'i gnas rnams phyogs gcig tu bsdus pa'i bsdus gzhung rigs pa'i lam gyi me tog mdzes shing bkod pa can yid du 'ong ba mang du skyes kyi /
skal ldan blo gsal zhing yid gzhungs pa'i gzhon nu rnams kyis gsung rab dgongs 'grel dang bcas pa la thos bsam gyis 'jug pa'i blo gros kyi mig ster ba'i phyir du 'di na rtsed 'jo bya ba ste rjod byed kyi tshig la brdar sha bcad de brjod bya'i don gang yin phra zhib rigs pa'i sgo nas gtan la legs par 'bebs rigs pa yin no / /
gzhung 'dis brtsams par dam bca' shugs la bstan te /
nyan par bskul nas gang nyan na brtsam pa'i bsdus gzhung 'di nyid do zhes don gyis go ba'i phyir /
des brjod bya /
dgos pa /
nyid dgos /
'brel pa bzhi yang go bar nus so / /
gnyis pa brtsams pa'i bstan bcos kyi lus dngos bshad pa la gnyis /
bstan bcos 'di'i brjod bya ngos bzung ba'i sgo nas mdor bstan pa dang /
de'i rang bzhin rgyas par bshad pa'o / /
dang po ni /
deng 'dir bsdus rtsa 'chad pa la / /
chos can dbye gzhi bshad pa dang / /
chos kyi dbye ba bstan pa dang / /
nges par bya ba'i rnam gzhag dang / /
nges byed thal 'gyur bshad pa dang /
lta ba dbu mar 'jug pa'i tshul / /
lnga po skabs 'di'i mdor bstan yin| |zhes pa ste /
don ni /
bstan bcos 'di'i brjod bya rnams snying por bsgril na grangs ji tsam du 'dra ba yin zhe na /
deng 'dir bsdus grwa'i rtsa ba 'chad pa la 'di'i brjod bya rnams bsdu na /
chos can dbye gzhi bshad pa dang / /
chos kyi dbye ba bstan pa dang / /
nges par bya ba'i rnam gzhag bshad pa dang /
nges par byed pa'i thal 'gyur bshad pa dang /
lta ba dbu mar 'jug pa'i tshul rnams su 'du ba yin te /
lnga po de rnams kyis skabs 'di'i brjod bya rnams yongs su rdzogs pa mdor bstan pa yin pa'i phyir /
gzhung 'di bstan bcos 'di'i bsdus don lus rnams gzhag yin te /
@# / /
rtog pa'i dra ba rnam bsal cing / /
zhes sogs tshigs bcad gcig po 'dis bstan bcos tshad ma rnam 'grel gyi brjod bya'i lus tshang bar mdor bstan pa lta bu yin pa'i phyir ro / /
gnyis pa de'i rang bzhin rgyas par bshad pa la lnga /
chos can dbye gzhi bshad pa /
chos kyi dbye ba bstan pa /
nges par bya ba'i rnam gzhag /
nges byed thal 'gyur bshad pa /
lta ba dbu mar 'jug pa'i tshul lo / /
dang po ni /
shes bya gzhal bya gzhi grub yod / /
chos dang gzhi dang rten 'brel dang / /
dmigs pa chos can yul rnams ni / /
khyab mnyam dbye gzhi chos can yin / /
zhes pa ste /
don ni /
shes bya dang /
gzhal bya dang /
gzhi grub dang /
yod pa dang /
chos dang /
gzhi dang /
rten 'brel dang /
dmigs pa dang /
chos can dang /
yul te bcu po 'di rnams ni don gcig ming gi rnam grangs yin na yin khyab mnyam dang /
'di dag re re'ang 'og nas 'byung ba'i chos rnams kyi dbye gzhi chos can yin no / /
de rnams kyi mtshan nyid rim pa bzhin /
blo'i yul du bya rung /
shes bya'i mtshan nyid /
tshad mas rtogs par bya ba /
gzhal bya'i mtshan nyid /
tshad mas grub pa /
gzhi grub kyi mtshan nyid /
tshad mas dmigs pa /
yod pa'i mtshan nyid /
rang gi rang bzhin 'dzin pa /
chos kyi mtshan nyid tshad mas sgro 'dogs bcad par bya ba'i chos su dmigs pa /
gzhi'i mtshan nyid /
rang gi cha shas las grub pa /
rten 'brel gyi mtshan nyid /
tshad mas sgro 'dogs bcad pa'i gzhir gyur pa /
dmigs pa'i mtshan nyid /
tshad mas 'jal ba'i chos sra dmigs pa /
chos can gyi mtshan nyid /
blos rig par bya ba /
yul gyi mtshan nyid| kho na re /
rang gi cha shes la brten nas btags pa'i chos su dmigs pa /
rten 'brel gyi mtshan nyid yin par thal /
de ltar du dkyil khang rten 'brel las gsungs pa'i phyir /
'dod na /
rten 'brel yin na /
rang gi cha shes brten nas btags pa'i chos yin pas khyab par thal /
de de'i mtshan nyid yin pa'i phyir /
'dod na /
shes bya chos can /
der thal /
de'i phyir /
khyab pa khas /
'dod na /
shes bya chos can /
de ma yin par thal /
rang gi cha shas la brten pa ma yin pa'i phyir te /
rang gi cha shas la ltos pa ma yin pa'i phyir /
ma grub na /
de chos can /
der thal /
rtag pa yin pa'i phyir /
khyab ste| rtag pa yin na /
rang gi cha shas la ltos pa ma yin pas khyab pa'i phyir te /
rtag pa la ltos pa med pa'i phyir te /
rnam 'grel las /
rtag la ltos pa med pa'i phyir /
zhes gsungs pa'i phyir zer @# / /
to| |gnyis pa chos kyi dbye ba bstan pa la gnyis /
spyir dbye ba dang /
bye brag tu snge tshan so sor dbye ba'o / /
dang po ni /
dbye na dngos po rtag pa gnyis / /
dgag sgrub mtshan mtshon mtshan gzhi gsum / /
byas dang ma byas skyes ma skyes / /
'dus byas ma byas dngos dngos med / /
'jig dang mi 'jig la sogs pa'o / /
zhes pa ste /
don ni /
shes bya la sogs pa bcu po de re re la'ang dbye na /
dngos po dang rtag pa gnyis su dbye ba /
dgag pa dang sgrub pa gnyis su dbye ba /
mtshan nyid dang mtshon bya dang mtshan gzhi gsum du dbye ba /
byas pa dang ma byas pa'i chos gnyis su dbye ba /
skyes pa dang ma skyes pa'i chos gnyis su dbye ba /
'dus byas dang 'dum ma byas kyi chos gnyis su dbye ba /
dngos po dang dngos med kyi chos gnyis su dbye ba /
'jig pa dang mi 'jig pa'i chos gnyis su dbye ba /
sogs khong nas mngon gyur dang klog gyur gnyis su dbye ba /
gcig dang tha dad gnyis su dbye ba la sogs pa bstan pa'o / /
de rnams kyi mtshan nyid phal che ba 'og tu 'chad cing /
rang grub dus kyi skad cig gnyis par mi gnas pa /
'jig pa'i mtshan nyid /
de dang dngos po don gcig /
rang grub tsam nas brtan pa'i chos su dmigs pa /
mi 'jig pa'i chos kyi mtshan nyid /
de dang rtag pa don gcig /
chos dang skad cig ma ma yin pa'i gzhi mthun par dmigs pa /
rtag pa'i mtshan nyid /
rtag pa la dbye na /
res 'ga' ba'i rtag pa dang /
rnam pa thams cad kyi rtag pa gnyis /
gdags gzhi'i dbang gis skabs 'gar mi gnas pa'i mi 'jig pa'i chos de /
res 'ga' ba'i rtag pa'i mtshan nyid /
mtshan gzhi ni /
bum pa'i ldog pa lta bu'o / /
dngos po yin na /
khyod kyi ldog pa dang khyod dang gcig gnyis re re nas res 'ga' ba'i rtag pa yin pas khyab bo / /
yul dus gnas skabs thams cad du mi 'jig pa'i chos su dmigs pa /
rnam pa thams cad kyi rtag pa'i mtshan nyid /
mtshan gzhi ni /
shes bya lta bu'o / /
kho na re /
ri bong r+wa chos can /
rtag pa yin par thal /
mi 'jig pa yin pa'i phyir /
zer na ma khyab /
ma grub na /
de chos can /
der thal| dngos med yin pa'i phyir te /
med pa yin pa'i phyir /
'dod na /
ri bong r+wa chos can /
rtag pa ma yin par thal /
mi 'jig pa'i chos ma yin pa'i phyir /
khyab ste /
mi 'jig pa'i chos ma yin na /
rtag pa ma yin dgos pa'i phyir te /
rnam 'grel las /
gang gi rang bzhin 'jig med pa / /
de la mkhas rnams rtag ces brjod / /
ces gsungs pa'i phyir /
kho na re /
mi 'jig pa yin na /
rtag @# / /
pa yin pas khyab par thal /
thun mong bsdus ra las /
mi 'jig pa /
rtag pa'i mtshan nyid /
ces gsungs pa'i phyir /
zer nam khyab /
gnyis pa bye brag tu sde tshan so sor dbye ba la gsum /
sde tshan dang po'i skabs kyi dbye ba bshad pa /
sde tshan gnyis pa'i skabs kyi dbye ba bshad pa /
sde tshan gsum pa'i skabs kyi dbye ba bshad pa'o / /
dang po la gnyis /
rtsa ba'i dbye ba dang /
yan lag gi dbye ba'o| |dang po ni /
dngos po la yang bem po dang / /
shes pa ldan min 'du byed gsum / /
zhes pa ste /
don ni /
don byed nus pa /
dngos po'i mtshan nyid /
dngos po la yang dbye na /
bem po dang /
shes pa dang /
ldan min 'du byed dang gsum mo / /
gnyis pa yan lag gi dbye ba la gsum /
bem po'i dbye ba / /
shes pa'i dbye ba /
ldan min 'du byed kyi dbye ba'o / /
dang po la gnyis /
mdor bstan pa dang /
rgyas par bshad pa'o / /
dang po ni /
bem po la yang phyi nang gnyis / /
zhes pa ste /
don ni / /
rdul du grub pa /
bem po'i mtshan nyid /
bem po la yang dbye na /
phyi don bem po dang /
nang don bem po gnyis yod do / /
gnyis pa la gnyis /
phyi don bem po bshad pa dang /
nang don bem po bshad pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
phyi don gzugs la sogs pa lnga /
zhes pa ste /
don ni /
phyi'i rdul du grub pa /
phyi don bem po'i mtshan nyid /
phyi don bem po la dbye na /
gzugs la sogs pa rnam pa lnga yod do / /
gnyis pa la lnga /
gzugs bshad pa /
sgra bshad pa /
dri bshad pa /
ro bshad pa| reg bya bshad pa'o / /
dang po ni /
gzugs la kha dog dbyibs kyi gnyis / /
rgyas par dbye na nyi shu ste / /
sdo ser dkar dang dmar ba dang / /
snang mun sprin dang du ba dang / /
rdul dang khug sna nyi ma dang / /
grib ma ring thung lham pa dang /
zlum po mthon po dma' ba dang / /
phya le phya le min pa'o / /
zhes pa ste /
don ni /
mig shes kyis gzung bar bya ba'i rigs su gnas pa /
gzugs kyi mtshan nyid /
gzugs la dbye na /
phyi'i gzugs dang /
nang gi gzugs gnyis /
dang po ni /
bum pa'i gzugs lta bu /
gnyis pa ni /
mig dbang gzugs can pa lta bu'o / /
skyes bu'i rgyud kyis ma bsdus pa'i gzugs de /
phyi'i gzugs kyi mtshan nyid /
phyi'i gzugs la dbye na /
kha dog gi gzugs dang /
dbyibs kyi gzugs gnyis /
de la rgyas par dbye na /
nyi shu ste /
rtsa ba'i kha dog bzhi /
yan lag gi kha dog brgyad /
dbyibs kyi gzugs brgyad dang nyi shu yod pa'i phyir /
de ltar yang mdzod las /
gzugs rnam gnyis dang rnam nyi shu / /
zhes gsungs pas so / /
mdog tu rung ba /
kha dog gi mtshan nyid /
de la dbye na /
rtsa ba'i kha dog dang /
@# / /
yan lag gi kha dog gnyis /
rtsa ba'i don tu rung ba /
rtsa ba'i kha dog gi mtshan nyid /
de la dbye na /
sngon po dang /
ser po dang /
dkar po dang /
dmar ba dang bzhi'o / /
mtshan gzhi rim pa bzhin| dang po ni /
mu men gyi kha dog lta bu /
gnyis pa ni /
gser gyi kha dog lta bu /
gsum pa ni /
dngul gyi kha dog lta bu /
bzhi pa ni /
padma ra ga'i kha dog lta bu'o / /
yan lag gi don du rung ba /
yan lag gi kha dog mtshan nyid /
de la dbye na /
snang ba dang /
mun pa dang /
sprin dang /
du ba dang /
rdul dang /
khug sna dang /
nyi ma dang /
grib ma dang brgyad do / /
mtshan gzhi rim pa bzhin / /
dang po ni /
zla ba'i 'od lta bu /
gnyis pa ni| bum nang gi mun pa lta bu /
gsum pa ni /
sbrin gyi kha dog lta bu /
bzhi pa ni /
spos kyi du ba lta bu /
lnga pa ni /
rlung rdul lta bu /
drug pa ni /
snga dro'i na bun lta bu / /
bdun pa ni /
nyi ma'i 'od zer lta bu /
brgyad pa ni /
ljon shing gi grib ma lta bu'o / /
dbyibs su rung ba /
dbyibs kyi mtshan nyid /
dbyebs kyi gzugs la dbye na /
ring ba dang /
thung ba dang /
lham pa dang /
zlum po dang /
mthon po dang /
dma' ba dang /
phya le ba dang /
phya le ba min pa dang brgyad du'o / /
mtshan gzhi rim pa bzhin / /
dang po ni /
'od ma lnga can gyi ka ba lta bu'o / /
gnyis pa ni /
'dom do can gyi ka ba lta bu /
gsum pa ni /
sa spag gru bzhi'i dbyibs lta bu /
bzhi pa ni /
lhung bzed kyi dbyibs lta bu /
lnga pa ni /
gangs ri mthon po'i dbyibs lta bu /
drug pa ni /
gangs ri'i 'og gi ri'i dbyibs lta bu /
bdun pa ni /
dos mnyam pa mi long gi dbyibs lta bu| brgyad pa ni /
ngos mi mnyam pas gzhi sgang gshongs kyi dbyibs lta bu'o / /
kho na re /
rten bcas kyi mig dbang gzugs can pa chos can /
mig shes kyis gzung bar bya ba yin par thal /
gzugs yin pa'i phyir /
zer nam khyab /
rtags grub ste /
rnam 'grel mtha' dpyod las /
gzugs yin na /
gzugs kyi skye mched yin dgos par thal /
'dod pa'i phyir /
'dod na /
rten bcas kyi mig dbang gzugs can pa chos can /
der thal /
de'i phyir /
zhes gsungs pa'i phyir /
'dod mi nus te /
gzugs kyi skye mched ma yin pa'i phyir /
kha cig na re /
sngon po khyod yin pa gang zhig /
ser po khyod yin pa'i phyir /
khyab pa khas /
dang po ma grub na /
sngon po chos khyod yin pas khyab zer na /
gcig chos can /
sngo ser gnyis ka khyod yin par thal /
sngon po khyod yin pa gang zhig /
ser po khyod yin pa'i phyir /
khyab pa khas /
dang po ma grub na /
sngon po chos can| gcig yin par thal /
sngon po dang gcig yin pa'i phyir /
ma grub na /
sngon po chos can /
khyod khyod dang gcig yin par thal /
khyod gzhi grub pa'i phyir /
rtags phyi ma des rigs 'gre /
@# / /
'dod na /
sngo ser gnyis ka chos can /
gcig ma yin par thal /
tha dad yin pa'i phyir /
ma grub na /
sngo ser gnyis ka chos can /
tha dad yin par thal / /
rnam 'grel las / /
sngo ser tha dad dag la ni / /
zhes gsungs pa'i phyir /
kho na re /
rtsa ba'i kha dog la bzhi bshad pa mi 'thad par thal /
nag po de rtsa ba'i kha dog gang zhig /
sngo ser dkar dmar bzhi po gang rung ma yin pa'i phyir /
dang po ma grub na /
nag po chos can /
rtsa ba'i kha dog yin par thal / /
de ltar du sras bsdus grwar bshad pa'i phyir / /
zer na ma khyab /
'dod mi nus te /
yan lag gi kha dog yin pa'i phyir te /
dmar sngo 'dres pa'i yan lag gi kha dog yin pa'i phyir / /
gnyis pa ma grub na /
nag po chos can /
sngo ser dkar dmar bzhi po gang rung ma yin par thal / /
sngon po ma yin pa gang zhig /
ser po ma yin /
dkar po ma yin / /
dmar po ma yin pa'i phyir /
rtags re re nas sla / /
kho na re /
ljang gu chos can /
sngo ser dkar dmar bzhi po gang rung yin par thal /
rtsa ba'i kha dog yin pa'i phyir /
ma grub na /
ljang gu chos can /
der thal /
yul can chung ba las /
dang po la dbye na /
sngon po ser po dkar po dmar po ljang gu rnams su yod /
ces gsungs pa'i phyir /
zer na ma khyab /
'o na snang ba chos can /
dbyibs kyi gzugs yin par thal /
yul can chung bar dbyibs gzugs bcu drug bshad pa'i phyir /
'dod mi nus te /
yan lag gi kha dog yin pa'i phyir /
rtsa bar 'dod na /
ljang gu chos can /
sngo ser dkar dmar bzhi po gang rung ma yin par thal /
rtsa ba'i kha dog ma yin pa'i phyir te /
yan lag gi kha dog yin pa'i phyir te /
sngo ser 'dres pa'i yan lag gi kha dog yin pa'i phyir /
kha cig na re /
khyod dang sngon po la mu bzhi yod pa gang zhig /
khyod dang ser po la mu bzhi yod /
khyod dang dkar po la mu gzhi yod /
khyod dang dmar po la mu gzhi yod na /
khyod dang rtsa ba'i kha dog la mu bzhi yod pas khyab zer na /
gcig tu gyur pa'i rtsa ba'i kha dog chos can /
der thal /
de'i phyir /
khyab pa khas /
dang po ma grub na /
gcig tu gyur pa'i rtsa ba'i kha dog chos can /
khyod dang sngon po la mu bzhi yod par thal /
khyod yin la sngon po ma yin pa'i mu /
sngon po yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
mu dang po yod de /
ser po de de yin pa'i phyir /
mu gnyis pa yod de /
ut+pa la sngon po'i kha dog dang /
ras sngon po'i kha dog gnyis po de de yin pa'i phyir /
mu gsum pa yod de /
rgyal ba mi 'khrug mngon po'i sku dog de de yin pa'i phyir /
mu bzhi pa yod de /
bum pa de de yin @# / /
pa'i phyir /
gong gi mu phyi ma gsum la'ang des rigs 'gre'o / /
rtsa bar 'dod na /
gcig tu gyur pa'i rtsa ba'i kha dog chos can /
khyod dang rtsa ba'i kha dog la mu bzhi med par thal /
khyod yin la rtsa ba'i kha dog ma yin pa'i mu med pa'i phyir te /
khyod yin na rtsa ba'i kha dog yin dgos pa'i phyir /
kho na re /
sngon po med par thal /
kha dog yin dkar po yin pas khyab pa'i phyir /
ma grub na /
der thal /
dkar po ma yin pa'i kha dog med pa'i phyir /
ma grub na /
der thal /
dkar po ma yin pa'i gzugs med pa'i phyir /
ma grub na /
der thal /
dkar po ma yin pa'i bem po med pa'i phyir /
ma grub na /
der thal /
dkar po ma yin pa'i dngos po med pa'i phyir /
ma grub na /
de thal /
dkar po ma yin pa'i don byed nus pa med pa'i phyir /
ma grub na /
der thal /
dkar po ma yin pa'i don byed pa med pa'i phyir /
ma grub na /
der thal /
dkar po ma yin pa'i phan 'dogs pa med pa'i phyir /
ma grub na /
der thal /
dkar po ma yin pa'i phan 'dogs byed med pa'i phyir /
ma grub na /
der thal /
dkar po ma yin pa'i rgyu med pa'i phyir /
ma grub na /
der thal /
dkar po ma yin pa'i rtag pa yin pa'i phyir /
zer na ma khyab /
ma grub na /
dkar po ma yin pa chos can /
rtag pa yin par thal /
khyod dang rtag pa'i gzhi mthun yod pa'i phyir /
ma grub na /
dkar po ma yin pa chos can /
khyod dang rtag pa'i gzhi mthun yod par thal /
shes bya de de yin pa'i phyir /
ma grub na /
shis bya chos can /
dkar po ma yin pa dang rtag pa'i gzhi mthun yin par thal /
dkar po ma yin pa gang zhig /
rtag pa yin pa'i phyir /
gnyis pa ma rub na /
shes bya chos can| rtag pa yin par thal /
res 'ga' ba'i rtag pa dang /
rnam pa thams cad kyi rtag pa gnyis po gang rung yin pa'i phyir /
ma grub na /
shes bya chos can /
der thal /
rnam pa thams cad kyi rtag pa yin pa'i phyir /
ma grub na /
shes bya chos can /
der thal /
yul du gnas skabs thams cad du mi 'jig pa'i chos yin phyir te /
blo'i yul du bya rung gi mtshon bya yin pa'i phyir /
kho na re /
sgra chos can /
gzugs kyi skye mched yin par thal /
mig shes kyis gzung bya yin pa'i phyir /
ma grub na /
sgra chos can /
mig shes kyis gzung bya yin par thal /
sangs rgyas 'phags pa'i mig shes kyis gzung bya yin pa'i phyir /
zer na ma khyab /
rtags grub ste /
rnam bshad snying po rgyan las /
slob dpon seng+ge bzang pos sangs rgyas kyi mig gi shes pas kyang shes bya thams cad mkhyen par @# / /
gsungs pa ltar khas len dgos pas /
zhes gsungs pa'i phyir /
yang /
sgra chos can /
phyi'i gzugs yin par thal /
sgra'i skye mched yin pa'i phyir /
zer na ma khyab /
rtags grub ste /
nyan shes kyis mnyan par bya ba yin phyir /
kha cig na re /
chos gos ser po chos can /
ser po yin par thal /
chos gos ser po yin pa'i phyir /
zer na ma khyab /
'dod na /
chos gos ser po chos can /
ser po ma yin par thal /
gzugs kyi skye mched ma yin pa'i phyir /
ma grub na /
chos gos ser po chos can /
gzugs kyi skye mched ma yin par thal /
reg bya'i skye mched yin pa'i phyir /
khyab ste /
reg bya'i skye mched yin na /
gzugs kyi skye mched ma yin dgos pa'i phyir te /
de gnyis 'gal ba yin pa'i phyir /
ma grub na /
der thal /
reg bya'i skye mched yin na /
lus shes kyi reg par bya ba yin dgos /
gzugs kyi skye mched yin na /
mig shes kyis gzung bar bya ba yin dgos pa'i phyir te /
rnam 'grel las /
gcig gis gnyis shes ma yin te / /
dbang po'i sems ni nges phyir ro / /
zhes gsungs pa'i phyir /
kho na re /
yan lag gi kha dog yin na /
yan lag gi kha dog brgyad po gang rung yin pas khyab par thal /
yan lag gi kha dog la brgyad du dbye rigs pa'i phyir /
zer na ma khyab /
'dod na /
ljang gu chos can /
der thal /
de'i phyir /
khyab pa khas /
'dod mi nus te /
snang ba sogs brgyad po gang rung ma yin pa'i phyir /
rtsa ba'i kha dog dang yan lag gi kha dog gnyis la mu bzhi yod de /
dmar po de rtsa ba'i kha dog yin la yan lag gi kha dog ma yin pa'i mu /
du ba de yan lag gi kha dog yin la rtsa ba'i kha dog ma yin pa'i mu /
sprin dkar po de de gnyis ka yin pa'i mu /
sgra de de gnyis ka ma yin pa'i mu yin pa'i phyir /
kha dog gi gzugs dang dbyibs kyi gzugs gnyis la mu bzhi yod de /
padma ra ga'i kha dog de kha dog gi gzugs yin la dbyibs kyi gzugs ma yin pa'i mu /
ring ba de dbyibs kyi gzugs yin la kha dog gi gzugs ma yin pa'i mu /
sprin gru bzhi de de gnyis ka yin pa'i mu /
shes bya de de gnyis ka ma yin pa'i mu yin pa'i phyir /
kho na re /
rten bcas kyi mig dbang gzugs can pa chos can /
skyes bu'i rgyud kyis ma bsdus pa'i gzugs yin par thal /
phyi'i gzugs yin pa'i phyir /
ma grub na /
de chos can /
phyi'i gzugs yin par thal /
mig shes kyis gzung bar bya ba'i rigs su gnas pa yin pa'i phyir /
zer na ma khyab /
rtags grub ste /
gzugs yin pa'i phyir te /
nang gi gzugs yin pa'i phyir /
'dod mi nus te /
rgyud kyis bsdus @# / /
pa yin pa'i phyir te /
dbang po gzugs can pa yin pa'i phyir /
des na /
mig shes kyis gzung bar bya ba /
gzugs kyi skye mched kyi mtshan nyid /
gzugs kyi skye mched /
gzugs kyi khams /
bstan yod kyi gzugs /
phyi'i gzugs rnams don gcig /
sngon po chos can /
khyod la bstan yod kyi gzugs zhes brjod pa'i rgyu mtshan yod de /
mig shes kyi yul du bstan du yod pas na de ltar du brjod pa'i phyir /
kho na re /
sngo ser gnyis kyi nang nas gcig sngon po yin par thal /
sngon po sngon po yin pa'i phyir /
zer na ma khyab /
'dod mi nus te /
sngo ser gnyis kyi nang nas gcig rtag pa yin pa'i phyir te /
gcig rtag pa yin pa'i phyir /
! gnyis pa sgra bshad pa ni /
sgra la rnam pa brgyad yod de / /
zin pa'i 'byung ba la brten pa'i / /
sems can ston dang mi ston la / /
yid 'ong mi 'ong gnyis re dbye / /
ma zin pa la'ang de bzhin no / /
zhes pa ste /
don ni /
nyan shes kyis mnyan par bya ba /
sgra'i mtshan nyid /
de la dbye na /
zin pa'i 'byung ba las gyur pa'i sgra dang /
ma zin pa'i 'byung ba las gyur pa'i sgra gnyis /
sgra la rgyas par dbye na rnam pa brgyad yod de /
zin pa'i 'byung ba brten pa'i sgra la /
sems can la ston pa'i sgra dang /
mi ston pa'i sgra gnyis /
dang po zin pa'i 'byung ba las 'gyur pa'i sems can ston pa'i sgra la dbye na /
zin pa'i 'byung ba las gyur pa'i sems can la ston pa yid du 'ong ba snyan pa'i sgra dang /
der gyur pa'i sems can la mi ston pa yid du mi 'ong ba mi snyan pa'i sgra gnyis /
dang po ni /
skyes bus chos 'chad pa'i sgra lta bu /
gnyis pa ni /
skyes bus tshig rtsub smra ba'i sgra lta bu /
gnyis pa zin pa'i 'byung ba las gyur pa'i sems can la mi ston pa'i sgra la dbye na /
der gyur pa'i sems can la mi ston pa yid du 'ong ba snyan pa'i sgra dang /
de ltar yid du mi 'ong ba mi snyan pa'i sgra gnyis re dbye bar bya'o / /
dang po ni /
skyes bu pheg rdob pa'i sgra lta bu /
pheg rdob pa'i sgra ni skyes bu'i thal mo brdab pa'i sgra yin par bshad do / /
gnyis pa ni /
skyes bu kha tshur rdeg pa'i sgra lta bu'o / /
ma zin pa'i 'byung ba las gyur pa'i sgra la'ang zin pa'i sgra de bzhin du sems can la ston pa'i sgra dang /
mi ston pa'i sgra gnyis /
dang po la /
der gyur pa'i yid du 'ong ba snyan pa'i sgrar dang /
der gyur pa'i yid du mi 'ong ba mi snyan pa'i sgra gnyis /
dang po ni /
sprul pa'i mis chos 'chad pa'i sgra lta bu /
gnyis pa ni /
sprul pa'i mis tshig rtsub smra ba'i sgra lta bu /
ma zin pa'i 'byung ba las gyur pa'i sems can la mi ston pa'i sgra la dbye na /
der gyur pa'i sems can la mi ston pa yid du 'ong ba snyan pa'i sgra dang /
de ltar yid du mi 'ong ba mi snyan pa'i sgra gnyis /
dang po ni /
lha'i rda bo che'i sgra lta bu /
gnyis pa ni /
brag ral ba'i sgra lta bu @# / /
yin no| /
skyes bu pheg rdob pa'i sgra chos can /
zin pa'i 'byung ba las gyur pa'i sgra yin te /
skyes bu'i rtsol ba la ltos pa'i sgra yin pa'i phyir /
khyab ste /
skyes bu'i rtsol ba las byung ba'i sgra dang /
zin pa'i 'byung ba las gyur pa'i sgra gnyis don gcig yin pa'i phyir /
lha'i rnga bo che'i sgra chos can /
ma zin pa'i 'byung ba las gyur pa'i sgra yin te /
skyes bu'i rtsol ba la ma ltos pa'i sgra yin pa'i phyir| khyab ste /
skyes bu'i rtsol ba las ma byung ba'i sgra dang /
ma zin pa'i 'byung ba las gyur pa'i sgra gnyis don gcig yin pa'i phyir /
skyes bus chos 'chad pa'i sgra chos can /
sems can la ston pa'i sgra yin par thal /
rjod byed kyi sgra yin pa'i phyir /
khyab ste /
rjod byed kyis sgra dang sems can la ston pa'i sgra gnyis don gcig yin pa'i phyir /
brag ral ba'i sgra chos can /
sems can mi ston pa'i sgra yin par thal /
rjod byed kyi sgra ma yin par gyur pa'i sgra yin pa'i phyir /
khyab ste /
rjod byed kyi sgra ma yin par gyur pa'i sgra dang sems can la mi ston pa'i sgra gnyis don gcig yin pa'i phyir /
skyes bu kha 'don byed pa'i sgra chos can /
yid du 'ong ba'i sgra yin par thal /
snyan pa'i sgra yin pa'i phyir /
khyab ste /
snyan pa'i sgra dang yid du 'ong ba'i sgra gnyis don gcig yin pa'i phyir /
skyes bu tshig rtsub smra ba'i sgra chos can /
yid du mi 'ong ba'i sgra yin par thal| mi snyan pa'i sgra yin pa'i phyir /
khyab ste /
mi snyan pa'i sgra dang yid du mi 'ong ba'i sgra gnyis don gcig yin pa'i phyir /
kho na re /
sprul pas chos ston pa'i sgra chos can /
sems can la ston pa'i sgra yin par thal /
ma zin pa'i 'byung ba las gyur pa'i sems can la ston pa'i sgra yin pa'i phyir /
'dod na /
de chos can /
rjod byed kyi sgra yin par thal /
sems can la ston pa'i sgra yin pa'i phyir /
'dod na /
de chos can| zin pa'i 'byung ba las gyur pa'i sgra yin par thal /
rjod byed kyi sgra yin pa'i phyir /
zer na ma khyab /
khyab ste /
rjod byed kyi sgra yin na /
zin pa'i 'byung ba las gyur pa'i sgra yin dgos pa'i phyir te /
rjod byed kyi sgra yin na skyes bu'i rtsol ba las byung ba'i sgra yin dgos pa'i phyir te /
sprul pas chos ston pa'i sgra de skyes bu'i rtsol ba las byung ba'i sgra yin pa'i phyir te /
sprul ba de skyes bu yin pa'i phyir zer| ! gsum pa dri bshad pa ni /
dri la zhim dang nga ba dang / /
mnyam dang mi mnyam bzhi ru yod / /
ces pa ste /
don ni /
sna shes kyis snam par bya ba /
dri'i mtshan nyid /
dri la dbye na bzhi yod de /
dri zhim pa dang /
dri nga ba dang /
dri mnyam pa dang /
dri mi mnyam pa dang bzhi ru yod pa'i phyir /
mtshan gzhi rim bzhin /
dang po ni /
gur kum gyi dri lta bu /
gnyis pa ni /
khyi ro bam po'i dri lta bu /
gsum pa ni /
tsan+dan gyi dri dang a ka ru'i dri@# / /
gnyis lta bu /
bzhi pa ni /
chang gi dri dang tsong gi dri gnyis lta bu'o / /
yang dri la dbye na /
lhan skyes kyi dri dang /
sbyar byung gi dri gnyis /
dang po la /
zhim pa'i lhan skyes kyi dri dang /
mi zhim pa'i lhan skyes kyi dri gnyis /
dang po ni /
gla rtsi'i dri dang dza ti'i dri lta bu /
gnyis pa ni /
shing kun gyi dri dang mu zi'i dri lta bu'o / /
gnyis pa la /
zhim pa'i spyar byung gi dri dang /
mi zhim pa'i sbyar byung gi dri gnyis /
dang po ni /
spos hreng gi dri dang bsang rdzas kyi dri lta bu /
gnyis pa ni /
sman dri mi zhim pa sna tshogs sbyar ba'i dri lta bu'o /
! /
bzhi pa ro bshad pa ni /
ro ni mngar skyur kha dang ska / /
tsha dang lan tshwa rnam pa drug /
ces pa ste /
don ni /
lce shes kyis myang bar bya ba /
ro'i mtshan nyid /
ro la dbye na ni /
ro mngar ba dang /
skyur ba dang /
kha ba dang /
ska ba dang /
tsha ba dang /
lan tshwa ba dang rnam pa drug tu yod do / /
dang po ni /
bu ram gyi ro dang 'o ma'i ro lta bu /
gnyis pa ni /
skyu ru ra'i ro dang zho skyur ba'i ro lta bu /
gsum pa ni /
tig ha'i ro dang 'um bu'i ro lta bu /
bzhi pa ni /
a ru ra'i ro dang spag gi ro lta bu /
lnga pa ni /
pi pi ling gi ro dang sur pen gyi ro lta bu /
drug pa ni /
pad tshwa'i ro dang sog tshwa'i ro dang bod tshwa'i ro lta bu'o / /
rtsa ba'i ro drug po de la /
mngar ba'i mngar ba /
mngar ba'i skyur ba /
mngar ba'i kha ba /
mngar ba'i ska ba /
mngar ba'i tsha ba /
mngar ba'i lan tshwa ba dang drug /
de bzhin du skyur ba'i mngar ba /
skyur ba'i skyur ba /
skyur ba'i kha ba zhes sogs ro lhag ma rnams la'ang sbyar bas yan lag gi ro so drug go / /
yang lce shes la phan pa'i ro /
'ju ba la mngon du phyogs pa'i tshe lu sems la mi gnod pa'i ro / /
'ju ba'i tshe lus sems la phan pa'i ro dang gsum mo / /
gsum po de yan lag gi ro rnams la sbyar tshul ni /
yan lag gi ro so drug po de la /
mngar ba'i mngar ba'i lce shes la phan pa'i ro /
mngar ba'i mngar ba'i 'ju ba la mngon du phyogs pa'i tshe lus sems la mi gnod pa'i ro /
mngar ba'i mngar ba'i 'ju ba'i tshe lus sems la phan pa'i ro /
de bzhin du mngar pa'i skyur ba'i lce shes la phan pa'i ro /
mngar ba'i skyur ba'i 'ju ba la mngon du phyogs pa'i tshe lus sems la mi gnod pa'i ro /
mngar ba'i skyur ba'i 'ju tshe lus sems la phan pa'i ro zhes sogs re re la'ang drug gsum bco brgyad re byung bas bsdoms nyid lag gi ro brgya dang brgyad do /
! /
lnga pa reg bya bshad pa ni /
reg bya sa chu me rlung dang / /
'jam rtsub lci yang tsha grang dang / /
bkres dang skom pas bcu gnyis so| |zhes pa ste /
don ni /
lus shes kyis dpyad par bya ba'i chos su dmigs pa /
reg bya'i mtshan nyid /
de la dbye na gnyis yod de /
'byung bar gyur pa'i reg bya dang /
'byung 'gyur du gyur pa'i reg bya gnyis @# / /
yod pa'i phyir /
'byung ba dang 'byung 'gyur gang rung gang zhig /
rang gi 'bras bur gyur pa'i 'byung 'gyur gyi rgyu byed pa de /
'byung ba'i mtshan nyid /
'byung bar gyur pa'i reg bya la dbye na /
sa| chu| me /
rlung dang bzhi yod /
mtshan nyid rim pa ltar /
'byung ba bzhi po gang rung gang zhig /
sra zhing 'thas pa /
sa'i mtshan nyid /
'byung ba bzhi po gang rung gang zhig /
brlan zhing gsher ba /
chu'i mtshan nyid /
'byung ba bzhi po gang rung gang zhig /
tsha zhing sreg pa /
me'i mtshan nyid /
'byung ba bzhi po gang rung gang zhig /
yang zhing g.yo ba /
rlung gi mtshan nyid /
kho na re /
me yin na /
reg bya yin pas ma khyab par thal /
mer gyur pa'i gzugs yod pa'i phyir te /
thos gling rnam thal las /
rang lugs ni /
me la gzugs dang reg bya'i skye mched gnyis ka yod de /
tshur mthong gi rgyud la me 'dzin pa'i mig shes dang /
lus shes rnam pa gnyis ka yod pa'i phyir /
zhes gsungs pa'i phyir /
zer na ma khyab bo / /
'byung ba dang 'byung 'gyur gang rung gang zhig /
rang gi rgyur gyur pa'i 'byung ba'i 'bras bur dmigs pa /
'byung 'gyur gyi mtshan nyid /
'byung 'gyur du gyur pa'i reg bya la dbye na /
'jam pa dang /
rtsub pa dang /
lci ba dang /
yang ba dang /
tsha ba dang /
grang ba dang /
bkres pa dang /
skom pas bcu gnyis su yod pas so / /
mtshan gzhi rim pa bzhin /
dang po ni /
dar gos kyi reg bya lta bu /
gnyis pa ni /
ral phad kyi reg bya lta bu /
gsum pa ni /
lcags kyi reg bya lta bu /
bzhi pa ni /
ras bal gyi reg bya lta bu /
lnga pa ni /
me'i reg bya lta bu| drug pa ni /
kha ba'i reg bya lta bu /
bdun pa ni /
grod pa ltog pa'i reg bya lta bu /
brgyad pa ni /
kha skom pa'i reg bya lta bu'o / /
'byung 'gyur yin na /
'byung 'gyur gyi reg bya yin pas ma khyab ste /
'byung 'gyur la dbye na /
kho rang yin par gyur pa'i gzugs sgra dri ro reg bya rnams su yod pa'i phyir /
! gnyis pa nang don bem po bshad pa ni /
nang don mig la sogs pa lnga / /
zhes pa ste /
don ni /
nang gi rdul du grub pa /
nang don bem po'i mtshan nyid /
nang don bem po la dbye na /
mig la sogs pa nang gi 'dod yon lnga yod /
dang po nang gi gzugs ni /
skyes bu'i rgyud kyis bsdus pa'i gzugs de /
nang gi gzugs kyi mtshan nyid /
nang gi gzugs la dbye na /
mig gi dbang po gzugs can pa /
rna ba'i dbang po gzugs can pa /
sna'i dbang po gzugs can pa /
sna'i dbang po gzugs can pa /
lce'i dbang po gzugs can pa /
lus kyi dbang po gzugs can pa dang lnga yod /
rang 'bras mig shes kyi thun mong ma yin pa'i bdag rkyen byed pa'i nang gi gzugs can dang bar dmigs pa /
mig gi dbang po gzugs can pa'i mtshan nyid /
de la dbye na /
rten bcas kyi mig gi dbang po @# / /
gzugs can pa dang /
de mtshungs kyi mig gi dbang po gzugs can pa gnyis /
dang po ni /
mig gzugs la lta bzhin pa'i skyes bu'i rgyud kyi mig gi dbang po gzugs can pa lta bu /
gnyis pa ni /
gnyid mthug po log bzhin pa'i skyes bu'i rgyud kyi mig gi dbang po gzugs can pa lta bu /
mig gi dbang po gzugs can pa ni /
sngo zhing dwang ba zar ma'i me tog lta bu yod do / /
rang 'bras nyan shes kyi thun mong ma yin pa'i bdag rkyen byed pa'i nang gi gzugs can dwang bar dmigs pa /
rna ba'i dbang po gzugs can pa'i mtshan nyid /
de la dbye na /
rten bcas kyi rna ba'i dbang po gzugs can pa dang /
de mtshungs kyi rna ba'i dbang po gzugs can pa gnyis /
dang po ni /
rna ba sgra nyan bzhin pa'i skyes bu'i rgyud kyi rna ba'i dbang po gzugs can pa lta bu /
gnyis pa ni /
gnyid mthug po log bzhin pa'i skyes bu'i rgyud kyi rna ba'i dbang po gzugs can pa lta bu /
rna ba'i dbang po gzugs can pa ni /
gro ga'i gzer bu gcus pa lta bu yod do / /
rang 'bras sna shes kyi thun mong ma yin pa'i bdag rkyen byed pa'i nang gi gzugs can dwang bar dmigs pa /
sna'i dbang po gzugs can pa'i mtshan nyid /
de la dbye na /
rten bcas kyi sna'i dbang gzugs can pa dang /
de mtshungs kyi sna'i dbang po gzugs can pa gnyis /
dang po ni /
sna dri snam bzhin pa'i skyes bu'i rgyud kyi sna'i dbang po gzugs can pa lta bu /
gnyis pa ni /
gnyid mthug po log bzhin pa'i skyes bu'i sna'i dbang po gzugs can pa lta bu /
sna'i dbang po gzugs can pa ni /
zangs kyi mo khab kha thur du gshibs pa lta bu yod do / /
rang 'bras lce shes kyi thun mong ma yin pa'i bdag rkyen byed pa'i nang gi gzugs can dwang bar dmigs pa /
lce'i dbang po gzugs can pa'i mtshan nyid| de la dbye na /
rten bcas kyi lce'i dbang po gzugs can pa dang /
de mtshungs kyi lce'i dbang po gzugs can pa gnyis /
dang po ni /
lces ro myang bzhin pa'i skyes bu'i rgyud kyi lce'i dbang po gzugs can pa lta bu /
gnyis pa ni /
gnyid mthug po log bzhin pa'i skyes bu'i rgyud kyi lce'i dbang po gzugs can pa lta bu /
lce'i dbang po gzugs can pa ni /
zla ba phyed pa lta bu yod do / /
rang 'bras lus shes kyi thun mong ma yin pa'i bdag rkyen byed pa'i nang gi gzugs can dwang bar dmigs pa /
lus kyi dbang po gzugs can pa'i mtshan nyid /
de la dbye na /
rten bcas kyi lus kyi dbang po gzugs can pa dang /
de mtshungs kyi lus kyi dbang po gzugs can pa gnyis /
dang po ni /
lus kyis reg byar dpyod bzhin pa'i skyes bu'i rgyud kyi lus kyi dbang po gzugs can pa lta bu /
gnyis pa ni /
gnyid mthug po log bzhin @# / /
pa'i skyes bu'i rgyud kyi lus kyi dbang po gzugs can pa lta bu /
lus kyi dbang po gzugs can pa ni /
bya reg na 'jam gyi pags pa lta bu yod do / /
lus dang /
lus kyi dbang po dang| lus kyi khams gsum don gcig /
mig sogs la'ang des rigs 'gre'o / /
gnyis pa nang gi sgra ni /
bka' dang bstan bcos lta bu'o / /
gsum pa nang gi dri ni /
tshul khrims kyi dri lta bu'o / /
bzhi pa nang gi ro ni /
ting nge 'dzin gyi ro lta bu'o / /
lnga pa nang gi reg bya ni /
skyes bu'i lus kyi pags pa lta bu'o /
! /
gnyis pa'i shes pa'i dbye ba la gnyis /
mdor bstan pa dang /
rgyas par bshad pa'o| |dang po ni /
shes pa tshad ma tshad min gnyis /
zhes pa ste /
don ni /
gsal zhing rig pa /
shes pa'i mtshan nyid /
shes pa la dbye na /
tshad ma dang tshad min gyi blo gnyis /
gnyis pa la gnyis /
tshad ma bshad pa dang /
tshad min gyi blo bshad pa'o / /
dang po ni /
tshad ma la yang mngon rjes gnyis / /
dbang yid rang rig rnal 'byor gyi / /
mngon sum rnam pa bzhi ru yod / /
rjes dpag dngos stobs grags yid gsum / /
zhes pa ste /
don ni /
gsar du mi bslu ba'i rig pa /
tshad ma'i mtshan nyid /
tshad ma la yang dbye na /
mngon sum gyi tshad ma dang /
rjes su dpag pa'i tshad ma gnyis /
dang po mngon sum gyi tshad ma la mtshan nyid dang /
dbye ba gnyis /
dang po ni /
rtog pa dang bral zhing ma 'khrul pa'i gsar du mi bslu ba'i rig pa /
mngon sum gyi tshad ma'i mtshan nyid /
gnyis pa ni /
mngon sum gyi tshad ma la dbye na /
dbang po'i mngon sum gyi tshad ma /
yid kyi mngon sum gyi tshad ma /
rang rig mngon sum gyi tshad ma /
rnal 'byor mngon sum gyi tshad ma ste mngon sum gyi tshar ma rnams pa bzhi ru yod do / /
rang gi thun mong ma yin pa'i bdag rkyen du gyur pa'i dbang po gzugs can pa las dngos su skyes pa'i rtog pa dang bral zhing ma 'khrul pa'i gsar du mi bslu ba'i rig pa /
dbang po'i mngon sum gyi tshad ma'i mtshan nyid /
mtshan gzhi ni /
gzugs gsar du rtogs pa'i dbang mngon lta bu'o / /
rang gi thun mong ma yin pa'i bdag rkyen du gyur pa'i yid dbang las dngos su skyes shing rtog pa dang bral zhing ma 'khrul ba'i gsar du mi slu ba'i rig pa /
yid kyi mngon sum gyi tshad ma'i mtshan nyid /
mtshan gzhi ni /
sangs rgyas 'phags pa'i rgyud kyi gzugs 'dzin yid mngon lta bu'o / /
kha nang kho nar phyogs pa'i rigs su gnas pa'i rtog pa dang bral zhing ma 'khrul ba'i gsar du mi slu ba'i rig pa /
rang rig mngon sum gyi tshad ma'i mtshan nyid /
mtshan gzhi ni /
gzugs 'dzin dbang po'i mngon sum gyi tshad ma nyams su myong ba'i rang rig lta bu'o / /
rigs gnas smos pas ni sangs @# / /
rgyas 'phags pa'i rgyud kyi rang rig sdud do / /
rang gi thun mong ma yin pa'i bdag rkyen du gyur pa'i zhi lhag zung 'brel gyi ting nge 'dzin las dngos su skyes shing rtog pa dang bral zhing ma 'khrul pa'i 'phags rgyud kyi mkhyen pa /
rnal 'byor mngon sum gyi mtshan nyid /
mtshan gzhi ni /
rnam mkhyen lta bu'o / /
gnyis pa rjes dpag tshad ma la mtshan nyid dang /
dbye ba gnyis /
dang po ni /
rang gi rten du gyur pa'i tshul gsum pa can gyi gtan tshigs yang dag bkod pa la brten nas skyes pa'i gsar du mi slu ba'i zhen rig /
rjes su dpag pa'i tshad ma'i mtshan nyid /
de dang rjes dpag gnyis don gcig /
gnyis pa ni /
rjes dpag tshad ma la dbye na /
dngos stobs rjes dpag /
grags pa'i rjes dpag /
yid ches rjes dpag dang gsum mo / /
dang po ni /
sgra mi rtag par rtogs pa'i rjes dpag lta bu| gnyis pa ni /
ri bong can grags dbang gi zla sgras brjod rung du rtogs pa'i rjes dpag lta bu /
gsum pa ni /
sbyin pas longs spyod khrims kyi bde / /
zhes pa'i lung rang gi bstan bya'i don la mi slu bar rtogs pa'i rjes dpag lta bu'o / /
gnyis pa tshad min gyi blo bshad pa ni /
ma rtogs log rtog the tshom ste / /
tshad min blo yang gsum du gyur / /
zhes pa ste /
don ni /
rang yul gsar du ma rtogs pa'i rig pa /
tshad min gyi blo'i mtshan nyid /
de la dbye na /
ma rtogs pa'i blo dang /
log par rtog pa'i blo dang /
the tshom gyi blo ste tshad min gyi blo yang rnam pa gsum du gyur ro / /
dang po ni /
yid gzugs mdzes la lhag par chags pa'i tshur mthong gi rgyud kyi sgra 'dzin dbang mngon lta bu /
gnyis pa ni /
sgra rtag 'dzin rtog pa lta bu /
gsum pa ni /
sgra rtag gam mi rtag snyam pa'i blo lta bu'o /
! /
gsum pa ldan min 'du byed kyi dbye ba ni /
ldan pa min pa'i 'du byed la| |thob dang ma thob skal mnyam dang / /
snyoms 'jug gnyis dang srog dang ni / /
skye gnas mi rtag rga ba dang / /
ming gi tshogs sogs bcu gsum yod / /
ces pa ste /
don ni /
bem shes gang rung ma yin par gyur pa'i 'du byas su dmigs pa /
ldan min 'du byed kyi mtshan nyid / /
de la dbye na /
gang zag yin par gyur pa'i ldan min 'du byed dang /
gang zag ma yin par gyur pa'i ldan min 'du byed gnyis /
dang po 'og tu 'chad par 'gyur ro / /
bem shes skyes bu gang rung ma yin par gyur pa'i 'du byas su dmigs pa /
gang zag ma yin par gyur pa'i ldan min 'du byed kyi mtshan nyid /
gang zag ma yin par gyur pa'i ldan pa min pa'i 'du byed la dbye na /
thob pa dang /
ma thob pa dang /
skal mnyam dang /
'du shes med pa'i snyoms 'jug dang /
'gog pa'i snyoms 'jug ste snyoms 'jug gnyis dang /
srog dang /
skye ba dang /
gnas pa dang /
mi rtag pa dang /
rga ba@# / /
dang| ming gi tshogs dang /
sogs sgras bsdus pa tshig gi tshogs dang /
yi ge'i tshogs dang bcu gsum du yod do / /
mdzod du 'du shes med pa ba dang bcu bzhir gsungs so / /
de rnams kyi mtshan nyid rim pa bzhin /
rang gi thob bya'i chos de gang la ldan pa 'byed pa'i byed chos su gyur pa'i rang rgya thub pa'i rdzas yod du dmigs pa /
thob pa'i mtshan nyid /
mtshan gzhi ni /
sdug bsngal chos shes kyi thob pa dang /
'dod pas bsam gtan gzugs med thob pa lta bu'o / /
thob bya'i chos gang la ldan pa la gegs su gyur pas rab tu phye ba'i ldan min 'du byed du dmigs pa /
ma thob pa yin pa'i mtshan nyid /
mtshan gzhi ni /
so so skye bas lam bden ma thob pa lta bu'o / /
sems can phan tshun 'dra bar byed pa'i rdzas kyang yin /
ldan min 'du byed kyang yin pa'i gzhi mthun par gyur pa'i rdzas yod du dmigs pa /
skal mnyam gyi mtshan nyid /
mtshan gzhi ni /
dge bsnyen nam dge tshul lam dge slong nang phan tshun 'dra bar byed pa'i rdzas lta bu'o / /
rang rgyud ldan gyi gang zag gi rgyud la sems sems byung re shig skye ba 'gog par byed pa'i rab tu phye ba'i rdzas yod kyang yin /
so so skye bo'i rgyud kyis bsdus pa yang yin pa'i gzhi mthun par gyur pa'i sems med kyi snyoms 'jug tu dmigs pa /
'du shes med pa'i snyoms 'jug gi mtshan nyid /
mtshan gzhi ni /
'du shes med pa'i lha'i rgyud kyi snyoms 'jug lta bu'o / /
rang gi dgag gzhir gyur pa'i gzugs kyi steng du rang gi dgag byar gyur pa'i sems sems byung bkag pa'i 'phags rgyud kyi snyoms 'jug kyang yin /
ldan min 'du byed kyang yin pa'i gzhi mthun par dmigs pa /
'gog pa'i snyoms 'jug gi mtshan nyid /
mtshan gzhi ni /
phyir mi 'ong lus mngon byed kyi rgyud kyi 'gog pa'i snyoms 'jug lta bu'o / /
phung po rigs mthun gnas pa la lhag par dbang byed pa'i tsher dmigs pa /
srog gi mtshan nyid /
de dang srog gi dbang po don gcig /
mtshan gzhi ni /
mi'i rgyud kyi rnam shes kyi rten byed pa'i tshe lta bu'o / /
rang gi rgyun gyi dang por byung ba'i 'du byas su dmigs pa /
skye ba'i mtshan nyid /
mtshan gzhi ni /
bum pa lta bu /
rang dang lhan cig tu mthun par 'jug pa'i 'du byas su dmigs pa /
gnas pa'i mtshan nyid /
mtshan gzhi ni /
gzugs lta bu /
skad cig ma /
mi rtag pa'i mtshan nyid /
mtshan gzhi ni /
sgra lta bu /
rang gi rgyun snga phyi khyad par gyis gzhan du gyur bar byed pa'i 'du byas su dmigs pa /
rga ba'i mtshan nyid /
mtshan gzhi ni /
mi rgas pa lta bu /
ming skad cig snga phyi du ma tshogs pa'i ma sgrib lung ma bstan du dmigs pa /
ming gi tshogs kyi don dang /
tshig skad cig snga phyi du ma tshogs @# / /
pa'i ma sgrib lung ma bstan du dmigs pa /
tshig gi tshogs kyi don dang /
yi ge skad cig snga phyi du ma tshogs pa'i ma sgrib lung ma bstan du dmigs pa /
yi ge'i tshogs kyi don yin par mdzod las bshad do /
! /
gnyis pa sde tshan gnyis pa'i skabs kyi dbye ba bshad pa la gnyis /
phung khams skye mched gsum bsdus nas bshad pa dang /
so sor bshad pa'o / /
dang po ni /
yang na shes byar rnam dbye na / /
phung po khams dang skye mched do / /
zhes pa ste /
don ni /
yang na shes byar rnam par dbye na gsum du yod de /
phung po dang khams dang skye mched gsum du yod do / /
gnyis pa la gsum /
phung po bshad pa| khams bshad pa /
skye mched bshad pa'o / /
dang po la gnyis /
phung po lnga bsdus te bshad pa dang /
so sor bshad pa'o / /
dang po ni /
phung po gzugs tshor 'du shes dang / /
'du byed rnam shes phung po lnga / /
zhes pa ste /
don ni /
du mar spungs pa /
phung po'i mtshan nyid /
thun mong bsdus ra las /
du mar spungs pa /
phung po'i mtshan nyid /
de dang 'dus byas don gcig /
ces gsungs /
de ltar na /
rang rig rnams phung po lnga po gang rung gang yin bsam dgos te /
bye brag smra ba dang thal 'gyur pas rang rig mi 'dod pas de dag gi lugs la de gnyis don gcig par khas blang ngo / /
phung po chos can /
khyod la dbye na lnga yod de /
gzugs kyi phung po dang /
tshor ba'i phung po dang /
'du shes kyi phung po dang /
'du byed kyi phung po dang /
rnam par shes pa'i phung po dang lnga yod pa'i phyir /
gnyis pa so sor bshad pa la lnga /
gzugs kyi phung po bshad pa /
tshor ba'i phung po bshad pa /
'du shes kyi phung po bshad pa /
'du byed kyi phung po bshad pa /
rnam shes kyi phung po bshad pa'o / /
dang po ni /
mdzod las gzugs phung bcu gcig gsungs / /
zhes pa ste /
don ni /
gzugs rung du ma spungs pa /
gzugs kyi phung po'i mtshan nyid /
de la dbye na /
mdzod las /
gzugs sogs yul lnga /
mig sogs dbang po lnga /
rnam par rig byed ma yin pa'i gzugs dang bcu gcig yod par gsungs so / /
gzugs sogs yul lnga dang /
mig sogs dbang po lnga'i ngo bo sogs sngar bshad zin pa ltar rang lugs la gzugs phung bcu dang /
rnam rig min pa'i gzugs ni /
khyad chos lnga dang ldan pa'i sgo nas rang kun kun nas slong ba'i sems gzhan gyis ji lta ba bzhin du rnam par rig par byed pa ma yin pa yang yin /
rang nyid kyi tha snyad 'jug pa gzugs la rag las pa yang yin pa'i gzhi mthun par dmigs pa /
rnam par rig byed ma yin pa'i gzugs kyi mtshan nyid /
mtshan gzhi ni /
so thar gyi sdom pa lta bu /
rnam par @# / /
rig byed ma yin pa'i gzugs chos can /
khyad chos lnga dang ldan te /
gnas skabs kyi khyad par /
ngo bo'i khyad par /
dus kyi khyad par /
rgyu'i khyad par /
des tshig gi khyad par rnams dang ldan pa'i phyir /
zhes mdzod las byung ngo /
! /
gnyis pa tshor ba'i phung po bshad pa ni /
mig sogs 'dus te reg pa las / /
byung ba'i tshor sogs rnam pa drug /
ces pa ste /
don ni /
rang yul sim gdung bar ma ci rigs su myong ba'i du ma spungs pa'i rigs su gnas pa /
tshor ba'i phung po'i mtshan nyid /
de la dbye na /
mig sogs 'dus te reg pa las byung ba'i tshor ba sogs rnam pa drug yod de /
mig gi 'dus te reg pa'i rkyen gyi tshor ba /
rna ba'i 'dus te reg pa'i rkyen gyi tshor ba /
sna'i 'dus te reg pa'i rkyen gyi tshor ba /
lce'i 'dus te reg pa'i rkyen gyi tshor ba /
lus kyi 'dus te reg pa'i rkyen gyi tshor ba /
yid kyi 'dus te reg pa'i rkyen gyi tshor ba dang drug tu yod pa'i phyir /
dang po lnga lus tshor dang /
phyi ma sems tshor du 'du ba yin no / /
rgyas par dbye na bco brgyad yod de /
drug po de re re la'ang tshor ba bde sdug btang snyoms gsum re yod pa'i phyir /
tshor ba dang tshor ba'i phung po gnyis don gcig yin no / /
gsum pa 'du shes kyi phung po bshad pa ni /
'du shes la yang de bzhin drug |ces pa ste /
don ni /
rang yul gyi thun mong ma yin pa'i mtshan ma'i spu rigs ma 'dres par 'dzin par byed pa'i du ma spungs pa'i rigs su gnas pa'i rab tu phye ba /
'dus shes kyi phung po'i mtshan nyid| de dang 'du shes gnyis don gcig /
'du shes kyi phung po la yang dbye na /
tshor ba'i phung po de bzhin du drug yod de /
mig gi 'dus te reg pa las byung ba'i 'du shes /
rna ba'i 'dus te reg pa las byung ba'i 'du shes /
sna'i 'dus te reg pa las byung ba'i 'du shes /
lce'i 'dus te reg pa las byung ba'i 'du shes /
lus kyi 'dus te reg pa las byung ba'i 'du shes /
yid kyi 'dus te reg pa las byung ba'i 'du shes dang drug yod pa'i phyir /
dang po lnga mtshan mar 'dzin pa'i 'du shes dang /
phyi ma bkra bar 'dzin pa'i 'du shes yin no / /
bzhi pa 'du byed kyi phung po bshad pa la gnyis /
dngos dang /
mtshungs ldan ma yin pa'i 'du byed bye brag tu bshad pa'o / /
dang po ni /
mtshungs ldan ldan min 'du byed gnyis / /
mtshungs ldan la yang lnga bcu bdun /
ldan min 'du byed sngar bshad ltar / /
zhes pa ste /
don ni /
phung po gzhan bzhi po gang rung ma yin par gyur pa'i du ma spungs pa'i 'dus byas su dmigs pa /
'du byed kyi phung po'i mtshan nyid /
de la dbye na /
mtshungs ldan 'du byed dang /
mtshungs ldan min pa'i 'du byed gnyis /
dang po ni /
mtshungs @# / /
ldan 'du byed la yang rang dang mtshungs ldan yod pa tsam gyi sgo nas phye na /
gtso sems drug dang sems byung nga gcig ste lnga bcu rtsa bdun yod do / /
rang gi dngos yul gyi khyad par tsam mthong bas rab tu phye ba'i rigs su gnas pa'i rig pa /
sems 'byung gi mtshan nyid /
de la lnga bcu rtsa gcig yod de /
tshor ba /
'du shes /
sems pa /
reg pa /
yid byed de kun 'gro lnga dang /
'dun pa /
mos pa /
dran pa /
ting nge 'dzin /
shes rab ste yul nges lnga dang /
dad pa /
ngo tsha shes pa /
khrel yod pa /
btang snyoms /
bag yod /
shin sbyang /
'dod chags med pa /
zhe sdang med pa /
gti mug med pa /
mi 'tsho ba /
brtson 'grus te dge ba bcu gcig dang /
'dod chags /
khong khro /
nga rgyal /
ma rig pa /
the tshom /
lta ba ste rtsa nyon drug dang /
khro ba /
'khon 'dzin /
'chab pa /
tshig pa /
phrag dog /
ser sna /
rgyu /
g.yo /
rgyags pa /
rnam 'tshe /
ngo tsha med pa /
khrel med pa /
rmrags pa /
god pa /
ma dad pa /
le lo /
bag med /
brjed nges /
shes bzhin min pa /
rnam g.yeng ste nye nyon nyi shu dang /
rtog pa /
dpyod pa /
gnyid /
'gyod pa ste gzhan 'gyur bzhi rnams su yod pa'i phyir /
rang gi dngos yul gyi ngo bo tsam mthong bas rab tu phye ba'i rigs su gnas pa'i rig pa /
gtso bo sems kyi mtshan nyid /
gtso sems mig gi rnam shes dang /
de'i 'khor du byung ba'i tshor ba gnyis mtshungs ldan rnam pa lnga mtshungs yin te /
de gnyis rten dang /
dmigs pa dang /
rnam pa dang /
dus dang /
rdzas mtshungs pa'i phyir /
dang po grub ste /
gzugs 'dzin mig shes kyi thun mong ma yin pa'i bdag rkyen du gyur pa'i rten bcas kyi mig dbang gzugs can pa de de'i 'khor du byung ba'i tshor ba'i yang thun mong ma yin pa'i bdag rkyen yin pa'i phyir /
gnyis pa grub ste /
gzugs 'dzin mig shes kyis gzugs la dmigs pa bzhin du de'i 'khor du byung ba'i tshor bas kyang gzugs la dmigs pa'i phyir /
gsum pa grub ste /
gzugs 'dzin mig shes de gzugs kyi rnam pa can yin pa bzhin du de'i 'khor du byung ba'i tshor ba yang gzugs kyi rnam pa can yin pa'i phyir /
bzhi pa grub ste /
de gnyis lhan cig tu skyes shing /
lhan cig tu gnas pa dang /
lhan cig tu 'jig pa'i phyir /
lnga pa grub ste /
de gnyis rdzas kyi cha so sor med pa'i phyir /
kho na re /
mig gi rnam par shes pa'i 'khor du byung ba'i tshor ba chos can /
'du byed kyi phung po yin par thal /
mtshungs ldan 'du byed yin pa'i phyir /
ma grub na /
de chos can /
der thal /
rang dang mtshungs ldan yod pa'i shes pa yin pa'i phyir /
zer na ma khyab /
'dod mi nus te /
tshor ba'i phung po yin pa'i phyir /
des na tshor 'du gnyis dang gtso sems drug po de rang dang mtshungs ldan yod pa la @# / /
dgongs nas mtshungs ldan 'du byed ces bshad kyi /
de rnams mtshungs ldan 'du byed ma yin no / /
tshor 'du gnyis ma gtogs pa'i sems byung lhag ma zhe dgu ni mtshungs ldan 'du byed yin no / /
gnyis pa ni /
'du byed phung po yang yin /
shes pa ma yin pa yang yin pa'i gzhi mthun par dmigs pa /
mtshungs ldan ma yin pa'i 'du byed kyi mtshan nyid /
de dang ldan min 'dra byed don gcig /
gang zag ma yin par gyur pa'i ldan min 'du byed ni sngar bshad pa lhar thob pa la sogs pa rnams yin no /
! /
gnyis pa mtshungs ldan ma yin pa'i 'du byed bye brag tu bshad pa la gsum| lam ma zhugs kyi gang zag bshad pa /
lam zhugs kyi gang zag bshad pa /
de dag gi don bsdu ba'o / /
dang po la gnyis /
mdor bstan pa dang /
rgyas par bshad pa'o / /
dang po ni /
gang zag kyang ni de yin te / /
de la yang ni srid pa gsum / /
zhes pa ste /
don ni /
gang zag kyang ni mtshungs ldan ma yin pa'i 'du byed de nyid yin te /
de la yang ni srid pa gsum gyi gang zag yod pa'i phyir /
gnyis pa rgyas par bshad pa la gsum /
'dod khams pa bshad pa /
gzugs khams pa bshad pa /
gzugs med khams pa bshad pa'o / /
dang po la gnyis /
bsdus te bshad pa dang /
so sor bshad pa'o / /
dang po ni /
ngan 'gro dmyal ba sogs gsum dang / /
bde 'gro mi dang 'dod la drug /
bcu po 'dod pa'i khams yin no / /
zhes pa ste /
don ni /
'dod yon la dmigs nas sred pa rgyas su rung ba'i cha nas bzhag pa'i skyes bu de /
'dod pa'i gang zag gi mtshan nyid /
de dang 'dod khams pa don gcig /
de la dbye na /
ngan 'gro ba dang /
bde 'gro ba gnyis /
ngan song gi sdug bsngal la gnas pa'i ngan 'gro ba de la /
dmyal ba dang /
sogs sgras bsdus pa yi dwags dang /
dud 'gro dang bcas pa gsum dang /
mngon mtho'i bde ba la spyod pa'i bde 'gro ba de la /
mi dang /
'dod pa'i lha drug ste /
bcu po de rnams 'dod pa'i khams la gnas pa yin no / /
gnyis pa la gnyis /
ngan 'gro bshad pa dang /
bde 'gro bshad pa'o / /
dang po ni /
dmyal ba tsha grang nye tshe dang / /
nye 'khor ba yi dbye bas bzhi / /
yi dwags dngos dang thor bu gnyis / /
dud 'gro gnas dang kha 'thor gnyis / /
zhes pa ste /
don ni| gnas ngan pa dang dman par 'gro bas na ngan 'gro'o / /
dga' ba dang bde ba med pas na dmyal ba'o / /
de la dbye na /
tsha dmyal dang /
grang dmyal dang /
nye tshe ba'i dmyal ba dang /
nye 'khor ba yi dmyal ba dang bcas te dbye ba'i sgo nas bzhi'o / /
tsha ba'i reg pa'i gdung bas na tsha dmyal /
grang ba'i reg pas gdung bas na grang dmyal /
mi'i gnas na yod cing sdug bsngal gyis gdung bas na nye tshe ba /
tsha dmyal gyi nye 'khor@# / /
na yod pas na nye 'khor ba zhes bya'o / /
phyir mi ldog par song ba'i bkres shing skom pa dang ldan pas na yi dwags so / /
de la lho phyogs gshin rje'i yul du gnas pa dngos dang /
mi yul du gnas pa'i 'thor bu ba gnyis yod do / /
mi ltar 'greng ste mi 'gro bar dud de 'gro bas na dud 'gro'o / /
de la gnas rgya mtsho'i nang du gnas pa dngos dang /
lha yul dang mi yul du yod pa'i kha 'thor ba gnyis yod do / /
gnyis pa bde 'gro bshad pa ni /
mi la gling gi dbye bas bzhi / /
'dod la rgyal chen rigs bzhi dang / /
gsum rtsen 'thab bral dga' ldan dang / /
'phrul dga' gzhan 'phrul dbang byed do / /
zhes pa ste /
don ni /
smra shes don go ba'i cha nas bzhag pa'i rigs su gnas pa /
mi'i mtshan nyid /
mi la dbye na /
lus 'phags gling pa /
'dzam bu gling pa /
ba lang spyod pa /
sgra mi snyan pa ste gling gi dbye bas bzhi yod do / /
yid shas che bas na mi /
gling 'di la ltos nas ri rab kyi shar du yod cing gling 'di'i mi las lus gnyis 'gyur gyi 'phags pas na lus 'phags /
ri rab kyi lhor yod cing shing 'dzam bu pr-ik+Sha'i 'bras bu mtsho ma dros par lhung ba na 'dzam bu zhes pa'i sgra 'byung zhing des mtshon pa'i gling yin pas na 'dzam bu'i gling /
ri rab kyi nub tu yod cing 'dod 'jo'i ba la longs spyod kyi gtso bo byed pas na ba lang spyod /
ri rab kyi byang du yod cing 'chi ba'i zhag bdun gyi snga rol nas 'chi ba'i sgra mi snyan pa 'byung ba'i gling yin pas na sgra mi nyan /
mtha' rnams chus yongs su bskor bas na gling zhes bya'o / /
gling phran rnams gling gi yan lag yin pas yan lag can bshad pas go sla bar dgongs nas dngos su ma bshad pa yin no / /
shas cher 'dod yon la longs spyod pa'i lha yin pas na 'dod lha zhes bya'o / /
de la dbye na /
rgyal chen rigs bzhi pa dang /
sum rtsen pa dang /
'thab bral dang /
dga' ldan pa dang /
'phrul dga' pa dang /
gzhan 'phrul dbang byed dang drug yod do / /
gtso bo rgyal po chen po bzhi gnas pa'i lha'i rigs yin pas na rgyal chen rigs bzhi /
nor lha brgyad /
drag po bcu gcig /
nyi ma bcu gnyis /
tha skar gyi bu gnyis te sum cu rtsa gsum mam /
yang na nye dbang so gnyis brgya byin te gtso bo sum cu rtsa gsum gnas pas na sum cu rtsa gsum /
lha ma yin gyis 'thab rtsod dang bral bas na 'thab bral /
theg pa chen po'i chos kyi dga' bde la longs spyod pa dang ldan pas na dga' ldan /
rang gi ji ltar 'dod pa bzhin du sprul nas longs spyod pas na 'phrul dga' /
bdag dang gzhan gyi tshul ji ltar 'dod pa bzhin sprul nas longs spyod pas na gzhan 'phrul dbang byed ces bya'o /
! /
gnyis pa gzugs khams pa bshad pa ni /
gzugs khams @# / /
bsam gtan bzhi yin te / /
nang gses gnas rigs bcu bdun yod / /
cis pa ste /
don ni /
'dod pa la 'dun pa'i 'dod chags dang bral yang gzugs khams kyi gzhal yas khang dang ting nge 'dzin sogs la dmigs nas sred pa rgyas rung gi khams la gnas pa'i cha nas bzhag pa'i skyes bu de /
gzugs khams kyi lha'i mtshan nyid /
de dang gzugs khams pa don gcig /
gzugs khams pa la dbye na /
bsam gtan dang po ba dang /
gnyis pa ba dang /
gsum pa ba dang /
bzhi pa ba dang bzhir yod pa yin te /
bsam gtan dang po ba gsum /
gnyis pa ba gsum /
gsum pa ba gsum /
bzhi pa ba brgyad de nang gses kyis phye na gzugs khams pa la gnas rigs bcu bdun yod pa'i phyir /
de rnams so sor ngos bzung tshul yod de /
'dod pa'i sdig to mi dge ba'i chos las tshangs shing dag pa'i rigs su gtogs pas na tshangs ris dang /
tshangs pa chen po'i mdun na bram ze rig byed 'don pa ltar gnas pas na tshangs pa mdun na 'don dang /
tshangs pa gzhan las tshe ring zhing lus kyi bong tshod che bas na tshangs chen te bsam gtan dang po pa gsum dang /
gnas 'og ma las 'od chung bas na 'od chung dang /
gnas 'og mas tshad bzung bar mi nus pa'i 'od dang ldan pas na tshad med 'od dang 'od kyis gnas du ma gsal bar nus pas na 'od gsal te bsam gtan gnyis pa ba gsum dang /
gnas gong ma las yid bde chung bas na dge chung dang /
gnas 'og ma pas tshad bzung bar mi nus pa'i yid bde dang ldan pas na tshad med dge dang /
de bas kyang ches lhag pa'i yid bde dang ldan pas na dge rgyas te bsam gtan gsum pa ba gsum dang /
'di na 'og gzhi sprin ltar 'dab chags pa med pas na sprin med dang| mi g.yo ba'i bsod nams las skyes pas na bsod nams skyes dang /
so skye'i 'bras bu 'di bas che ba med pas na 'bras bu che ba dang /
gnas gong ma las yon tan mi che bas na mi che ba dang /
nyon mongs pas gdung bar mi nus pas na mi gdung ba dang /
rab tu zhi zhing mig sngar mdzes pas na gya nom snang ba dang /
ye shes kyi gzigs pa shin tu dag pas na shin tu mtho ba dang /
'di bas lhag pa'i gnas med cing gnas 'og ma min pas na 'og min te bsam gtan bzhi pa ba brgyad dang /
mi che ba sogs lnga po de la so skye'i gnas dang ma 'dres par 'phags pa kho na'i gnas yin pas na gnas gtsang lnga zhes brjod pa'i phyir /
! gsum pa gzugs med khams bshad pa ni /
gzugs med nam mkha' mtha' yas dang / /
rnam shes mtha' yas skye mched dang / /
ci yang med pa'i skye mched dang / /
'du shes yod @# / /
min med min bzhi / /
zhes pa ste /
don ni /
dmigs pa'i sgo nas rang gi 'og sa la 'dran pa'i 'dod chags dang bral ba'i gzugs med kyi ting nge 'dzin la gnas pa'i cha nas bzhag pa'i skyes bu de /
gzugs med khams pa'i gang zag gi mtshan nyid /
gzugs med khams na gnas gzhan med kyang de la skye ba'i sgo nas dbye na bzhi yod de /
nam mkha' mtha' yas skye mched dang /
rnam shes mtha' yas skye mched dang /
ci yang med pa'i skye mched dang /
'du shes yod min med min dang bzhi yod pa'i phyir /
sbyor ba'i dus su nam mkha' mtha' yas so snyam du goms par byas pas na nam mkha' mtha' yas dang /
sbyor ba'i dus su rnam par shes pa mtha' yas so snyam du goms par byas pas na rnam shes mtha' yas dang /
sbyor ba'i dus su gzung bya ci yang med do snyam du goms par byas pas na ci yang med pa dang /
sbyor ba'i dus su 'du shes rags pa ni med la phra ba ni med pa ma yin no snyam du goms par byas pas na 'du shes yod min med min nam srid rtse zhes brjod do / /
gzugs med khams na gzugs med de /
de rnams ming gzhi phung po la btags pa tsam gyi gang zag yin pa'i phyir /
! gnyis pa lam zhugs kyi gang zag bshad pa la gnyis /
so skye'i lam la gnas pa'i gang zag bshad pa dang /
'phags pa'i lam la gnas pa'i gang zag bshad pa'o / /
dang po ni /
nyan rang byang chub sems dpa' yi / /
so skye tshogs sbyor gnyis gnyis yod / /
ces pa ste /
don ni /
lam bden ma thob cing tshogs lam thob pa'i lam zhugs kyi skyes bu de /
so skye'i lam la gnas pa'i gang zag gi mtshan nyid /
de la dbye na /
nyan thos dang /
rang rgyal dang /
byang chub sems dpa' yin par gyur pa yi so skye'i tshogs lam pa dang /
der gyur pa'i sbyor lam pa ste de re la'ang gnyis gnyis yod do / /
theg pa chung ngu'i lam zhugs kyi gang zag tu dmigs pa /
nyan thos kyi mtshan nyid /
de la dbye na /
nyan thos so skye dang /
nyan thos 'phags pa gnyis /
dang po la /
nyan thos tshogs lam pa dang /
nyan thos sbyor lam pa gnyis /
nyan thos kyi chos mngon rtogs la gnas pa'i skyes bu de /
nyan thos tshogs lam pa'i mtshan nyid /
nyan thos kyi don mngon rtogs la gnas pa'i skyes bu de /
nyan thos sbyor lam pa'i mtshan nyid /
dang po ni /
nyan thos chogs lam chung du la gnas pa'i nyan thos lta bu /
gnyis pa ni /
nyan thos kyi sbyor lam drod la gnas pa'i nyan thos lta bu'o / /
theg pa 'bring gi lam zhugs kyi gang zag tu dmigs pa /
rang rgyal gyi mtshan nyid /
de la dbye na /
rang rgyal so skye dang /
rang rgyal 'phags pa gnyis /
dang po la /
rang rgyal tshogs lam pa dang /
rang rgyal sbyor lam pa gnyis /
rang rgyal gyi chos mngon rtogs la gnas pa'i skyes bu de @# / /
rang rgyal tshogs lam pa'i mtshan nyid /
rang rgyal gyi don mngon rtogs la gnas pa'i skyes bu de /
rang rgyal sbyor lam pa'i mtshan nyid /
dang po ni /
rang rgyal gyi tshogs lam 'bring la gnas pa'i rang rgyal lta bu /
gnyis pa ni /
rang rgyal gyi sbyor lam drod la gnas pa'i rang rgyal lta bu'o / /
theg chen lam zhugs kyi sems can du dmigs pa /
byang chub sems dpa'i mtshan nyid /
de la dbye na /
byang sems so skye dang /
byang sems 'phags pa gnyis /
dang po la /
byang sems tshogs lam pa dang /
byang sems sbyor lam pa gnyis /
theg chen gyi chos mngon rtogs la gnas pa'i skyes bu de /
byang sems tshogs lam pa'i mtshan nyid /
theg chen gyi don mngon rtogs la gnas pa'i skyes bu de /
byang sems sbyor lam pa'i mtshan nyid /
dang po ni /
theg chen sems bskyed rgyud la skyes ma thag pa'i gang zag lta bu /
gnyis pa ni /
me lha bu'i sems bskyed rgyud la ldan pa'i byang sems lta bu'o /
! /
gnyis pa 'phags pa'i lam la gnas pa'i gang zag bshad pa ni /
nyan thos rgyun zhugs phyir 'ong dang / /
phyir mi 'ong dang dgra bcom pa / /
zhugs gnas dbye bas brgyad du yod| |rang rgyal bse ru tshogs spyod gnyis / /
byang 'phags bcu'i dbang gis bcu / /
zhes pa ste /
don ni /
so skye'i sa las 'das pa'i skyes bur dmigs pa /
'phags pa'i mtshan nyid /
de la dbye na /
nyan thos 'phags pa /
rang rgyal 'phags pa /
byang sems 'phags pa dang gsum yod /
dang po nyan thos 'phags pa la /
rgyun zhugs zhugs pa dang 'bras gnas gnyis /
phyir 'ong zhugs pa dang 'bras gnas gnyis /
phyir mi 'ong zhugs pa dang 'bras gnas gnyis /
dgra bcom pa zhugs pa dang 'bras gnas te dbye bas gang zag zung bzhi dang ya brgyad du yod do / /
de la nang gses kyi dbye na dge 'dun nyi shu yod de /
rgyun zhugs kyi skor la lnga /
phyir 'ong gi skor la gsum /
phyir mi 'ong pa'i skor la bcu /
dgra bcom zhugs pa dang /
rang sangs rgyas te nyi shu yod pa'i phyir /
gnyis pa rang rgyal 'phags pa la /
bse ru lta bu'i rangs sangs rgyas /
tshogs spyod chen po'i rangs sangs rgyas /
tshogs spyod chung ngu'i rang sangs rgyas te tshogs spyod gnyis dang gsum du yod /
rang rgyal gyi rigs can rnams kyi nang nas dbang po shin tu rno zhing bse ru lhar zla med gcig pur gnas pas na bse ru lta bu'i rang sangs rgyas dang /
rang rgyal gyi nang nas dbang po 'bring du gyur cing du ma dang lhan cig tu tshogs shing gnas pas na tshogs spyod chen po'i rang sangs rgyas dang /
rang rgyal gyi nang nas dbang po rtul por gyur cing du ma dang mnyam du tshogs shing spyod pas na tshogs spyod chung du'i rang sangs rgyas zhes brjod do / /
gsum pa byang sems 'phags pa la /
sa bcu'i dbang gis rnam pa bcu yod @# / /
de| sa dang po rab tu dga' ba la gnas pa /
sa gnyis pa dri ma med pa la gnas pa /
sa gsum pa 'od byed pa la gnas pa /
sa bzhi pa 'od 'phro ba la gnas pa /
sa lnga pa sbyang dka' ba la gnas pa /
sa drug pa mngon du phyogs pa la gnas pa /
sa bdun pa ring du song ba la gnas pa /
sa brgyad pa mi g.yo ba la gnas pa /
sa dgu pa legs pa'i blo gros la gnas pa /
sa bcu pa chos kyi sprin la gnas pa'i byang sems 'phags pa rnams su yod pa'i phyir /
gsum pa de dag gi don bsdu ba ni /
sgrib dang bcas pa sems can te / /
sgrib spangs sangs rgyas 'phags pa 'o / /
zhes pa ste /
don ni /
sgrib pa dang bcas pa'i gang zag gang yin pa thams cad sems can yin te /
sgrib pa ma spangs pa'i skyes bu de /
sems can gyi mtshan nyid yin pa'i phyir /
sgrib pa spangs pa'i gang zag gang yin pa thams cad sangs rgyas 'phags pa yin te /
sgrib pa spangs pa'i skyes bu de /
sangs rgyas 'phags pa'i mtshan nyid yin pa'i phyir zhes pa'o /
! /
lnga pa rnam par shes pa'i phung po bshad pa ni /
rnam shes mig la sogs pa drug /
ces pa ste /
don ni /
rang yul la so sor dpyod pa'i gtso bo'i rnam rig tu dmigs pa /
rnam par shes pa'i phung po'i mtshan nyid /
de dang /
sems dang /
yid dang /
rnam shes rnams don gcig |rnam shes kyi phung po la dbye na /
mig gi rnam par shes pa /
la sogs kyi sgras bsdus pa rna ba'i rnam par shes pa /
sna'i rnam par shes pa /
lce'i rnam par shes pa /
lus kyi rnam par shes pa /
yid kyi rnam par shes pa dang rnam shes tshogs drug tu yod do /
! /
gnyis pa khams bshad pa ni /
phyi dang nang gi khams bco brgyad / /
phyi yi gzugs la sogs pa drug /
nang gi mig sogs rnam pa drug /
mig gi rnam shes khams sogs drug /
ces pa ste /
don ni /
rigs du ma'i 'byung khungs kyi rigs su gnas pa /
khams kyi mtshan nyid /
de la dbye na /
phyi dang nang gi khams bcas bco brgyad yod de /
phyi yi khams la /
gzugs kyi khams /
la sogs kyi sgras bsdus pa sgra'i khams /
dri'i khams /
ro'i khams /
reg bya'i khams /
chos kyi khams te dmigs pa yul gyi khams drug dang /
nang gi khams la /
mig gi dbang po'i khams /
sogs sgras bsdus pa rna ba'i dbang po'i khams /
sna'i dbang po'i khams /
lce'i dbang po'i khams /
lus kyi dbang po'i khams /
yid kyi dbang po'i khams te rten dbang po'i khams rnam pa drug dang /
mig gi rnam par shes pa'i khams /
sogs sgras bsdus pa rna ba'i rnam par shes pa'i khams /
sna'i rnam par shes pa'i khams /
lce'i rnam par shes pa'i khams /
lus kyi rnam par shes pa'i khams@# / /
yid kyi rnam par shes pa'i khams te brten pa rnam shes kyi khams drug ste bco brgyad yod pa'i phyir /
de rnams bsdu na /
dmigs pa yul gyi khams /
rten dbang po'i khams /
brten pa yid kyi khams gsum du 'du'o / /
de yang bsdu na /
phyi'i khams dang /
nang gi khams gnyis su 'dus te /
drug tshan dang po phyi'i khams dang /
drug tshan phyi ma gnyis nang gi khams yin pa'i phyir /
de ltar yang mdzod las /
drug pa'i brten ni rab bsgrub phyir / /
khams ni bco brgyad dag tu 'dod / /
ces gsungs pa'i phyir /
kho na re /
ting nge 'dzin chos can /
yid kyi khams yin par thal /
yid shes yin pa'i phyir /
zer na ma khyab /
rtags grub ste /
rang gi thun mong ma yin pa'i bdag rkyen du gyur pa'i yid dbang las skyes pa'i shes pa yin pa'i phyir /
'dod mi nus te /
yid ma yin pa'i phyir te /
sems byung yin pa'i phyir /
kho na re /
mig gi rnam par shes pa chos can| brten pa rnam shes kyi khams ma yin par thal /
rten dbang po'i khams yin pa'i phyir /
zer na ma khyab /
rtags grub ste /
yid kyi dbang po yin pa'i phyir te /
yid yin pa'i phyir /
kha cig na re /
mig dbang chos can /
gzugs kyi khams yin par thal /
gzugs can gyi khams yin pa'i phyir /
zer na ma khyab /
rtags grub ste /
gzugs can gyi khams bcu po gang rung yin pa'i phyir te /
mig sogs dbang po lnga dang gzugs sogs don lnga po gang rung yin pa'i phyir /
khyab ste /
mdzod las /
dbang don de dag kho na la / /
skye mched dang ni khams bcur 'dod / /
ces gsungs pa'i phyir /
rtsa bar 'dod mi nus te /
phyi'i khams ma yin pa'i phyir te /
nang gi khams yin pa'i phyir /
kho na re /
bum pa'i ldog pa chos can /
rtag pa'i khams yin par thal /
chos kyi khams yin pa'i phyir /
zer na ma khyab /
rtags grub ste /
'dus ma byas kyi chos yin pa'i phyir /
khyab ste /
'dus ma byas kyi chos yin na /
chos kyi khams yin pas khyab pa'i phyir /
'dod mi nus te /
rtag pa'i khams med pa'i phyir /
! gsum pa skye mched bshad pa ni /
skye mched rnam pa bcu gnyis te / /
phyi yi gzugs la sogs pa drug /
nang gi mig sogs drug yin no / /
zhes pa ste /
don ni /
sems sems byung skye zhing mched pa'i sgo 'byed pa'i rigs su gnas pa /
skye mched kyi mtshan nyid /
de la dbye na /
skye mched rnam pa bcu gnyis su yod pa yin te /
phyi yi skye mched la /
gzugs kyi skye mched /
la sogs kyi sgras bsdus pa sgra'i skye mched /
dri'i skye mched /
ro'i skye mched /
reg bya'i skye mched /
chos kyi skye mched dang drug /
nang gi skye mched la /
mig gi skye mched sogs kyis bsdus pa rna ba'i skye mched /
sna'i skye mched /
lce'i skye mched /
lus kyi skye mched /
yid kyi skye mched dang drug tu yod pa yin no / /
kho na re /
'dus ma byas kyi nam mkha' chos can /
nang gi skye mched yin par thal /
@# / /
skye mched yin pa'i phyir /
zer na ma khyab /
ma grub na /
de chos can /
skye mched yin par thal /
gzhi grub pa'i phyir /
khyab ste /
gzhi grub na skye mched yin dgos pa'i phyir te /
mdo las /
bram ze chos thams cad ces bya ba ni /
skye mched bcu gnyis kyi tshig la gdags so / /
zhes gsungs pa'i phyir /
rtsa bar 'dod mi nus te /
phyi'i skye mched yin pa'i phyir te /
chos kyi skye mched yin pa'i phyir /
ma grub na /
de chos can| der thal /
rtag pa yin pa'i phyir /
khyab ste /
rtag pa yin na /
chos kyi skye mched yin dgos pa'i phyir te /
thun mong bsdus grwa las /
rtag pa yin na /
chos kyi skye mched yin pas khyab /
ces gsungs pa'i phyir /
kha cig na re /
shi ba'i lus chos can /
lus kyi skye mched yin par thal /
lus yin pa'i phyir /
zer na ma khyab /
rtags grub ste /
rnam 'grel las /
lus ni gnas pa nyid na sems / /
ldog pa med par thal bar 'gyur / /
zhes gsungs pa'i phyir /
'dod mi nus te /
lus dbang ma yin pa'i phyir te /
rgyud kyis bsdus pa ma yin pa'i phyir /
de lta bu'i phung khams skye mched gsum so so'i sgra don ji ltar yin zhe na /
de yod de| du ma spungs pas na phung po /
skye zhing mched pas na skye mched /
rigs kyi don yin pas na khams zhes brjod pa'i phyir te /
mdzod las /
spungs dang skye sgo rigs kyi don / /
phung po skye mched khams zhes bya / /
zhes gsungs pa'i phyir /
'o na phung po la lnga /
skye mched la bcu gnyis /
khams la bco brgyad bstan pa la dgos pa ci yod ce na /
de ltar bstan pa la dgos pa yod de /
rmongs pa rnam pa gsum bzlog par bya ba'i phyir dang /
dbang po rno 'bring rtul gsum rjes su bzung bar bya ba'i phyir dang /
bsdus 'bring rgyas par 'dod pa rjes su bzung bar bya ba'i phyir du de ltar bstan pa yin pa'i phyir te /
mdzod las /
rmongs dbang 'dod rnam gsum gyi phyir / /
phung po la sogs gsum bstan to / /
zhes gsungs pa'i phyir /
! gsum pa sde tshan gsum pa'i skabs kyi dbye ba la gnyis /
rgyud kyis bsdus pa dang ma bsdus pa'i chos sna tshogs dbye ba dang /
dge mi dge lung ma bstan gyi chos gsum dbye ba'o / /
dang po ni /
yang na mtshan nyid gsum yod de / /
kun brtags gzhan dbang yongs grub bo / /
yang na kun rdzob don dam gnyis / /
gzhan yang rang mtshan spyi mtshan gnyis /
sgra yi dngos yul yin min gnyis / /
'dra ba thun mong yin min gnyis / /
zag bcas zag med gnyis sogs dbye / /
zhes pa ste /
don ni /
yang na shes bya la dbye na /
rang gi mtshan nyid kyis grub pa'i chos gsum du dbyer yod de /
ka ba'i ldog pa lta bu kun brtags dang /
ka ba lta bu gzhan dbang dang /
ka ba gang zag gi bdag med lta bu yongs grub bo zhes de gsum du dbyer yod pa'i phyir /
yang na de la dbye na /
kun rdzob bden pa dang /
don dam bden pa gnyis @# / /
yod de /
rtag pa lta bu kun rdzob bden pa dang /
mi rtag pa lta bu don dam bden pa yin pa'i phyir /
gzhan yang de la dbye na /
rang mtshan dang spyi mtshan gnyis yod de /
gzugs lta bu rang mtshan dang /
gzugs kyi ldog pa lta bu spyi mtshan yin pa'i phyir /
yang de la dbye na /
rjod byed kyi sgra yi dngos yul yin pa dang min pa gnyis yod de /
spyi mtshan rnams rang snang yul du byed pa'i rtog pa la snang ba ltar brjod byed kyi sgra'i dngos yul te de'i brjod bya yin pa dang /
rang mtshan rnams rang snang yul du byed pa'i rtog pa la snang ba ltar brjod byed kyi sgra'i dngos yul ma yin pa ste de'i brjod bya ma yin pa yin pa'i phyir te /
rnam 'grel las /
sgra yi yul dang yul min phyir / /
zhes gsungs pa'i phyir /
yang de la dbye na /
'dra ba thun mong ba yin pa dang /
mi 'dra ba thun mong min pa gnyis yod de /
spyi mtshan rnams 'dra ba ste rang snang yul du byed pa'i rtog pa la thun mong bar snang ba dang /
rang mtshan rnams mi 'dra ba ste rang snang yul du byed pa'i mngon sum la thun mong ma yin par snang ba'i phyir te /
rnam 'grel las /
'dra dang mi 'dra nyid phyir dang / /
zhes gsungs pa'i phyir /
'dra ba dang kun rdzob tu yod pa don gcig cing /
mi 'dra ba dang don dam du yod pa don gcig pa yin te /
lha dbang blo'i 'grel pa las /
de ltar na mi 'dra ba gang yin pa de ni don dam par yod pa yin zhing /
'dra ba ni kun rdzob tu yod pa yin no / /
zhes gsungs pa'i phyir /
thun mong bsdus grwa las ni /
kha cig /
thun mong gi chos yin na /
dngos med yin pas khyab zer na /
bum pa chos can /
thal phyir te /
rang gi gsal ba du ma la rjes 'gro byed pa yin pa'i phyir te /
khyod yin pa du ma yod pa'i phyir /
rtsa bar 'dod mi nus te /
don byed nus pa yin pa'i phyir /
zhes gsungs /
yang de la dbye na /
zag bcas dang zag med gnyis yod de /
rang rgyu las dang nyon mongs pas gzhan dbang can gyi sdug bden dang kun 'byung bden pa lta bu zag bcas dang /
rnam mkhyen dang sangs 'phags lta bu zag med yin pa'i phyir /
lung gi rjes 'brang gi mdo sde pa'i lugs la lam bden ma yin pa'i 'dus byas rnams zag bcas dang /
lam bden zag med kyi chos yin te /
lam bden du ma gtogs pa'i 'dus byas rnams dmigs pa dang mtshungs ldan gang rung gi sgo nas zag pa rnams kun tu rgyas su rung ba'i chos dang /
lam bden de gang rung gi sgo nas zag pa rnams kun tu rgyas su mi rung ba'i chos yin pa'i phyir te /
mdzod las| lam ma gtogs pa'i 'dus byas rnams / /
zag bcas gang phyir de dag la / /
zag rnams kun tu rgyas par gyur / /
zag med lam gyi bden pa dang / /
zhes gsungs pa'i phyir /
sogs dbye zhes pa'i @# / /
sgras bsdus pa yang de la dbye na /
rang rgyu brda dran pa la ltos pa'i blo'i gzung yul dang /
de la mi ltos pa'i blo'i gzung yul gnyis yod de /
spyi mtshan rnams rgyu mtshan gzhan rang rgyu brda dang brjod 'dod kyi rtsol ba la ltos pa'i rtog pa'i blo'i gzung yul dang /
rang mtshan rnams de la mi ltos pa'i rtog med kyi blo'i gzung yul yin pa'i phyir te /
rnam 'grel las /
rgyu mtshan gzhan ni yod pa na / /
blo ni yod dang med phyir ro / /
zhes gsungs pa'i phyir /
yang de la dbye na /
don dam par don byed nus pa dang /
don dam par don byed mi nus pa'i chos gnyis yod de /
rang mtshan rnams dang po dang spyi mtshan rnams gnyis pa yin pa'i phyir te /
rnam 'grel las /
don byed nus dang mi nus phyir / /
zhes gsungs pa'i phyir /
! gnyis pa dge mi dge lung ma bstan gyi chos gsum du dbye ba la gnyis /
mdor bstan pa dang| rgyas par bshad pa'o / /
dang po ni /
gzhan yang dge sogs gsum yod de / /
zhes pa ste /
don ni /
gzhan yang shes bya la dbye na /
dge ba dang /
sogs sgras bsdus pa mi dge ba dang /
lung ma bstan gsum yod de /
gzhi grub na de gsum gang rung yin dgos pa'i phyir /
gnyis pa rgyas par bshad pa la gsum /
blang bya rnam byang dge ba'i phyogs kyi chos dbye ba /
dor bya kun nas nyon mongs phyogs kyi chos dbye ba /
lung ma bstan gyi chos dbye ba'o / /
dang po la gsum /
mdo'i phyogs kyi chos dbye ba /
sngags kyi phyogs kyi chos dbye ba /
'bras bu'i phyogs kyi chos dbye ba'o / /
dang po la gnyis /
rtogs pa'i chos kyi dbye ba dang /
lung gi chos kyi dbye ba'o / /
dang po ni /
rnam byang dge ba'i phyogs la yang / /
lus ngag yid kyi dge bcu dang / /
bsod nams bya ba rnam gsum dang / /
lam la lnga gsum bco lnga dang / /
byang chub phyogs chos sum cu bdun / /
pha rol phyin pa drug dang bcu / /
'dres dang ma 'dres yon tan dang / /
zhes pa ste /
don ni /
rnam byang dge ba'i phyogs la yang mang du yod pa las /
lung du bstan pa gang zhig /
rnam par dkar ba'i chos su dmigs pa /
dge ba'i mtshan nyid| de la dbye na /
lus ngag yid kyi dge ba bcu yod de /
srog gcod /
ma byin len /
log g.yem spong ba'i dge ba ste lus kyi dge ba gsum dang /
rdzun| phra ma /
tshig rtsub /
ngag bkyal spong ba'i dge ba ste dag gi dge ba bzhi dang /
rnab sems /
gnod sems /
log lta spong ba'i dge ba ste yid kyi dge ba gsum dang bcu yod pa'i phyir /
bsod nams bya ba rnam pa gsum yod de /
sbyin pa las byung ba'i bsod nams bya ba'i dngos po /
tshul khrims las byung ba'i bsod nams bya ba'i dngos po /
goms pa las byung ba'i bsod nams bya ba'i dngos po dang gsum po de de yin phyir /
yang na /
de gsum yod de /
lus kyi dge ba dang ldan pa'i bya ba /
dag gi dge @# / /
ba dang ldan pa'i bya ba /
yid kyi dge ba dang ldan pa'i bya ba gsum po de de yin pa'i phyir /
mngon rtogs su dmigs pa /
lam gyi mtshan nyid /
lam la dbye na /
lnga gsum bco lnga yod de /
nyan thos kyi tshogs lam /
sbyor lam /
mthong lam /
sgom lam /
mi slob lam ste nyan thos kyi lam lnga dang /
rang rgyal gyi tshogs lam /
sbyor lam /
mthong lam /
sgom lam /
mi slob lam ste rang rgyal gyi lam lnga dang /
theg chen gyi tshogs lam /
sbyor lam /
mthong lam /
sgom lam /
mi slob lam ste theg chen gyi lam lnga dang bcas pa rnams su yod pa'i phyir /
byang chub kyi ngo bo zad mi skye'i ye shes de thob byed kyi lam de dang phyogs mthun pa'i cha nas bzhag pa'i mngon rtogs su dmigs pa /
byang chub kyi phyogs dang mthun pa'i chos kyi mtshan nyid /
byang chub kyi phyogs dang mthun pa'i chos la dbye na /
sum cu rtsa bdun yod de /
dran pa nyer gzhag bzhi /
yang dag spong ba bzhi /
rdzu 'phrul gyi rkang pa bzhi /
dbang po lnga /
stobs lnga /
byang chub kyi yan lag bdun /
'phags pa'i lam yan lag brgyad rnams su yod pa'i phyir /
dran pa nyer gzhag bzhi yod de /
lus dran pa nyer gzhag /
tshor ba dran pa nyer gzhag /
sems dran pa nyer gzhag /
chos dran pa nyer gzhag rnams de yin pa'i phyir /
yang dag spong ba bzhi yod de /
mi dge ba skyes zin spong ba'i yang dag spong ba /
ma skyes pa mi skyed pa'i de /
dge ba ma skyes pa skyed pa'i de /
skyes pa mi nyams par spel ba'i yang dag spong ba rnams de yin pa'i phyir /
rdzu 'phrul gyi rkang pa bzhi yod de /
'dran pa'i rdzu 'phrul gyi rkang pa /
brtson 'grus kyi de /
spyod pa'i de /
sems kyi rdzu 'phrul gyi rkang pa rnams de yin pa'i phyir /
dbang po lnga yod de /
dad pa'i dbang po /
brtson 'grus kyi dbang po /
dran pa'i dbang po /
ting nge 'dzin gyi dbang po /
shes rab kyi dbang po rnams de yin pa'i phyir /
stobs lnga yod de /
dad pa'i stobs /
brtson 'grus kyi stobs /
dran pa'i stobs /
ting nge 'dzin gyi stobs /
shes rab kyi stobs rnams de yin pa'i phyir /
byang chub kyi yan lag bdun yod de /
dran pa yang dag byang chub kyi yan lag /
chos rab tu rnam 'byed yang dag byang chub kyi yan lag /
brtson 'grus yang dag byang chub kyi yan lag /
dga' ba yang dag byang chub kyi yan lag |shin tu sbyangs pa yang dag byang chub kyi yan lag /
ting nge 'dzin yang dag byang chub kyi yan lag /
btang snyoms yang dag byang chub kyi yan lag rnams de yin pa'i phyir /
'phags pa'i lam yan lag brgyad yod de /
yang dag pa'i lta ba /
yang dag pa'i rtog pa /
yang dag pa'i ngag /
yang dag pa'i las kyi mtha' /
yang dag pa'i 'tsho ba /
yang dag pa'i rtsol ba /
yang dag pa'i dran pa /
yang dag pa'i ting nge@# / /
'dzin rnams de yin pa'i phyir /
khyad chos bzhis khyad par du byas pa'i mthar thug gi mkhyen par dmigs pa /
pha rol tu phyin pa'i mtshan nyid /
pha rol tu phyin pa la dbye na /
sbyin pa'i pha rol tu phyin pa /
tshul khrims kyi pha rol tu phyin pa /
bzod pa'i pha rol tu phyin pa /
brtson 'grus kyi pha rol tu phyin pa /
bsam gtan gyi pha rol tu phyin pa /
shes rab kyi pha rol tu phyin pa ste phar phyin drug dang /
de'i steng du stobs kyi pha rol tu phyin pa dang /
thabs kyi pha rol tu phyin pa /
smon lam gyi pha rol tu phyin pa /
ye shes kyi pha rol tu phyin pa bzhi bsnan pa'i phar phyin bcu yod pa'i phyir /
khyad chos bzhi ni /
sangs 'phags kho na la yod pa /
dri ma ma lus par spangs pa /
ngo bo ye shes yin pa /
bden stong sgyu ma lta bu'i rnam pa can yin pa rnams so / /
nyan rang byang sems dang thun mong ba'i rnam pa byang phyogs so bdun sogs 'dres pa'i yon tan dang /
sangs 'phags kyi rgyud kyis bsdus pa'i thun mong ma yin pa'i yon tan sangs rgyas kyi chos ma 'dres pa bco brgyad rnams ma 'dres pa'i yon tan yin pas de rnams dang ldan pa ni rtogs pa'i yon tan dang ldan pa yin no /
! /
gnyis pa lung gi chos kyi dbye ba ni /
chos phung brgyad khri bzhi stong dang / /
gsung rab yan lag bcu gnyis / /
'dul mngon mdo sde sde snod gsum / /
brjod bya lhag pa'i bslab pa gsum / /
zhes pa ste /
don ni /
lung gi chos sangs rgyas kyi bka' de la rgyas par dbye na /
chos kyi phung po brgyad khri bzhi stong yod de /
gdul bya 'dod chags la spyod pa nyi khri chig stong gi gnyen por gsungs pa'i chos kyi phung po nyi khri chig stong /
zhe sdang la spyod pa nyi khri chig stong gi gnyen por gsungs pa'i chos kyi phung po nyi khri chig stong /
gti mug la spyod pa nyi khri chig stong gi gnyen por gsungs pa'i chos kyi phung po nyi khri chig stong /
dug gsum cha mnyam la spyod pa nyi khri chig stong gi gnyen por gsungs pa'i chos kyi phung po nyi khri chig stong dang bcas pa rnams su yod pa'i phyir /
nyon mongs pa brgyad khri bzhi stong gang yang rung ba'i gnyen po cha tshang bar ston pa'i rgyal ba'i gsung rab de /
chos phung gcig gi mtshan nyid /
de ltar yin te /
de ltar ston pa'i rgyal ba'i gsung rab gcig la chos phung gcig gi tshad du 'jog pa'i phyir te /
mdzod las /
spyod pa rnams kyi gnyen por ni / /
chos kyi phung po mthun par gsungs / /
zhes gsungs phyir /
yang rgyal ba'i gsung rab de la /
yan lag bcu gnyis su yod de /
mdo sde'i sde /
dbyangs kyis bsnyad pa'i sde /
lung du bstan pa'i sde /
tshigs su bcad pa'i sde /
ched du brjod pa'i sde /
rtogs pa brjod pa'i sde /
de ltar byung ba'i sde /
gleng gzhi'i sde /
shin tu rgyas pa'i sde /
skyes pa rabs kyi sde /
gtan la dbab pa'i sde /
rmad du byung ba'i chos kyi sde dang bcu gnyis su yod pa'i phyir /
@# / /
de yang bsdu na gsum du yod de /
lhag pa tshul khrims kyi bslab pa brjod bya'i gtso bor byas nas ston pa 'dul ba'i sde snod /
lhag pa shes rab kyi bslab pa brjod bya'i gtso bor byas nas ston pa mngon pa'i sde snod /
lhag pa ting nge 'dzin gyi bsal pa brjod bya'i gtso bor byas nas ston pa mdo sde'i sde snod dang sde snod gsum du yod pa'i phyir /
de gsum gyi brjod bya yod de /
lhag pa tshul khrims kyi bslab pa de 'dul ba'i sde snod kyi brjod bya dang /
lhag pa shes rab kyi bslab pa de mngon pa'i sde snod kyi brjod bya dang /
lhag pa ting nge 'dzin gyi bslab pa de mdo sde'i sde snod kyi brjod bya ste lhag pa'i bslab pa gsum po de de yin pa'i phyir /
! gnyis pa sngags kyi phyogs kyi chos dbye ba la gnyis /
lung gi chos bshad pa dang /
rtogs pa'i chos bshad pa'o / /
dang po ni /
bya spyod rnal 'byor bla med de / /
gsang sngags rgyud sde rnam pa bzhi / /
zhes pa ste /
don ni /
sngags kyi rgyud de la /
phyi'i bya ba dang nang lha'i rnal 'byor gnyis kyi nang nas phyi'i bya ba gtso bor spyod cing /
bsgoms pa'i lha mo dang phan tshun pa ltas pa las byung ba'i bde ba lam du byed pa la mos pa'i gdul bya la gtso bor gsungs pa'i bya rgyud /
phyi'i bya ba dang nang lha'i rnal 'byor gnyis cha mnyam du spyod cing /
bsgoms pa'i lha mo dang phan tshun rgod pa las byung ba'i bde ba lam du byed pa la mos pa'i gdul bya la gtso bor gsungs pa'i spyod rgyud /
phyi'i bya ba dang nang lha'i rnal 'byor gnyis kyi nang nas nang lha'i rnal 'byor gtso bor spyod cing /
bsgoms pa'i lha mo dang phan tshun lag bcangs las byung ba'i bde ba lam du byed pa la mos pa'i gdul bya la gtso bor gsungs pa'i rnal 'byor rgyud /
phyi'i bya ba dang nang lha'i rnal 'byor gnyis kyi nang nas nang lha'i rnal 'byor gtso bor spyod cing /
dbang po gnyis sbyor gyi bde ba lam du byed pa'i gdul bya la gtso bor gsungs pa'i rnal 'byor bla na med pa'i rgyud de gsang sngags kyi rgyud sde rin po che rnam pa bzhi'o / /
gsang ba spyi rgyud dang /
legs grub kyi rgyud dang /
spung bzang gis zhus pa'i rgyud lta bu bya rgyud dang /
rnam snang mngon byang gi rgyud lta bu spyod rgyud dang /
de nyid bsdus pa'i rgyud dang /
rgyud rdo rje rtse mo lta bu rnal 'byor rgyud dang /
gsang ba 'dus pa dang /
bde mchog gi rgyud lta bu rnal 'byor bla med kyi rgyud yin no /
! /
gnyis pa rtogs pa'i chos bshad pa ni /
smin byed bum pa'i dbang sogs bzhi / /
grol byed bskyed rdzogs rim pa gnyis / /
'bras bu sku bzhi ye shes lnga / /
zhes pa ste /
don ni /
rgyud smin par byed pa'i dbang de la rgyud sde bzhi la mang nyung mi 'dra ba yod de /
bya rgyud kyi dbang la chu dang gcod pan gyi dbang gnyis /
spyod rgyud kyi de la chu dang /
gcod pa na dang /
@# / /
rdo rje dang /
dril bu dang /
ming gi dbang dang lnga /
rnal 'byor rgyud kyi de la /
chu dbang dang /
gcod pan dang /
rdo rje dang /
dril bu dang /
ming dang /
rdo rje slob dpon gyi dbang dang drug go /
rnal 'byor bla med kyi dbang la /
lus tha mal du 'dzin pa'i snang zhen gyi dri ma 'khrud cing lam bskyed rim yan lag dang bcas pa bsgom pa la dbang pa'i bum pa'i dbang /
sogs sgras bsdus pa rlung sngags so sor snang zhing zhen pa'i dri ma 'khrud cing kun rdzob sgyu ma'i sku bsgom pa la dbang ba'i gsang ba'i dbang /
gang snang kun bde stong dbyer med du 'char ba la sgrib pa'i dri ma 'khrud cing phyag rgya chen po don dam 'od gsal gyi rdzogs rim yan lag dang bcas pa bsgom pa la dbang ba'i shes rab ye shes kyi dbang /
lus ngag yid gsum gyi sgrib pa'i bag chags 'khrud cing bden gnyis dbyer med zung 'jug gi rdzogs rim bsgom pa la dbang ba'i tshig dbang ste gsang sngags bla med kyi dbang bzhi'o / /
rgyud grol bar byed pa'i lam de la /
rgyud sde 'og ma gsum gyi grol byed kyi lam la /
mtshan bcas kyi rnal 'byor dang /
mtshan med kyi rnal 'byor gnyis re yod /
bla med la bskyed rdzogs kyi rim pa gnyis yod de /
lam rdzogs rim gyi smin byed skye shi bar do gsum dang rnam pa mthun pa blos gsar du btags nas bsgom pa'i bskyed rim phra rags dang /
bsgoms stobs kyis rlung dbu mar zhugs gnas thim gsum byas pa las byung ba'i rgyud kyi rdzogs rim gnyis yod pa'i phyir /
slob pa'i lam de dag nyams su blangs pa'i 'bras bu la /
spangs pa khyad par gsum dang ldan pa'i dag pa gnyis ldan gyi ngo bo nyid sku /
ji lta ji snyed kyis bsdus pa'i chos thams cad lag mthil gyi skyu ru ra bzhin du mngon sum gyis gzigs pa'i ye shes chos sku /
mtshan bzang po sum cu rtsa gnyis dang dpe byad bzang po brgyad cu'i yon tan dang ldan pa'i longs spyod rdzogs sku /
gdul bya'i khams dang bsam pa dang mthun par bstan pa'i sprul pa'i sku ste sku bzhi dang /
me long lta bu'i ye shes /
chos kyi dbyings kyi ye shes /
mnyam pa nyid kyi ye shes /
so sor rtog pa'i ye shes /
bya ba sgrub pa'i ye shes te ye shes lnga dang bcas pa yod do /
! /
gsum pa 'bras bu'i phyogs kyi chos dbye ba ni /
gzhan yang 'gog lam bden pa gnyis / /
sku dang ye shes 'phrin las so / /
zhes pa ste /
don ni /
gzhan yang rnam byang phyogs kyi 'bras bu'i chos la dbye na /
'gog pa'i bden pa dang /
lam gyi bden pa gnyis| rang thob byed kyi thabs su gyur pa'i bar chad med lam gyi ngo skal gyi spang bya spangs pa'i bral bar dmigs pa /
'gog bden gyi mtshan nyid /
de dang so sor brtags 'gog don gcig /
de la dbye na /
nyan @# / /
thos kyi 'gog bden /
rang rgyal gyi 'gog bden /
theg chen gyi 'gog bden dang gsum /
mtshan gzhi rim pa bzhin /
nyan thos mthong lam rnam grol lam pa'i rgyud kyi 'gog bden dang /
rang rgyal mthong lam rnam grol lam pa'i rgyud kyi 'gog bden dang /
theg chen mthong lam rnam grol lam pa'i rgyud kyi 'gog bden lta bu'o / /
rang rgyud ldan gyi 'phags pa'i rgyud kyi mkhyen par dmigs pa /
lam bden gyi mtshan nyid /
de la dbye na /
nyan thos kyi lam bden /
rang rgyal gyi lam bden /
theg chen gyi lam bden dang gsum /
mtshan gzhi rim pa bzhin /
nyan thos kyi mthong lam dang /
rang rgyal gyi mthong lam dang /
theg chen gyi mthod lam lta bu'o / /
yang 'bras bu'i chos la dbye na /
sku dang /
ye shes dang /
'phrin las so / /
dang po sku la /
rang don dang gzhan don gyi sku gnyis las /
yon tan thams cad yongs su rdzogs pa'i ye shes chos sku dang /
ngo bo nyid sku gnyis ni /
rang don don dam pa'i sku dang /
snod dag pa sangs rgyas kyi zhing bla na med pa dang /
lus yongs su dag pa mtshan dpes spras pa'i longs spyod rdzogs sku dang /
sprul sku gnyis ni /
gzhan don kun rdzob pa'i sku yin no / /
gnyis pa ye shes la /
sangs rgyas kyi sa'i zag med kyi ye shes sde tshan nyer gcig tu yod do / /
gsum pa 'phrin las la /
tshogs lam la 'god pa'i 'phrin las gsum la sogs pa nyer bdun du yod do /
! /
gnyis pa dor bya kun nas nyon mongs phyogs kyi chos dbye ba ni /
lus ngag yid kyi mi dge bcu / /
nyon mongs shes bya'i sgrib pa gnyis / /
mthong dang sgom pa'i spang bya gnyis / /
de sogs kun nyon mi dge'i phyogs / /
zhes pa ste /
don ni /
dor bya kun nas nyon mongs phyogs de la /
mi dge ba dang /
sgrib pa dang /
spang bya gsum las /
dang po ni /
lung du bstan pa gang zhig /
rnam par nag pa'i chos su dmigs pa /
mi dge ba'i mtshan nyid /
de la dbye na /
srog gcod /
ma byin len /
log g.yem ste lus kyi mi dge ba gsum /
rdzun| phra ma| tshig rtsub /
ngag bkyal te ngag gi mi dge ba bzhi /
rnab sems /
gnod sems /
log lta ste yid kyi mi dge ba gsum ste lus ngag yid kyi sdig pa mi dge ba bcu yod do / /
gnyis pa sgrib pa la /
nyon mongs pa dang shes bya'i sgrib pa gnyis yod de /
thar pa thob pa la gtso bor gegs byed pa'i sgrib pa dang /
thams cad mkhyen pa thob pa la gtso bor gegs byed pa'i sgrib pa gnyis las /
snga ma nyon mongs pa'i sgrib pa dang phyi ma shes bya'i sgrib pa yin pa'i phyir /
gsum pa spang bya la'ang gnyis yod de /
'jig lta kun brtags dang /
tshul khrims brtul zhugs mchog 'dzin dang /
the tshom nyon mongs can te mthong spangs kun sbyor gsum dang /
sgom @# / /
spangs nyon mongs chen po'i che 'bring chung gsum /
'bring gi che 'bring chung gsum /
chung du'i che 'bring chung gsum ste /
sgom spangs nyon mongs skor dgu ste /
mthong dang sgom pa'i spang bya gnyis yod pa'i phyir /
de dag la sogs kun nas nyon mongs phyogs kyi khongs su gtogs pa rang 'bras rnam smin yid du mi 'ong ba 'byin byed kyi las ngan pa mi dge ba'i phyogs su gyur pa'i chos du ma dbyer yod do /
! /
gsum pa lung ma bstan gyi chos dbye ba ni /
sgrib dang ma sgrib lung ma bstan / /
bye brag so sor dbye ba na / /
rnam grangs grangs las 'das par gyur / /
zhes pa ste /
don ni /
dge mi dge gang rung gis bsdus pa ma yin pa'i chos su dmigs pa| lung ma bstan gyi mtshan nyid /
de la dbye na /
sgrib lung ma bstan dang /
ma sgrib lung ma bstan gnyis yod de /
lam gong ma'i rtogs pa skye ba la sgrib par byed pa'i las nyon gang rung gis bsdus pa'i sgrib lung ma bstan dang /
sems dge ba'i ngo bo dang mi dge ba'i ngo bo gang du yang mi gnas pas bsdus pa'i ma sgrib lung ma bstan gnyis yod pa'i phyir /
khams gong gi sas bsdus pa'i 'jig lta lta bu sgrib lung ma bstan dang /
so skye'i mig dbang lta bu ma sgrib lung ma bstan yin no / /
yang lung ma bstan la bzhi yod de /
nam mkha' dang so sor btags min gyi 'gog pa lta bu don dam pa'i lung ma bstan dang /
bzo gnas dang spyod lam pa'i sems byung lta bu ngo bo nyid kyi lung ma bstan dang /
lung ma bstan pa'i sems dang mtshungs par ldan pa'i sems byung lta bu mtshungs ldan gyi lung ma bstan dang /
lung ma bstan pa'i sems kyis kun nas bslangs pa'i lus ngag gi las lta bu kun slong gi lung ma bstan dang bzhi yod pa'i phyir /
spyir lung ma bstan gyi lta ba bcu bzhi yod de /
gang zag gi bdag dang 'jig rten rtag par lta ba /
de mi rtag par lta ba /
de gnyis kar du lta ba /
de gnyis ka ma yin par lta ba ste sngon gyi mtha' la brten pa bzhi dang /
bdag dang 'jig rten mtha' dang ldan par lta ba /
mtha' dang mi ldan par lta ba /
de gnyis kar du lta ba /
de gnyis ka ma yin par lta ba ste phyi ma'i mtha' la brten pa bzhi dang /
grol ba'i bdag de bzhin gshegs pa grongs nas 'byung bar lta ba /
mi 'byung bar lta ba /
de gnyis kar du lta ba /
de gnyis ka ma yin par lta ba ste myang 'das kyi mtha' la brten pa bzhi dang /
lus srog rdzas gcig tu lta ba /
lus srog rdzas tha dad du lta ba ste lus srog la brten pa gnyis dang bcu bzhi yod pa'i phyir te /
rtsa shes las /
gang 'angs phan chad mtha' sogs dang / /
rtag la sogs par lta ba dang / /
mya ngan 'das dang phyi mtha' dang / /
sngon gyi mtha' la brten pa yin / /
zhes gsungs pa'i phyir /
ji ltar lta ba'i tshul ni /
bdag dang 'jig rten@# / /
rang gi rgyu la ma ltos par 'dod ma nas grub par lta bas rtag par lta ba /
rgyu med du gsar du 'jig par lta bas mi rtag par lta ba /
bdag dang 'jig rten shi ba'i 'og tu mi 'byung bar lta bas na mtha' dang ldan par lta ba /
bdag dang 'jig rten tshe 'di'i bdag tshe phyi mar 'byung bar lta bas na mtha' dang mi ldan par lta ba /
lhag med du mya ngan las 'das pa'i tshe grol ba'i bdag rgyun chad par lta bas na grol ba'i bdag de bzhin gshegs pa grongs phan chad 'byung bar lta ba /
de mya ngan las 'das pa'i tshe grol ba'i bdag rgyun chad par lta bas na grol ba'i bdag de bzhin gshegs pa grongs phan chad mi 'byung bar lta ba /
des gzhan rnams la'ang rig 'gre'o / /
lta ba de rnams la lung ma bstan zhes brjod pa'i rgyu mtshan yod de /
lta ba ngan pa de'i dbang gis mu stegs pa'i ston pas bcom ldan 'das la 'dri ba mi 'dra ba mang du zhus pa'i lan ma mjad pa'i don gyis de ltar brjod pa'i phyir /
ston pas de rnams la lan mi mdzad pa'i rgyu mtshan yod de /
gang zag gi bdag ma bkag par de rnams kyi lan mi mdzad la /
bdag de bkag na gang zag de rnams gang zag gi bdag med ston pa'i snod du mi rung bas don dang mi ldan par 'gyur ba'i phyir te /
rin chen 'phreng ba las /
'jig rten mtha' dang ldan nam zhes / /
zhus na rgyal ba mi gsung bzhugs / /
gang phyir de ltar zab pa'i chos / /
snod min 'gro la mi gsung bar / /
de yi phyir na mkhas rnams kyis / /
kun mkhyen thams cad mkhyen par shes / /
zhes gsungs pa'i phyir /
yang 'dul ba'i skabs su lung du bstan pa'i ltung ba dang /
lung ma bstan gyi ltung ba gnyis gsungs te /
de yang bsam bzhin du sangs rgyas kyis bcas pa dang 'gal ba'i ltung ba lung du bstan pa'i ltung ba dang /
ma bsam par sangs rgyas kyis bcas pa dang 'gal ba'i ltung ba lung ma bstan gyi ltung ba yin pa'i phyir te /
lung gtam gyi gzhi las /
lung du bstan pa gang zhe na /
gang bcom ldan 'das kyis bslab pa bcas pa las bsam bzhin du 'da' bar byed pa ni lung du bstan pa'o / /
lung du ma bstan pa gang zhe na /
bcom ldan 'das kyis bslab pa bcas pa las ma bsam par 'das pa ni lung du ma bstan pa zhes bya'o / /
zhes gsungs pa'i phyir| de ltar lung ma bstan gyi chos dang shes bya'i bye brag so sor dbye ba na ste dbye na /
nam mkha'i mtha' ltar rgya che zhing mu med pas shes bya'i rnam grangs grangs las 'das par gyur pa yin no /
! /
gsum pa nges par bya ba'i rnam gzhag bshad pa la gnyis /
mdor bstan pa dang /
rgyas par bshad pa'o / /
dang po ni /
nges par bya ba'i rnam gzhag la / /
rdzas ldog 'gal 'brel spyi bye brag /
mtshan mtshon rgyu 'bras yod med rtogs / /
@# / /
yin min log dang rjes 'gro ldog /
dgag gzhi rtsi lugs snga phyi btsan / /
skor 'bebs la sogs nyer gnyis yod / /
ces pa ste /
don ni /
nges par bya ba'i rnam gzhag de la mdor bstan gyi sgo nas dbye na nyer gnyis yod de /
rdzas ldog dang /
'gal 'grel dang /
spyi bye brag dang /
mtshan mtshon dang /
rgyu 'bras dang /
yod rtogs med rtogs dang /
yin log min log dang /
rjes su 'gro ldog dang| dgag gzhi dang /
rtsi lugs dang /
snga btsan phyi btsan dang /
skor 'bebs dang /
la sogs kyi sgras bsdus pa khyab sgrog dang /
chos de ma dang /
gcig tha dad dang /
dus gsum dang /
drug sgra dang /
gzhan sel dang /
yul yul can dang /
mtshan nyid gsum dang /
bden gnyis dang /
rgyu 'bras che ba'i rnam gzhag dang nyer gnyis su yod pa'i phyir /
! gnyis pa rgyas par bshad pa la gnyis /
rdzas ldog sogs kyi rnam gzhag bshad pa dang /
khyab sgrog sogs kyi rnam gzhag bshad pa'o / /
dang po gsum /
bzhi tshan dang po bshad pa /
bzhi tshan gnyis pa bshad pa /
bzhi tshan gsum pa bshad pa'o / /
dang po la bzhi /
rdzas ldog gi rnam gzhag bshad pa /
'gal 'brel gyi rnam gzhag bshad pa /
spyi bye brag gi rnam gzhag bshad pa /
mtshan mtshon gyi rnam gzhag bshad pa'o / /
dang po la gnyis /
mtshan nyid bsdus te bstan pa dang /
mtshan gzhi so sor bshad pa'o / /
dang po ni /
rdzas chos de dang nye dang bcas / /
khyod khyod khyod min khyod ma yin / /
rang yin ldog chos nye dang bcas / /
khyod khyod khyod min khyod yin pa / /
rang min ldog chos nye dang bcas / /
khyod khyod ma yin khyod min pa / /
khyod ma yin pa'i khyad chos gnas / /
de gsum gang la mi nye ba / /
khyod khyod min zhing khyod ma yin / /
khyod yin so so'i sgrub byed ni / /
khyad chos de dag so so'i steng / /
mtshan gzhi gang yin de'i ldog pa| |de ma yin dang 'gal ba'o / /
zhes pa ste /
don ni /
rdzas chos dang /
rdzas chos de dang nye dang bcas pa gnyis /
khyod khyod rang yin /
khyod min pa khyod ma yin zhes pa dang /
rang yin ldog chos dang /
rang yin ldog chos dang nye dang bcas pa'i ldog chos gnyis /
khyod khyod rang yin /
khyod min pa khyod yin pa zhes pa dang /
rang min ldog chos dang /
rang ma yin gyi ldog chos dang nye dang bcas pa'i ldog chos gnyis /
khyod khyod rang ma yin /
khyod min pa khyod ma yin zhes pa'i khyad chos gnyis re la gnas pa yin no / /
de gsum gang la mi nye ba'i ldog chos phung gsum tsam po pa la /
khyod khyod rang min zhing /
khyod ma yin pa khyod yin zhes bya zhing /
de rnams so so'i sgrub byed ni /
khyad chos de dag so so'i steng du rdzas chos sogs mtshan gzhi gang yin pa de'i ldog pa dang 'gal bar dmigs pa zhes sbyar bar bya'o / /
zhes tshig 'grel tsam bkod nas don sgril ba ni /
@# / /
khyod khyod rang yin /
khyod ma yin pa khyod ma yin /
khyod kyi ldog pa rdzas chos ma yin pa dang 'gal bar dmigs pa /
rdzas chos kyi mtshan nyid /
khyod kyi ldog pa ldog chos ma yin pa dang 'gal bar dmigs pa /
ldog chos kyi mtshan nyid /
de la dbye na /
ldog chos dang po gsum dang /
phyi ma nye bar byed pa'i ldog chos bzhi /
dang po gsum gyi mtshan nyid ni /
khyod khyod rang yin /
khyod ma yin pa khyod yin /
khyod kyi ldog pa rang yin ldog chos ma yin pa dang 'gal bar dmigs pa /
rang yin ldog chos kyi mtshan nyid /
khyod khyod rang ma yin /
khyod ma yin pa khyod ma yin /
khyod kyi ldog pa rang ma yin gyi ldog chos ma yin pa dang 'gal bar dmigs pa /
rang ma yin gyi ldog chos kyi mtshan nyid /
khyod khyod rang ma yin /
khyod ma yin pa khyod yin /
khyod kyi ldog pa ldog chos phung gsum tsam po pa ma yin pa dang 'gal bar dmigs pa /
ldog chos phung gsum tsam po pa'i mtshan nyid| phyi ma nye bar byed pa'i ldog chos bzhi'i mtshan nyid ni /
khyod khyod rang yin /
khyod ma yin pa khyod ma yin /
khyod kyi ldog pa rdzas chos dang nye bar byed pa'i ldog chos ma yin pa dang 'gal bar dmigs pa /
rdzas chos dang nye bar byed pa'i ldog chos kyi mtshan nyid /
khyod khyod rang yin /
khyod ma yin pa khyod yin /
khyod kyi ldog pa rang yin ldog chos dang nye bar byed pa'i ldog chos ma yin pa dang 'gal bar dmigs pa /
rang yin ldog chos dang nye bar byed pa'i ldog chos kyi mtshan nyid /
khyod khyod rang ma yin /
khyod ma yin pa khyod ma yin /
khyod kyi ldog pa rang ma yin gyi ldog chos dang nye bar byed pa'i ldog chos ma yin pa dang 'gal bar dmigs pa /
rang ma yin gyi ldog chos dang nye bar byed pa'i ldog chos kyi mtshan nyid /
khyod khyod rang ma yin /
khyod ma yin pa khyod yin /
khyod kyi ldog pa ldog chos phung gsum tsam po pa dang nye bar byed pa'i ldog chos ma yin pa dang 'gal bar dmigs pa| ldog chos phung gsum tsam po pa dang nye bar byed pa'i ldog chos kyi mtshan nyid /
kho na re /
ri bong r+wa chos can /
rdzas chos yin par thal /
khyod khyod rang yin /
khyod ma yin pa khyod ma yin /
khyod kyi ldog pa rdzas chos ma yin pa dang 'gal bar dmigs pa yin pa'i phyir /
rtags dang po gnyis sla /
gsum pa ma grub na /
ri bong r+wa chos can /
der thal /
khyod kyi ldog pa rdzas chos ma yin pa dang 'gal ba yin pa'i phyir /
ma grub na /
der thal /
ri bong r+wa'i ldog pa yang yin rdzas chos ma yin pa yang yin pa'i gzhi mthun pa med pa'i phyir /
zer na ma khyab /
rtsa bar 'dod mi nus te /
ri bong r+wa med pa'i phyir /
kho na re /
med pa rnams rdzas ldog gang rung yin pa bcad pa'i phyir du de'i mtshan nyid kyi zur dang por khyod gzhi grub smos mi dgos par thal /
khyod kyi mtshan nyid de rnams 'thad pa'i phyir /
zer na /
'dod pa yin te /
khyod gzhi grub ma smos kyang khyod gyi ldog pa rdzas @# / /
chos sam ldog chos ma yin pa dang 'gal bar dmigs pa zhes pas skyon de sel nus pa'i phyir te /
med pa yin na khyod kyi ldog pa med pas khyab pa'i phyir /
gnyis pa mtshan gzhi so sor bshad pa la gnyis| rdzas chos kyi mtshan gzhi bshad pa dang /
ldog chos kyi mtshan gzhi bshad pa'o / /
dang po la gnyis /
mtshan gzhi khyab pa bshad pa dang /
rkyang pa bshad pa'o / /
dang po ni /
gzhi de yod na yod rtogs dang / /
med na med rtogs tshad ma kun / /
dngos po yin na rgyu 'bras kun / /
dag gzhi can gyi chos la ni / /
khyab bya 'brel pa bltos pa kun / /
kho kho yin pa'i chos rnams kyi / /
ldog pa dang 'gal ma lus kun / /
med pa rnams dang ma 'brel ba / /
de dang phan tshun tha mi dang / /
yod med kun dang tha dad du / /
gyur pa'i sgrub pa thams cad dang / /
yod med kun gyi brjod byed sgra / /
de rnams zhes brjod sgra la sogs / /
rdzas chos yin pa'i chos rnams la / /
de min yod na de dag kun / /
rdzas chos su ni nges pa yin / /
zhes pa ste /
don ni /
gzhi de yod na yod par rtogs pa'i tshad ma ste yod pa yin na /
khyod yod par rtogs pa'i tshad ma rdzas chos yin pas khyab pa dang /
med pa yin na med par rtogs pa'i tshad ma kun te med pa yin na /
khyod med par rtogs pa'i tshad ma rdzas chos yin pas khyab /
dngos po yin na rgyu 'bras kun te dngos po yin na /
khyod kyi rgyu dang 'bras bu gnyis re re nas rdzas chos yin pas khyab /
dgag gzhi can gyi chos gang yin pa la ni de'i khyab bya /
de dang 'brel pa /
de la bltos pa kun te dgag gzhi can gyi chos yin na| khyod kyi khyab bya /
khyod dang 'brel pa /
khyod la bltos pa /
khyod dang khyab mnyam rnams re re nas rdzas chos yin pas khyab /
kho kho rang yin pa'i chos rnams kyi ldog pa dang 'gal ba ma lus pa kun te khyod khyod rang yin pa'i chos yin na /
khyod kyi ldog pa dang 'gal ba rdzas chos yin pas khyab /
med pa rnams dang ma 'brel ba dang /
de dang phan tshun tha mi dad de med pa yin na /
khyod dang ma 'brel ba dang /
khyod dang phan tshun tha mi dad gnyis re re nas rdzas chos yin pas khyab /
yod pa dang med pa kun dang tha dad du gyur pa'i sgrub pa thams cad de yod med gang rung yin na /
khyod dang tha dad du gyur pa'i sgrub pa rdzas chos yin pas khyab pa dang /
yod pa dang med pa kun gyi brjod byed kyi sgra dang yod med de rnams zhes brjod pa'i sgra ste yod med gang rung yin na /
khyod brjod byed kyi sgra dang /
khyod ces brjod pa'i sgra gnyis re re nas rdzas chos yin pas khyab /
la sogs kyi sgras bsdus pa yod med gang rung yin na /
khyod 'dzin rtog pa rdzas chos yin pas khyab /
rdzas chos yin pa'i chos rnams la ni de min yod na de dag kun te khyod ma yin pa yod pa gang zhig /
khyod rdzas chos yin na /
khyod ma yin pa @# / /
rdzas chos yin pas khyab /
mtshan gzhi de rnams ni rdzas chos su ni nges pa yin te /
de dang de yin na /
rdzas chos yin pas khyab pa'i phyir zhes pa tha ma'i gsal byed yin no / /
kho na re /
rtag par rtogs pa'i tshad ma mi rtag pa chos can /
khyod kyi rgyu dang 'bras bu gnyis re re nas rdzas chos yin par thal /
dngos po yin pa'i phyir /
khyab pa khas /
'dod na /
de chos can /
khyod kyi rgyu rdzas chos yin par thal /
'dod pa'i phyir /
'dod na /
rtag par rtogs pa'i tshad ma mi rtag pa'i rgyu chos can /
khyod khyod rang yin par thal /
rdzas chos yin pa'i phyir /
rtags khas /
'dod na /
rtag par rtogs pa'i tshad ma mi rtag pa'i rgyu chos can /
rtag par rtogs pa'i tshad ma mi rtag pa'i rgyu ma yin par thal /
rtag par rtogs pa'i tshad ma mi rtag pa dang tha dad ma yin pa'i phyir /
ma grub na /
de chos can der thal /
rtag par rtogs pa'i tshad ma mi rtag pa dang tha mi dad yin pa'i phyir /
ma grub na /
de chos can /
der thal /
rtag par rtogs pa'i tshad ma mi rtag pa'i dgag bya yin pa'i phyir /
ma grub na /
de chos can /
der thal| khyod rtag par rtogs pa'i tshad ma med pa'i phyir /
zer na ma khyab /
rtags grub ste /
khyod dngos po yin pa'i phyir ??? re /
rdzas chos dang rdzas chos dang nye bar byed pa'i ldog chos gang rung chos can| rdzas chos dang rang yin ldog chos gang rung yin par thal /
rdzas ldog gang rung yin pa'i phyir /
zer na ma khyab /
ma grub na /
de chos can /
der thal /
rang ma yin gyi ldog chos yin pa'i phyir /
rtsa bar 'dod na /
de chos can /
rdzas chos dang /
rang yin ldog chos gang rung ma yin par thal /
rdzas chos ma yin pa gang zhig /
rang yin ldog chos ma yin pa'i phyir /
dang po ma grub na /
rdzas chos dang rdzas chos dang nye bar byed pa'i ldog chos gang rung chos can /
rdzas chos ma yin par thal /
khyod khyod rang yin /
khyod ma yin pa khyod ma yin /
khyod kyi ldog pa rdzas chos ma yin pa dang 'gal bar dmigs pa ma yin pa'i phyir| ma grub na /
de chos can /
khyod ma yin pa khyod ma yin par thal /
ma grub pa de'i phyir /
'dod na /
de chos can /
khyod ma yin pa khyod yin par thal /
khyod ma yin pa rdzas chos yin pa'i phyir /
ma grub na /
rdzas chos dang rdzas chos dang nye bar byed pa'i ldog chos gang rung chos can /
khyod ma yin pa rdzas chos yin par thal /
khyod ma yin pa yod pa gang zhig /
khyod rdzas chos yin pa'i phyir /
rtags phyi ma khas| khyab ste /
rdzas chos yin pa'i chos rnams la / /
de min yod na de dag kun / /
rdzas chos su ni nges pa yin / /
zhes gsungs pa'i phyir /
gong gi rtags gnyis pa ma grub na /
rdzas chos dang rdzas chos@# / /
dang nye bar byed pa'i ldog chos gang rung chos can /
khyod khyod rang yin par thal /
rang yin ldog chos yin pa'i phyir /
rtags khas /
'dod na /
de gang rung chos can /
rdzas chos dang rdzas chos dang nye bar byed pa'i ldog chos gang rung ma yin par thal /
rang yin ldog chos yin pa'i phyir /
'khor gsum /
kho na re /
rtag pa dang shes pa gang rung chos can /
rdzas ldog gang rung yin par thal /
gzhi grub pa'i phyir /
zer na /
'dod pa yin te /
de rang yin ldog chos yin pa'i phyir /
kha cig na re /
ldog chos su gyur pa'i dngos po chos can /
rdzas chos dang ldog chos dang po gsum po gang rung yin par thal /
ldog chos yin pa'i phyir /
zer na ma khyab /
rtags grub ste /
phyi ma nye bar byed pa'i ldog chos bzhi po gang rung yin pa'i phyir te /
rdzas chos dang nye bar byed pa'i ldog chos yin pa'i phyir /
'dod na /
de chos can /
rdzas chos dang /
ldog chos dang po gsum po gang rung ma yin par thal /
rdzas chos ma yin pa gang zhig /
ldog chos dang po gsum po gang rung ma yin pa'i phyir /
dang po ma grub na /
ldog chos su gyur pa'i dngos po cas can /
khyod khyod rang yin par thal| rdzas chos yin pa'i phyir /
rtags khas /
'dod na /
de chos can /
ldog chos su gyur pa'i dngos po ma yin par thal /
rdzas chos su gyur pa'i dngos po yin pa'i phyir /
ma grub na /
de chos can /
der thal /
rdzas chos yin pa gang zhig /
dngos po yin pa'i phyir /
dang po dngos /
gnyis pa sla /
gong gi rtags gnyis pa ma grub na /
de chos can /
ldog chos dang po gsum po gang rung ma yin par thal /
rang yin ldog chos ma yin pa gang zhig /
rang ma yin gyi ldog chos ma yin /
ldog chos phung gsum tsam po pa ma yin pa'i phyir /
dang po ma grub na /
de chos can /
khyod ma yin pa khyod yin par thal /
rang yin ldog chos yin pa'i phyir /
rtags khas /
'dod na /
ldog chos su gyur pa'i dngos po ma yin pa chos can /
ldog chos su gyur pa'i dngos po ma yin par thal /
rtag pa yin pa'i phyir /
ma grub na /
ldog chos su gyur pa'i dngos po chos can /
khyod ma yin pa rtag pa yin par thal /
khyod dngos po yin pa'i phyir /
gnyis pa ma grub na /
de chos can /
khyod khyod rang ma yin par thal /
rang ma yin gyi ldog chos yin pa'i phyir /
rtags khas /
'dod na /
ldog chos su gyur pa'i dngos po chos can| ldog chos su gyur pa'i dngos po yin par thal /
ldog chos yin pa gang zhig /
dngos po yin pa'i phyir /
dang po ma grub na /
de chos can /
der thal /
rang ma yin gyi ldog chos yin pa'i phyir /
rtags dngos /
phyi ma sla /
gsum pa ma grub na /
de chos can /
khyod ma yin pa khyod yin par thal /
ldog chos phung gsum tsam po pa yin pa'i phyir /
rtags khas /
'dod na /
ldog chos su gyur pa'i dngos po ma yin pa chos can /
ldog chos @# / /
su gyur pa'i dngos po ma yin par thal /
rtag pa yin pa'i phyir /
gnyis pa ni /
shes bya dngos po sgrub pa sogs / /
rkyang pa slob dpon ngag las shes / /
zhes pa ste /
don ni /
rdzas chos kyi mtshan gzhi yod de /
shes bya dang /
dngos po dang /
sgrub pa dang /
sogs sgras bsdus pa gzugs dang /
bem po dang /
shes pa dang /
gang zag lta bu mtshan gzhi rkyang pa rnams so so'i slob dpon gyi ngag las shes par bya dgos pa yin pa'i phyir /
kho na re /
shes bya chos can /
rdzas su grub par thal /
rdzas chos yin pa'i phyir /
zer na ma khyab /
'dod mi nus te /
rdzas ma yin pa'i phyir te /
dngos po ma yin pa'i phyir te /
rtag pa yin pa'i phyir /
! gnyis pa ldog chos kyi mtshan gzhi bshad pa la bzhi /
rang yin ldog chos kyi mtshan gzhi bshad pa /
rang ma yin gyi ldog chos kyi mtshan gzhi bshad pa /
nye bar byed pa'i ldog chos kyi mtshan gzhi bshad pa /
ldog chos phung gsum tsam po pa'i mtshan gzhi bshad pa'o / /
dang po la gnyis /
mtshan gzhi khyab pa bshad pa dang /
rkyang pa bshad pa'o / /
dang po ni /
yod pa rnams dang tha dad dang / /
de dang phan tshun tha dad dang /
dgag gzhi med pa'i chos kyi steng / /
khyab bya khyab byed khyab mnyam 'brel / /
rang min ldog chos yin rnams la / /
de min yod na de dag kun / /
rang yin ldog chos yin par nges / /
zhes pa ste| don ni /
yod pa gang yin pa rnams dang tha dad de yod pa yin na /
khyod dang tha dad rang yin ldog chos yin pas khyab pa dang /
yod pa de dang phan tshun tha dad pa ste yod pa yin na /
khyod dang phan tshun tha dad rang yin ldog chos yin pas khyab pa dang /
dgag gzhi med pa'i chos rnams kyi steng gi khyab bya dang khyab byed dang khyab mnyam dang 'brel pa ste dgag gzhi med pa'i chos yin na /
khyod kyi khyab bya /
khyod kyi khyab byed /
khyod dang khyab mnyam /
khyod dang 'brel pa bzhi re re nas rang yin ldog chos yin pas khyab /
rang min gyi ldog chos yin pa rnams la ni de min pa yod na de dag kun te khyod ma yin pa yod pa gang zhig /
khyod rang ma yin gyi ldog chos yin na /
khyod ma yin pa rang yin ldog chos yin pas khyab /
de ltar bshad pa de rnams rang yin ldog chos yin par nges pa yin te /
de yin na de yin pas khyab pa rnams re re nas grub pa'i phyir zhes tha mas gsal byed yin no / /
kho na re /
dngos po chos can /
khyod dang khyab mnyam rang yin ldog chos yin par thal /
khyod dgag gzhi med pa'i chos yin pa'i phyir te /
khyod kyi dgag gzhi med pa'i phyir te /
bdag med yin na /
dngos po yod pas khyab pa'i phyir /
'dod na /
dngos po dang khyab mnyam chos can /
khyod khyod rang yin par thal /
rang yin ldog chos yin pa'i phyir /
rtags khas /
'dod @# / /
na| dngos po dang khyab mnyam chos can /
khyod yin na /
dngos po yin pas khyab /
dngos po yin na /
khyod yin pas khyab par thal /
khyod dngos po dang khyab mnyam yin pa'i phyir| zer na ma khyab /
'dod na /
dngos po yin na /
dngos po dang khyab mnyam yin pas khyab par thal /
'dod pa de'i phyir /
'dod na /
bum chos can /
der thal /
de'i phyir /
khyab pa khas /
rtags sla /
'dod na /
bum pa chos can /
dngos po dang khyab mnyam ma yin par thal /
dngos po dang yin khyab mnyam dang yod khyab mnyam gang rung ma yin pa'i phyir te /
dngos po dang yin khyab mnyam ma yin pa gang zhig /
dngos po dang yod khyab mnyam ma yin pa'i phyir /
dang po ma grub na /
dngos po yin na /
bum pa yin pas khyab par thal /
ma grub pa de'i phyir /
'dod na /
ka ba chos can /
bum pa yin par thal| dngos po yin pa'i phyir /
khyab pa khas /
rtags sla /
'dod mi nus te /
lho ldir ba ma yin pa'i phyir /
gnyis pa ma grub na /
dngos po yod na /
bum pa yod pas khyab par thal /
de gnyis yod khyab mnyam yin pa'i phyir /
rtags khas /
'dod na /
bum pa'i dgag gzhi chos can /
bum pa yod par thal /
dngos po yod pa'i phyir /
khyab pa khas /
rtags grub ste /
bdag med yin pa'i phyir /
'dod na /
bum pa'i dgag gzhi chos can /
bum pa med par thal /
bum pa tshad mas ma dmigs pa'i sa phyogs yin pa'i phyir /
des na /
khyod dngos po dang tha dad dngos po ldog stobs kyis khyod ldog pa de /
khyod dngos po'i khyab bya yin pa'i mtshan nyid /
mtshan gzhi ni /
gzugs lta bu /
dngos po khyod dang tha dad khyod ldog stobs kyis dngos po ldog pa de /
khyod dngos po'i khyab byed yin pa'i mtshan nyid /
mtshan gzhi ni /
shes bya lta bu /
blos khyab mnyam du dmigs pa /
khyab mnyam gyi mtshan nyid /
de la dbye na /
yin khyab mnyam dang /
yod khyab mnyam gnyis /
khyod dngos po dang tha dad khyod yin na dngos po yin pas khyab dngos po yin na khyod yin pas khyab pa de /
khyod dngos po dang yin khyab mnyam yin pa'i mtshan nyid /
mtshan gzhi ni /
byas pa lta bu /
khyod dngos po dang tha dad khyod yod na dngos po yod pas khyab /
dngos po yod na khyod yod pas khyab pa de /
khyod dngos po dang yod khyab mnyam yin pa'i mtshan nyid /
mtshan gzhi ni /
mtshon bya lta bu'o / /
kho na re /
dngos po dang khyab mnyam chos can /
dngos po dang khyab mnyam ma yin par thal| dngos po yin na khyod yin pas ma khyab pa'i phyir /
zer na ma khyab /
'dod mi nus te /
dngos po dang yod khyab mnyam yin pa'i phyir te /
dngos po dang khyab mnyam yod na dngos po yod pas khyab /
dngos @# / /
po yod na dngos po dang khyab mnyam yod pas khyab pa'i phyir /
kho na re /
shes bya chos can /
khyab byed kho na yin par thal /
spyi kho na yin pa'i phyir /
'dod mi nus te /
khyab bya yin pa'i phyir te /
gzhi grub pa'i phyir /
khyab ste /
thun mong bsdus ra las /
gzhi grub na /
khyab bya dang khyab byed gnyis ka yin pas khyab bo / /
zhes gsungs pa'i phyir zer ro / /
kha cig na re /
rang yin ldog chos chos can /
rang yin ldog chos dang /
rang yin ldog chos dang nye bar byed pa'i ldog chos gang rung yin par thal /
khyod kyi yin pa yod pa'i phyir /
zer na ma khyab /
rtags grub ste /
mtshon bya de rang yin ldog chos yin pa'i phyir /
'dod na /
rang yin ldog chos chos can /
de gang rung ma yin par thal /
rang yin ldog chos ma yin pa gang zhig /
rang yin ldog chos dang nye bar byed pa'i ldog chos ma yin pa'i phyir /
dang po ma grub na /
rang yin ldog chos chos can /
khyod ma yin pa khyod yin par thal /
rang yin ldog chos yin pa'i phyir /
rtags khas /
'dod na /
de chos can /
khyod ma yin pa rang yin ldog chos ma yin par thal /
khyod ma yin pa rang ma yin gyi ldog chos yin pa'i phyir /
ma grub na /
rang yin ldog chos chos can /
khyod ma yin pa rang ma yin gyi ldog chos yin par thal /
khyod ma yin pa yod pa gang zhig /
khyod rang yin ldog chos yin pa'i phyir /
khyab ste /
rang yin ldog chos yin rnams la / /
de min yod na de dag kun / /
rang min ldog chos yin par nges / /
zhes gsungs pa'i phyir /
gnyis pa ma grub na /
rang yin ldog chos chos can /
khyod khyod rang yin par thal /
rang yin ldog chos dang nye bar byed pa'i ldog chos yin pa'i phyir /
rtags khas /
'dod na /
rang yin ldog chos chos can /
rang yin ldog chos ma yin par thal /
rang yin ldog chos dang nye bar byed pa'i ldog chos yin pa'i phyir /
khyab ste /
rang yin ldog chos dang /
rang yin ldog chos dang nye bar byed pa'i ldog chos gnyis 'gal ba yin pa'i phyir /
gnyis pa ni /
rtag pa bdag med la sogs pa / /
rkyang pa slob dpon dag las shes / /
zhes pa ste /
don ni /
rang yin ldog chos kyi mtshan gzhi yod de /
rtag pa dang /
gang zag gi bdag med dang| la sogs pa zhes pa'i sogs sgras bstan pa /
mtshon bya dang /
dngos med dang /
ma byas pa dang /
'dus ma byas lta bu mtshan gzhi rkyang pa rnams so so'i slob dpon gyi ngag las shes par bya dgos pa yin pa'i phyir /
kho na re /
dngos med chos can /
khyod ma yin pa khyod yin par thal /
rang yin ldog chos yin pa'i phyir /
'dod na /
dngos med chos can /
khyod ma yin pa khyod ma yin par thal /
khyod ma @# / /
yin pa dngos po yin pa'i phyir /
ma grub na /
dngos med chos can /
khyod ma yin pa dngos po yin par thal /
khyod ma yin na /
dngos po yin pas khyab pa'i phyir /
zer na ma khyab| kho na re /
rang yin ldog chos de rang ma yin gyi ldog chos yin par thal /
de ltar du r+wa stod bsdus grwa dang sras bsdus grwar gsungs pa'i phyir /
zer na ma khyab /
'dod na /
rang yin ldog chos chos can /
khyod ma yin pa khyod ma yin par thal /
rang ma yin gyi ldog chos yin pa'i phyir /
rtags khas /
'dod na /
rang yin ldog chos chos can /
khyod ma yin pa rang yin ldog chos yin par thal /
khyod ma yin pa yod pa gang zhig /
khyod rang ma yin gyi ldog chos yin pa'i phyir /
khyab ste /
rang min ldog chos yin rnams la / /
de min yod na de dag kun / /
rang yin ldog chos yin par nges / /
zhes gsungs pa'i phyir /
! gnyis pa rang ma yin gyi ldog chos kyi mtshan gzhi bshad pa la gnyis /
mtshan gzhi khyab pa bshad pa dang /
rkyang pa bshad pa'o / /
dang po ni /
yod pa rnams kyi ldog pa'am gcig /
phan tshun tha mi dad rnams dang /
yin pa yod pa'i chos rnams dang / /
khyab mnyam kun dang mtshan gzhi la / /
sbyar ba'i mtshan mtshon ma lus kun / /
yod pa kun dang tha mi dad / /
gyur pa'i dngos po thams cad dang / /
yod med kun dang dngos 'gal dang / /
yin pa med pa'i chos kun dang / /
rang yin ldog chos yin rnams la / /
de min yod na de dag kun / /
rang min ldog chos yin par nges / /
zhes pa ste /
don ni /
yod pa gang yin pa rnams kyi ldog pa'am gcig gam phan tshun tha mi dad rnams te yod pa yin na /
khyod kyi ldog pa /
khyod dang gcig /
khyod dang phan tshun tha mi dad rnams re re nas rang ma yin gyi ldog chos yin pas khyab pa dang /
yin pa yod pa'i chos rnams dang khyab mnyam kun te /
yin pa yod pa'i chos yin na /
khyod dang yin khyab mnyam rang ma yin gyi ldog chos yin pas khyab pa dang /
mtshan gzhi mtshan mtshon lta la sbyar ba'i mtshan mtshon ma lus pa kun te /
mtshon bya yin na /
khyod kyi mtshan nyid dang khyod kyi rdzas yod chos gsum tshang ba gnyis rang ma yin gyi ldog chos yin pas khyab /
mtshan nyid yin na /
khyod kyi mtshon bya dang khyod kyi btags yod chos gsum tshang ba gnyis rang ma yin gyi ldog chos yin pas khyab /
dngos por yod pa kun dang tha mi dad du gyur pa'i dngos po thams cad de /
dngos po yin na /
khyod dang tha mi dad du gyur pa'i dngos po rang ma yin gyi ldog chos yin pas khyab pa dang /
rang dus su yod pa dang rang 'bras dus su med pa'i dngos po kun dang dngos 'gal te /
dngos po yin na /
khyod dang dngos 'gal rang ma yin gyi ldog@# / /
chos yin pas khyab pa dang /
yin pa med pa'i chos kun te /
yin pa med pa'i chos yin na /
rang ma yin gyi ldog chos yin pas khyab pa dang /
rang yin ldog chos yin pa'i chos rnams la ni de min pa yod na de dag kun te /
khyod ma yin pa yod pa gang zhig /
khyod rang yin ldog chos yin na /
khyod ma yin pa rang ma yin gyi ldog chos yin pas khyab /
de ltar bshad pa de rnams rang ma yin gyi ldog chos yin par nges pa yin te /
de yin na de yin pas khyab pa rnams re re nas grub pa'i phyir zhes tha mas gsal byed yin no / /
kho na re /
yod pa yin na /
khyod dang tha mi dad du gyur pa'i dngos po rang ma yin gyi ldog chos yin pas khyab par thal /
yod pa kun dang tha mi dad / /
gyur pa'i dngos po thams rung dang / /
zhes pa'i gzhung don yod pa'i phyir /
zer na ma khyab /
'dod na /
shes bya chos can /
khyod dang tha mi dad du gyur pa'i dngos po rang ma yin gyi ldog chos yin par thal /
yod pa yin pa'i phyir /
khyab pa khas /
'dod mi nus te /
shes bya dang tha mi dad du gyur pa'i dngos po med pa'i phyir te /
dngos po yin na| shes bya dang tha dad yin dgos pa'i phyir te /
dngos po yin na shes bya'i bye brag yin dgos pa'i phyir /
kha cig na re /
yod med gang rung yin na /
khyod dang dngos 'gal rang ma yin gyi ldog chos yin pas khyab ste /
yod med kun dang dngos 'gal dang / /
zhes pa'i don grub pa'i phyir /
zer na /
ri bong r+wa chos can /
der thal /
de'i phyir /
'dod na /
de chos can /
khyod dang dngos 'gal yod par thal /
'dod pa'i phyir /
'dod na /
ri bong r+wa dang ri bong r+wa ma yin pa gnyis dngos 'gal yin par thal lo / /
kha cig na re /
rang ma yin gyi ldog chos chos can /
ldog chos dang po gsum po gang rung yin par thal /
ldog chos yin pa'i phyir /
zer nam khyab /
rtags grub ste /
rang ma yin gyi ldog chos dang nye bar byed pa'i ldog chos yin pa'i phyir /
'dod na /
de chos can /
ldog chos dang po gsum po gang rung ma yin par thal /
rang ldog chos ma yin pa gang zhig /
rang ma yin gyi ldog chos ma yin /
ldog chos phung gsum tsam po pa ma yin pa'i phyir /
dang po ma grub na /
rang ma yin gyi ldog chos can /
khyod khyod rang yin par thal /
rang yin ldog chos yin pa'i phyir /
rtags khas /
'dod mi nus te /
rang yin ldog chos yin pa'i phyir /
'khor gsum /
gnyis pa ma grub na /
rang ma yin gyi ldog chos chos can /
khyod khyod rang ma yin par thal /
rang ma yin gyi ldog chos yin pa'i phyir /
rtags khas| 'dod na dngos /
gsum pa ma grub na /
rang ma yin gyi ldog chos chos can /
khyod ma yin pa khyod yin par thal /
ldog chos phung gsum tsam po pa yin pa'i phyir /
rtags khas /
'dod na /
rang ma yin gyi @# / /
ldog chos ma yin pa chos can /
khyod ma yin pa khyod ma yin par thal /
rang ma yin gyi ldog chos yin pa'i phyir /
rtags khas /
'dod na /
rang ma yin gyi ldog chos ma yin pa ma yin pa chos can /
rang ma yin gyi ldog chos yin par thal /
rang ma yin gyi ldog chos ma yin pa de ma yin pa'i phyir /
'dod na /
rang ma yin gyi ldog chos chos can /
rang ma yin gyi ldog chos yin par thal /
khyod ma yin pa ma yin pa rang ma yin gyi ldog chos yin pa gang zhig /
khyod ma yin pa ma yin pa dang khyod gnyis don gcig yin pa'i phyir /
'dod mi nus te /
ldog chos phung gsum tsam po pa yin pa'i phyir /
'khor gsum /
kha cig na re /
rang yin ldog chos dang /
rang yin ldog chos dang nye bar byed pa'i ldog chos gang rung rang ma yin gyi ldog chos yin par thal /
de ltar du sras bsdus grwa las gsungs pa'i phyir /
zer na ma khyab /
'dod na /
rang yin ldog chos dang /
rang yin ldog chos dang nye bar byed pa'i ldog chos gang rung chos can /
khyod ma yin pa khyod ma yin par thal /
khyod rang ma yin gyi ldog chos yin pa'i phyir /
rtags khas /
'dod na /
de gang rung chos can /
khyod ma yin pa de gang rung yin par thal /
khyod ma yin pa rang yin ldog chos yin pa'i phyir /
ma grub na /
de gang rung chos can /
khyod ma yin pa rang yin ldog chos yin par thal /
khyod ma yin pa yod pa gang zhig /
khyod rang ma yin gyi ldog chos yin pa'i phyir /
rtags phyi ma khas /
khyab ste /
de ltar khyab pa rtsa ba'i dgongs pa yin pa'i phyir /
gnyis pa ni /
mtshan nyid la sogs rkyang pa rnams / /
slob dpon dag las shes par bya / /
zhes pa ste /
don ni /
rang ma yin gyi ldog chos kyi mtshan gzhi yod de /
mtshan nyid dang /
la sogs kyi khong nas thon pa ka bum gang rung dang /
bem shes gang rung dang /
rtag dngos gnyis lta bu mtshan gzhi rkyang pa rnams so so'i slob dpon gyi ngag las shes par bya dgos pa yin no / /
kho na re /
mtshan nyid chos can /
khyod khyod rang ma yin par thal /
rang ma yin gyi ldog chos yin pa'i phyir /
'dod mi nus te /
mtshan nyid mtshan nyid yin pa'i phyir /
ma grub na /
mtshan nyid chos can /
mtshan nyid yin par thal /
mtshan nyid kyi skabs su bab pa'i mtshon bya mtshon pa'i gzhir gyur pa yin pa'i phyir /
zer na ma khyab /
rtags grub ste /
mtshan gzhi yin pa'i phyir te /
gzhi grub pa'i phyir /
khyab ste /
thun mong bsdus ra las /
gzhi grub na /
mtshan gzhi yin pas khyab /
ces gsungs pa'i phyir /
! gsum pa nye bar byed pa'i ldog chos kyi mtshan gzhi bshad pa la gsum /
rdzas chos dang nye bar byed pa'i ldog chos kyi mtshan gzhi bshad pa /
rang yin ldog chos dang nye bar byed pa'i ldog chos kyi mtshan gzhi bshad pa /
rang ma yin gyi ldog chos dang nye bar byed pa'i ldog chos kyi mtshan gzhi bshad pa'o / /
@# / /
dang po ni /
yod med kun dang tha dad dang / /
rdzas chos sgrub pa gang rung gi /
gzhi mthun rnams dang rdzas chos la / /
nye ba'i ldog chos yin rnams la / /
de min yod kun rdzas chos la / /
nye bar byed pa'i ldog chos yin / /
zhes pa ste /
don ni /
yod med kun dang tha dad dang rdzas chos dang sgrub pa gang rung gi gzhi mthun pa rnams te /
yod med gang rung yin na /
khyod dang tha dad kyang yin /
rdzas chos dang sgrub pa gang rung yang yin pa'i gzhi mthun pa rdzas chos dang nye bar byed pa'i ldog chos yin pas khyab pa dang /
rdzas chos la nye bar byed pa'i ldog chos gang yin pa rnams la ni de min yod pa kun rdzas chos la nye bar byed pa'i ldog chos yin pa ste /
khyod ma yin pa yod pa gang zhig /
khyod rdzas chos dang nye bar byed pa'i ldog chos yin na /
khyod ma yin pa rdzas chos dang nye bar byed pa'i ldog chos yin pas khyab bo / /
ldog chos su gyur pa'i dngos po dang /
sgrub pa dang dngos po gang rung dang /
sgrub pa dang dngos po gang rung ma yin pa dang /
rdzas chos dang 'gal ba rnams re re nas rdzas chos dang nye bar byed pa'i ldog chos yin no / /
rdzas chos dang nye bar byed pa'i ldog chos /
rdzas chos dang rjes su mthun pa'i ldog chos /
rdzas chos dang rjes su mthun pa'i ldog chos phung gsum pa rnams don gcig /
de bzhin du rang yin ldog chos dang nye bar byed pa'i ldog chos sogs gsum dang /
rang ma yin gyi ldog chos dang nye bar byed pa'i ldog chos sogs gsum yang don gcig pa yin no / /
kho na re /
ma byas par rtogs pa'i tshad ma mi rtag pa chos can /
khyod khyod rang yin par thal /
rdzas chos dang nye bar byed pa'i ldog chos yin pa'i phyir /
'dod mi nus te /
ma byas par rtogs pa'i tshad ma mi rtag pa ma byas par rtogs pa'i tshad ma mi rtag pa ma yin pa'i phyir te /
ma byas par rtogs pa'i tshad ma mi rtag pa ma byas par rtogs pa'i tshad ma yod pa ma yin pa'i phyir te /
ma byas par rtogs pa'i tshad ma mi rtag pa ma byas pa ma yin pa'i phyir te /
de byas pa yin pa'i phyir zer ro /
! /
gnyis pa rang yin ldog chos dang nye bar byed pa'i ldog chos kyi mtshan bzhi bshad pa ni /
yod med kun dang tha dad dang / /
rang yin ldog chos min pa'am / /
rang min ldog chos ma yin pa'i / /
gzhi mthun kun dang rang min la / /
nye ba'i ldog chos yin rnams la / /
de min yod kun rang yin la / /
nye ba'i ldog chos phung gsum yin / /
zhes pa ste /
don ni /
yod pa dang med pa kun dang tha dad dang rang yin ldog chos min pa 'am gzhi mthun pa ste /
yod med gang rung yin na /
khyod dang tha dad kyang yin /
rang yin ldog chos ma yin pa yang yin pa'i gzhi mthun pa /
rang yin ldog chos dang nye bar byed pa'i ldog chos yin pas khyab /
yod med kun @# / /
dang tha dad kyang yin rang min ldog chos ma yin pa'i gzhi mthun kun te /
yod med gang rung yin na /
khyod dad tha dad kyang yin rang ma yin gyi ldog chos ma yin pa yang yin pa'i gzhi mthun pa /
rang yin ldog chos dang nye bar byed pa'i ldog chos yin pas khyab pa dang /
rang min la nye bar byed pa'i ldog chos gang yin pa rnams la ni de min pa yod na de dag kun dang yin la nye bar byed pa'i ldog chos phung gsum pa yin pa te /
khyod ma yin pa yod pa gang zhig /
khyod rang ma yin gyi ldog chos dang nye bar byed pa'i ldog chos yin na /
khyod ma yin pa rang yin ldog chos dang nye bar byed pa'i ldog chos phung gsum pa yin pas khyab /
rang ma yin gyi ldog chos su gyur pa'i dngos po ma yin pa de /
rang yin ldog chos dang nye bar byed pa'i ldog chos yin no / /
kho na re /
ldog chos chos can /
rdzas ldog gang rung yin par thal /
gzhi grub pa'i phyir /
zer na 'dod pa kho na'o / /
ldog chos chos can /
rdzas ldog gang rung yin par thal /
phyi ma nye bar byed pa'i ldog chos bzhi po gang rung yin pa'i phyir te /
rang yin ldog chos dang nye bar byed pa'i ldog chos yin pa'i phyir te /
khyod khyod rang yin /
khyod ma yin pa khyod yin /
khyod kyi ldog pa rang yin ldog chos dang nye bar byed pa'i ldog chos ma yin pa dang 'gal bar dmigs pa yin pa'i phyir /
dang po sla /
gnyis pa grub na /
ldog chos chos can /
khyod ma yin pa khyod yin par thal /
khyod ma yin pa rang ma yin gyi ldog chos dang nye bar byed pa'i ldog chos yin pa'i phyir te /
khyod ma yin pa yod pa gang zhib /
|khyod rang yin ldog chos dang nye bar byed pa'i ldog chos yin pa'i phyir /
gsum pa sla /
! gsum pa rang ma yin gyi ldog chos dang nye bar byed pa'i ldog chos kyi mtshan gzhi bshad pa ni /
yod med kun dang tha dad dang| |rang min ldog chos yin pa 'am / /
rang yin ldog chos yin pa yi / /
gzhi mthun kun dang rang yin la / /
nye ba'i ldog chos yin rnams la / /
de min yod kun rang min la / /
nye bar byed pa'i ldog chos yin / /
zhes pa ste /
don ni /
yod pa dang med pa kun dang tha dad pa dang rang min ldog chos yin pa 'am gzhi mthun pa ste /
yod med gang rung yin na /
khyod dang tha dad kyang yin rang ma yin gyi ldog chos kyang yin pa'i gzhi mthun pa /
rang ma yin gyi ldog chos dang nye bar byed pa'i ldog chos yin pas khyab /
yod med kun dang tha dad kyang yin rang yin ldog chos kyang yin pa yi gzhi mthun pa kun te /
yod med gang rung yin na /
khyod dang tha dad kyang yin rang yin ldog chos kyang yin pa'i gzhi mthun pa /
rang ma yin gyi ldog chos dang nye bar byed pa'i ldog chos yin pas khyab pa dang /
rang yin ldog chos la nye ba'i ldog chos gang yin pa rnams la ni de min @# / /
pa yod na de dag kun rang min la nye bar byed pa'i ldog chos phung gsum pa yin te /
khyod ma yin pa yod pa gang zhig /
khyod rang yin ldog chos dang nye bar byed pa'i ldog chos yin na /
khyod ma yin pa rang ma yin gyi ldog chos dang nye bar byed pa'i ldog chos yin pas khyab bo / /
'grel par rang ma yin gyi ldog chos ma yin pa ma yin pa dang /
rang yin ldog chos ma yin pa ma yin pa gnyis re re nas rang ma yin gyi ldog chos dang nye bar byed pa'i ldog chos yin par bshad do / /
kha cig /
khyod khyod rang rdzas chos yin zer na /
khyod khyod rang chos can /
khyod ma yin pa khyod ma yin par thal /
rdzas chos yin pa'i phyir /
'dod na /
de chos can /
khyod ma yin pa khyod yin par thal /
khyod ma yin pa rdzas chos yin pa'i phyir te /
khyod ma yin pa yod pa gang zhig /
khyod rdzas chos yin pa'i phyir /
kha cig /
de rang yin ldog chos yin zer na /
khyod khyod rang chos can /
khyod ma yin pa khyod yin par thal /
khyod rang yin ldog chos yin pa'i phyir /
'dod mi nus te /
khyod ma yin pa rang ma yin gyi ldog chos yin pa'i phyir te /
khyod ma yin pa yod pa gang zhig /
khyod rang yin ldog chos yin pa'i phyir /
kha cig /
de rang ma yin gyi ldog chos yin zer na /
khyod khyod rang chos can /
khyod ma yin pa khyod ma yin par thal /
khyod rang ma yin gyi ldog chos yin pa'i phyir /
'dod mi nus te /
khyod ma yin pa rang yin ldog chos yin pa'i phyir te /
khyod ma yin pa yod pa gang zhig /
khyod rang ma yin gyi ldog chos yin pa'i phyir /
kha cig /
de rdzas chos dang nye bar byed pa'i ldog chos yin zer na /
khyod khyod rang chos can /
khyod ma yin pa khyod ma yin par thal /
khyod rdzas chos dang nye bar byed pa'i ldog chos yin pa'i phyir /
'dod ma nus te /
khyod ma yin pa rdzas chos dang nye bar byed pa'i ldog chos yin pa'i phyir te /
khyod ma yin pa yod pa gang zhig /
khyod rdzas chos dang nye bar byed pa'i ldog chos yin pa'i phyir /
khyab ste /
rdzas chos la / /
nye ba'i ldog chos yin rnams la / /
de min yod kun rdzas chos la / /
nye bar byed pa'i ldog chos yin / /
zhes gsungs pa'i phyir /
kha cig /
de rang yin ldog chos dang nye bar bye dpa'i ldog chos yin zer na /
khyod khyod rang chos can /
khyod ma yin pa khyod yin par thal /
khyod rang yin ldog chos dang nye bar byed pa'i ldog chos yin pa'i phyir /
'dod mi nus te /
khyod ma yin pa rang ma yin gyi ldog chos dang nye bar byed pa'i ldog chos yin pa'i phyir te /
khyod ma yin pa yod pa gang zhig /
khyod rang yin ldog chos dang nye bar byed pa'i ldog chos yin pa'i phyir /
khyab ste /
rang yin la / /
nye ba'i ldog chos yin rnams la / /
de min yod kun rang min la / /
nye bar byed pa'i ldog chos yin /
@# / /
zhes gsungs pa'i phyir /
kha cig /
de rang ma yin gyi ldog chos dang nye bar byed pa'i ldog chos yin zer na /
khyod khyod rang chos can /
khyod ma yin pa khyod ma yin par thal /
khyod rang ma yin gyi ldog chos dang nye bar byed pa'i ldog chos yin pa'i phyir /
'dod mi nus te /
khyod khyod rang ma yin pa khyod khyod rang yin pa'i phyir te /
khyod khyod rang ma yin pa rang yin ldog chos dang nye bar byed pa'i ldog chos yin pa'i phyir te /
khyod ma yin pa yod pa gang zhig /
khyod rang ma yin gyi ldog chos dang nye bar byed pa'i ldog chos yin pa'i phyir /
khyab ste /
rang min la / /
nye ba'i ldog chos yin rnams la / /
de min yod kun rang yin la / /
nye bar byed pa'i ldog chos yin / /
zhes gsungs pa'i phyir /
des na de ldog chos phung gsum tsam po pa dang nye bar byed pa'i ldog chos phung gsum tsam po pa yin no /
! /
bzhi pa ldog chos phung gsum tsam po pa'i mtshan gzhi bshad pa ni /
yod med kun dang tha dad dang / /
dgag pa yang gi gzhi mthun dang /
khyod spyi yod na khyod spyi kun / /
chos gang de gsum mi nye ba / /
yin la ldog chos yin yod kun / /
de gsum gang la mi nye ba'i / /
ldog chos phung gsum pa yin no / /
zhes pa ste /
don ni /
yod pa dang med pa kun dang tha dad dang dgag pa yang yin pa dag gi gzhi mthun pa ste /
yod med gang rung yin na /
khyod dang tha dad kyang yin dgag pa yang yin pa'i gzhi mthun pa ldog chos phung gsum tsam po pa yin pas khyab pa dang /
khyod kyi spyi yon na khyod kyi spyi kun ldog chos phung gsum tsam po pa yin pas khyab bo / /
de ltar bshad pa'i chos gang yin pa de rnams ni /
rdzas chos dang rang yin ldog chos dang rang ma yin gyi ldog chos gsum po nye ba dang bcas pa la mi nye ba'i ldog chos phung gsum tsam po pa yin la /
ldog chos phung gsum tsam po pa dang nye bar byed pa'i ldog chos phung gsum tsam po pa yin pa yod de /
bum pa'i spyi dang ldog chos phung gsum tsam po pa gang rung dang /
khyod khyod rang lta bu kun ni de gsum gang la'ang mi nye ba'i ldog chos phung gsum tsam po pa dang nye bar byed pa'i ldog chos phung gsum tsam po pa yin no / /
kho na re /
gong gi mtshan nyid de rnams mi 'thad par thal /
rdzas chos yod na /
mtshan nyid de yod pas ma khyab pa'i phyir /
ma grub na /
ri bong r+wa chos can /
khyod kyi ldog pa rdzas chos ma yin pa dang 'gal bar dmigs pa yod par thal /
rdzas chos yod pa'i phyir /
'dod na /
de chos can /
khyod kyi ldog pa rdzas chos ma yin pa dang 'gal ba yod par thal /
'dod pa'i phyir /
zer na /
'dod pa yin te /
ka bum gnyis de ri bong r+wa'i ldog pa rdzas chos ma yin pa dang 'gal ba yin pa'i phyir /
ma grub na /
ka bum gnyis chos can /
@# / /
der thal /
khyod ri bong r+wI ldog pa rdzas chos ma yin pa dang tha dad /
khyod kyang yin ri bong r+wI ldog pa rdzas chos ma yin pa yang yin pa'i gzhi mthun pa med pa'i phyir /
de ltar bshad pa de ni cha pa'i lugs su grags pa'i rdzas ldog gi rnam gzhag yin no /
! /
rang lugs su grags pa'i rdzas ldog gi rnam gzhag ni /
mkhas grub thams cad mkhyen pa'i tshad ma yin kyi mun sel las| rdzas chos zhes pa ni /
don rang mtshan gyi chos dang /
ldog chos zhes pa ni /
rtog pas btags pa tsam gyi chos rnams la brjod de /
zhes gsungs pa'i don ltar /
rang ngos nas grub pa'i don byed nus pa| rdzas chos kyi mtshan nyid /
rdzas chos dang /
rdzas yod dang /
dngos po /
don byed nus pa'i rdzas yod rnams don gcig /
mtshan gzhi ni /
sgra lta bu /
sgra chos can /
khyod la rdzas chos zhes pa'i rgyu mtshan yod de /
rdzas kyang yin chos kyang yin pa'i gzhi mthun pa yin pas na de ltar du brjod pa'i phyir te /
tshad ma yid kyi mun sel las /
'dir rdzas kyi chos zhes pa ni /
gzhi mthun gyi bsdu ba yin gyi drug pa'i rnam dbye ma yin pas /
zhes gsungs pa'i phyir /
rtog pas brtags tsam gyi chos su dmigs pa /
ldog chos kyi mtshan nyid /
ldog chos /
spyi mtshan /
brtags yod /
rtag pa rnams don gcig /
kho na re /
ka bum gnyis chos can /
khyod khyod rang yin par thal /
rdzas chos yin pa'i phyir /
zer na ma khyab /
rtags grub ste /
dngos po yin pa'i phyir /
'dod mi nus te /
ka bum gnyis ka bum gnyis ma yin pa'i phyir /
kha cig na re /
gser bum zangs bum gnyis chos can /
rtag pa yin par thal /
ldog chos yin pa'i phyir /
ma grub na /
de chos can /
der thal /
rang ma yin gyi ldog chos yin pa'i phyir /
zer na ma khyab /
'dod na /
de chos can /
rtag pa ma yin par thal /
mi rtag pa yin pa'i phyir /
kha cig na re /
gang zag chos can /
rang skya 'dzin thub pa'i rdzas yod par thal /
rdzas yod yin pa'i phyir /
zer na ma khyab /
rtags grub ste /
dngos po yin pa'i phyir /
'dod na /
gang zag chos can /
rang skya 'dzin thub pa'i rdzas yod ma yin par thal /
rang skya 'dzin mi thub pa'i btags yod yin pa'i phyir te /
rang nyid tshad mas nges pa rang gi ngo bor ma gyur pa'i chos gzhan tshad mas nges pa la ltos dgos pa'i dngos po yin pa'i phyir /
khyab ste /
de de'i 'jog byed yin pa'i phyir /
rtags grub ste /
ldan min 'du byed yin na rang skya 'dzin mi thub pa'i btags yod yin dgos pa'i phyir /
kho na re /
sgra chos can /
rang skya 'dzin mi thub pa'i btags yod yin par thal /
dngos po yin pa'i phyir /
zer na ma khyab /
'dod mi nus te /
rang skya 'dzin thub pa'i rdzas yod yin @# / /
pa'i phyir te /
rang nyid tshad mas nges pa rang gi ngo bor ma gyur pa'i chos gzhan tshad mas nges pa la ltos mi dgos pa'i chos yin pa'i phyir /
khyab ste /
de de'i mtshan nyid yin pa'i phyir /
rtags grub ste /
phyi'i skye mched dang po lnga dang shes pa thams cad rang skya 'dzin thub pa'i rdzas yod yin pa'i phyir /
kho na re /
gang zag chos can /
btags yod yin par thal /
rang skya 'dzin mi thub pa'i btags yod yin pa'i phyir /
zer na ma khyab bo /
! /
gnyis pa 'gal 'brel gyi rnam gzhag bshad pa la gnyis /
'gal ba bshad pa dang /
'brel pa bshad pa'o / /
dang po la gsum /
khungs dang bcas pa'i dbye ba bshad pa /
'gal ba'i khyab pa bshad pa /
'gal dang mi 'gal gang yin bshad pa'o / /
dang po ni /
'gal dang mi 'gal 'di lta ste / /
lhan cig mi gnas phan tshun spang / /
bya rog 'ug pa me chu bzhin / /
tshad ma'i gzhung lugs rnams las byung / /
zhes pa ste /
don ni /
'gal ba dang mi 'gal ba'i rang bzhin ni 'di lta ste bshad par bya'o / /
tha dad gang zhig /
gzhi mthun mi srid pa'i chos /
'gal ba'i mtshan nyid| de la dbye na /
lhan cig mi gnas 'gal dang /
phan tshun spang 'gal gnyis /
dang po ni /
dper na /
bya rog dang 'ug pa gnyis dang /
me dang chu gnyis bzhin no / /
phan tshun gnod bya gnod byed du gyur pa'i sgo nas mi mthun par gnas pa /
lhan cig mi gnas 'gal gyi mtshan nyid /
de la dbye na /
lhan cig mi gnas 'gal gyi dngos 'gal dang /
lhan cig mi gnas 'gal gyi brgyud 'gal gnyis /
dang po la dbye na /
bem por gyur pa'i lhan cig mi gnas 'gal /
shes par gyur pa'i lhan cig mi gnas 'gal /
ldan min 'du byed du gyur pa'i lhan cig mi gnas 'gal dang gsum /
dang po ni /
tsha reg stobs chen pa dang /
grang reg gnyis lta bu /
gnyis pa ni /
gang zag gi bdag med rtogs pa'i shes rab dang /
gang zag gi bdag 'dzin gnyis lta bu /
gsum pa ni /
bya rog dang 'ug pa gnyis lta bu'o / /
gnyis pa ni /
tshad ma yid kyi mun sel las /
brgyud 'gal ni /
du ba stobs chen po dang grang reg stobs chen po lta bu'o / /
zhes gsungs pa ltar yin pa'i phyir /
gnod byed kyis gnod bya ldog tshul ji lta bu zhe na /
de yang ldog dus myur ba'i dbang du byas na /
tsha reg stobs chen rgyun chags su gnas pa dang grang reg stobs chen rgyun chags pa gnyis skad cig dang po la phrad /
gnyis pa la grang reg nus chung du byas /
gsum pa la grang reg rgyun bcad pa'i tshul gyis ldog par byed pa yin la /
de bzhin du gang zag gi bdag med mngon sum gyis rtogs pa'i shes rab dang gang zag gi bdag 'dzin gnyis skad cig dang po la phrad /
skad cig gnyis pa la gang zag gi bdag 'dzin nus chung du byas /
skad @# / /
cig gsum pa la grang reg rgyun bcad pa'i tshul gyis ldog par byed pa yin no / /
kho na re /
snang ba dang mun pa gnyis chos can /
tsha grang ltar skad cig ma gsum gyi yun du gnas par thal| lhan cig mi gnas 'gal yin pa'i phyir /
zer na ma khyab /
'dod mi nus te /
gzhi der snang ba skye ba dang de'i bsal bya'i mun pa 'gag pa dus mnyam /
gzhi der snang ba skye ba la mngon du phyogs pa dang de'i bsal bya'i mun pa 'gag pa la mngon du phyogs pa dus mnyam /
gzhi der snang ba skyes zin pa dang de'i bsal bya'i mun pa 'gag zin pa dus mnyam yin pa'i phyir te /
tshad ma yin kyi mun sel las /
snang mun lta bu la ni 'di ltar ma yin te /
snang ba skye ba dang mun pa 'gag pa dus mnyam zhing /
snang ba skyes pa dang mun pa 'gags pa dus mnyam pa yin no / /
zhes gsungs pa'i phyir /
kho na re /
me du gnyis chos can /
lhan cig mi gnas 'gal yin par thal /
lhan cig tu mi gnas pa'i 'gal ba yin pa'i phyir /
zer na ma khyab /
rtags grub ste /
lhan cig tu mi gnas pa gang zhig /
'gal ba yin pa'i phyir /
dang po ma grub na /
me du gnyis chos can /
lhan cig tu mi gnas par thal /
dus mnyam du mi gnas pa'i phyir te /
rgyu 'bras yin pa'i phyir /
rtsa bar 'dod mi nus te /
phan tshun gnod bya gnod ma yin pa'i phyir te /
phan 'dogs bya 'dogs byed yin pa'i phyir /
khyab ste /
tshad ma yid kyi mun sel las /
chos de la phan 'dogs na gnod byed yin par 'gal ba'i phyir /
zhes gsungs pa'i phyir /
des na /
phan tshun spangs nas mi mthun par gnas pa /
phan tshun spangs 'gal gyi mtshan nyid /
de dang 'gal ba gnyis don gcig /
de la dbye na /
dngos 'gal dang /
brgyud 'gal gnyis /
phan tshun rnam bcad yongs gcod kyi sgo nas dngos su mi mthun par gnas pa /
dngos 'gal gyi mtshan nyid /
mtshan gzhi ni /
rtag pa dang rtag pa ma yin pa gnyis lta bu /
phan tshun brgyud nas mi mthun par gnas pa| brgyud 'gal gyi mtshan nyid /
mtshan gzhi ni /
byas pa dang rtag pa gnyis lta bu'o / /
tshad ma yid kyi mun sel las /
'di la tshad mas gnod 'gal zhes kyang bya ste /
byas pa yin na mi rtag pa yin dgos par tshad mas grub pa'i stobs kyis byas pas rang grub pa'i gzhi de rtag pa yin pa 'gog pa'i phyir ro / /
des na /
'gal ba yin na phan tshun spangs 'gal yin pas khyab la /
tshad mas gnod 'gal dang brgyud 'gal don gcig pa yin no / /
zhes gsungs so / /
de lta bu'i 'gal ba'i rnam gzhag de ni tshad ma'i gzhung lugs rnams las byung ste /
rnam 'grel las /
don la gnod byed ngo bo ste / /
yod na @# / /
yod pas med phyir ro / /
zhes pas lhan cig mi gnas 'gal dang /
phan tshun tha dad grub phyir te / /
brtan dngos dang ni 'jig pa bzhin / /
zhes pas phan tshun spangs 'gal gyi dngos 'gal dang /
tshad ma gzhan gyis gnod phyir dang / /
nges gyur dang ni ltos bcas bzhin / /
zhes pas brgyud 'gal dang tshad mas gnod 'gal bstan pa'i phyir /
kha cig /
bya rog dang 'ug pa gnyis chos can /
lhan cig mi gnas 'gal ma yin par thal /
phan tshun gnod bya gnod byed du gyur pa'i sgo nas mi mthun par gnas pa ma yin pa'i phyir te /
phan tshun gnod bya gnod byed ma yin pa'i phyir te /
bya rog 'ug pa'i gnod byed dang 'ug pa bya rog gi gnod bya ma yin pa'i phyir te /
de gnyis rgyal pha ma mtha' gcig tu ma nges pa yin pa'i phyir te /
res bya rog rgyal ba dang res 'ug pa rgyal bar 'gyur pa'i phyir te /
nyin mo bya rog rgyal ba dang mtshan mo 'ug pa rgyal bar 'gyur pa'i phyir /
zer /
kho na re /
byams pa dang zhe sdang gnyis chos can /
lhan cig mi gnas 'gal yin par thal /
phan tshun gnod gnod byed du gyur pa'i sgo nas mi mthun par gnas pa yin pa'i phyir te /
phan tshun gnod bya gnod byed yin pa'i phyir te /
byams pa de zhe sdang gi gnod byed yin pa'i phyir te /
de zhe sdang gi gnyen po yin pa'i phyir /
'dod na /
byams pa dang zhe sdang gnyis chos can| lhan cig mi gnas 'gal ma yin par thal /
rnam 'grel las /
byams sogs rmongs dang 'gal med phyir / /
shin tu nyes pa tshar gcod min / /
zhes gsungs pa'i phyir /
zer na ma khyab ste /
de ni byams pa zhe sdang rtsa ba nas tshar gcod pa'i dngos gnyen ma yin zhes pa'i don yin pa'i phyir /
kha cig na re /
yod pa dang med pa gnyis chos can /
phan tshun rnam bcad yongs gcod kyi sgo nas mi mthun pa yin par thal /
phan tshun spangs 'gal yin pa'i phyir te /
'gal ba yin pa'i phyir /
'dod na /
de gnyis chos can /
phan tshun tha dad yin par thal /
phan tshun rnam bcad yongs gcod kyi sgo nas mi mthun pa yin pa'i phyir /
zer na ma khyab /
'dod na /
med pa yod pa dang tha dad yin par thal /
'dod pa'i phyir /
'dod mi nus te /
med pa yod pa dang tha mi dad yin pa'i phyir te /
med pa yod pa'i dgag bya yin pa'i phyir /
kha cig na re /
'gal ba dang mi 'gal ba gnyis khyod yin na /
'gal ba khyod yin pas khyab zer na /
yin pa mi srid pa'i shes bya chos can /
der thal /
de'i phyir /
khyab pa khas /
ma grub na /
'gal ba dang mi 'gal ba gnyis chos can /
yin pa mi srid pa'i shes bya yin par thal /
yin pa mi srid pa'i chos yin pa'i phyir te /
khyod kyi yin pa mi srid pa'i phyir te /
'gal ba yin pa'i phyir /
rtsa bar 'dod na /
'gal ba chos can /
yin pa mi srid pa'i@# / /
shes bya ma yin par thal /
khyod kyi yin pa yod pa'i phyir te /
rtag pa dang mi rtag pa gnyis po de de yin pa'i phyir /
ma grub na /
rtag pa dang mi rtag gnyis chos can /
'gal ba yin par thal /
dngos 'gal dang brgyud 'gal gang rung yin pa'i phyir te /
dngos 'gal yin pa'i phyir te /
rnam 'grel las /
phan tshun tha dad grub phyir te / /
brtan dngos dang ni 'jig pa bzhin / /
zhes gsungs pa'i phyir /
! gnyis pa 'gal ba'i khyab pa bshad pa ni /
deng sang bsdus pa yongs grags la / /
'gal ba tsam mam brgyud 'gal la / /
'gal khyab dkyus ma sgo gnyis 'bud / /
ldog pa tha dad yin pa dgos / /
dngos 'gal yin na de gnyis steng / /
kha sbub gnyis dang sgo bzhi 'bud / /
ces pa ste /
don ni /
deng sang bsdus grwa pa rnams la yongs su grags pa la 'gal ba tsam mam brgyud 'gal yin pa la ni 'gal khyab dkyus ma sgo gnyis ma yin par 'bud pa ste /
'gal ba dang brgyud 'gal gang rung yin na /
'gal khyab kyi khyab pa sgo gnyis grub pas khyab bo / /
ka bum gnyis lta bu la mtshon na /
ka ba yin na /
bum pa ma yin pas khyab pa dang /
bum pa yin na /
ka ba ma yin pas khyab pa lta bu'o / /
de gnyis brgyud 'gal yin te /
ka ba de ka ba ma yin pa dang dngos su 'gal bas bum pa dang brgyud nas 'gal bar 'jog pa'i phyir /
'gal ba gang yin pa thams cad ldog pa tha dad yin pa zhig dgos te /
'gal ba yin na /
tha dad yin dgos /
tha dad yin na /
ldog pa tha dad yin dgos /
ldog pa tha dad yin na /
tha dad yin pas khyab pa'i phyir /
dngos 'gal yin na 'gal khyab de gnyis kyi steng du kha sbub kyi khyab pa gnyis dang khyab pa sgo bzhi ma yin par 'bud pa ste /
dngos 'gal yin na /
'gal khyab kyi khyab pa gnyis dang kha sbub kyi khyab pa gnyis te khyab pa sgo bzhi grub pas khyab pa yin no / /
de gnyis rtag pa dang rtag pa ma yin pa gnyis lta bu la mtshon na /
'gal khyab gnyis ni /
rtag pa yin na /
rtag pa ma yin pa ma yin pas khyab pa dang /
rtag pa ma yin pa yin na /
rtag pa ma yin pas khyab pa gnyis dang /
kha sbub kyi khyab pa gnyis ni /
rtag pa ma yin na /
rtag pa ma yin pa yin pas khyab pa dang /
rtag pa ma yin pa ma yin na /
rtag pa yin pas khyab pa ste khyab pa sgo bzhi'o / /
kha cig na re /
mtshon bya chos can /
'gal ba dang mi 'gal gnyis khyod yin par thal /
'gal ba khyod yin pa gang zhig /
mi 'gal ba khyod yin pa'i phyir /
zer na ma khyab /
rtags dang po ma grub na /
'gal ba mtshon bya yin par thal /
'gal ba'i mtshan nyid yod pa'i phyir /
gnyis pa ma grub na /
mi 'gal ba chos can /
mtshon bya yin par thal /
khyod kyi mtshan nyid yod pa'i phyir te /
tha mi dad dang gzhi mthun srid pa gang rung mi 'gal @# / /
ba'i mtshan nyid yin pa'i phyir /
'dod mi nus te /
'gal ba dang mi 'gal ba gnyis kyi mtshan nyid med pa'i phyir te /
de gnyis kyi yin pa mi srid pa'i phyir /
kho na re /
gzugs chos can /
'gal ba yin par thal /
reg bya dang 'gal ba yin pa'i phyir /
zer na ma khyab /
ma grub na /
gzugs chos can /
der thal /
khyod reg bya dang tha dad /
khyod kyang yin reg bya yang yin pa'i gzhi mthun pa med pa'i phyir /
rtags sla /
'dod na /
gzugs chos can /
'gal ba ma yin par thal /
tha dad ma yin pa'i phyir te /
tha mi dad yin pa'i phyir te /
gcig dang med pa gang rung yin pa'i phyir /
khyab ste /
gcig dang med pa gang rung tha mi dad kyi mtshan nyid yin pa'i phyir /
ma grub na /
gzugs chos can /
gcig dang med pa gang rung yin par thal /
gcig yin pa'i phyir /
kha cig na re /
dngos po'i ldog pa chos can /
dngos po dang 'gal ba yin par thal /
dngos po dang 'gal ba dang 'gal ba yin pa'i phyir /
zer na ma khyab /
ma grub na /
de chos can /
der thal /
khyod dngos po dang 'gal ba dang tha dad /
khyod kyang yin dngos po dang 'gal ba yang yin pa'i gzhi mthun pa med pa'i phyir /
dang po ma grub na /
de chos can /
der thal /
yod pa gang zhig /
dngos po dang 'gal ba dang gcig ma yin pa'i phyir /
gnyis pa ma grub na /
dngos po'i ldog pa chos can /
der thal /
gzhi grub na /
dngos po'i ldog pa yang yin dngos po dang 'gal ba yang yin pa'i gzhi mthun pa ma yin pas khyab pa'i phyir /
rtsa bar 'dod na /
de chos can| dngos po dang 'gal ba ma yin par thal /
khyod kyang yin dngos po yang yin pa'i gzhi mthun pa yod pa'i phyir te /
dngos po de de yin pa'i phyir /
ma grub na /
dngos po chos can /
dngos po'i ldog pa yang yin dngos po yang yin pa'i gzhi mthun pa yin par thal /
dngos po'i ldog pa yin pa gang zhig /
dngos po yin pa'i phyir /
dang po ma grub na /
dngos po chos can /
khyod khyod kyi ldog pa yin par thal /
gzhi grub pa'i phyir /
gnyis pa ma grub na /
dngos po chos can /
khyod khyod rang yin par thal /
yin pa yod pa'i chos yin pa'i phyir /
gsum 'gal dang mi 'gal gang yin bshad pa ni /
khyod dang 'gal ba khyod dang ni / /
mi 'gal ba dang dngos 'gal dang / /
sgrub pa yang gi gzhi mthun pa / /
yin te bdag med yin pa'i phyir / /
zhes pa 'di la khyab pa yod / /
khyod dang mi 'gal ba khyod dang / /
'gal ba dang ni dngos 'gal dang / /
dgag pa yang gi gzhi mthun ni / /
yin te shes bya yin pa'i phyir / /
zhes pa 'di la khyab pa yod / /
khyod rang khyod dang mi 'gal te / /
gang zag gi ni bdag med phyir / /
zhes pa ste /
don ni /
gzuD @# / /
chos can /
khyod dang 'gal ba khyod dang ni mi 'gal ba dang dngos 'gal dang /
sgrub pa yang yin pa dag gi gzhi mthun pa yin te /
gang zag gi bdag med yin pa'i phyir /
zhes pa'i rigs pa 'di la khyab pa yod de /
gang zag gi bdag med yin na /
khyod dang 'gal ba khyod dang mi 'gal ba dang dngos 'gal yang yin /
sgrub pa yang yin pa'i gzhi mthun pa yin pas khyab pa'i phyir /
gzugs chos can /
khyod dang mi 'gal ba khyod dang 'gal ba dang ni dngos 'gal dang /
dgag pa yang yin pa dag gi gzhi mthun pa ni yin te /
shes bya yin pa'i phyir /
zhes pa'i rigs pa 'di la khyab pa yod de| shes bya yin na /
khyod dang mi 'gal ba khyod dang 'gal ba dang dngos 'gal yang yin /
dgag pa yang yin pa'i gzhi mthun pa yin pas khyab pa'i phyir /
gzugs chos can /
khyod rang khyod dang mi 'gal ba yin te /
gang zag gi ni bdag med yin pa'i phyir /
zhes pa'i rigs pa 'di la khyab pa yod de /
gang zag gi bdag med yin na /
khyod khyod dang mi 'gal ba yin pas khyab pa'i phyir /
kha cig na re /
ka bum gnyis kyi ldog pa chos can /
dngos po dang mi 'gal ba dang mi 'gal ba yin par thal /
dngos po dang mi 'gal ba yin pa'i phyir /
zer na ma khyab /
ma grub na /
ka bum gnyis kyi ldog pa chos can /
der thal /
khyod kyang yin dngos po yang yin pa'i gzhi mthun pa yod pa'i phyir te /
ka bum gnyis de de 'dra'i gzhi mthun pa yin pa'i phyir /
ma grub na /
ka bum gnyis chos can /
ka bum gnyis kyi ldog pa yang yin| dngos po yang yin pa'i gzhi mthun pa yin par thal /
ka bum gnyis kyi ldog pa yin pa gang zhig /
dngos po yin pa'i phyir /
rtags gnyis sla /
rtsa bar 'dod na /
ka bum gnyis kyi ldog pa chos can| dngos po dang mi 'gal ba dang mi 'gal ba ma yin par thal /
dngos po dang mi 'gal ba dang 'gal ba yin pa'i phyir /
ma grub na /
de chos can /
der thal /
khyod dngos po dang mi 'gal ba dang tha dad gang zhig |khyod kyang yin dngos po dang mi 'gal ba yang yin pa'i gzhi mthun pa med pa'i phyir /
dang po sla /
gnyis pa ma grub na /
ka bum gnyis chos can /
khyod kyi ldog pa yang yin /
dngos po dang mi 'gal ba yang yin pa'i gzhi mthun pa med par thal /
yin pa mi srid pa'i shes bya yin pa'i phyir /
kha cig na re /
yod pa'i ldog pa chos can /
dngos po dang mi 'gal ba yin par thal /
dngos po dang mi 'gal ba dang mi 'gal ba yin pa'i phyir /
zer na ma khyab /
ma grub na /
de chos can /
der thal /
khyod kyang yin dngos po dang mi 'gal ba yang yin pa'i gzhi mthun pa yod pa'i phyir /
ma grub na /
yod @# / /
pa'i ldog pa yang yin /
dngos po dang mi 'gal ba yang yin pa'i gzhi mthun pa yod par thal /
yod pa de de 'dra'i gzhi mthun pa yin pa'i phyir /
ma grub na /
yod pa chos can /
der thal| yod pa'i ldog pa yin pa gang zhig /
dngos po dang mi 'gal ba yin pa'i phyir /
dang po sla /
gnyis pa ma grub na /
yod pa chos can /
dngos po dang mi 'gal ba yin par thal /
khyod dang dngos po'i gzhi mthun yod pa'i phyir te /
gzugs de de yin pa'i phyir /
rtsa bar 'dod na /
yod pa'i ldog pa chos can /
dngos po dang mi 'gal ba ma yin par thal /
dngos po dang 'gal ba yin pa'i phyir /
ma grub na /
de chos can /
der thal /
khyod dngos po dang tha dad gang zhig /
khyod kyang yin dngos po yang yin pa'i gzhi mthun pa med pa'i phyir /
dang po sla /
gnyis pa ma grub na /
yod pa'i ldog pa yang yin /
dngos po yang yin pa'i gzhi mthun pa med par thal /
de 'dra'i gzhi mthun pa yod na yod pa de de 'dra'i gzhi mthun du 'jog dgos pa gang zhig /
yod pa dngos po ma yin pa'i phyir /
kha cig na re /
gdung 'degs kyi don byed nus pa dang gcig chos can /
ka ba dang 'gal yin par thal /
ka ba dang 'gal ba dang 'gal ba yang yin /
ka ba dang mi 'gal ba dang mi 'gal ba yang yin pa'i gzhi mthun pa yin pa'i phyir /
zer na ma khyab /
ma grub na /
de chos can /
der thal /
ka ba dang 'gal ba dang 'gal ba yin pa gang zhig /
ka ba dang mi 'gal ba dang mi 'gal ba yin pa'i phyir /
dang po ma grub na /
de chos can /
der thal| khyod ka ba dang 'gal ba dang tha dad gang zhig /
khyod kyang yin ka ba dang 'gal ba yang yin pa'i gzhi mthun pa med pa'i phyir /
dang po sla /
gnyis pa grub ste /
de yin na ka ba dang mi 'gal ba yin dgos pa'i phyir| ma grub na /
gdung 'degs kyi don byed nus pa chos can /
khyod dang gcig yin na ka ba dang mi 'gal ba yin dgos par thal /
khyod ka ba dang mi 'gal ba yin pa'i phyir te /
ka ba'i mtshan nyid yin pa'i phyir /
rtsa rtags gnyis pa ma grub na /
de chos can /
der thal /
khyod kyang yin ka ba dang mi 'gal ba yang yin pa'i gzhi mthun pa yod pa'i phyir te /
gdung 'degs kyi don byed nus pa de de 'dra'i gzhi mthun pa yin pa'i phyir /
ma grub na /
gdung 'degs kyi don byed nus pa chos can /
der thal /
gdung 'degs kyi don byed nus pa dang gcig yin pa gang zhig /
ka ba dang mi 'gal ba yin pa'i phyir /
rtaD gnyis sla /
rtsa bar 'dod na /
gdung 'degs kyi don byed nus pa dang gcig chos can /
khyod kyang yin ka ba yang yin pa'i gzhi mthun pa med par thal /
ka ba dang 'gal ba yin pa'i phyir /
rtags khas /
@# / /
'dod mi nus te /
gdung 'degs kyi don byed nus pa de de 'dra'i gzhi mthun pa yin pa'i phyir /
! gnyis pa 'brel ba bshad pa la bzhi /
khungs dang bcas pa'i dbye ba bshad pa /
sgrub byed bshad pa /
'brel ma 'brel gang yin bshad pa /
'brel pa gang la yod med bshad pa'o / /
dang po ni /
'brel dang ma 'brel 'di lta ste / /
byas dang mi rtag lta bu la / /
bdag nyid gcig pa'i 'brel pa dang| |me dang de 'bras du ba ni / /
de las byung ba'i 'brel pa zhes / /
tshad ma'i gzhung lugs rnams las bshad / /
ces pa ste /
don ni /
'brel pa dang ma 'brel ba'i rang bzhin ni 'di lta ste bshad par bya'o| |khyod chos de la tha dad /
chos de ldog stobs kyis khyod ldog par 'gyur ba de /
khyod chos de dang 'brel pa'i mtshan nyid /
de la dbye na /
bdag gcig 'brel dang /
de byung 'brel gnyis /
khyod chos de dang rang bzhin gcig yin pa'i sgo nas khyod chos de dang tha dad /
chos de ldog stobs kyis khyod ldog par 'gyur pa de /
khyod chos de dang bdag gcig tu 'brel pa'i mtshan nyid /
mtshan gzhi ni /
byas pa mi rtag pa la bdag gcig tu 'brel pa lta bu yin te /
byas pa dang mi rtag pa lta bu la bdag nyid gcig pa'i 'brel ba grub pa dang /
chos des khyod la phan btags pa'i sgo nas khyod chos de dang tha dad /
chos de ldog stobs kyis khyod ldog par 'gyur ba de /
khyod chos de dang de byung du 'brel pa'i mtshan nyid /
mtshan gzhi ni /
du ba me la de byung du 'brel pa lta bu yin te /
me dang de'i 'bras bu du ba la ni de las byung ba'i 'brel pa grub pa yin pa'i phyir /
zhes tshad ma'i gzhung lugs rnams las bshad de /
rnam 'grel las /
de phyir de tsam dang 'brel ba'i / /
ngo bo nyid kyi ngo bo nyid / /
ldog par 'gyur ba'am rgyu yis ni / /
'bras bu 'khrul pa med pa'i phyir / /
zhes gsungs pas so / /
kho na re /
dngos po'i snga logs su byung ba chos can /
dngos po khyod la phan btags pa'i sgo nas khyod dngos po dang tha dad yin par thal /
dngos po dang de byung 'brel yin pa'i phyir| ma grub na /
de chos can /
der thal /
dngos po la de byung du 'brel na dngos po'i 'bras bu yin mi dgos pa'i phyir te /
rigs thig dar Tika las /
chos de la de byung du 'brel na chos de las byung mi dgos par kho bo'i tshad ma rnam par nges pa'i Tik+kar bshad zin to / /
zhes gsungs pa'i phyir /
zer na ma khyab /
dngos po dang de byung du 'brel ba yin na /
dngos po'i 'bras bu yin dgos par thal /
de gnyis don gcig yin pa'i phyir te| thun mong bsdus ra las /
chos de la de byung du 'brel pa dang /
chos de'i 'bras bu don gcig /
ces gsungs pa'i phyir /
rtsa bar 'dod na /
dngos po chos can /
dngos po'i snga logs su byung ba'i phan 'dogs byed yin@# / /
par thal /
'dod pa'i phyir /
'dod na /
de'i rgyu yin par thal /
'dod mi nus te /
de'i 'bras bu yin pa'i phyir /
gnyis pa sgrub byed bshad pa ni /
med na mi 'byung zhes pa yi / /
don yang de byung 'brel la gnas / /
'on kyang bsdus pa yongs grags la / /
khyod chos de dang 'brel bar thal / /
de dang tha dad yin gang zhig /
chos de ldog na khyod kyang ni / /
ldog par 'gyur pa'i phyir zhes pa / /
'brel pa'i khyab pa 'cha' ba yin / /
zhes pa ste /
don ni /
med na mi 'byung gi 'brel pa zhes pa yi don yang rdza bum rang rgyu 'jim pa la 'brel pa lta bu rgyu 'bras rdzas tha dad pa rgyu de phan 'dogs byed du med na 'bras bu de mi 'byung ba lta bu de byung gi 'brel pa la gnas pa yin no / /
'on kyang bsdus grwa'i rigs pa smra ba yongs grags la ni /
khyod chos de dang 'brel bar thal /
khyod chos de dang tha dad yin pa gang zhig /
chos de ldog na khyod kyang ni ldog par 'gyur pa'i phyir /
zhes pa'i rigs pa la brten nas 'brel pa'i khyab pa dam 'cha' ba yin te /
khyod chos de dang tha dad yin pa gang zhig /
chos de ldog stobs kyis khyod ldog par 'gyur ba yin na| khyod chos de dang 'brel pa yin pas khyab pa'i phyir /
kho na re /
du ba me la de byung du 'brel pa chos can /
dngos po yin par thal /
de byung 'brel yin pa'i phyir /
'dod mi nus te /
rtag pa yin pa'i phyir /
ma grub na| der thal /
'brel pa rtag pa yin pa'i phyir te /
'brel pa rtog pas sgro btags su grub pa'i chos yin pa'i phyir te /
rnam 'grel las /
'brel pa rtog pas byas pa yin / /
zhes dang /
tshad ma yid kyi mun sel las kyang /
me du'i 'brel pa yang bden par ma grub ste /
zhes gsungs pa'i phyir /
de ni rang ldog la dgongs pa yin pas de ltar na me du gnyis de byung 'brel du bzhag dgos so / /
kha cig /
du ba chos can /
'brel pa yin par thal| me dang 'brel ba yin pa'i phyir /
zer na ma khyab /
'dod mi nus te /
tha dad ma yin pa'i phyir te /
gcig yin pa'i phyir /
kha cig na re /
dngos po dang 'brel pa chos can /
dngos po dang 'brel pa dang 'brel pa yin par thal /
dngos po dang 'brel pa yin pa'i phyir /
zer na ma khyab /
ma grub na /
de chos can /
der thal /
dngos po dang bdag cig 'brel yin pa'i phyir /
ma grub na /
dngos po chos can /
khyod dang 'brel pa khyod dang bdag gcig 'brel yin par thal /
khyod dang 'brel pa yod pa'i phyir /
rtsa bar 'dod na /
dngos po dang 'brel pa chos can /
dngos po dang 'brel pa dang 'brel pa ma yin par thal /
dngos po dang 'brel pa dang tha dad ma yin pa'i phyir te /
dngos po dang 'brel pa dang gcig yin pa'i phyir /
gsum pa 'brel ma 'brel gang yin bshad pa ni /
khyod dang 'brel pa gang yin de / /
ma 'brel ba dang dngos 'gal dang / /
sgrub pa yang gi gzhi mthun ni / /
yin te shes bya yin pa'i phyir / /
@# / /
khyod dang ma 'brel ba khyod dang / /
'brel pa dang ni dngos 'gal dang / /
dgag pa yang gi gzhi mthun ni / /
yin te bdag med yin pa'i phyir / /
zhis pa ste /
don ni /
rnam mkhyen chos can /
khyod dang 'brel pa gang yin pa de khyod dang ma 'brel ba dang dngos 'gal dang sgrub pa yang yin pa dag gi gzhi mthun pa ni yin te /
shes bya yin pa'i phyir /
zhes pa'i rigs pa 'di la khyab pa yod de /
shes bya yin na /
khyod dang 'brel pa khyod dang ma 'brel ba dang dngos 'gal yang yin /
sgrub pa yang yin pa'i gzhi mthun pa yin pas khyab pa'i phyir /
rnam mkhyen chos can /
khyod dang ma 'brel ba khyod dang 'brel pa dang ni dngos 'gal dang dgag pa yang yin pa dag gi gzhi mthun pa ni yin te /
gang zag gi bdag med yin pa'i phyir /
zhes pa'i rigs pa 'di la khyab pa yod de /
gang zag gi bdag med yin na /
khyod dang ma 'brel pa khyod dang 'brel pa dang dngos 'gal yang yin /
dgag pa yang yin pa'i gzhi mthun pa yin pas khyab pa'i phyir /
kha cig na re /
shes bya dang ma 'brel ba chos can /
shes bya dang ma 'brel ba yin par thal /
shes bya dang 'brel pa dang 'brel pa yang yin /
shes bya dang ma 'brel ba dang ma 'brel ba yang yin pa'i gzhi mthun pa yin pa'i phyir /
zer na ma khyab /
ma grub na /
de chos can /
der thal /
shes bya dang 'brel pa dang 'brel pa yin pa gang zhig /
shes bya dang ma 'brel ba dang ma 'brel ba yin pa'i phyir /
dang po ma grub na /
shes bya dang ma 'brel pa chos can /
der thal /
shes bya dang 'brel pa dang bdag gcig 'brel yin pa'i phyir te /
khyod shes bya dang 'brel pa dang bdag nyid gcig pa'i sgo nas tha dad /
shes bya dang 'brel pa ldog stobs kyis khyod ldog par 'gyur pa yin pa'i phyir /
gnyis pa ma grub na /
shes bya dang ma 'brel ba chos can /
der thal /
yod pa gang zhig /
shes bya dang ma 'brel ba dang 'brel pa ma yin pa'i phyir| dang po sla /
gnyis pa ma grub na /
de chos can /
shes bya dang ma 'brel ba tha dad yin par thal /
de dang 'brel ba yin pa'i phyir /
rtags khas /
'dod na /
de chos can /
de dang tha dad ma yin par thal /
de dang gcig yin pa'i phyir /
ma grub na /
shes bya dang ma 'brel pa chos can /
khyod khyod dang gcig yin par thal /
gzhi grub pa'i phyir /
rtsa bar 'dod mi nus te /
shes bya dang 'brel pa yin pa'i phyir te /
shes bya'i bye brag yin pa'i phyir /
kha cig na re /
rnam mkhyen gyi ldog pa chos can /
rnam mkhyen la ma 'brel bar thal /
rtag pa yin pa'i phyir /
zer na ma khyab /
'dod mi nus te /
rnam mkhyen la bdag gcig tu 'brel pa'i phyir /
ma grub na /
rnam mkhyen chos can khyod kyi ldog pa khyod la bdag gcig tu 'brel par thal /
yod pa yin pa'i phyir /
kha cig na re /
rtag pa dang gcig chos can /
ka bum gnyis dang 'brel pa yin par thal /
ka bum gnyis dang 'brel pa dang ma @# / /
'brel ba yang yin /
ka bum gnyis dang ma 'brel ba dang 'brel ba yang yin pa'i gzhi mthun pa yin pa'i phyir /
zer na ma khyab /
ma grub na /
de chos can /
der thal /
ka bum gnyis dang 'brel pa dang ma 'brel pa yin pa gang zhig /
ka bum gnyis dang ma 'brel ba dang 'brel pa yin pa'i phyir /
dang po ma grub na /
rtag pa dang gcig chos can /
der thal /
ka bum gnyis dang 'brel pa dang 'brel pa ma yin pa'i phyir /
ma grub na /
de chos can /
der thal /
ka bum gnyis dang 'brel pa med na khyod med mi dgos pa'i phyir /
ma grub na /
ka ba'i dgag gzhi chos can /
rtag pa dang gcig med par thal /
ka bum gnyis dang 'brel pa med pa'i phyir /
khyab pa khas /
rtags grub ste /
ka bum gnyis med pa'i phyir te /
ka ba med pa'i phyir /
'dod mi nus te /
rtag pa yod pa'i phyir te| bdag med yin pa'i phyir /
rtsa rtags gnyis pa ma grub na /
rtag pa dang gcig chos can /
der thal /
ka bum gnyis dang ma 'brel ba dang bdag gcig 'brel yin pa'i phyir te /
ka bum gnyis dang ma 'brel ba dang bdag nyid gcig pa'i sgo nas tha dad /
ka bum gnyis dang ma 'brel ba med na rtag pa dang gcig med dgos pa'i phyir /
rtags re re nas sla /
bzhi pa 'brel pa gang la yod med bshad pa ni /
mi 'jig chos dang rtag pa la / /
bdag nyid gcig pa'i go ba yod / /
rtag pa dngos po lta bu la / /
de yi go ba med mod kyang / /
deng sang yongs grags bdag gcig gi /
'brel pa shes bya'i spyi nor zer / /
de la med na mi 'byung gi /
'brel bshad tsam ni yod par mngon / /
de byung 'brel pa dngos po la / /
yod kyi gzhan la med pa'o / /
zhes pa ste /
don ni /
mi 'jig pa'i chos dang rtag pa gnyis la bdag nyid gcig pa'i go ba yod de /
de gnyis bdag gcig 'brel yin pa'i phyir /
rtag pa dang dngos po gnyis lta bu la bdag nyid gcig pa de yi go ba med de /
de gnyis bdag gcig 'brel ma yin pa'i phyir te /
de gnyis 'brel med don gzhan yin pa'i phyir /
de gnyis la de ltar med mod kyang deng sang bsdus pa yongs grags la bdag gcig gi 'brel pa shes bya'i spyi nor yin zer bas shes bya kun la bdag gcig gi 'brel pa yod de /
shes bya yin na /
khyod dang bdag gcig 'brel yod pas khyab pa'i phyir /
kho na re /
ka bum gnyis chos can /
khyod dang bdag gcig 'brel yod par thal /
shes bya yin pa'i phyir /
zhe na /
'dod pa yin te /
ka bum gnyis kyi ldog pa de ka bum gnyis dang bdag gcig 'brel yin pa'i phyir /
bdag gcig 'brel de la'ang med na mi 'byung gi 'brel pa zhes pa'i sgra bshad tsam ni yod par @# / /
mngon te /
sgra bshad du yod na 'jug tu yod pas ma khyab pa'i phyir /
de byung gi 'brel pa ni dngos po rnams la yod kyi gzhan rtag pa rnams la med pa yin te /
rtag pa yin na khyod dang de byung 'brel med pas khyab pa'i phyir zhes pa'o / /
kha cig na re /
shes bya chos can /
rtag pa la bdag gcig tu 'brel bar thal /
khyod rtag pa dang bdag nyid gcig pa'i sgo nas tha dad /
rtag pa ldog stobs kyis khyod ldog par 'gyur pa yin pa'i phyir /
'dod na /
shes bya chos can /
rtag pa la bdag gcig tu 'brel par thal /
rtag pa'i spyi yin pa'i phyir /
zer na ma khyab /
khyab ste /
thun mong bsdus ra las /
chos de'i spyi yin na /
chos de la ma 'brel bas khyab ste /
chos de'i spyi yin na /
chos de las khyab che bas khyab pa'i phyir /
zhes gsungs pa'i phyir /
zer na ma khyab ste /
de ni dngos po lta bum pa'i spyi yin pas bum pa dang ma 'brel ba'i don yin pa'i phyir /
kha cig /
de du gnyis chos can /
'brel pa ma yin par thal /
'gal ba yin pa'i phyir /
zer na ma khyab /
rtags grub ste /
me du gnyis 'gal ba dang 'brel pa gnyis ka yin pa'i phyir te /
'gal ba dang 'brel pa gnyis la mu gzhi yod pa'i phyir /
kha cig na re /
shes pa'i snga logs su byung ba chos can /
shes pa la de byung du 'brel bar thal /
shes pa dang rdzas tha dad gang zhig /
shes pa med na khyod med pas khyab pa'i phyir /
zer na ma khyab /
'dod na /
de chos can /
shes pa la de byung du ma 'brel bar thal /
shes pa lam 'brel ba'i phyir te /
shes pa'i rgyu yin pa'i phyir /
khyab ste /
thun mong bsdus ra las /
'dus byas yin na rang gi rgyu la de byung du 'brel bas khyab /
khyod kyi rgyu yin na khyod la ma 'brel bas khyab bo / /
zhes gsungs pa'i phyir /
kha cig na re /
dngos med chos can /
dngos po la 'brel bar thal /
khyod dngos po dang tha dad gang zhig /
dngos po ldog stobs kyis khyod ldog par 'gyur pa'i phyir /
dang po sla /
gnyis pa ma grub na /
dngos med chos can /
dngos po ldog stobs kyis khyod ldog par 'gyur bar thal /
dngos po med na khyod med pas khyab pa'i phyir /
zer na ma khyab /
rtags grub ste /
de gnyis la khyad par med pa'i phyir zer na /
ma grub ste /
dngos po ldog stobs kyis dngos med ldog na /
dngos med dngos po dang rang bzhin gcig gam /
dngos med dngos po dang rdzas tha dad gang rug zhig yin pa'i sgo nas ldog dgos la /
dngos po med na dngos med med pas khyab pa la de 'dra mi dgos pa'i phyir /
rtsa bar 'dod mi nus te /
dngos med dngos po dang 'brel med don gzhan yin pa'i phyir te /
dngos med dngos po dang dngos 'gal yin phyir /
! gsum pa spyi dang bye brag gi rnam gzhag bshad pa la gnyis /
spyi dang bye brag gi ngo @# / /
bo dang /
de dag gi mtshan gzhi bshad pa'o / /
dang po ni /
spyi dang bye brag 'di lta ste / /
bum pa shes bya'i bye brag dang / /
shes bya bum pa'i spyi yin zhing / /
khas blangs sgrub byed bkod pa'i tshe / /
bum pa shes bya'i bye brag ste / /
de yin de la bdag gcig 'brel / /
bum pa min zhing de yin pa / /
du ma grub pa'i phyir zhes 'god / /
du ma'i mtshan gzhi gnyis re 'dzin / /
de ltar spyi dang bye brag 'jog /
ces pa ste| don ni /
spyi dang bye brag gi ngo bo ni 'di lta ste /
rnam 'grel las /
de spyi khyad par zhes bya ba'i / /
bye brag 'di ni blo don la / /
de nyid las gzhan las ldog pas / /
chos kyi bye brag rab tu brtag |ces gsungs pa ltar khungs dang bcas te bshad par bya'o / /
rang gi gsal ba du ma la rjes su 'gro ba'i rigs su gnas pa /
spyi'i mtshan nyid /
de la sgras brjod rigs kyi sgo nas dbye na /
rigs spyi /
tshogs spyi /
sgra spyi /
don spyi dang bzhi /
spyi dang rigs spyi gnyis don gcig /
rang gi rigs can du ma la rjes su 'gro ba'i rigs su gnas pa /
rigs spyi'i mtshan nyid /
mtshan gzhi ni /
shes bya lta bu rang gi cha shas rdul du ma 'dus pa'i cha nas bzhag pa'i gong bu de /
tshogs spyi'i mtshan nyid /
mtshan gzhi ni /
ka bum gnyis lta bu /
rtog pa la ming du snang ba gang zhig /
dngos po ma yin pa'i chos su dmigs pa /
sgra spyi'i mtshan nyid /
rtog pa la don de dang gcig ma yin bzhin du gcig lta bur snang ba'i sgro btags kyi chos su dmigs pa /
don spyi'i mtshan nyid /
de gnyis kyi mtshan gzhi ni /
bum 'dzin rtog pa la bum pa ma yin pa las log par snang ba lta bu'o / /
rigs spyi dang tshogs spyi gnyis la mu bzhi yod de /
shes bya de rigs spyi yin la tshogs spyi ma yin pa'i mu dang /
ka bum gnyis de tshogs spyi yin la rigs spyi ma yin pa'i mu dang /
bum pa de de gnyis ka yin pa'i mu dang /
bum pa'i ldog pa de de gnyis ka ma yin pa'i mu yin pa'i phyir /
khyod chos de yin /
khyod chos de la bdag gcig tu 'brel /
khyod ma yin zhing chos de yang yin pa'i gzhi mthun pa du ma grub pa /
khyod chos de'i bye brag gi mtshan nyid /
yang na /
rang gi rigs spyi dang ldan pa'i chos su dmigs pa /
bye brag gi mtshan nyid /
mtshan gzhi ni /
gzugs lta bu'o / /
spyi dang bye brag 'jog tshul bum pa lta bu la mtshon na /
bum pa ni shes bya'i bye brag dang /
shes bya ni bum pa'i spyi yin zhing /
de ltar yin pa'i khas blangs dang sgrub byed bkod pa'i tshe bum pa ni shes bya'i bye brag ste /
bum pa de shes bya yin /
bum pa de shes bya la bdag gcig tu 'brel /
bum pa min zhing shes bya de yang yin pa'i gzhi mthun pa du ma grub pa'i phyir /
don 'dril na /
bum pa chos@# / /
can| khyod shes bya'i bye brag yin par thal /
khyod shes bya yin /
khyod shes bya la bdag gcig tu 'brel /
khyod ma yin zhing shes bya yang yin pa'i gzhi mthun pa du ma grub pa'i phyir /
zhes 'god par bya'o / /
'o na ci lta bu la du mar 'jog ce na /
du ma'i mtshan gzhi la ni ma mtha' yang gnyis re 'dzin dgos pa yin te /
gnyis yan chod la du ma'i tha snyad thob pa'i phyir /
bshad ma thag pa de ltar du spyi dang bye brag gi ngo bo dang dbye ba sogs 'jog par byed do / /
byas pa la kho na re /
ri bong r+wa chos can /
dngos po ma yin pa'i chos yin par thal /
sgra spyi yin pa'i phyir /
ma grub na /
de chos can /
sgra spyi yin par thal /
sgra'i bye brag yod pa'i phyir /
zer na ma khyab /
ma grub na /
rnge chos can /
sgra'i bye brag yod par thal /
rnga'i sgra de de yin pa'i phyir /
ma grub na /
rnga'i sgra chos can /
khyod sgra'i bye brag yin par thal /
khyod sgra yin /
khyod sgra dang bdag gcig tu 'brel /
khyod ma yin zhing sgra yang yin pa'i gzhi mthun pa du ma grub pa'i phyir /
rtags dang po ma grub na /
de chos can /
sgra yin par thal /
zin pa'i 'byung ba las gyur pa'i sgra dang /
ma zin pa'i 'byung ba las gyur pa'i sgra gnyis po gang rung yin pa'i phyir /
ma grub na /
de chos can /
der thal /
zin pa'i 'byung ba las gyur pa'i sgra yin pa'i phyir /
ma grub na /
de chos can /
der thal /
zin pa'i 'byung ba las gyur pa'i sems can la ston pa'i sgra dang /
der gyur pa'i sems can la mi ston pa'i sgra gnyis po gang rung yin pa'i phyir /
ma grub na /
de chos can /
der thal| zin pa'i 'byung ba las gyur pa'i sems can la mi ston pa'i sgra yin pa'i phyir /
ma grub na /
de chos can /
der thal /
zin pa'i 'byung ba las gyur pa'i sems can la mi ston pa'i snyan pa'i sgra dang /
de ltar mi ston pa'i mi snyan pa'i sgra gnyis po gang rung yin pa'i phyir /
ma grub na /
de chos can /
der thal /
zin pa'i 'byung ba las gyur pa'i sems can la mi ston pa'i snyan pa'i sgra yin pa'i phyir /
rtags gnyis pa ma grub na /
rnga'i sgra chos can /
der thal /
khyod sgra dang bdag nyid gcig pa'i sgo nas tha dad gang zhig /
sgra ldog stobs kyis khyod ldog par 'gyur ba yin pa'i phyir /
dang po ma grub na /
de chos can /
der thal /
khyod sgra dang bdag nyid gcig yin pa gang zhig /
tha dad yin pa'i phyir /
rtags gnyis sla /
gnyis pa ma grub na /
de chos can /
der thal /
khyod sgra'i khyab bya yin pa'i phyir /
rtags gsum pa ma grub na /
rnga'i sgra chos can /
khyod ma yin zhing sgra yang yin pa'i gzhi mthun pa du ma grub par thal /
dung gi sgra de yang khyod ma yin zhing sgra yin pa'i phyir /
dang po ma grub na /
dung @# / /
gi sgra chos can /
rnga'i sgra ma yin zhing sgra yin par thal /
rnga'i sgra ma yin pa gang zhig /
sgra yin pa'i phyir /
dang po ma grub na /
de chos can /
der thal /
rnga las byung ba ma yin pa'i phyir /
ma grub na /
de chos can /
der thal /
dung las byung ba yin pa'i phyir /
phyi ma sla /
gnyis pa ma grub na /
dril bu'i sgra chos can /
der thal /
rnga'i sgra ma yin pa gang zhig /
sgra yin pa'i phyir /
rtags gnyis sla /
kha cig na re /
bum pa chos can /
don spyi yin par thal /
don spyi dang bye brag gang rung yin pa'i phyir /
zer na ma khyab /
ma grub na /
de chos can /
der thal /
don yod pa'i phyir te /
don byed pa yod pa'i phyir te /
don byed nus pa yod pa'i phyir /
kha cig na re /
ka bum gnyis chos can /
spyi yin par thal /
rigs spyi yin pa'i phyir /
ma grub na /
de chos can /
der thal /
rigs kyi bye brag yod pa'i phyir /
zer na ma khyab /
ma grub na| der thal /
mdun gyi dam bca' ba'i rgyud kyi zag med ye shes 'byung rung gi sems kyi sa bon gyi nus pa de de'i bye brag yin pa'i phyir /
ma grub na /
mdun gyi dam bca' ba'i rgyud kyi zag med ye shes 'byung rung gi sems kyi sa bon gyi nus pa chos can /
rigs kyi bye brag yin par thal /
khyod rigs yin /
khyod rigs dang bdag gcig tu 'brel /
khyod ma yin zhing rigs kyang yin pa'i gzhi mthun pa du ma grub pa'i phyir / /
dang po grub ste /
slob dpon rgyal po'i sras kyis /
mdo sde pa dag ni rigs zhes bya ba ni sems kyi sa bon gyi nus pa ste /
zhes gsungs pa'i phyir /
rtags phyi ma gnyis sla /
kha cig na re /
shes bya'i ldog pa /
gzhal bya'i ldog pa /
bum pa'i ldog pa gsum po gang rung chos can /
rang gi gsal ba du ma la rjes su 'gro bar thal /
spyi yin pa'i phyir /
zer na ma khyab /
ma grub na /
de chos can /
der thal /
bum pa'i spyi yin pa'i phyir /
ma grub na /
de chos can /
der thal /
bum pa khyod kyi bye brag yin pa'i phyir /
ma grub na /
bum pa chos can /
khyod de gsum po gang rung gi bye brag yin par thal /
khyod de gsum po gang rung yin /
khyod de gsum gang rung la bdag gcig tu 'brel /
khyod ma yin zhing de gsum po gang rung yang yin pa'i gzhi mthun pa du ma grub pa'i phyir /
dang po ma grub na /
bum pa chos can /
der thal| bum pa'i ldog pa yin pa'i phyir /
ma grub na /
bum pa chos can /
khyod khyod kyi ldog pa yin par thal /
khyod gzhi grub pa'i phyir /
gnyis pa sla /
gsum pa ma grub na /
bum pa chos can /
der thal /
shes bya de yang khyod ma yin zhing de gsum po gang rung yin / /
gzhal bya de yang khyod ma yin zhing de gsum po gang rung yin pa'i phyir /
rtsa bar 'dod na /
de gsum po gang rung chos can /
de la rjes su 'gro ba ma yin par thal /
@# / /
rang gi gsal ba du ma med pa'i phyir te /
khyod kyi bye brag du ma med pa'i phyir te /
shes bya dang gzhal bya gnyis po de'ang de ma yin pa gang zhig /
gzhal bya dang bum pa gnyis po de yang de ma yin pa'i phyir /
rtags re re nas sla /
spyi dang bye brag gnyis la mu gsum yod de /
gzhal bya de spyi yin la bye brag ma yin pa'i mu /
dri ro gnyis po de bye brag yin la spyi ma yin pa'i mu /
gzugs de de gnyis ka yin pa'i phyir /
kha cig /
de gnyis la mu bzhi yod de /
ri bong r+wa de de gnyis ka ma yin pa'i mu yin pa'i phyir zer na /
ri bong r+wa chos can /
de ma yin par thal /
spyi dang bye brag gnyis ka ma yin pa'i gzhi mthun pa ma yin pa'i phyir /
ma grub na /
de chos can /
der thal /
med nges yin pa'i phyir /
khyab ste /
rigs lam nor bu las /
med nges la gzhi mthun gyi rnam gzhag mi 'thad pa'i phyir /
zhes gsungs pa'i phyir /
rang res /
spyi dang bye brag gnyis kyi nang nas bye brag dang /
rtag dngos gnyis kyi nang nas rtag pa yin byas pa la /
kho na re /
shes bya'i bye brag yin par thal /
bye brag yin pa'i phyir /
rtags khas /
'dod na /
shes bya ma yin pa las log pa'i bye brag yin par thal /
'dod pa'i phyir /
'dod na /
shes bya chos can /
bye brag yin par thal /
khyod ma yin pa las log pa'i bye brag yin pa'i phyir /
zer na ma khyab /
'dod mi nus te /
spyi kho na yin pa'i phyir /
kho na re /
de gnyis kyi nang nas bye brag ma yin par thal /
spyi yin pa'i phyir /
ma grub na /
spyi yin par thal /
khyod kyi bye brag yod pa'i phyir /
zer na 'dir ma khyab /
ma grub na /
der thal /
sgra mi rtag pa de de yin pa'i phyir /
ma grub na /
sgra mi rtag pa chos can /
khyod kyi bye brag ma yin par thal /
rtags ma grub pa de'i phyir /
'dod na| sgra chos can /
khyod mi rtag pa'i bye brag yin par thal /
khyod mi rtag pa'i bye brag tu song ba'i rtags gsum re re nas grub pa'i phyir /
gnyis pa de dag gi mtshan gzhi bshad pa ni /
khyod dang 'gal ba spyi yin zhing / /
khyod dang tha dad spyi yin te / /
bdag med yin pa'i phyir zhes pa / /
'di ni rdo rje'i brag ri yin / /
rdzas chos rang yin ldog chos ni / /
nye dang bcas la spyi yis khyab / /
mtshan gzhi med rnams spyi ma yin / /
dngos po lta bu gnyis ka yin / /
zhes pa ste /
don ni /
phan bde dge legs chos can /
khyod dang 'gal ba spyi yin zhing /
khyod dang tha dad spyi yin te /
khyod gang zag gi bdag med yin phyir /
zhes pa'i rigs pa 'di ni rdo rje brag ri dang mtshungs pa yin te /
gang zag gi bdag med yin na /
khyod dang 'gal ba dang /
khyod dang tha dad gnyis re re nas @# / /
spyi yin pas khyab pa'i phyir /
rdzas chos dang /
rang yin ldog chos dang /
de gnyis dang ni nye dang bcas pa'i ldog chos la spyi yis khyab ste /
rdzas chos yin na spyi yin pas khyab cing /
de bzhin du rang yin ldog chos dang /
rdzas chos dang nye bar byed pa'i ldog chos dang /
rang yin ldog chos dang nye bar byed pa'i ldog chos yin na yang /
spyi yin pas khyab pa'i phyir /
ka bum gnyis lha bu mtshan gzhi med pa rnams spyi ma yin te /
khyod kyi mtshan gzhi med na /
khyod spyi ma yin pas khyab pa'i phyir /
dngos po lta bu ni spyi dang bye brag gnyis ka yin te /
khyod kyi spyi dang bye brag gnyis ka yod na| khyod de gnyis ka yin dgos pa'i phyir /
kho na re /
de ltar khyab pa nged kyang 'dod do zhe na /
rtag par rtoD pa'i tshad ma mi rtag pa chos can /
khyod dang 'gal ba spyi yin par thal /
bdag med yin pa'i phyir /
khyab pa khas /
'dod na /
de chos can /
khyod dang 'gal ba spyi ma yin par thal /
khyod dang 'gal ba'i bye brag med pa'i phyir /
ma grub na /
de chos can /
der thal /
ka ba de de ma yin pa'i phyir /
ma grub na| ka ba chos can /
khyod rtog par rtogs pa'i tshad ma mi rtag pa dang 'gal ba'i bye brag ma yin par thal /
khyod de'i bye brag tu song ba'i rtags gsum re re nas ma grub pa'i phyir /
ma grub na /
de chos can| der thal /
khyod rtag par rtogs pa'i tshad ma mi rtag pa dang 'gal ba ma yin pa'i phyir /
ma grub na /
de chos can /
der thal /
khyod rtag par rtogs pa'i tshad ma mi rtag pa dang tha dad ma yin pa'i phyir /
ma grub na| de chos can /
der thal /
khyod rtag par rtogs pa'i tshad ma mi rtag pa dang tha mi dad yin pa'i phyir /
ma grub na /
de chos can /
der thal /
khyod rtag par rtogs pa'i tshad ma mi rtag pa'i dgag bya yin pa'i phyir| ma grub na /
de chos can /
der thal /
khyod rtag par rtogs pa'i tshad ma tshad ma'i dgag bya yin pa'i phyir /
ma grub na /
de chos can /
der thal /
khyod rtag par rtogs pa'i tshad ma tshad ma'i gsal bya yin pa'i phyir /
ma grub na /
de chos can /
der thal /
khyod rtag par rtogs pa'i tshad ma tshad mas bsal ba'i phyir /
ma grub na /
ka ba chos can /
der thal /
khyod rtag par rtogs pa'i tshad ma med pa'i phyir /
ma grub na /
ka ba chos can /
der thal /
khyod rtag pa yin pa'i phyir /
ma grub na /
ka ba chos can /
rtag pa ma yin par thal /
dngos po yin pa'i phyir /
gzhan yang /
ri bong r+wa yod pa chos can| khyod dang tha dad spyi yin par thal /
bdag med yin pa'i phyir /
khyab pa khas /
'dod na /
de chos can /
khyod dang tha dad spyi ma yin par thal /
khyod dang tha dad kyi bye brag med pa'i phyir /
ma grub na /
de chos @# / /
can| der thal /
bum pa de de ma yin pa'i phyir /
ma grub na /
bum pa chos can /
khyod ri bong r+wa yod pa dang tha dad kyi bye brag ma yin par thal /
khyod de'i bye brag tu song ba'i rtags gsum re re nas ma grub pa'i phyir /
ma grub na /
de chos can /
der thal /
khyod ri bong r+wa yod pa dang tha dad ma yin pa'i phyir /
ma grub na /
de chos can /
der thal /
ri bong r+wa yod pa dang tha mi dad yin pa'i phyir /
ma grub na /
de chos can /
der thal /
khyod ri bong r+wa yod pa'i dgag bya yin pa'i phyir /
ma grub na /
de chos can /
der thal /
khyod ri bong r+wa tshad ma'i dgag bya yin pa'i phyir /
ma grub na /
de chos can /
der thal /
khyod ri bong r+wa tshad ma'i gsal bya yin pa'i phyir /
ma grub na /
de chos can /
der thal /
khyod ri bong r+wa tshad mas bsal ba'i phyir /
ma grub na /
de chos can /
der thal /
khyod ri bong r+wa med pa'i phyir /
kha cig na re /
byas pa'i bye brag yin na /
byas pa'i bye brag gi bye brag yin pas khyab zer na /
byas pa'i bye brag tu gyur pa'i dngos po chos can /
der thal /
de'i phyir /
khyab pa khas /
ma grub na /
de chos can /
der thal| khyod byas pa yin /
khyod byas pa la bdag gcig tu 'brel /
khyod ma yin zhing byas pa yang yin pa'i gzhi mthun pa du ma grub pa'i phyir /
rtags dang po gnyis sla /
gsum pa ma grub na /
de chos can /
der thal /
byas pa'i dngos 'bras de yang khyod ma yin zhing byas pa yin /
byas pa'i brgyud 'bras de yang khyod ma yin zhing byas pa yin pa'i phyir /
'dod mi nus te /
khyod byas pa'i bye brag gi bye brag tu song ba'i rtags gsum re re nas ma grub pa'i phyir /
ma grub na /
de chos can /
der thal /
khyod ma yin zhing byas pa'i bye brag kyang yin pa'i gzhi mthun pa du ma grub pa'i phyir /
kha cig na re /
mi rtag pa'i spyi yin na /
skad cig ma'i spyi yin pas khyab zer na /
mtshon bya chos can /
der thal /
de'i phyir /
khyab pa khas /
ma grub na /
mtshon bya chos can /
der thal /
mi rtag pa khyod kyi bye brag yin pa'i phyir /
ma grub na /
mi rtag pa chos can /
der thal /
khyod mtshon bya yin /
khyod mtshon bya la bdag gcig tu 'brel /
khyod ma yin zhing mtshon bya yang yin pa'i gzhi mthun pa du ma grub pa'i phyir /
dang po ma grub na /
de chos can /
der thal /
skad cig ma'i mtshon bya yin pa'i pa'i phyir /
ma grub na /
de chos can /
der thal /
skad cig ma khyod kyi mtshan nyid yin pa'i phyir te /
yul can chung ba las /
skad cig ma /
mi rtag pa'i mtshan nyid /
ces gsungs pa'i phyir /
rtags phyi ma gnyis sla /
rtsa bar 'dod na /
de chos can /
skad cig ma'i spyi ma yin par thal /
skad cig ma khyod kyi bye brag ma yin @# / /
pa'i phyir /
ma grub na /
skad cig ma chos can /
mtshon bya'i bye brag ma yin par thal /
mtshon bya ma yin pa'i phyir /
des na /
mi rtag pa'i spyi dang /
skad cig ma'i spyi gnyis la mu bzhi yod de /
mtshon bya de mi rtag pa'i spyi yin la skad ma'i spyi ma yin pa'i mu /
mtshan nyid de skad cig ma'i spyi yin la mi rtag pa'i spyi ma yin pa'i mu /
spyi de de gnyis ka yin pa'i mu /
rtag pa de de gnyis ka ma yin pa'i mu yin pa'i phyir /
kha cig na re /
shes bya khyod kyi bye brag yin /
khyod shes bya'i spyi yin pas khyab zer na /
rtag par rtogs pa'i tshad ma byas pa chos can /
der thal /
de'i phyir| khyab pa khas /
ma grub na /
shes bya rtag par rtogs pa'i tshad ma chos can /
byas pa'i bye brag yin par thal /
byas pa dang ngo bo gcig tu gyur pa'i tshad ma yin pa'i phyir /
'dod mi nus te| shes bya'i spyi med pa'i phyir te /
shes bya spyi kho na yin pa'i phyir /
byas pa'i spyi dang /
mi rtag pa'i spyi gnyis la mu bzhi yod de /
mi rtag pa dang tha dad de byas pa'i spyi yin la mi rtag pa'i spyi ma yin| byas pa dang tha dad de mi rtag pa'i spyi yin la byas pa'i spyi ma yin /
mtshon bya de de gnyis ka yin /
ka ba de de gnyis ka ma yin pa'i mu yin pa'i phyir /
dngos med kyi spyi'i dang /
dngos med kyi bye brag gi bye brag gnyis la mu bzhi yod de /
rten 'brel de snga ma yin la phyi ma ma yin pa'i mu /
bum pa'i ldog pa de phyi ma yin la snga ma ma yin pa'i mu /
rigs spyi de de gnyis ka yin pa'i mu /
gzugs de de gnyis ka ma yin pa'i mu yin pa'i phyir /
kha cig na re /
spyi'i spyi yin na /
bye brag gi bye brag ma yin pas khyab zer na /
rtag pa chos can /
der thal /
de'i phyir /
khyab pa khas /
ma grub na /
rtag pa chos can /
der thal /
spyi khyod kyi bye brag yin pa'i phyir /
ma grub na /
spyi chos can /
khyod rtag pa'i bye brag yin par thal /
khyod rtag pa yin /
zhes sogs bye brag sgrub tshul la 'jug /
rtsa bar 'dod na /
de chos can /
bye brag gi bye brag yin par thal /
khyod bye brag yin zhes sogs rigs 'gre'o / /
des na de gnyis la mu gsum yod do / /
byas pa'i bye brag dang dngos po'i bye brag gnyis la mu bzhi yod de /
dngos po'i 'bras bu de byas pa'i bye brag yin la gcig shos ma yin pa /
byas pa'i 'bras bu de dngos po'i bye brag yin la gcig shos ma yin pa /
gzugs de de gnyis ka yin pa /
bum pa'i ldog pa de de gnyis ka ma yin pa'i mu yin pa'i phyir /
! bzhi pa mtshan mtshon gyi rnam gzhag bshad pa la lnga /
mtshan @# / /
mtshon gnyis kyi 'jog byed /
mtshan tshon gzhi gsum gyi rang bzhin /
de dang mthun pa'i mtshon sbyor /
mtshan mtshon gyi khyab pa sgo brgyad tshad mas nges rim dang bcas pa| mtshan mtshon gyi steng du de gnyis yod med bshad pa'o / /
dang po ni /
mtshan mtshon rnam gzhag 'di lta ste /
mtshan nyid go byed yin pa yod / /
rdzas yod chos gsum tshad ba'o / /
mtshon bya go byed yin pa yod / /
btags yod chos gsum tshang ba'o / /
zhes pa ste /
don ni /
mtshan mtshon gnyis kyi rnam gzhag ni 'di lta ste bshad par bya'o / /
'di la sogs pa gong 'og gi 'di lta ste zhes pa'i gzhung rnams so so'i mdor bstan du sbyar du rung yang bsdus don mang bas logs su ma bkod do / /
mtshan nyid kyi go byed yin pa yod de /
rdzas yod chos gsum tshang ba de mtshan nyid kyi tshan nyid dang go byed dang 'jog byed yin pa'i phyir /
rdzas yod kyi chos gsum ni /
spyir rnam par 'jog byed yin pa /
rang gi mtshan gzhi'i steng du grub pa /
rang gi mtshon bya las gzhan pa'i chos gzhan gyi mtshan nyid mi byed pa'o / /
mtshon bya'i go byed yin pa yod de /
btags yod chos gsum ba de mtshon bya'i mtshan nyid dang go byed dang 'jog byed yin pa'i phyir /
btags yod kyi chos gsum ni /
spyir rnam par gzhag bya yin pa /
rang gi mtshan gzhi'i steng du grub pa /
rang gi mtshan nyid las gzhan pa'i chos gzhan gyi mtshon bya mi byed pa'o / /
rdzas yod chos gsum ma tshang ba /
mtshan nyid ma yin pa'i mtshan nyid /
btags yod chos gsum ma tshang ba /
mtshon bya ma yin pa'i mtshan nyid /
kha cig /
spyir mtshan nyid yin pa /
rang gi mtshan gzhi'i steng du grub pa /
rang gi mtshon bya las gzhan pa'i chos gzhan gyi mtshan nyid mi byed pa de rdzas yod kyi chos gsum yin zer na| rdzas yod chos gsum tshang ba chos can /
mtshan nyid kyi mtshan nyid ma yin par thal /
khyod dang mtshan nyid gnyis la tshad mas nges rim ma grub pa'i phyir /
ma grub na /
de chos can /
der thal /
khyod tshang mas nges nas mtshan nyid tshad mas ma nges pa'i gang zag med pa'i phyir /
ma grub na /
de chos can /
der thal /
khyod tshad mas nges na mtshan nyid tshad mas nges pas khyab pa'i phyir /
ma grub na /
de chos can /
der thal /
khyod kyi chos dang po de tshad mas nges na mtshan nyid tshad mas nges pas khyab pa'i phyir /
ma grub na /
de chos can /
der thal /
spyir mtshan nyid yin pa de khyod kyi chos dang po yin pa gang zhig /
spyir mtshan nyid tshad mas nges na mtshan nyid tshad mas nges pas khyab pa'i phyir /
rtags dang po khas /
gnyis pa ma grub na /
der thal /
spyir mtshan nyid rtogs na mtshan nyid rtogs pas khyab pa'i phyir /
gnyis pa mtshan mtshon gzhi gsum gyi rang bzhin ni /
gzhung @# / /
lugs rnams las go bya la / /
go byed mi 'khrul ba ru 'jug /
go cha mtshan gzhi'i steng du ni / /
go byed kyis ni 'khrul med rtogs / /
mtshan mtshon gzhi gsum rnam gzhag gsungs / /
zhes pa ste /
don ni /
gzhung lugs rnams las /
go bya mtshon bya gang yin pa de nyid la go byed mtshan nyid de nyid mi 'khrul ba ru 'jug par bshad pa'i rgyu mtshan yod de /
go bya mtshon bya de nyid rang gi mtshan gzhi'i steng du ni nges pa la /
go byed mtshan nyid de nyid rang gi mtshan gzhi'i steng du nges byed kyi tshad mas ni 'khrul med du rtogs pa la rag las pa'i phyir /
de yang don byed nus pa mtshan nyid /
dngos po mtshon bya /
bum pa mtshan gzhi yin pas /
go bya dngos po mtshan gzhi bum pa'i steng du nges pa la /
go byed don byed nus pa mtshan gzhi bum pa'i steng du 'khrul med du rtogs pa la rag las pa yin pa'i phyir ro / /
rgyu mtshan de la brten nas bsdus gzhung sogs su mtshan nyid dang mtshon bya dang mtshan gzhi gsum gyi rnam gzhag gsungs pa yin no / /
mtshan nyid kyi skabs su babs pa'i mtshon bya mtshon pa'i gzhir dmigs pa| mtshan gzhi'i mtshan nyid /
gzhi grub na /
mtshan gzhi yin pas khyab ste /
de gnyis don gcig yin pa'i phyir /
chos de'i bye brag yin na /
chos de'i mtshan gzhi yin mi dgos te /
gser bum de bum pa'i bye brag yin kyang /
bum pa'i mtshan gzhi ma yin pa'i phyir /
mtshan nyid kyi skyon la dbye na /
ma khyab pa'i skyon /
khyab che ba'i skyon /
mtshan gzhi la mi srid pa'i skyon dang gsum yod /
mtshan gzhi rim pa bzhin /
ba lang gi mtshan nyid du nog sogs 'dus pa'i khra bo bzhag pa'i tshe /
nog sogs 'dus pa'i khra bos ba lang la ma khyab pa lta bu dang po dang /
ba lang gi mtshan nyid du mgo ldan bzhag pa'i tshe /
mgo ldan gyis ba la khyab che ba lta bu gnyis pa dang /
rta ba lang du mtshon pa la nog sogs 'dus pa bzhag pa'i tshe /
nog sogs 'dus pa rta la mi srid pa lta bu gsum pa yin no / /
des na /
mtshan nyid skyon med la skyon de rnams dang bral ba zhig dgos so / /
gsum pa de dang mthun pa'i mtshon sbyor ni /
de yi tshul dang rjes mthun par / /
bum pa mtshan gzhi dngos por mtshon / /
don byed nus pa yin pa'o / /
zhes pa'i mtshan mtshon sbyor ba 'thad / /
ces pa ste /
don ni /
de ltar mtshan mtshon gzhi gsum gyi rnam gzhag gsungs pa de yi tshul dang rjes su mthun par mtshan mtshon gyi sbyor ba ni| bum pa mtshan gzhi /
dngos po yin par mtshon /
don byed nus pa yin pa'o / /
zhes pa'i mtshan mtshon gyi sbyor ba de mtshon sbyor rnam dag yin pa 'thad pa yin no / /
kha cig na re /
tsan dan @# / /
gyi ka ba mtshan gzhi /
ka ba yin par mtshon /
gdung 'degs kyi don byed nus pa yin pa zhes pa'i mtshon sbyor de mtshon sbyor rnam dag yin zer na /
de mi 'thad par thal /
tsan dan gyi ka ba ka ba'i mtshan gzhi ma yin pa'i phyir /
ma grub na /
tsan dan gyi ka ba chos can /
khyod tshad mas nges nas ka ba tshad mas ma nges pa'i gang zag yod par thal /
khyod ka ba'i mtshan gzhi yin pa'i phyir| khyab ste /
khyod chos de'i mtshan gzhi yin na /
khyod tshad mas nges nas chos de tshad mas ma nges pa'i gang zag yod dgos pa'i phyir /
'dod na /
tsan dan gyi ka ba tshad mas nges nas ka ba tshad mas ma nges pa'i gang zag med par thal /
tsan dan gyi ka ba tshad mas nges pa'i gang zag yin na /
ka ba tshad mas nges pa'i gang zag yin dgos pa'i phyir /
ma grub na /
der thal /
tsan dan gyi ka ba tshad mas nges pa'i gang zag yin na /
tsan dan gyi ka ba ka bar tshad mas nges pa'i gang zag yin dgos pa'i phyir /
ma grub na /
der thal /
tsan dan gyi ka ba tshad mas nges pa'i gang zag yin na /
tsan dan gyi ka ba tsan dan gyi ka bar tshad mas nges pa'i gang zag yin dgos pa'i phyir /
ma grub na /
tsan dan gyi ka ba chos can /
khyod tshad mas nges pa'i gang zag yin na /
khyod khyod du tshad mas nges pa'i gang zag yin dgos par thal| khyod tsan dan gyi ka ba'i ldog pa yin pa'i phyir /
ma grub na /
tsan dan gyi ka ba chos can /
khyod khyod kyi ldog pa yin par thal /
khyod gzhi grub pa'i phyir /
des na /
tsan dan gyi gdung 'degs kyi don byed nus pa ka ba yin par mi shes shing /
gdung 'degs kyi don byed nus pa ka ba'i mtshan nyid du mi shes pa'i rgol ba la /
tsan dan gyi gdung 'degs kyi don byed nus pa mtshan gzhi /
ka ba yin par mtshon /
gdung 'degs kyi don byed nus pa yin pa /
zhes pa'i mtshon sbyor 'di 'god par bya ba yin no / /
rnam 'grel du mtshan nyid la don dang /
mtshon bya la tha snyad ces gsungs pa dang /
chos gcig la ltos pa'i don dang tha snyad ces pa dang /
ming dang don zhes pa'i ming don gyi khyad par ni /
don de go sla zhing de la ltos te tha snyad dang ming de go dka' ba zhig nges par dgos te /
don de blo la 'char yang de la tha snyad ci 'dogs mi shes pa'i ngor /
don 'di 'dra'i rigs la ming gi tha snyad 'di ltar zer ro zhes brda sbyor zhing mtshon sbyor byed dgos pa'i phyir ro / /
de yang lho ldir zhabs zhum chu skyor gyi don byed nus pa blo la nges zin kyang /
de'i ming 'dogs bum pa zhes pa 'di nyid la rmongs pa'i gang zag la /
lho ldir zhabs zhum chu skyor gyi don byed nus pa bum pa'i 'jog byed du smras pa na /
lho ldir zhabs zhum chu skyor gyi don byed nus pa la bum pa'o snyam pa'i @# / /
ming don gyi 'brel ba shes nus pa'i phyir ro / /
lho ldir zhabs zhum chu skyor gyi don byed nus pa blo la nges zin nas bum pa tshad mas ma nges pa'i gang zag la /
gser gyi lho ldir zhabs zhum chu skyor gyi don byed nus pa mtshan gzhi /
bum pa yin par mtshon /
lho ldir zhabs zhum chu skyor gyi don byed nus pa yin pa zhes pa'i mtshon sbyor bkod dgos so / /
de ltar du mtshon sbyor bkod pa la chos can /
dgos pa yod de /
gser gyi lho ldir zhabs zhum chu skyor gyi don byed nus pa bum pa yin par shes pa dang /
lho ldir zhabs zhum chu skyor gyi don byed nus pa dang /
bum pa gnyis kyi mtshan mtshon gyi 'brel ba dang /
ming don gyi 'brel pa shes pa'i dgos pa yod pa'i phyir ro / /
bzhi pa mtshan mtshon gyi khyab pa sgo brgyad tshad mas nges rim dang bcas pa ni /
yongs grags khyab mnyam sgo gnyis dang /
ldog khyab gnyis dang sgo bzhi dgos / /
mtshan mtshon sgo bzhi yin zhes grags / /
mtshon bya mtshan gzhi'i steng du ni / /
mtshan nyid kyis ni nges par byed / /
ces pa ste /
don ni /
khyod dang chos de gnyis mtshan mtshon yin na /
khyod dang chos de gnyis la yin na yin khyab mnyam dang /
yod na yod khyab mnyam ste yongs grags kyi khyab mnyam sgo gnyis dang /
ma yin na ma yin khyab mnyam dang /
med na med khyab mnyam gyi ldog khyab gnyis dang khyab pa ya brgyad dam cha sgo bzhi grub dgos pa yin zhing /
de ltar bshad pa'i khyab pa ya brgyad dam cha bzhi po de la mtshan mtshon gyi khyab pa sgo brgyad dam sgo bzhi yin zhes mkhas pa rnams la yongs su grags so / /
de yang dngos po dang don byed nus pa gnyis la mtshon na /
dngos po yin na /
don byed nus pa yin pas khyab pa dang /
don byed nus pa yin na /
dngos po yin pas khyab pa ste yin khyab mnyam gnyis dang /
dngos po yod na /
don byed nus pa yod pas khyab pa dang /
don byed nus pa yod na /
dngos po yod pas khyab pa ste yod khyab mnyam gnyis dang /
dngos po ma yin na /
don byed nus pa ma yin pas khyab pa dang /
don byed nus pa ma yin na /
dngos po ma yin pas khyab pa ste ma yin khyab mnyam gnyis dang /
dngos po med na /
don byed nus pa med pas khyab pa dang /
don byed nus pa med na /
dngos po med pas khyab pa ste med khyab mnyam gnyis dang mtshan mtshon gyi khyab pa sgo brgyad do / /
tshad mas nges rim ni /
mtshon bya dngos po de nyid mtshan gzhi bum pa'i steng du ni mtshan nyid don byed nus pa de nyid nges byed kyis ni nges par byed dgos te /
bum pa dngos por tshad mas nges pa la bum pa don byed nus par tshad mas nges pa sngon du 'gro dgos pa'i phyir /
des na /
mtshan mtshon gnyis kyi nang nas mtshan nyid de go sla zhing /
de la ltos te mtshon bya de go dka' ba zhig dgos so / /
lnga pa mtshan @# / /
mtshon gyi steng du de gnyis yod med bshad pa ni /
gzhi de mtshon bya yin pa'i steng / /
mtshan nyid ji tsam brtsegs kyang yod / /
mtshon bya btags yod gnyis ka med / /
gzhi de mtshan nyid yin pa'i steng / /
btags yod ji tsam brtsegs kyang yod / /
mtshan nyid rdzas yod gnyis ka med / /
yul gyi mtshan nyid blos rig sogs / /
rnam grangs slob dpon ngag las shes / /
zhes pa ste /
don ni /
gzhi de dngos po lta bu mtshon bya yin pa'i steng du ni khyod kyi mtshan nyid kyi mtshan nyid ces sogs ji tsam brtsegs kyang yod la /
de'i steng du khyod kyi mtshon bya dang btags yod chos gsum tshang ba gnyis ka med de /
mtshon bya yin na /
khyod kyi mtshan nyid kyi mtshan nyid ces sogs ji tsam brtsegs kyang yod pas khyab /
mtshon bya yin na /
khyod kyi mtshon bya dang khyod kyi btags yod chos gsum tshang ba gnyis ka med pas khyab pa'i phyir /
des na /
dngos po'i rdzas yod chos gsum tshang ba /
dngos po'i mtshan nyid kyi mtshan nyid /
dngos po'i mtshan nyid kyi rdzas yod chos gsum tshang ba /
dngos po'i mtshan nyid kyi mtshan nyid kyi mtshan nyid| dngos po'i mtshan nyid kyi mtshan nyid kyi rdzas yod chos gsum tshang ba /
dngos po'i mtshan nyid kyi mtshan nyid kyi mtshan nyid kyi mtshan nyid /
dngos po'i mtshan nyid kyi mtshan ces ji tsam brtsegs pa rnams la rigs 'gre'o / /
dngos po'i rdzas yod chos gsum tshang ba'i btags yod chos gsum tshang ba /
dngos po'i rdzas yod chos gsum tshang ba'i mtshon bya'i mtshan nyid /
dngos po'i rdzas yod chos gsum tshang ba'i mtshon bya'i rdzas yod chos gsum tshang ba /
dngos po'i rdzas yod chos gsum tshang ba'i mtshon bya'i mtshan nyid kyi mtshan nyid /
gzhi de don byed nus pa lta bu mtshan nyid yin pa'i steng du ni khyod kyi btags yod chos gsum tshang ba'i btags yod chos gsum tshang ba zhes sogs ji tsam brtsegs kyang yod la /
de'i steng du khyod kyi mtshan nyid dang rdzas yod chos gsum tshang ba gnyis ka med de /
mtshan nyid yin na /
khyod kyi btags yod chos gsum tshang ba'i btags yod chos gsum tshang ba zhes sogs ji tsam brtsegs kyang yod pas khyab /
mtshan nyid yin na /
khyod kyi mtshan nyid dang khyod kyi rdzas yod chos gsum tshang ba gnyis ka med pas khyab pa'i phyir /
don byed nus pa'i btags yod chos gsum tshang ba /
don byed nus pa'i mtshon bya'i mtshan nyid /
don byed nus pa'i btags yod chos gsum tshang ba'i btags yod chos gsum tshang ba /
don byed nus pa'i btags yod chos gsum tshang ba'i mtshon bya'i mtshan nyid /
don byed nus pa'i btags yod chos gsum tshang ba'i btags yod chos gsum tshang ba'i btags yod chos gsum tshang ba /
don byed nus pa'i btags yod chos gsum tshang ba'i btaD @# / /
yod chos gsum tshang ba'i mtshon bya'i mtshan nyid /
don byed nus pa'i mtshon bya'i rdzas yod chos gsum tshang ba /
don byed nus pa'i mtshon bya'i mtshan nyid kyi mtshan nyid /
don byed nus pa'i mtshon bya'i rdzas yod chos gsum pa'i mtshon bya'i rdzas yod chos gsum tshang ba /
don byed nus pa'i mtshon bya'i rdzas yod chos gsum tshang ba'i mtshon bya'i mtshan nyid kyi mtshan nyid /
de sogs gzhan la rigs 'gre'o / /
mtshon bya yin na /
khyod kyi rdzas yod chos gsum tshang ba /
khyod kyi mtshan nyid kyi mtshan nyid dang /
mtshan nyid yin na /
khyod kyi btags yod chos gsum tshang ba /
khyod kyi mtshon bya'i mtshan nyid yin pas khyab bo / /
yul gyi mtshan nyid yod de /
blos rig par bya ba de de yin pa'i phyir /
sogs khongs nas thon pa dbye ba dang /
ming gi rnam grangs rnams so so'i slob dpon mkhas pa'i ngag las shes par bya dgos so / /
kho na re /
dngos po chos can /
khyod kyi rdzas yod chos gsum tshang ba khyod kyi mtshan nyid kyi mtshan nyid yin par thal /
khyod mtshon bya yin pa'i phyir /
khyab pa khas /
'dod na /
dngos po'i rdzas yod chos gsum tshang ba mtshan nyid yin par thal /
de dngos po'i mtshan nyid kyi mtshan nyid yin pa'i phyir /
'dod na /
dngos po'i rdzas yod chos gsum tshang ba'i mtshon bya yod par thal /
'dod pa'i phyir /
'dod na /
dngos po'i rdzas yod chos gsum tshang ba'i mtshon bya'i mtshan nyid yod par thal /
'dod pa'i phyir /
'dod na /
dngos po'i rdzas yod chos gsum tshang ba'i mtshon bya'i mtshan nyid mtshan nyid yin par thal /
de yod pa'i phyir /
zer na ma khyab /
'dod na /
dngos po'i rdzas yod chos gsum tshang ba'i mtshon bya'i mtshan nyid chos can /
mtshan nyid ma yin par thal /
mtshon bya yin pa'i phyir /
ma grub na /
de chos can /
der thal /
dngos po'i rdzas yod chos gsum tshang ba'i mtshon bya'i rdzas yod chos gsum tshang ba'i mtshon bya yin pa'i phyir /
ma grub na /
dngos po'i rdzas yod chos gsum tshang ba'i mtshon bya chos can /
khyod kyi mtshan nyid de khyod kyi rdzas yod chos gsum tshang ba'i mtshon bya yin par thal /
khyod mtshon bya yin pa'i phyir /
ma grub na /
de chos can /
der thal /
dngos po'i rdzas yod chos gsum tshang ba'i btags yod chos gsum tshang ba'i mtshon bya yin pa'i phyir /
ma grub na /
dngos po'i rdzas yod chos gsum tshang ba chos can /
khyod kyi mtshon bya de khyod kyi btags yod chos gsum tshang ba'i mtshon bya yin par thal /
khyod mtshan nyid yin pa'i phyir /
ma grub na /
de chos can| der thal /
khyod dngos po'i mtshan nyid kyi mtshan nyid yin pa'i phyir /
kha cig na re /
don byed nus pa chos can /
khyod kyi btags yod chos gsum tshang ba'i btags yod chos gsum tshang ba yod par thal /
mtshan nyid yin @# / /
pa'i phyir /
khyab ste /
gzhi de mtshan nyid yin pa'i steng / /
btags yod ji tsam brtsegs kyang yod / /
ces gsungs pa'i phyir /
'dod na /
de med par thal /
de don byed nus pa'i btags yod chos gsum tshang ba'i mtshon bya'i mtshan nyid ma yin pa'i phyir te /
don byed nus pa'i btags yod chos gsum tshang ba'i mtshon bya'i mtshan nyid med pa'i phyir te /
don byed nus pa'i btags yod chos gsum tshang ba'i mtshon bya'i mtshan nyid de mtshan nyid ma yin pa'i phyir /
zer na ma khyab /
ma grub na /
don byed nus pa'i btags yod chos gsum tshang ba'i mtshon bya'i mtshan nyid chos can /
mtshan nyid ma yin par thal /
mtshon bya yin pa'i phyir /
ma grub na /
de chos can /
der thal /
don byed nus pa'i btags yod chos gsum tshang ba'i mtshon bya'i rdzas yod chos gsum tshang ba'i mtshon bya yin pa'i phyir /
ma grub na /
don byed nus pa'i btags yod chos gsum tshang ba'i mtshon bya chos can /
khyod kyi mtshan nyid de khyod kyi rdzas yod chos gsum tshang ba'i mtshon bya yin par thal /
khyod mtshon bya yin pa'i phyir /
ma grub na /
de chos can /
der thal /
don byed nus pa'i btags yod chos gsum tshang ba'i btags yod chos gsum tshang ba'i mtshon bya yin pa'i phyir /
ma grub na /
don byed nus pa'i btags yod chos gsum tshang ba chos can /
khyod kyi mtshon bya de khyod kyi btags yod chos gsum tshang ba'i mtshon bya yin par thal /
khyod mtshan nyid yin pa'i phyir /
ma grub na /
de chos can /
der thal /
don byed nus pa'i mtshon bya'i mtshan nyid yin pa'i phyir /
ma grub na /
don byed nus pa chos can /
khyod kyi btags yod chos gsum tshang ba khyod kyi mtshon bya'i mtshan nyid yin par thal /
khyod mtshan nyid yin pa'i phyir te /
dngos po'i mtshan nyid yin pa'i phyir te /
byang blo rtags las /
don byed nus pa| dngos po'i mtshan nyid /
ces gsungs pa'i phyir /
kha cig na re /
btags yod chos gsum tshang ba'i btags yod chos gsum tshang ba'i btags yod chos gsum tshang ba'i ldog pa dang yin khyab mnyam yin na /
mtshan nyid yin pas khyab zer na /
btags yod chos gsum tshang ba'i btags yod chos gsum tshang ba'i mtshon bya'i mtshan nyid chos can /
der thal /
de'i phyir /
khyab pa khas /
ma grub na /
de chos can /
der thal /
btags yod chos gsum tshang ba'i btags yod chos gsum tshang ba'i btags yod chos gsum tshang ba'i ldog pa yin na /
khyod yin pas khyab /
khyod yin na /
btags yod chos gsum tshang ba'i btags yod chos gsum tshang ba'i btags yod chos gsum tshang ba'i ldog pa yin pas khyab pa'i phyir /
dang po ma grub na /
btags yod chos gsum tshang ba'i btags yod chos gsum tshang ba'i btags yod chos gsum tshang ba chos can /
khyod kyi @# / /
ldog pa yin na /
btags yod chos gsum tshang ba'i btags yod chos gsum tshang ba'i mtshon bya'i mtshan nyid yin pas khyab par thal /
khyod btags yod chos gsum tshang ba'i btags yod chos gsum tshang ba'i mtshon bya'i mtshan nyid yin pa'i phyir /
ma grub na /
btags yod chos gsum tshang ba'i btags yod chos gsum tshang ba chos can /
khyod kyi btags yod chos gsum tshang ba khyod kyi mtshon bya'i mtshan nyid yin par thal /
khyod mtshan nyid yin pa'i phyir /
gnyis pa ma grub na /
de'i rigs 'gres kyis nges sla /
rtsa bar 'dod na /
de chos can /
mtshan nyid ma yin par thal /
mtshon bya yin pa'i phyir /
ma grub na /
de chos can /
der thal| khyod kyi mtshan nyid yod pa'i phyir /
ma grub na /
de chos can /
der thal /
btags yod chos gsum tshang ba'i btags yod chos gsum tshang ba'i mtshon bya'i rdzas yod chos gsum tshang ba de khyod kyi mtshan nyid yin pa'i phyir| ma grub na /
btags yod chos gsum tshang ba'i btags yod chos gsum tshang ba'i mtshon bya chos can /
khyod kyi rdzas yod chos gsum tshang ba de khyod kyi mtshan nyid kyi mtshan nyid yin par thal /
khyod mtshon bya yin pa'i phyir /
kha cig na re /
dngos po'i ldog pa dang yin khyab mnyam yin na /
mtshon bya yin pas khyab zer na /
don byed nus pa'i btags yod chos gsum tshang ba chos can /
der thal /
de'i phyir /
khyab pa khas /
ma grub na /
de chos can| der thal /
khyod yin na /
dngos po'i ldog pa yin pas khyab /
dngos po'i ldog pa yin na /
khyod yin pas khyab pa'i phyir /
rtags gnyis sla /
'dod na /
de chos can /
mtshon bya ma yin par thal /
mtshan nyid yin pa'i phyir| ma grub na /
de chos can /
der thal /
don byed nus pa'i mtshon bya'i mtshan nyid yin pa'i phyir /
rang res /
tshad mas dmigs pa'i mtshon bya yin na /
yod pa'i ldog pa yin pas khyab ces pa la /
kho na re /
bum pa chos can /
der thal /
de'i phyir /
ma grub na /
de chos can /
der thal /
tshad mas rtogs pa'i mtshon bya yin pa'i phyir /
ma grub na /
de chos can /
der thal /
rnam mkhyen gyis rtogs pa'i mtshon bya yin pa'i phyir /
ma grub na /
de chos can /
der thal /
mtshon bya yin pa'i phyir /
zer na ma khyab /
kho na re /
khyab ste /
mtshon bya yin na rnam mkhyen gyis rtogs pa'i mtshon bya yin dgos pa'i phyir te| chos yin na rnam mkhyen gyis rtogs pa'i chos yin dgos pa'i phyir te /
rnam mkhyen gyis ma rtogs pa'i chos med pa'i phyir zer /
dngos po'i ldog pa dang yin khyab mnyam dang /
mtshan nyid gnyis la mra bzhi yod de /
don byed nus pa'i mtshon bya de snga ma yin la phyi ma ma yin pa /
don byed nus pa de phyi ma yin la snga ma ma yin pa /
don byed nus pa'i btags yod chos gsum tshang ba de gnyis ka yin pa dang /
shes @# / /
pa de de gnyis ka ma yin pa'i mra yin pa'i phyir /
de bzhin dra dngos po'i ldog pa dang yin khyab mnyam dang /
mtshon bya gnyis la mu bzhi yod pa'i tshul yang shes par bya'o / /
des na /
chos de dang tha dad las log pa'i chos su dmigs pa /
chos de'i ldog pa'i mtshan nyid /
de la sgras brjod kyi sgo nas dbye na /
rang ldog /
gzhi ldog /
don ldog dang gsum /
gzhi grub na khyod khyod kyi ldog pa dang /
khyod khyod kyi rang ldog gnyis ka yin pas khyab /
mtshon bya yin na /
khyod kyi ldog pa gsum ka yod pas khyab /
mtshan nyid yin na /
khyod kyi rang ldog dang gzhi ldog gnyis yod pas khyab /
yin pa mi srid pa'i chos rnams la rang ldog las gzhan med do / /
rnam mkhyen dang tha dad las log pa'i chos su dmigs pa /
rnam mkhyen gyi ldog pa'i mtshan nyid /
de la dbye na gsum yod de /
rnam mkhyen de rnam mkhyen gyi rang ldog dang /
bdag cag gi ston pa'i rgyud kyi mkhyen pa de rnam mkhyen gyi gzhi ldog dang /
chos thams cad rtogs pa'i mthar thug gi mkhyen pa de rnam mkhyen gyi don ldog yin pa'i phyir /
dngos po'i ldog pa dang yin khyab mnyam yod de /
dngos po'i ldog pa ma yin pa las log pa /
dngos po dang gcig /
dngos po dang gcig ma yin pa las log pa /
dngos po dang gcig tu gyur pa'i dngos po /
dngos po dang tha dad ma yin pa'i chos /
dngos po dang tha dad las log pa'i chos /
don byed nus pa'i mtshon bya /
don byed nus pa'i btags yod chos gsum tshang ba /
don byed nus pa'i rnam par bzhag bya /
don byed nus pa'i rnam par bzhag bya'i 'bras bu rnams de yin pa'i phyir /
! gnyis pa bzhi mtshan gnyis pa bshad pa la bzhi /
rgyu 'bras kyi rnam gzhag bshad pa /
yod rtogs med rtogs kyi rnam gzhag bshad pa /
yin log min log gi rnam gzhag bshad pa /
rjes su 'gro ldog gi rnam gzhag bshad pa'o / /
dang po la gsum /
khungs dang bcas pa'i mtshan nyid bshad pa /
rgyu 'bras dang dus gsum gang la ldan pa'i tshul /
rang la chos can tshang min bshad pa'o / /
dang po ni /
rgyu dang 'bras bu'i rnam gzhag ni / /
sde bdun tshad ma'i gzhung lugs las / /
rgyu la rang bzhin ji snyed cig /
med na mi 'byung 'bras bu gsungs / /
me yi 'bras bu du ba ste / /
'bras bu chos kyi rjes 'jug phyir / /
zhes pas rgyu 'bras 'brel pa bstan / /
skyed par byed pa rgyu'i mtshan nyid / /
skyes par bya ba 'bras bu yi / /
mtshan nyid du ni 'thad pa yin / /
yang na phan 'dogs bya byed yin / /
kha cig sdug bsngal phan thogs thal / /
mi 'dod rkyen yang rgyu'i phyir zer / /
zhes pa ste /
don ni| rgyu dang 'bras bu'i rnam par gzhag pa ni /
rigs pa'i dbang phyug dpal ldan chos kyi grags pas mdzad pa'i tshad ma sde bdun gyi nang tshan tshad ma'i gzhung lugs rnam 'grel las /
rgyu me de la yod pa'i rang@# / /
bzhin me ma yin pa las log pa lta bu'i rigs ji snyed cig yod kyang rung /
de phan 'dogs byed du med na mi 'byung ba'i 'bras bu du ba lta bu rgyu 'bras su gsungs shing /
rgyu me dang de yi 'bras bu du ba ste| me de phan byed du med na du ba med pa'i 'bras bu spyi'i chos nyid kyi rjes su 'jug pa'i phyir /
zhes pas rgyu 'bras kyi 'brel pa bstan pa yin no / /
de ltar na skyed par byed pa rgyu'i mtshan nyid dang /
skyes par bya ba 'bras bu yi mtshan nyid du 'thad pa yin te /
skyed byed rgyu'i 'jog byed dang /
skyes bya 'bras bu'i 'jog byed yin pa'i phyir /
yang na /
phan 'dogs byed rgyu'i mtshan nyid dang /
phan 'dogs bya 'bras bu'i mtshan nyid 'jog par byed pa yin no / /
rgyu la dbye na /
dngos rgyu dang /
brgyud rgyu gnyis /
dngos su skyed byed /
dngos rgyu'i mtshan nyid /
brgyud na skyed byed /
brgyud rgyu'i mtshan nyid /
du ba'i dngos su skyed byed /
du ba'i dngos rgyu'i mtshan nyid /
mtshan gzhi ni /
me lta bu'o / /
du ba'i brgyud na skyed byed /
du ba'i brgyud rgyu'i mtshan nyid /
mtshan gzhi ni /
bud shing lta bu'o / /
dngos po yin na /
khyod kyi dngos su skyed byed /
khyod kyi dngos rgyu'i mtshan nyid /
khyod kyi brgyud na skyed byed khyod kyi brgyud rgyu'i mtshan nyid yin pas khyab bo / /
gzhan yang /
rgyu la dbye na /
nyer len dang /
lhan cig byed rkyen gnyis /
myu gu'i nyer len dang myu gu'i lhan cig byed rkyen gang rung yang yin /
myu gu rang gi rdzas rgyun du gtso bor skyed byed kyang yin pa'i gzhi mthun par dmigs pa /
myu gu'i nyer len gyi mtshan nyid /
de la dbye na /
myu gu'i dngos kyi nyer len dang /
de'i brgyud pa'i nyer len gnyis /
myu gu'i dngos rgyu yang yin /
myu gu rang gi rdzas rgyun du gtso bor skyed byed kyang yin pa'i gzhi mthun par dmigs pa /
myu gu'i dngos kyi nyer len gyi mtshan nyid /
mtshan gzhi ni /
sa bon skad cig tha ma lta bu /
myu gu'i brgyud rgyu yang yin /
myu gu rang gi rdzas rgyun du gtso bor skyed byed kyang yin pa'i gzhi mthun par dmigs pa /
myu gu'i brgyud pa'i nyer len gyi mtshan nyid /
mtshan gzhi ni /
sa bon skad cig dang po lta bu'o / /
myu gu nyer len dang /
myu gu'i lhan cig byed rkyen gang rung yang yin /
myu gu rang gi rdzas rgyun ma yin par gtso bor skyed byed kyang yin pa'i gzhi mthun par dmigs pa /
myu gu'i lhan cig byed rkyen gyi mtshan nyid /
de la dbye na /
myu gu'i dngos kyi lhan cig byed rkyen dang /
de'i brgyud pa'i lhan cig byed rkyen gnyis /
myu gu'i dngos rgyu yang yin /
myu gu rang gi rdzas rgyun ma yin par gtso bor skyed byed kyang yin pa'i gzhi mthun par dmigs pa /
myu gu'i dngos kyi lhan cig byed rkyen gyi mtshan nyid /
mtshan gzhi ni /
chu lung drod gsher lta bu /
myu gu'i brgyud rgyu yang yin /
myu gu rang gi rdzas rgyun ma yin par gtso bor skyed byed kyang @# / /
yin pa'i gzhi mthun par dmigs pa /
myu gu'i brgyud pa'i lhan cig byed rkyen gyi mtshan nyid /
mtshan gzhi ni /
myu gu la chu lud 'dren pa'i skyes bu lta bu'o / /
des na myu gu'i rgyu dang myu gu'i 'bras bu gnyis 'gal ba yin cing /
de'i nyer len dang /
de'i lhan cig byed rkyen 'gal ba yin pa sogs dngos po gzhan la'ang rigs 'gre'o / /
spyir rgyu dang /
'bras bu /
dngos po /
mi rtag pa rnams don gcig go /
rigs lam nor bu las /
spyir rgyu /
'bras bu /
nyer len /
lhan cig byed rkyen /
nye 'bras /
lhan cig byed 'bras /
dngos kyi nyer len /
dngos kyi lhan cig byed rkyen /
dngos kyi nye 'bras /
dngos kyi lhan cig byed 'bras| rkyen /
dus /
dngos po /
byas pa /
skyes pa /
skad cig ma /
mi rtag pa /
skyes zin pa /
skyes bzhin pa /
skye ba la mngon du phyogs pa /
skye kha ma /
gzhan dbang /
rang mtshan /
bden grub /
don dam bden pa| mngon gyur /
mngon sum gyi snang yul /
skyes ldan rnams yin khyab mnyam yin no / /
zhes gsungs /
thun mong bsdus ra las ni /
kha cig /
skye bzhin pa yod zer na /
de med par thal /
skye ba la mngon du phyogs pa med pa'i phyir te /
skye kha ma med pa'i phyir te /
dngos po yin na /
skyes zin pa yin dgos pa'i phyir /
kho na re /
skye bzhin pa yod par thal /
myu gu skye bzhin pa yod pa'i phyir nam khyab /
rtags grub ste /
de skye kha ma yod pa'i phyir /
ma grub na /
de chos can /
der thal /
khyod 'dus byas yin pa'i phyir /
zhes gsungs /
de gnyis gang bde gzung bar bya'o / /
'bras bu la dbye na /
dngos 'bras dang /
brgyud 'bras gnyis /
dngos su skyes bya /
dngos 'bras kyi mtshan nyid /
brgyud nas skyes bya /
brgyud 'bras kyi mtshan nyid /
dra ba'i dngos su skyes bya /
du ba'i dngos 'bras kyi mtshan nyid /
mtshan gzhi ni /
du ba'i phyi logs byung ba lta bu /
du ba'i brgyud nas skyes bya /
du ba'i brgyud 'bras kyi mtshan nyid /
mtshan gzhi ni /
du ba'i phyi logs su byung ba'i phyi logs su byung ba lta bu'o / /
dngos po yin na /
khyod kyi dngos su skyes bya /
khyod kyi dngos 'bras kyi mtshan nyid /
khyod kyi brgyud nas skyes bya /
khyod kyi brgyud 'bras kyi mtshan nyid yin pas khyab bo / /
gzhan yang /
'bras bu la dbye na /
nyer 'bras dang /
lhan cig byed 'bras gnyis /
myu gu'i nyer 'bras dang| myu gu'i lhan cig byed 'bras gang rung yang yin /
myu gu'i rdzas rgyun du skyes pa yang yin pa'i gzhi mthun par dmigs pa /
myu gu'i nyer 'bras kyi mtshan nyid /
de la dbye na /
myu gu'i dngos kyi nyer 'bras dang /
de'i brgyud pa'i nyer 'bras gnyis /
myu gu'i dngos 'bras kyang yin /
myu gu'i rdzas rgyun du skyes pa yang yin pa'i gzhi mthun par dmigs pa /
myu gu'i dngos kyi nyer 'bras kyi mtshan nyid /
mtshan gzhi ni /
myu gu skad cig gnyis pa lta bu /
myu @# / /
gu'i brgyud 'bras kyang yin /
myu gu'i rdzas rgyun du skyes pa yang yin pa'i gzhi mthun par dmigs pa /
myu gu'i brgyud pa'i nyer 'bras kyi mtshan nyid /
mtshan gzhi ni /
myu gu skad cig gsum pa lta bu'o / /
myu gu'i nyer 'bras dang /
myu gu'i lhan cig byed 'bras gang rung yang yin /
myu gu'i rdzas rgyun ma yin par skyes pa yang yin pa'i gzhi mthun par dmigs pa /
myu gu'i lhan cig byed 'bras kyi mtshan nyid /
de la dbye na /
myu gu'i dngos kyi lhan cig byed 'bras dang /
de'i brgyud pa'i lhan cig byed 'bras gnyis /
myu gu'i dngos 'bras yang yin /
myu gu'i rdzas rgyun ma yin par skyes pa yang yin pa'i gzhi mthun par dmigs pa /
myu gu'i dngos kyi lhan cig byed 'bras kyi mtshan nyid /
mtshan gzhi ni /
myu gu skad cig gnyis pa'i steng gi mi rtag pa lta bu /
myu gu'i brgyud 'bras kyang yin /
myu gu'i rdzas rgyun ma yin par skyes pa yang yin pa'i gzhi mthun par dmigs pa /
myu gu'i brgyud pa'i lhan cig byed 'bras kyi mtshan nyid /
mtshan gzhi ni /
myu gu'i rtsa dang sog ma dang spun pa lta bu'o / /
myu gu'i steng gi mi rtag pa sogs myu gu dang dus mnyam du grub pa yin te /
rigs lam nor bu las /
des na /
dngos po yin na /
rang dus su da ltar ba dang /
rang gi 'bras bu'i dus su 'das pa dang /
rang gi rgyu'i dus su ma 'ongs pa /
rang grub dus kyi skad cig gnyis par zhig pa /
rang dus su 'jig pa /
rang gi rgyu'i dus su med pa /
rang gi 'bras bu'i dus su med pa /
rang gi rgyu'i dus dang /
rang gi snga logs de ma thag gnyis ka ru skye ba la mngon du phyogs pa dang /
skye kha ma gnyis ka yin pa /
rang dus su rdzogs par skyes zin pa /
rang dus su rang gi rgyu dang /
rang gi 'bras bu gnyis ka med pa /
rang gi steng gi mi rtag pa /
skyes pa /
byas pa /
dngos po rnams rang dang dus mnyam du grub pas khyab pa rnams re re nas legs par grub pa yin no / /
zhes gsungs pa'i phyir /
kho na re /
rten 'brel chos can /
du ba'i rgyu yin par thal /
du ba'i skyed byed yin pa'i phyir /
ma grub na /
de chos can /
der thal /
du ba skyed byed yin pa'i phyir /
zer na ma khyab /
ma grub na /
de chos can /
der thal /
du ba dngos po yin pa'i phyir te /
du ba dngos po'i bye brag yin pa'i phyir /
'dod na /
de chos can /
du ba'i rgyu ma yin par thal /
rgyu ma yin pa'i phyir te /
rtag pa yin pa'i phyir /
kha cig na re /
bdag cag gi ston pa chos can /
sems can gyi rgyu yin par thal /
sems can gyi skyed byed yin pa'i phyir /
ma grub na /
de chos can /
der thal /
sems can la phan 'dogs byed yin pa'i phyir /
khyab ste /
rnam 'grel las /
phan 'dogs gang yin skyed pa yin / /
zhes gsungs pa'i phyir /
ma grub na /
de chos can /
der thal /
'khor ba'i sems can la phan 'dogs byed yin pa'i phyir /
@# / /
ma grub na /
de chos can /
der thal /
khyod kyis 'khor ba'i sems can la phan 'dogs par byed pa'i phyir /
ma grub na /
de chos can /
der thal /
khyod kyis 'khor ba'i sems can rnams 'khor ba'i sdug bsngal las grol bar byed pa'i phyir /
ma grub na /
de chos can /
der thal /
khyod kyis 'khor ba'i sems can rnams 'khor ba'i sdug bsngal las grol bar bya ba'i phyir du chos ston pa'i phyir /
ma grub na /
de chos can /
der thal /
khyod kyis 'khor ba'i sems can gyi ngor chos ston pa'i mdzad pa mi 'dor ba'i phyir /
ma grub na /
de chos can /
der thal /
rnam 'grel las /
de las brtse yin gzhan don ngor / /
don grub mdzad pa mi 'dor phyir /
zhes gsungs pa'i phyir /
kha cig na re /
'dus byas yin na /
khyod mi rtag pa phra ba'i mi rtag pa yin pas khyab par thal /
sgra mi rtag pa phra ba'i mi rtag pa yin pa'i phyir /
zer na ma khyab /
'dod na /
glog chos can /
der thal /
de'i phyir /
khyab pa khas /
'dod na /
glog mi rtag pa chos can /
phra ba'i mi rtag pa ma yin par thal /
so skyes khyod mngon sum gyis rtogs pa'i phyir te /
glog skad cig gi 'jig par so skyes mngon sum gyis rtogs pa'i phyir te /
rnam 'grel las /
gang la 'gyur zhes bya de la / /
gzhan la'ang ngo bo nyid kyi 'gyur / /
zhes gsungs pa'i phyir /
kha cig na re /
glog skad cig tha ma chos can /
nyer len yin par thal /
dngos po yin pa'i phyir te /
gzugs yin pa'i phyir te /
glog yin pa'i phyir /
'dod na /
de chos can /
nyer len ma yin par thal /
rang gi rdzas rgyun phyi ma gtso bor skyed byed ma yin pa'i phyir te /
rang gi rdzas rgyun phyi ma med pa'i phyir te /
khyod rdzas rgyun chad kha ma'i dngos po yin pa'i phyir te /
khyod rgyun chad nges kyi dngos po yin pa'i phyir te /
rgyun chad nges kyi dngos po yod pa'i phyir zer na /
de mi 'thad par thal /
glog skad cig tha ma'i rdzas rgyun yod pa'i phyir /
ma grub na /
der thal /
mar me skad cig tha ma'i rdzas rgyun yod pa'i phyir /
ma grub na /
mar me skad cig tha ma chos can /
khyod kyi rdzas rgyun yod par thal /
khyod kyi rdzas rgyun yod la rigs rgyun med pa'i khyad par yod pa'i phyir /
ma grub na /
de chos can /
der thal /
khyod kyi rdzas rgyun yod la rigs 'dra phyis 'byung ba dang 'brel ba med pa'i phyir /
ma grub na /
de chos can /
der thal /
de ltar med pa byis pa nas mkhas pa'i bar gyi skye bo'i mngon sum gyis grub pa'i phyir te /
rnam 'grel las /
'di ltar rtags med byis bar gyi / /
skye bos phyis 'byung pa dang ni / /
'brel med mar me la sogs kyi / /
'jig pa mthong bas yongs gcod nyid / /
ces gsungs pa'i phyir /
kha cig na re /
skye kha ma'i dngos po yod par thal /
ma'i mngal nas skye kha ma'i dngos po yod pa'i phyir /
'dod na /
bum pa chos can /
skye kha ma yin par thal /
@# / /
'dod pa'i phyir /
'dod mi nus te /
skyes zin pa yin pa'i phyir /
zer na ma khyab /
gzhan yang /
bum pa chos can /
skye kha ma yin par thal /
rang gi rgyu'i dus su skye kha ma dang /
rang gi rgyu'i dus su skye ba la mngon du phyogs pa dang /
rang dus su skye bzhin pa gsum ga yin pa'i phyir /
ma grub na /
de chos can /
der thal /
'dus byas yin pa'i phyir /
kho na re /
myu gu chos can /
ma skyes pa yin par thal /
rang gi rgyu'i dus su ma skyes pa yin pa'i phyir /
zer na ma khyab /
khyab ste /
rang gi rgyu'i dus su skye kha ma yin na /
skye kha ma yin pas khyab pa'i phyir /
zer na'ang ma khyab /
kho na re /
skye bzhin pa'i dngos po yod par thal /
ma'i mngal nas skye bzhin pa'i dngos po yod pa'i phyir /
'dod mi nus te /
'jug pa las /
skye bzhin pa ni skye la phyogs pas yod min zhing /
zhes gsungs pa'i phyir /
zer na ma khyab ste /
skye bzhin pa de rang gi rgyu'i dus su skye ba la mngon du phyogs pas de'i dus su med ces pa'i don yin pa'i phyir /
kha cig na re /
myu gu chos can /
skye ba la mngon du phyogs pa ma yin par thal /
skyes zin pa yin pa'i phyir /
zer na ma khyab /
khyab ste /
skyes zin pa skye ba la mngon du phyogs pa med pa'i phyir te /
skyes zin pa slar yang skye ba med pa'i phyir te /
'jug pa las /
skyes zin slar yang skye ba yongs su rtogs par 'gyur ni / /
myu gu la sogs rnams kyi skye ba 'dir rnyed mi 'gyur zhing / /
zhes gsungs pa'i phyir zer /
kha cig /
de mi 'thad par thal /
skyes zin gyi dngos po slar yang skye ba yod pa'i phyir te /
skyes zin gyi sems can slar yang skye ba yod pa'i phyir te /
skyes zin gyi sems can slar yang 'khor bar skye ba yod pa'i phyir te /
mir skyes zin gyi sems can slar yang mir skye ba yod pa'i phyir te /
'dod par skyes zin gyi sems can slar yang 'dod par skye ba yod pa'i phyir te /
'dod par skyes zin gyi sems can gyi mig gi skye mched de /
skye ba phyi ma 'dod khams su slar yang skyes pa'i 'dod pa'i gang zag gi mig gi skye mched kyi nyer len yin pa'i phyir te /
rnam 'grel las /
tshe 'di nyid kyi skye mched lnga / /
lus gzhan skyed pa'i rgyu nyid yin / /
zhes gsungs pa'i phyir zer /
rang res /
shes pa'i nyer len yin na /
shes pa yin pas khyab ces pa la /
kho na re /
rnam shes kyi nyer len yin na /
rnam shes yin pas khyab par thal /
shes pa la khyab pa de'i phyir /
'dod na /
rnam shes kyi sa bon chos can /
der thal /
de'i phyir /
khyab pa khas /
ma grub na /
de chos can /
der thal /
rnam shes rang gi rdzas rgyun du gtso bor skyed byed yin pa'i phyir /
ma grub na /
rnam shes chos can /
khyod kyi sa bon khyod rang gi rdzas rgyun du gtso bor skyed byed yin par thal /
khyod shes pa yin pa'i@# / /
phyir| zer na ma khyab ste /
rnam shes ma yin par gyur pa'i rnam shes kyi nyer len med pa'i phyir /
ma grub na /
der thal /
rnam 'grel las /
rnam shes min pa rnam shes kyi / /
nyer len min pa'i phyir yang grub / /
ces gsungs pa'i phyir /
rtsa bar 'dod na /
rnam shes kyi sa bon chos can /
rnam shes ma yin par thal / /
shes pa ma yin pa'i phyir /
ma grub na /
de chos can /
der thal /
ldan min 'du byed yin pa'i phyir /
ma grub na /
rnam shes chos can /
khyod kyi sa bon ldan min 'du byed yin par thal /
khyod kyi sa bon yod pa'i phyir /
ma grub na /
de chos can /
der thal /
dngos po yin pa'i phyir /
kha cig na re /
bum pa dang bum nang gi chu gnyis dus mnyam du yod zer na /
de mi 'thad par thal /
de gnyis rgyu 'bras yin pa'i phyir te /
bum pa de bum nang gi chu'i rgyu yin pa'i phyir /
ma grub na /
bum pa chos can /
bum nang gi chu'i rgyu yin par thal /
rang nang gi chu'i rten yin pa'i phyir /
ma grub na /
de chos can /
der thal /
rang nang gi chu phyi rol tu mi bor ba nang du skyor bar byed pa'i phyir /
ma grub na /
de chos can /
der thal /
rang gi chu phyi rol tu 'bo ba'i gegs byed pa'i phyir te| rnam 'grel las /
'bo ba yi ni gegs byed phyir / /
chu sogs kyi ni rten 'gyur gyi / /
zhes gsungs pa'i phyir /
kha cig na re /
skye ba med par thal /
dngos po yin na /
skyes zin pas khyab pa'i phyir /
zer na ma khyab /
'dod mi nus te /
skye ba yod pa'i phyir te /
skye ba snga ma yod pa'i phyir te /
skye ba snga ma sgrub byed kyi rigs pa yod pa'i phyir te /
rnam 'grel las /
skye ba yongs su len pa na / /
'byung rdub dbang po blo dag ni / /
rang gi rigs la ltos med can / /
zhes gsungs pa'i phyir /
kha cig na re /
skye ba 'chi ba la brten par thal /
skye ba yod pa'i phyir /
zer na ma khyab /
'dod mi nus te /
skye ba 'chi ba'i 'bras bu ma yin pa'i phyir te /
skye ba 'chi ba'i rgyu yin pa'i phyir te /
skye ba la brten nas 'chi ba byung ba yin pa'i phyir te /
mdo las /
skye ba'i rkyen gyis rga shi /
zhes gsungs pa'i phyir /
kho na re /
de mi 'thad par thal /
skye ba shi ba'i 'bras bu yin pa'i phyir te /
ma shi bar skye ba med pa'i phyir te /
shi ba med na skye ba mi 'byung ba'i phyir te /
rtsa she las /
'gags pa med pa skye med pa / /
zhes gsungs pa'i phyir zer /
'o na sgo nga bya'i 'bras bu yin par thal /
skye ba shi ba'i 'bras bu yin pa'i phyir /
rtags khas /
'dod mi nus te /
sgo nga bya'i rgyu yin pa'i phyir te /
bya sgo nga'i 'bras bu yin pa'i phyir te /
bya sgong skyes yin pa'i phyir te /
de ltar yin par mdzod las gsungs pa'i phyir /
kho na re /
sgron me dang sgron me'i 'od gnyis dus mnyam du ma grub par thal /
rgyu 'bras dus mnyam med pa'i phyir /
zer na /
'dod pa yin te /
sgron me'i 'od de sgron me'i 'bras bu yin pa'i phyir @# / /
te| mar me de mar me'i 'od kyi nyer len yin pa'i phyir te /
rnam 'grel las /
'di ni mar me'i 'od la sogs / /
brten pa rnams la yod ma yin / /
zhes gsungs pa'i phyir /
kha cig na re /
sdug bsngal chos can /
phan 'dogs byed yin par thal /
rgyu yin pa'i phyir /
khyab pa khas zer na /
'dod pa yin te /
de nyid gnas skabs mi 'dod pa'i rkyen lta bur snang yang thar pa don gnyer gyi skyes bu la de la brten nas phan pa byung bas de rgyu yin pa'i phyir zer dgos te /
thar pa dang sdug bsngal dang du len pa'i rnal 'byor pa la sdug bsngal gyis mi gnod par phan 'dogs pa yin te /
de la brten nas 'khor ba la yid 'byung skyo shas skye ba dang /
sems can la snying rje skye ba dang /
dge sdig gi blang dor la brtson pa lhur len pa sogs yon tan du ma 'byung ba'i phyir te /
spyod 'jug las /
gzhan yang sdug bsngal yon tan ni / /
skyo bas dregs pa sel bar byed / /
'khor ba pa la snying rje skye / /
sdig la 'dzem zhing dge la dga' / /
zhes gsungs pa'i phyir /
gnyis pa rgyu 'bras dang dus gsum gang la ldan pa'i tshul ni /
mi rtag pa la rgyu 'bras yod / /
rtag la rgyu 'bras yod min te / /
de 'gal ba ni nyid yin phyir / /
dngos po thams cad rang rgyu'i dus / /
ma 'ongs rang dus da ltar ba / /
rang 'bras dus su 'das par nges / /
zhes pa ste /
don ni /
rgyu 'bras gang yin pa'i dngos po ni mi rtag pa la ldan pa yin te /
mi rtag pa yin na /
khyod kyi rgyu dang 'bras bu gnyis yod pas khyab pa'i phyir /
rtag pa gang yin pa la rgyu 'bras gnyis yod pa min te /
rtag pa yin na /
khyod kyi rgyu 'bras gnyis ka med pas khyab pa'i phyir /
rtag pa dang mi rtag pa de gnyis 'gal ba ni yin te /
tha dad cing gzhi mthun mi srid pa nyid yin pa'i phyir /
byang blo rtags la /
rtag pa dang mi rtag pa dngos 'gal ma yin te /
de gnyis gcig ma yin na /
gcig yin pas ma khyab pa'i phyir /
zhes gsungs so / /
dus gsum ni dngos po thams cad la ldan pa yin te /
dngos po yin na /
rang gi rgyu'i dus su ma 'ongs pa /
rang dus su da ltar ba /
rang gi 'bras bu'i dus su 'das par nges pas khyab pa grub pa'i phyir /
kha cig na re /
mi rtag pa'i rgyu yin na /
mi rtag pa'i dngos rgyu yin pas khyab zer na /
mi rtag pa'i snga logs su byung ba'i snga logs su byung ba chos can /
der thal /
de'i phyir /
khyab pa khas /
ma grub na /
de chos can /
der thal /
mi rtag pa'i dngos rgyu dang brgyud rgyu gnyis po gang rung yin pa'i phyir /
ma grub na| de chos can /
der thal /
mi rtag pa'i brgyud rgyu yin pa'i phyir /
ma grub na /
mi rtag pa chos can /
khyod kyi snga logs su byung ba'i snga logs su byung ba khyod kyi brgyud rgyu yin par thal /
khyod 'dus @# / /
byas yin pa'i phyir /
rtsa bar 'dod na /
de chos can /
mi rtag pa'i dngos rgyu ma yin par thal /
mi rtag pa khyod la dngos su skyes pa ma yin pa'i phyir /
ma grub na /
mi rtag pa chos can /
khyod khyod kyi snga logs su byung ba'i snga logs su byung ba la dngos su skyes pa ma yin par thal /
khyod khyod kyi snga logs su byung ba'i snga logs su byung ba la brgyud nas skyes pa'i phyir /
ma grub na| de chos can /
der thal /
khyod de'i brgyud 'bras yin pa'i phyir /
ma grub na /
de chos can /
khyod khyod kyi snga logs su byung ba'i snga logs su byung ba'i brgyud 'bras yin par thal /
khyod 'dus byas yin pa'i phyir /
kha cig na re /
mi rtag pa'i 'bras bu yin na /
mi rtag pa'i dngos 'bras dang /
mi rtag pa'i brgyud 'bras gang rung yin pas khyab zer na /
mi rtag pa'i phyi logs su byung ba dang /
mi rtag pa'i phyir logs su byung ba'i phyi logs su byung ba gnyis ka chos can /
der thal /
de'i phyir /
khyab pa khas /
ma grub na /
mi rtag pa'i phyi logs su byung ba dang /
mi rtag pa'i phyi logs su byung ba'i phyi logs su byung ba gnyis ka chos can /
mi rtag pa'i 'bras bu yin par thal /
mi rtag pa khyod kyi rgyu yin pa'i phyir /
ma grub na /
mi rtag pa chos can /
khyod khyod kyi phyi logs su byung ba dang /
khyod kyi phyi logs su byung ba'i phyi logs su byung ba gnyis ka'i rgyu yin par thal /
khyod 'dus byas yin pa'i phyir /
rtsa bar 'dod na /
de gnyis ka chos can /
mi rtag pa'i dngos 'bras dang /
mi rtag pa'i brgyud 'bras gang rung ma yin par thal /
mi rtag pa'i dngos 'bras ma yin pa gang zhig /
mi rtag pa'i brgyud 'bras ma yin pa'i phyir /
dang po ma grub na /
mi rtag pa'i phyi logs su byung ba'i phyi logs su byung ba mi rtag pa'i dngos 'bras yin par thal /
de gnyis ka mi rtag pa'i dngos 'bras yin pa'i phyir /
rtags khas /
'dod na /
de chos can /
mi rtag pa'i dngos 'bras ma yin par thal /
mi rtag pa'i brgyud 'bras yin pa'i phyir /
ma grub na /
de chos can /
der thal /
mi rtag pa khyod kyi brgyud rgyu yin pa'i phyir /
ma grub na /
mi rtag pa chos can /
khyod khyod kyi phyi logs su byung ba'i phyi logs su byung ba'i brgyud rgyu yin par thal /
khyod 'dus byas yin pa'i phyir /
gnyis pa ma grub na /
mi rtag pa'i phyi logs su byung ba mi rtag pa'i brgyud 'bras yin par thal /
de gnyis ka mi rtag pa'i brgyud 'bras yin pa'i phyir /
rtags khas /
'dod na /
mi rtag pa'i phyi logs su byung ba chos can /
mi rtag pa'i brgyud 'bras ma yin par thal /
mi rtag pa khyod kyi brgyud rgyu ma yin pa'i phyir /
ma grub na /
mi rtag pa chos can /
khyod khyod kyi phyi logs su byung ba'i @# / /
brgyud rgyu ma yin par thal /
khyod 'dus byas yin pa'i phyir /
rang res /
mi rtag pa yin na /
khyod rtogs pa'i tshad ma khyod kyi 'bras bu yin pas khyab ces pa la /
kho na re /
bum pa chos can /
der thal /
de'i phyir /
khyab pa khas /
'dod na /
bum pa rtogs pa'i tshad ma chos can /
bum pa'i 'bras bu ma yin par thal /
khyod dang bum pa gnyis la med na med byung gi 'brel pa ma grub pa'i phyir /
ma grub na /
de chos can /
der thal /
bum pa med na /
khyod med pas ma khyab pa'i phyir /
ma grub na /
bum pa tshad mas ma dmigs pa'i sa phyogs chos can /
der thal /
de'i phyir /
khyab pa khas /
ma grub na /
de chos can /
der thal /
bum pa'i dgag gzhi yin pa'i phyir /
'dod na /
bum pa tshad mas ma dmigs pa'i sa phyogs chos can /
bum pa rtogs pa'i tshad ma yod par thal /
bum pa rtogs pa'i rnams mkhyen yod pa'i phyir /
ma grub na /
de chos can /
der thal /
chos thams cad rtogs pa'i rnam mkhyen yod pa'i phyir /
zer na ma khyab /
ma grub na /
de chos can /
der thal /
chos thams cad rtogs pa'i mthar thug gi mkhyen pa yod pa'i phyir /
ma grub na /
de chos can /
der thal /
rnam mkhyen yod pa'i phyir te /
bdag med yin pa'i phyir /
gzhan yang /
bum pa rtogs pa'i tshad ma bum pa'i 'bras bu yin par thal /
sngon po rtogs pa'i tshad ma sngon pa'i 'bras bu yin pa'i phyir /
ma grub na /
der thal /
sngon po de sngon po rtogs pa'i tshad ma'i rgyu yin pa'i phyir te /
rnam 'grel las /
rgyu yi dngos po ma gtogs pa / /
gzung ba zhes bya gzhan ci yang med / /
ces gsungs pa'i phyir /
kha cig na re /
mi rtag pa dang dus mnyam du gyur pa'i mi rtag pa'i dngos rgyu med par thal /
mi rtag pa'i dngos rgyu yin na /
mi rtag pa'i snga logs su 'byung bas khyab pa'i phyir /
'dod na /
de yod par thal /
mi rtag pa'i rgyu de de yin pa'i phyir /
ma grub na /
mi rtag pa'i rgyu chos can /
mi rtag pa dang dus mnyam du gyur pa'i mi rtag pa'i dngos rgyu yin par thal /
khyod mi rtag pa'i dngos rgyu yin pa gang zhig /
mi rtag pa dang dus mnyam du gyur pa'i mi rtag pa dang /
mi rtag pa gnyis grub dus mnyam pa yin pa'i phyir /
dang po ma grub na| mi rtag pa chos can /
khyod kyi rgyu khyod kyi dngos rgyu yin par thal /
khyod 'dus byas yin pa'i phyir /
gzhan yang /
mi rtag pa dang dus mnyam du gyur pa'i mi rtag pa chos can /
khyod kyi dngos rgyu yod par thal /
khyod 'dus yin pa'i phyir zer /
kha cig /
de mi 'thad par thal /
mi rtag pa dang dus mnyam pa'i mi rtag pa'i rgyu med pa'i phyir te /
gzhi gcig la ltos te rgyu 'bras dus mnyam du med pa'i phyir te /
mi rtag pa yin na /
@# / /
khyod kyi rgyu gang yin khyod kyi sngon du grub pas khyab pa'i phyir te /
rnam 'grel las /
med pa sngar nus med phyir dang / /
phyis kyang nye bar mi sbyor phyir / /
rkyu rnams thams cad sngar yod yin| |de phyir rang blo bcas don min / /
zhes gsungs pa'i phyir zer ba ni legs par smras so /
! /
gsum pa rang la chos can tshang min bshad pa ni /
rang gi rgyu las skyes pa ni / /
'dus byas kyi ni mtshan nyid yin / /
rang la chos can 'tshangs na yang / /
skabs thob shes dgos 'di lta ste / /
bum pa chos can du bzung nas / /
rang gi rgyu las skyes par thal / /
'dod lan btab ste rtsis pa'i tshe / /
bum ba rang gi rgyu las skyes / /
zhes pa'i rig pa 'dis mtshon nas / /
rang gi rgyu yi 'bras bu dang / /
rang gi 'bras bu'i rgyu sogs 'gre / /
bum pa chos can du bzung nas / /
rang gi rgyu ni yod par thal / /
'dod lan btab ste rtsis pa'i tshe / /
bum pa'i rgyu ni yod ces zer / /
rang la chos can 'tshangs ba'i tshul / /
khas blangs snga phyi mi 'gal te / /
gong du chos can sbyar ba dang / /
phyi mar chos can 'tshangs pa ni / /
don gyis thob par mkhas pas bshad / /
dper na rang mtshan rang rig dang / /
rang min ldog chos la sogs kyi / /
rang la chos can mi 'jug pa / /
dpyod ldan yongs la grags bzhin no / /
zhes pa ste /
don ni /
'dus byas kyi mtshan nyid yod de /
rang gi rgyu rkyen las skyes pa ni 'dras byas kyi ni mtshan nyid yin pa'i phyir /
spyir rang zhes pa la chos can 'tshangs na yang skabs thob kyis shes dgos pa ni 'di lta ste /
bum pa chos can du bzung nas te /
bum pa chos can /
rang gi rgyu las skyes par thal /
'dus byas yin pa'i phyir /
zhes pa'i thal 'gyur gyi gsal ba la 'dod lan btab ste rtsis pa'i tshe bum pa rang gi rgyu las skyes par 'dod ces rtsis dgos so / /
de ltar dgos pa'i rig pa 'dis mtshon nas /
bum pa chos can /
rang gi rgyu yi 'bras bu dang /
rang gi 'bras bu'i rgyu yin par thal /
'dus byas yin pa'i phyir /
ces pa'i thal 'gyur gyi gsal ba la 'dod lan btab ste rtsis pa'i tshe na yang /
bum pa rang gi rgyu'i 'bras bu dang /
bum pa rang gi 'bras bu'i rgyu yin pa 'dod ces rtsi dgos pa sogs rigs 'gre'o / /
yang bum chos can du bzung nas te /
bum pa chos can /
rang gi rgyu ni yod par thal /
dngos po yin pa'i phyir /
zhes pa'i thal 'gyur gyi gsal ba la 'dod lan btab ste rtsis pa'i tshe bum pa'i rgyu ni yod par 'dod ces zer dgos pa ni rang la chos can 'tshangs ba'i tshul yin no / /
'o na khas blangs snga phyi gnyis 'gal lo zhe na /
de ltar yang khas blangs snga phyi gnyis mi 'gal ba yin te /
gong du bum pa rang gi rgyu las skyes par 'dod@# / /
ces brjod pa chos can 'byar ba dang /
thal 'gyur phyi mar bum pa'i rgyu yod par 'dod ces brjod pa rang la chos can 'tshangs ba yin no / /
'di lta bu ni don gyis thob par mkhas pas bshad de /
dper na /
rang mtshan dang /
rang rig dang /
rang min ldog chos la sogs pa rnams kyi rang sgra la chos can mi 'jug pa mkhas pa rnam dpyod dang ldan pa yongs la legs par grags pa bzhin yin no / /
kha cig na re /
'dus byas kyi mtshan nyid de mi 'thad par thal /
rang gi rgyu las skyes pa med pa'i phyir te /
rang gi rgyu med pa'i phyir te /
rang rtag pa yin pa'i phyir te /
khyod rtag pa yin pa'i phyir te /
khyod yod pa rtag pa yin pa'i phyir te /
khyod yod pa dang rtag pa'i gzhi mthun yod pa'i phyir te /
shes bya de de yin pa'i phyir zer /
kha cig na re /
bum pa chos can /
rang gi rgyu yod par thal /
dngos po yin pa'i phyir zhes pa'i thal 'gyur gyi gsal ba la 'dod lan btab pas chos can 'tshangs nas bum pa'i rgyu yod par 'dod ces rtsis rigs pa ma yin par thal /
de 'dra'i thal 'gyur gsal ba la 'dod lan btab pas rang gi rgyu yod par 'dod zer dgos pa'i phyir /
ma grub na /
der thal /
gzhi grub na /
rang gi rgyu yod pas khyab pa'i phyir te /
gzhi grub na /
rang rgyu yod pas khyab pa'i phyir te /
dkyil khang rgyu 'bras chung ba las /
des na bdag med yin na /
rang rgyu yod pas khyab bo / /
zhes gsungs pa'i phyir zer ro / /
de ltar na rang dngos po yin par 'dod dgos te /
rang yod pa gang zhig /
rang gi rgyu yod pa'i phyir /
kha cig na re /
'dus byas yin na /
rang rgyu las skyes pas khyab par thal /
'dus byas kyi mtshan nyid de 'thad pa'i phyir /
'dod na /
rang rgyu chos can /
rang rgyu las skyes par thal /
'dus byas yin pa'i phyir /
zer na skyon can no / /
'dod mi nus te /
rang rgyu rang rgyu dang tha dad ma yin pa'i phyir te /
rang rgyu rang rgyu dang gcig yin pa'i phyir /
kha cig na re /
sangs 'phags kyi rgyu dang sems can gyi rgyu gnyis ka'i gzhi mthun yod par thal /
rang rgyu de de 'dra'i gzhi mthun pa yin pa'i phyir /
ma grub na /
der thal /
rang rgyu de sangs 'phags kyi rgyu yin pa gang zhig /
de sems can gyi rgyu yin pa'i phyir /
dang po ma grub na /
der thal /
sangs 'phags rang rgyu las skyes pa'i phyir /
zer na ma khyab /
gnyis pa ma grub na /
der thal /
sems can dang rgyu las skyes pa'i phyir /
zer ma khyab bo /
! /
gnyis pa yod rtogs med rtogs kyi rnam gzhag bshad pa ni /
yod rtogs med rtogs 'di lta ste / /
khyad gzhi yod pa gzhir bcas la / /
med rtogs cha yod ya rnams med / /
yod rtogs ji tsam brtsegs kyang yod / /
yod rtogs med rtogs spel gyur tshe / /
yod rtogs gtso bos cha ya @# / /
rtsi| |khyad gzhi med pa gzhir bcas la / /
med rtogs ya yod cha rnams med / /
yod rtogs ji tsam brtsegs kyang med / /
yod rtogs med rtogs spel gyur tshe / /
med rtogs gtso bos cha ya rtsi / /
zhes pa ste /
don ni /
yod par rtogs pa'i tshad ma dang med par rtogs pa'i tshad ma yod pa'i rnam gzhag ni 'di lta ste bshad par bya'o / /
khyad gzhi yod pa gzhir bcas pa bum pa la lta bu la mtshon na /
bum pa med par rtogs pa'i tshad ma med par rtogs pa'i tshad ma yod de /
yod pa min na /
med par rtogs pa'i tshad ma med par rtogs pa'i tshad ma zhes gnyis dang bzhi la sogs pa cha byung ba na yod pas khyab pa'i phyir| bum pa med par rtogs pa'i tshad ma med de /
yod pa yin na /
med par rtogs pa'i tshad ma zhes gcig dang gsum la sogs pa ya rnams byung na med pas khyab pa'i phyir /
bum pa chos can /
yod par rtogs pa'i tshad ma yod par rtogs pa'i tshad ma zhes sogs ji tsam brtsegs kyang yod de /
yod pa yin na /
yod par rtogs pa'i tshad ma yod par rtogs pa'i tshad ma zhes sogs ji tsam brtsegs kyang yod pas khyab pa'i phyir /
bum pa chos can /
yod par rtogs pa'i tshad ma med par rtogs pa'i tshad ma zhes sogs spel bar gyur tshe yod par rtogs pa'i tshad ma gtso che bas cha dang ya rtsi dgos pa yin te| yod pa yin na /
yod par rtogs pa'i tshad ma med par rtogs pa'i tshad ma yod par rtogs pa'i tshad ma med par rtogs pa'i tshad ma zhes bzhi dang brgyad sogs brtsegs par med rtogs cha byung na yod pas khyab cing /
yod pa yin na /
yod par rtogs pa'i tshad ma med par rtogs pa'i tshad ma zhes gnyis dang drug sogs brtsegs par med rtogs ya byung na med pas khyab pa'i phyir /
sgrub tshul ni /
bum pa chos can /
yod par rtogs pa'i tshad ma med par rtogs pa'i tshad ma yod par rtogs pa'i tshad ma med par rtogs pa'i tshad ma yod par thal /
yod par rtogs pa'i tshad ma med par rtogs pa'i tshad ma yod par rtogs pa'i tshad ma med pa yin pa'i phyir /
ma grub na /
de chos can /
der thal /
yod par rtogs pa'i tshad ma med par rtogs pa'i tshad ma yod par rtogs pa'i tshad ma med pa'i phyir /
ma grub na /
de chos can| der thal /
yod par rtogs pa'i tshad ma med par rtogs pa'i tshad ma yod pa ma yin pa'i phyir /
ma grub na /
de chos can /
der thal /
yod par rtogs par tshad ma med par rtogs pa'i tshad ma med pa'i phyir /
ma grub na /
de chos can /
der thal /
yod par rtogs pa'i tshad ma med pa ma yin pa'i phyir /
ma grub na /
de chos can /
der thal /
yod par rtogs pa'i tshad ma yod pa'i phyir /
ma grub @# / /
na| de chos can /
der thal /
yod pa yin pa'i phyir /
khyad gzhi med pa gzhir bcas pa ri bong r+wa lta bu la mtshon na /
ri bong r+wa chos can /
med par rtogs pa'i tshad ma yod de /
med pa yin na /
med par rtogs pa'i tshad ma zhes gcig dang gsum la sogs pa ya byung na yod pas khyab cing /
med pa yin na /
med par rtogs pa'i tshad ma med par rtogs pa'i tshad ma zhes gnyis dang bzhi la sogs pa cha rnams byung na med pas khyab pa'i phyir /
ri bong r+wa chos can /
yod par rtogs pa'i tshad ma zhes sogs ji tsam brtsegs kyang med de /
med pa yin na /
yod par rtogs pa'i tshad ma yod par rtogs pa'i tshad ma zhes sogs ji tsam brtsegs kyang med pas khyab pa'i phyir /
ri bong r+wa chos can /
yod par rtogs pa'i tshad ma med par rtogs pa'i tshad ma zhes sogs spel bar gyur tshe med par rtogs pa'i tshad ma gtso che bas cha dang ya rtsi dgos pa yin te /
med pa yin na /
yod par rtogs pa'i tshad ma med par rtogs pa'i tshad ma yod pa'i rtogs pa'i tshad ma med par rtogs pa'i tshad ma zhes bzhi dang brgyad sogs brtsegs par med rtogs cha byung na med pas khyab cing /
med pa yin na /
yod par rtogs pa'i tshad ma med par rtogs pa'i tshad ma zhes gnyis dang drug sogs brtsegs par med rtogs ya byung na yod pas khyab pa'i phyir /
sgrub tshul ni /
ri bong r+wa chos can /
yod par rtogs pa'i tshad ma med par rtogs pa'i tshad ma yod par rtogs pa'i tshad ma med par rtogs pa'i tshad ma med par thal| yod par rtogs pa'i tshad ma med par rtogs pa'i tshad ma yod par rtogs pa'i tshad ma med pa ma yin pa'i phyir /
ma grub na /
de chos can /
der thal /
yod par rtogs pa'i tshad ma med par rtogs pa'i tshad ma yod par rtogs pa'i tshad ma yod pa'i phyir /
ma grub na /
de chos can /
der thal /
yod par rtogs pa'i tshad ma med par rtogs pa'i tshad ma yod pa yin pa'i phyir /
ma grub na /
de chos can /
der thal /
yod par rtogs pa'i tshad ma med par rtogs pa'i tshad ma yod pa'i phyir /
ma grub na /
de chos can /
der thal /
yod par rtogs pa'i tshad ma med pa yin pa'i phyir /
ma grub na /
de chos can /
der thal /
yod pa ma yin pa'i phyir| ma grub na /
de chos can /
der thal /
med pa yin pa'i phyir /
des na /
yod pa yin na /
yod par rtogs pa'i tshad ma yod pas khyab /
yod par rtogs pa'i tshad ma yod na /
yod pa yin pas khyab /
med pa yin na /
med par rtogs pa'i tshad ma yod pas khyab /
med par rtogs pa'i tshad ma yod na /
med pa yin pas khyab /
dngos po yin na /
dngos por rtogs pa'i tshad ma yod pas khyab /
dngos por @# / /
rtogs pa'i tshad ma yod na /
dngos po yin pas khyab /
dngos med yin na /
dngos med du rtogs pa'i tshad ma yod pas khyab /
dngos med du rtogs pa'i tshad ma yod na /
dngos med yin pas khyab pa sogs byas pa dang ma byas pa thams cad la rigs 'gre'o / /
de'i shes byed yod de /
rnam 'grel las /
snang rung dngos po ma dmigs pa'i / /
dngos po med pa rtogs par 'gyur / /
zhes pa'i gzhung 'di de yin pa'i phyir /
kha cig na re /
shes bya chos can /
dngos med du rtogs pa'i tshad ma med par rtogs pa'i tshad ma yod par thal /
dngos med du rtogs pa'i tshad ma med par rtogs pa'i tshad ma med par rtogs pa'i tshad ma yod pa'i phyir /
zer na ma khyab /
ma grub na /
de chos can /
der thal /
dngos med du rtogs pa'i tshad ma med par rtogs pa'i tshad ma med pa yin pa'i phyir /
ma grub na /
de chos can /
der thal /
dngos med du rtogs pa'i tshad ma med par rtogs pa'i tshad ma med pa'i phyir /
ma grub na /
de chos can /
der thal /
dngos med du rtogs pa'i tshad ma med pa ma yin pa'i phyir /
ma grub na /
de chos can /
der thal /
dngos med du rtogs pa'i tshad ma yod pa'i phyir /
ma grub na /
de chos can /
der thal /
dngos med yin pa'i phyir /
rtsa bar 'dod na /
de chos can /
dngos med du rtogs pa'i tshad ma med par rtogs pa'i tshad ma med par thal /
dngos med du rtogs pa'i tshad ma med pa ma yin pa'i phyir te /
dngos med du rtogs pa'i tshad ma yod pa'i phyir te /
dngos med yin pa'i phyir /
kha cig na re /
rtag par rtogs pa'i tshad ma mi rtag par rtogs pa'i tshad ma ma byas par rtogs pa'i tshad ma yod na /
rtag par rtogs pa'i tshad ma dang /
mi rtag par rtogs pa'i tshad ma ma byas par rtogs pa'i tshad ma gnyis ka re re nas yod pas khyab zer na /
ka ba chos can| der thal /
de'i phyir /
khyab pa khas /
ma grub na /
ka ba chos can /
der thal /
rtag par rtogs pa'i tshad ma mi rtag par rtogs pa'i tshad ma ma byas pa yin pa'i phyir /
ma grub na /
de chos can /
der thal /
rtag par rtogs pa'i tshad ma mi rtag par rtogs pa'i tshad ma med pa'i phyir /
ma grub na /
de chos can /
der thal /
rtag par rtogs pa'i tshad ma mi rtag pa ma yin pa'i phyir /
ma grub na /
ka ba chos can /
der thal /
rtag par rtogs pa'i tshad ma med pa phyir /
ma grub na /
ka ba chos can /
der thal /
rtag pa ma yin pa'i phyir te /
dngos po yin pa'i phyir /
rtsa bar 'dod na /
ka ba chos can /
de gnyis ka re re nas med par thal /
rtag par rtogs pa'i tshad ma med pa gang zhig /
mi rtag pa rtogs pa'i tshad ma ma byas par rtogs pa'i tshad ma med pa'i phyir /
dang po ma grub na /
ka ba chos can /
der thal /
rtag pa ma yin pa'i phyir /
gnyis pa ma grub na /
@# / /
ka ba chos can /
der thal /
mi rtag par rtogs pa'i tshad ma ma byas pa ma yin pa'i phyir /
ma grub na /
de chos can /
der thal /
mi rtag par rtogs pa'i tshad ma tshad ma yin pa'i phyir /
ma grub na /
de chos can /
der thal /
mi rtag par rtogs pa'i tshad ma yod pa'i phyir /
ma grub na /
de chos can /
der thal /
mi rtag pa yin pa'i phyir /
kha cig na re /
byas par rtogs pa'i tshad ma med par rtogs pa'i tshad ma yod par rtogs pa'i tshad ma yod na /
byas par rtogs pa'i tshad ma yod pas khyab zer na /
nam mkha' chos can /
der thal /
de'i phyir /
khyab pa khas /
ma grub na /
de chos can /
der thal /
byas par rtogs pa'i tshad ma med par rtogs pa'i tshad ma yod pa yin pa'i phyir /
ma grub na /
de chos can /
der thal /
byas par rtogs pa'i tshad ma med pa yin pa'i phyir /
ma grub na /
de chos can /
der thal /
byas pa ma yin pa'i phyir /
ma grub na /
de chos can /
der thal /
ma byas pa yin pa'i phyir /
rtsa bar 'dod na /
de chos can /
der thal /
byas pa ma yin pa'i phyir te /
rtag pa yin pa'i phyir /
kho na re /
mngon sum du rtogs pa'i tshad ma yong na /
mngon sum yin pas khyab par thal /
gong gi dam bca' de rnams 'thad pa'i phyir /
'dod na /
chos thams cad chos can /
der thal /
de'i phyir /
khyab pa khas /
ma grub na /
de chos can| der thal /
khyod mngon sum du rtogs pa'i rnam mkhyen yod pa'i phyir /
ma grub na /
de chos can /
der thal /
khyod mngon sum gyis rtogs pa'i rnam mkhyen yod pa'i phyir /
zer na ma khyab /
rtsa bar 'dod mi mus te /
chos thams cad shes pa ma yin pa'i phyir te /
chos thams cad rtag pa yin pa'i phyir /
kho na re /
bud med kyi gzugs chos can /
yid du 'ong ba yin par thal /
khyod yid du 'ong bar rtogs pa'i tshad ma yod pa'i phyir /
ma grub na /
de chos can /
der thal /
chags can gyi skyes bu la khyod yid du 'ong bar snang ba'i phyir /
zer na ma khyab /
rtags grub ste /
rnam 'grel las /
gzugs sogs bud med sogs khyad par /
nam yang mig gi 'dzin mi 'gyur / /
zhes gsungs pa'i phyir /
rtsa bar 'dod mi nus te /
de yid du mi 'ong ba yin pa'i phyir /
ma grub na /
bud med kyi gzugs chos can /
der thal /
khyod yid du mi 'ong bar rtogs pa'i tshad ma yod pa'i phyir /
ma grub na /
de chos can /
der thal /
chags bral gyi rnal 'byor pas khyod yid du mi 'ong bar rtogs pa'i phyir te /
rnam 'grel las /
chags bral chags dang yid log bzhin / /
zhes gsungs pa'i phyir /
kha cig na re /
ma yin par gyur pa'i rtag pa rtogs pa'i tshad ma yod na /
rtag par rtogs pa'i tshad ma yod pa'i khyab zer na /
gzugs chos can /
der thal /
de'i phyir /
khyab pa khas @# / /
ma grub na /
der thal /
gzugs ma yin par gyur pa'i rtag pa yod pa'i phyir /
ma grub na /
der thal /
rtag pa yin na /
gzugs ma yin par gyur pa'i rtag pa yin pas khyab pa'i phyir /
rtsa bar 'dod mi nus te /
gzugs rtag pa ma yin pa'i phyir /
kha cig na re /
dngos po ma yin par rtogs pa'i tshad ma /
dngos med du rtogs pa'i tshad ma chos can /
khyod yod pa dang /
khyod med pa gang rung yin par thal /
bdag med yin pa'i phyir /
'dod na /
dngos po ma yin par rtogs pa'i tshad ma chos can /
dngos med du rtogs pa'i tshad ma yod pa dang /
dngos po ma yin par rtogs pa'i tshad ma dngos med du rtogs pa'i tshad ma med pa gang rung ma yin par thal /
dngos med du rtogs pa'i tshad ma yod pa ma yin pa gang zhig /
dngos po ma yin par rtogs pa'i tshad ma dngos med du rtogs pa'i tshad ma med pa ma yin pa'i phyir /
dang po sla /
gnyis pa ma grub na /
dngos po ma yin par rtogs pa'i tshad ma chos can /
dngos po ma yin par rtogs pa'i tshad ma dngos med du rtogs pa'i tshad ma med pa ma yin par thal /
dngos po ma yin par rtogs pa'i tshad ma dngos med du rtogs pa'i tshad ma yod pa'i phyir /
ma grub na /
de chos can /
der thal /
dngos po ma yin par rtogs pa'i tshad ma med pa'i phyir te /
dngos por rtogs pa'i tshad ma yod pa'i phyir /
ma grub na /
dngos po ma yin par rtogs pa'i tshad ma chos can /
dngos por rtogs pa'i tshad ma yod par thal /
dngos po yin pa'i phyir /
kha cig na re /
ro sgong nga'i spra chos can /
yod par rtogs pa'i tshad ma yod par thal /
yod pa yin pa'i phyir /
khyab don gyis khas /
ma grub na /
de chos can /
der thal /
yod pa dang tha dad yin pa'i phyir /
ma grub na /
de chos can /
der thal /
yod pa'i dgag gzhi yin pa'i phyir /
ma grub na /
ro chos can /
khyod sgong nga'i spu yod pa'i dgag gzhi yin par thal /
sgong nga'i spu yod pa khyod kyi dgag bya yin pa'i phyir /
zer na rtsod gzhi phyed gsal bar 'byar bas skyon can no / /
sgong nga'i spu yod pa chos can /
ro'i dgag bya yin par thal /
med pa yin pa'i phyir /
ma grub na| der thal /
sgong nga'i spu yod pa med pa'i phyir te /
sgong nga'i spu med pa'i phyir /
kho na re /
chu klung chos can /
rnag khrag yin par thal /
khyod rnam khrag tu rtogs pa'i tshad ma yod pa'i phyir /
khyab pa don gyis khas| ma grub na /
chu klung chos can /
der thal /
yi dwags kyi rgyud la khyod rnag khrag tu rtogs pa'i tshad ma yod pa'i phyir /
zer na 'dir ma khyab /
rtags grub ste /
'jug pa las /
chu 'bab klung la yi dwags rnag blo yang| |zhes gsungs pa'i phyir /
kha cig na re /
rtag par rtogs pa'i tshad ma dngos med du rtogs pa'i tshad ma chos can /
khyod dang khyod gang rung med par thal /
khyod med pa'i phyir /
zer na ma khyab /
ma grub na /
@# / /
rtag par rtogs pa'i tshad ma chos can /
dngos med du rtogs pa'i tshad ma med par thal /
dngos por rtogs pa'i tshad ma yod pa'i phyir te /
dngos po yin pa'i phyir /
rtsa bar 'dod na /
rtag par rtogs pa'i tshad ma chos can /
dngos med du rtogs pa'i tshad ma dang /
rtag par rtogs pa'i tshad ma dngos med du rtogs pa'i tshad ma gang rung yod par thal /
rtag par rtogs pa'i tshad ma dngos med du rtogs pa'i tshad ma yod pa'i phyir te /
khyod rtag par rtogs pa'i tshad ma dngos med yin pa'i phyir te /
khyod rtag par rtogs pa'i tshad ma med pa'i phyir /
! gsum pa yin log min log gi rnam gzhag bshad pa la gnyis /
dngos dang /
yin rtogs min rtogs kyi tshad ma'i yul bshad pa'o / /
dang po ni /
yin log min log 'di lta ste / /
khyad gzhi yin pa gzhir bcas la / /
yin log cha yin ya rnams min / /
min log ji tsam brtsegs kyang yin / /
yin log min log spel gyur tshe / /
min log gtso bas cha ya rtsi / /
khyad gzhi min pa gzhir bcas la / /
yin log ya yin cha rnams min / /
min log ji tsam brtsegs kyang min / /
yin log min log spel gyur tshe / /
yin log gtso bas cha ya rtsi / /
zhes pa ste /
don ni /
yin pa las log pa dang min pa las log pa'i rnam gzhag ni 'dir lta ste /
rnam 'grel las /
de la'ang gzhan las ldog pa dang / /
gzhan las log pa /
zhes pas bstan pa bzhin bshad par bya'o / /
de yang khyad gzhi yin pa rtag pa lta bu gzhir bcas pa la mtshon na /
rtag pa chos can /
rtag pa yin pa las log pa yin pa las log pa yin te /
rtag pa yin na /
rtag pa yin pa las log pa yin pa las log pa zhes gnyis dang bzhi dang drug sogs cha byung na yin pas khyab pa dang /
rtag pa yin na /
rtag pa yin pa las log pa zhes gcig dang gsum la sogs pa ya rnams byung na ma yin pas khyab pas phyir /
rtag pa chos can /
rtag pa ma yin pa las log pa zhes sogs ji tsam brtsegs kyang yin te /
rtag pa yin na /
rtag pa min pa las log pa ma yin pa las log pa zhes ji tsam brtsegs kyang yin pas khyab pa'i phyir /
rtag pa chos can /
rtag pa yin pa las log pa min pa las log pa zhes sogs spel bar gyur tshe min log gtso che bas cha dang ya rtsi dgos pa yin te /
rtag pa yin na /
rtag pa yin pa las log pa ma yin pa las log pa yin pa las log pa ma yin pa las log pa zhes bzhi dang brgyad sogs brtsegs par yin log cha byung na yin pas khyab cing /
rtag pa yin na /
rtag pa yin pa las log pa ma yin pa las log pa zhes gnyis dang drug sogs brtsegs par yin log ya byung na ma yin pas khyab pa'i phyir /
sgrub @# / /
tshul ni /
shes bya chos can /
rtag pa yin pa las log pa ma yin pa las log pa yin pa las log pa ma yin pa las log pa yin par thal /
rtag pa yin pa las log pa ma yin pa las log pa yin pa las log pa yin pa'i phyir /
ma grub na /
de chos can /
der thal /
rtag pa yin pa las log pa ma yin pa las log pa ma yin pa'i phyir /
ma grub na /
de chos can /
der thal /
rtag pa yin pa las log pa ma yin pa'i phyir /
ma grub na /
de chos can /
der thal /
rtag pa yin pa'i phyir /
khyad gzhi min pa rtag pa ma yin pa lta bu gzhir bcas pa la mtshon na /
rtag pa ma yin pa chos can /
rtag pa yin pa las log pa yin te /
rtag pa ma yin pa yin na /
rtag pa yin pa las log pa zhes gcig dang gsum la sogs pa ya byung na yin pas khyab pa dang /
rtag pa ma yin na /
rtag pa yin pa las log pa yin pa las log pa zhes gnyis dang bzhi dang drug sogs cha rnams byung na min pas khyab pa'i phyir /
rtag pa ma yin pa chos can /
rtag pa min pa las log pa zhes ji tsam brtsegs kyang min te /
rtag pa ma yin na /
rtag pa ma yin pa las log pa ma yin pa las log pa zhes ji tsam brtsegs kyang ma yin pas khyab pa'i phyir /
rtag pa ma yin pa chos can /
rtag pa yin pa las log pa min pa las log pa zhes sogs spel bar gyur tshe yin pa las log pa gtso che bas cha dang ya rtsi dgos pa yin te /
rtag pa ma yin na /
rtag pa yin pa las log pa ma yin pa las log pa yin pa ma yin pa las log pa zhes bzhi dang brgyad sogs brtsegs par yin log cha byung na ma yin pas khyab cing /
rtag pa ma yin na /
rtag pa yin pa las log pa ma yin pa las log pa zhes gnyis dang drug sogs brtsegs par yin log ya byung na yin pas khyab pa'i phyir /
sgrub tshul ni /
sgra chos can /
rtag pa yin pa las log pa ma yin pa las log pa yin pa las log pa ma yin pa las log pa ma yin par thal /
rtag pa yin pa las log pa ma yin pa las log pa yin pa las log pa ma yin pa'i phyir /
ma grub na /
sgra chos can /
der thal /
rtag pa yin pa las log pa ma yin pa las log pa yin pa'i phyir /
ma grub na /
sgra chos can /
der thal /
rtag pa yin pa las log pa yin pa'i phyir /
ma grub na /
sgra chos can /
der thal /
rtag pa ma yin pa'i phyir /
des na /
rtag pa yin na /
rtag pa ma yin pa las log pa yin pas khyab /
rtag pa ma yin pa las log pa yin na /
rtag pa yin pas khyab /
rtag pa ma yin na /
rtag pa yin pa las log pa @# / /
yin pas khyab /
rtag pa yin pa log pa yin na /
rtag pa ma yin pas khyab /
de bzhin du mi rtag pa yin na /
mi rtag pa ma yin pa las log pa yin pas khyab pa sogs chos thams cad la rigs 'gre shes par bya'o / /
kha cig na re /
dngos po ma yin pa las log pa yin na /
bem po ma yin pa las log pa yin pas khyab zer na /
dpal ldan chos kyi grags pa chos can /
der thal| de'i phyir /
khyab pa khas /
ma grub na /
de chos can /
der thal /
dngos po yin pa'i phyir /
rtsa bar 'dod na /
de chos can /
der thal /
bem po ma yin pa'i phyir /
ma grub na /
de chos can /
der thal| bem shes gang rung ma yin pa'i phyir /
ma grub na /
de chos can /
der thal /
bem shes gang rung ma yin par gyur pa'i 'dus byas su dmigs pa yin pa'i phyir te /
ldan min 'du byed yin pa'i phyir| kha cig na re /
dri yin pa las log pa yin pa las log pa yin na /
dri yin pa las log pa yin pas khyab zer na /
tsan dan gyi dri chos can /
der thal /
de'i phyir /
khyab pa khas /
ma grub na| de chos can /
der thal /
dri yin pa las log pa ma yin pa'i phyir /
ma grub na /
de chos can /
der thal /
dri ma yin pa ma yin pa'i phyir /
ma grub na /
de chos can /
der thal /
dri yin pa'i phyir te /
lhan cig skyes pa'i dri zhim pa yin pa'i phyir /
rtsa bar 'dod mi nus te /
dri yin pa'i phyir /
kha cig na re /
rnam mkhyen chos can /
dngos po yin pa las log pa yin par thal /
dngos po yin pa las log pa yin pa las log pa dang /
dngos po ma yin pa las log pa gnyis ka yin pa'i phyir /
zer na ma khyab /
ma grub na /
rnam mkhyen chos can /
der thal /
dngos po yin pa las log pa yin pa las log pa yin pa gang zhig /
dngos po ma yin pa las log pa yin pa'i phyir /
dang po ma grub na /
de chos can /
der thal /
dngos po yin pa las log pa ma yin pa'i phyir /
ma grub na /
de chos can /
der thal /
dngos po yin pa las log pa yin pa las log pa yin pa'i phyir /
ma grub na /
de chos can /
der thal /
dngos po yin pa'i phyir /
gnyis pa grub na /
de chos can /
der thal /
dngos po yin pa'i phyir /
khyab ste /
dngos po dang dngos po ma yin pa las log pa gnyis don gcig yin pa'i phyir /
kha cig na re /
bum pa'i ldog pa chos can /
dngos med yin pa las log pa yin par thal /
dngos med yin pa las log pa yin pa las log pa ma yin pa las log pa ma yin pa las log pa yin pa'i phyir /
zer na ma khyab /
ma grub na /
de chos can /
der thal /
dngos med yin pa las log pa yin pa las log pa ma yin pa las log pa yin pa'i phyir /
ma grub na /
de chos can /
der thal /
dngos @# / /
med yin pa las log pa yin pa las log pa yin pa'i phyir /
ma grub na /
de chos can /
der thal /
dngos med yin pa las log pa ma yin pa'i phyir /
ma grub na /
de chos can /
der thal /
dngos med ma yin pa ma yin pa'i phyir /
khyab ste /
dngos med ma yin pa dang dngos med yin pa las log pa gnyis don gcig yin pa'i phyir /
kho na re /
gzugs chos can /
rtag pa yin pa las log pa rtag pa yin pa las log pa yin par thal /
rtag pa yin pa las log pa yin pa'i phyir /
zer na ma khyab /
'dod na /
de chos can /
rtag pa yin pa las log pa rtag pa yin pa las log pa ma yin par thal /
rtag pa yin pa las log pa rtag pa ma yin pa las log pa yin pa'i phyir /
ma grub na /
de chos can /
der thal /
rtag pa yin pa las log pa rtag pa yin pa'i phyir /
ma grub na /
de chos can /
der thal /
rtag pa ma yin pa rtag pa yin pa'i phyir /
kha cig na re /
dngos po ma yin pa las log pa yin par thal /
dngos po ma yin pa las log pa dngos po ma yin pa las log pa yin pa'i phyir /
zer na ma khyab /
ma grub na /
der thal /
dngos po ma yin pa las log pa dngos po yin pa'i phyir /
ma grub na /
dngos po ma yin pa las log pa chos can /
dngos po yin par thal /
rang mtshan yin pa'i phyir /
rtsa bar 'dod mi nus te /
dngos po ma yin pa'i phyir te /
rtag pa yin pa'i phyir te /
khyod rtag pa yin pa'i phyir /
! gnyis pa yin rtogs min rtogs kyi tshad ma'i yul bshad pa ni /
yin par rtogs pa'i tshad ma'i yul / /
yin pa dang ni khyab mnyam yin / /
min par rtogs pa'i tshad ma'i yul / /
min pa dang ni khyab mnyam yin / /
zhes pa ste /
don ni /
dngos po yin par rtogs pa'i tshad ma'i yul dngos po yin pa dang ni yin khyab mnyam yin te /
dngos po yin na /
dngos po yin par rtogs pa'i tshad ma'i yul yin pas khyab /
dngos po yin par rtogs pa'i tshad ma'i yul yin na /
dngos po yin pas khyab pa'i phyir /
dngos po min par rtogs pa'i tshad ma'i yul dngos po min pa dang ni yin khyab mnyam yin te /
dngos po ma yin na /
dngos po ma yin par rtogs pa'i tshad ma'i yul yin pas khyab /
dngos po ma yin par rtogs pa'i tshad ma'i yul yin na /
dngos po ma yin pas khyab pa'i phyir /
kho na re /
spyi chos can /
dngos po yin par thal /
dngos po yin par rtogs pa'i tshad ma'i yul yin pa'i phyir /
khyab pa khas /
ma grub na /
de chos can /
der thal /
dngos po yin par rtogs pa'i tshad ma'i gzhal bya yin pa'i phyir /
ma grub na /
de chos can /
der thal /
dngos po yin par gyur pa'i tshad ma'i gzhal bya yin pa'i phyir /
zer na ma khyab /
ma grub na /
de chos can /
der thal /
dngos por gyur pa'i tshad ma'i gzhal bya yin pa'i phyir /
ma grub na@# / /
de chos can / /
de thal /
gzhi grub pa'i phyir /
khyab ste /
gzhi grub na /
dngos por gyur pa'i tshad ma'i gzhal bya yin pas khyab pa'i phyir /
rtsa bar 'dod mi nus te /
spyi rdzas su ma grub pa'i phyir te /
spyi dngos med yin pa'i phyir /
kha cig na re /
dngos po chos can /
yin par gyur pa'i yod pa yin par thal /
yin par gyur pa'i tshad ma'i gzhal bya yin pa'i phyir /
zer na ma khyab /
ma grub na /
dngos po yin par gyur pa'i tshad ma'i gzhal bya yin par thal /
gzhal bya yin pa'i phyir /
rtsa bar 'dod na /
dngos po yin par thal /
'dod pa'i phyir /
'dod mi nus so / /
kho na re /
rtag pa chos can /
ma yin par gyur pa'i yod pa yin par thal /
ma yin par gyur pa'i tshad ma'i yul yin pa'i phyir /
zer na ma khyab /
rtags grub ste /
yul yin na /
rtag pa ma yin par gyur pa'i tshad ma'i yul yin dgos pa'i phyir /
'dod na /
dngos po yin par thal /
'dod pa'i phyir /
'dod mi nus so / /
kha cig na re /
rtag pa yin par gyur pa'i tshad mas rtogs par bya ba yod par thal /
rtag pa yin par gyur pa'i gzhal bya yod pa'i phyir /
zer na ma khyab /
kho na re /
khyab ste /
de gnyis la yod khyab mnyam grub pa'i phyir te /
rtag pa yin par gyur pa'i tshad mas rtogs par bya ba /
rtag pa yin par gyur pa'i gzhal bya'i mtshan nyid yin pa'i phyir /
ma grub na /
der thal| tshad mas rtogs par bya ba /
gzhal bya'i mtshan nyid yin pa'i phyir /
zer na ma khyab /
rtsa bar 'dod na /
rtag pa yin par gyur pa'i tshad ma yod par thal lo / /
kha cig na re /
rtag pa kho na chos can /
yod par thal /
yin par rtogs pa'i tshad ma'i yul yin pa'i phyir te /
yin pa'i phyir /
ma grub na /
rtag pa kho na yin par thal /
mi rtag pa ma yin pa'i phyir /
'dod na /
rtag pa kho na med par thal /
dngos po yod pa'i phyir /
khyab ste /
rtag pa kho na yod ces pa'i sgra de gzhan ldan rnam gcod kyi sgra yin pa'i phyir /
kha cig na re /
yin par gyur pa'i tshad ma'i gzhal bya yin na /
ma yin par gyur pa'i tshad ma'i gzhal bya ma yin pas khyab zer na /
mtshon bya chos can /
der thal /
de'i phyir /
khyab pa khas /
ma grub na /
mtshon bya yin par gyur pa'i tshad ma'i gzhal bya yin par thal /
tshad ma'i gzhal bya yin pa gang zhig /
tshad ma de mtshon bya yin par gyur pa'i tshad ma yin pa'i phyir /
rtags re re sla /
rtsa bar 'dod na /
mtshon bya ma yin par gyur pa'i tshad ma'i gzhal bya yin par thal /
gsar du mi bslu ba'i rig pa'i gzhal bya yin pa gang zhig /
gsar du mi bslu ba'i rig pa de mtshon bya ma yin par gyur pa'i tshad ma yin pa'i phyir /
dang po ma grub na /
der thal /
gzhi grub pa'i phyir /
gnyis pa ma grub na /
gsar du mi slu ba'i rig pa chos can /
der thal /
mtshan nyid yin pa'i phyir te /
tshad ma'i mtshan nyid yin pa'i phyir /
kha cig na re @# / /
dngos por rtogs pa'i tshad ma yod par thal /
dngos po yin par rtogs pa'i tshad ma'i yul yod pa'i phyir te /
dngos po yin na /
dngos po yin par rtogs pa'i tshad ma'i yul yin dgos pa'i phyir| zer na ma khyab bo /
! /
bzhi pa rjes su 'gro ldog gi rnam gzhag bshad pa la gnyis /
bshad bya'i lung dgod pa dang /
lung don gtan la phabs pa'o / /
dang po ni /
rjes su 'gro ldog 'di lta ste / /
phyogs kyi glang po'i gzhung lugs las / /
rjes dpag bya dang de mtshungs la / /
yod dang med la med pa zhes / /
gtan tshig kyi ni tshul gsum gsungs / /
zhes pa ste /
don ni /
rtags gsal ba la rjes su 'gro ba dang gsal ba ldog na rtaD ldog pa'i rjes su 'gro ldog gi khyab pa'i dbye ba ni 'di lta ste bshad par bya'o / /
de yang slob dpon phyogs kyi glang po'i gzhung lugs tshad ma kun btus las /
rjes su dpag bya shes 'dod chos can la yod par nges pa'i phyogs chos dang /
de mtshungs bsgrub bya'i chos la yod par nges pa'i rjes khyab dang /
med la ste rtags mi mthun phyogs la med par nges pa'i ldog khyab ste /
zhes gtan tshigs kyi ni tshul gsum gsungs so / /
gnyis pa lung don gtan la phabs pa la gnyis /
spyir tshul gsum bshad pa /
sogs rjes su 'gro ldog gi khyab pa bshad pa'o / /
dang po ni /
de yang spyi nas tshul gsum ni / /
phyogs chos rjes khyab ldog khyab yin / /
zhes pa ste /
don ni /
de yang spyi nas tshul gsum ni /
phyogs chos dang rjes khyab dang ldog khyab gsum yin te /
de sgrub kyi shes 'dod chos can gyi steng du dgod tshul dang mthun pa yod pa nyid du tshad mas nges pa phyogs chos kyi ngo bo dang /
de sgrub kyi mthun phyogs kho na la yod pa nyid du tshad mas nges pa rjes khyab kyi ngo bo dang /
de sgrub kyi mi mthun phyogs la med pa nyid du tshad mas nges pa ldog khyab kyi ngo bo yin pa'i phyir /
gnyis pa sogs rjes su 'gro ldog gi khyab pa la gsum /
rjes su 'gro ldog gi khyab pa'i rang bzhin bshad pa /
rtags mang gi song tshad bstan pa /
kha spub kyi khyab pa la 'gal ba spang pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
des na khyab pa'i dbye ba la / /
rjes khyab thur khyab ldog khyab dang / /
'gal khyab kha spub lnga ru bshad / /
ces pa ste /
don ni /
rjes khyab dang ldog khyab bshad pa'i rgyu mtshan des na khyab pa'i dbye ba la lnga yod de /
rjes khyab dang thur khyab dang ldog khyab dang 'gal khyab dang kha sbub kyi khyab pa dang lnga ru bshad pa'i phyir /
gnyis pa rgyas par bshad pa la gnyis /
khyab pa'i ngos 'dzin dang /
khyab pa'i rnam grangs bstan pa'o / /
dang po la gnyis /
khyab pa rnal ma'i ngos 'dzin dang /
phyin ci log gi ngos 'dzin no / /
dang po ni /
de dag so sor ngos 'dzin na / /
rtags de yin na gsal ba de /
@# / /
yin pas khyab pa rjes khyab yin / /
gsal ba yin na rtags de nyid / /
yin pas khyab pa thur khyab yin / /
gsal ba min na rtags de nyid / /
min pas khyab pa ldog khyab yin / /
rtags de yin na gsal ba de / /
min pas khyab pa 'gal khyab yin / /
rtags min gsal ba min pas khyab / /
kha sbub tu ni shes par bya / /
zhes pa ste /
don ni /
thal 'gyur de'i khyab pa lnga po de dag so sor ngos 'dzin na /
thal 'gyur gang dang gang gi rtags de yin na /
gsal ba de yin pas khyab pa thal 'gyur gang dang gang gi rjes khyab yin /
thal 'gyur gang dang gang gi gsal ba de yin na /
rtags de nyid yin pas khyab pa thal 'gyur gang dang gang gi thur khyab yin /
thal 'gyur gang dang gang gi gsal ba de min na /
rtags de nyid min pas khyab pa thal 'gyur gang dang gang gi ldog khyab yin /
thal 'gyur gang dang gang gi rtags de yin na /
gsal ba de min pas khyab pa thal 'gyur gang dang gang gi 'gal khyab yin /
thal 'gyur gang dang gang gi rtags de min na /
gsal ba min pas khyab pa thal 'gyur gang dang gang gi khyab pa kha sbub tu ni shes par bya'o /
de yang sgra rtsod gzhi /
ma byas pa gsal ba /
rtag pa rtags su byas pa /
sgra chos can /
ma byas pa yin par thal /
rtag pa yin pa'i phyir /
zhes pa'i thal 'gyur lta bu la dper mtshon na /
rtag pa yin na /
ma byas pa yin pas khyab pa thal 'gyur de'i rjes khyab dang /
ma byas pa yin na /
rtag pa yin pas khyab pa thal 'gyur de'i thur khyab dang /
ma byas pa ma yin na /
rtag pa ma yin pas khyab pa thal 'gyur de'i ldog khyab dang /
rtag pa yin na /
ma byas pa ma yin pas khyab pa thal 'gyur de'i 'gal khyab dang /
rtag pa ma yin na /
ma byas pa ma yin pas khyab pa thal 'gyur de'i kha sbub kyi khyab pa yin no / /
kho na re /
khyab pa de lnga ga nges pa'i thal 'gyur med do zhe na /
de yod par thal /
rtag dngos gnyis yin par thal /
ka bum gnyis yin pa'i phyir /
zhes pa'i thal 'gyur de de yin pa'i phyir /
ma grub na /
de 'dra'i thal 'gyur chos can /
khyab pa de lnga ga nges pa'i thal 'gyur yin par thal /
rjes khyab rnal ma nges pa'i thal 'gyur yin pa gang zhig /
thur khyab rnal ma nges pa'i thal 'gyur yin /
ldog khyab rnal ma nges pa'i thal 'gyur yin /
'gal khyab rnam ma nges pa'i thal 'gyur yin /
kha sbub kyi khyab pa nges pa'i thal 'gyur yin pa'i phyir /
rtags dang po grub ste /
de 'dra'i thal 'gyur gyi rjes khyab slong ba'i tshe ka bum gnyis yin na /
rtag dngos gnyis yin pas khyab pa slong rigs pa gang zhig /
ka bum gnyis yin na /
rtag dngos gnyis yin pas khyab pa'i phyir /
gnyis pa grub ste /
rtag dngos gnyis yin na /
ka bum gnyis yin pas khyab pa'i phyir /
@# / /
gsum pa grub ste /
rtag dngos gnyis ma yin na /
ka bum gnyis ma yin pas khyab pa'i phyir /
bzhi pa grub ste /
ka bum gnyis yin na /
rtag dngos gnyis ma yin pas khyab pa'i phyir /
lnga pa grub ste /
ka bum gnyis ma yin na /
rtag dngos gnyis ma yin pas khyab pa'i phyir /
kha cig na re /
khyab pa rnal ma lnga'i nang nas gcig tsam nges pa'i thal 'gyur med zer na /
de yod par thal /
rnam mkhyen gyi ldog pa chos can /
dngos po yin par thal /
dngos med yin pa'i phyir /
zhes pa'i thal 'gyur de de yin pa'i phyir /
ma grub na /
de 'dra'i thal 'gyur chos can /
der thal /
khyod kyi 'gal khyab rnal ma nges pa gang zhig /
gzhan bzhi gang yang ma nges pa'i phyir /
rtags gnyis sla /
gnyis pa phyin log gi ngos 'dzin ni /
phyin ci log gi 'bung tshul ni / /
gsal 'gyur rtags mi 'gyur du gnas / /
zhes pa ste| don ni /
khyab pa phyin ci log gi 'byung tshul te slong tshul ni /
thal 'gyur gang dang gang gi khyab pa slong dus kyi gsal ba de 'gyur zhing rtags de mi 'gyur bar de nyid du gnas dgos so / /
thal 'gyur de'i gsal ba 'gyur zhing rtags mi 'gyur bar gnas pa de'i don min te /
de yin na /
ma byas pa yin par thal /
rtag pa yin pa'i phyir /
zhes pa'i thal 'gyur gyi thur khyab phyin ci log slong pa'i tshe /
ma byas pa ma yin na /
rtag pa yin pas khyab pa slong dgos pas /
ma byas pa ma yin na /
rtag pa yin pas khyab pa thal 'gyur de'i thur khyab phyin ci log tu thal ba'i phyir ro / /
des na tshul de nams /
sgra chos can /
ma byas pa yin par thal /
rtag pa yin pa'i phyir /
zhes pa'i thal 'gyur lta bu la dper mtshon na /
rtag pa yin na /
ma byas pa ma yin pas khyab pa thal 'gyur de'i rjes khyab phyin ci log tu nges pa dang /
ma byas pa yin na /
rtag pa ma yin pas khyab pa thal 'gyur de'i thur khyab phyin ci log tu nges pa dang /
ma byas pa ma yin na /
rtag pa yin pas khyab pa thal 'gyur de'i ldog khyab phyin ci log tu nges pa dang /
rtag pa yin na /
ma byas pa yin pas khyab pa thal 'gyur de'i 'gal khyab phyin ci log tu nges pa dang /
rtag pa ma yin na /
ma byas pa yin pa'i khyab pa thal 'gyur de'i kha sgrub kyi khyab pa phyin ci log tu nges pa yin no / /
kho na re /
khyab pa phyin ci log lnga ga nges pa'i thal 'gyur med zer na /
de yod par thal /
sgra chos can /
gang zag gi bdag med yin par thal /
rtag dngos gnyis yin pa'i phyir /
zhes pa'i thal 'gyur de yin pa'i phyir /
ma grub na /
de 'dra'i thal 'gyur chos can /
der thal /
rjes khyab phyin ci log tu nges pa'i thal 'gyur yin pa gang zhig /
thur khyab phyin ci log tu nges pa'i thal 'gyur yin /
ldog khyab phyin ci log tu nges pa'i thal @# / /
'gyur yin /
'gal khyab phyin ci log tu nges pa'i thal 'gyur yin /
kha sbub kyi khyab pa phyin ci log tu nges pa'i thal 'gyur yin pa'i phyir /
rtags lnga re re nas sla /
kha cig na re /
de lnga'i nang nas gcig tsam nges pa'i thal 'gyur med zer na /
de yod par thal /
gser bum chos can /
dngos po yin par thal /
bum pa yin pa'i phyir /
zhes pa'i thal 'gyur de de yin pa'i ma grub na /
de 'dra'i thal 'gyur chos can /
der thal /
khyod kyi 'gal khyab phyin ci log nges pa gang zhig /
gzhan bzhi gang yang ma nges pa'i phyir /
rtags gnyis sla /
! gnyis pa khyab pa'i rnam grangs bstan pa la gnyis /
khyab pa rnal ma lnga'i rnam grangs dang /
thal 'gyur bkod tshul gyi khyab pa'i rnam grangs bstan pa'o / /
dang po la lnga /
rjes khyab kyi khyab pa'i rnam grangs bstan pa /
thur khyab kyi khyab pa'i rnam grangs bstan pa /
ldog khyab kyi khyab pa'i rnam grangs bstan pa /
kha sbub kyi khyab pa'i rnam grangs bstan pa /
'gal khyab kyi khyab pa'i rnam grangs bstan pa'o / /
dang po ni /
thur khyab rnam ma cha rnams dang| |ldog khyab phyin ci log nges pa'i / /
thur khyab phyin ci log nges dang / /
thur khyab phyin ci log nges pa'i / /
thur khyab phyin ci log nges pa'i / /
thur khyab phyin ci log nges pa'i / /
thur khyab phyin ci log nges sogs / /
bzhi brgyad bcu gnyis bzhi tshan dang / /
rjes khyab phyin ci log nges pa'i / /
rjes khyab phyin ci log nges dang / /
ldog khyab phyin ci log nges pa'i / /
ldog khyab phyin ci log nges pa'i / /
ldog khyab phyin ci log nges pa'i / /
ldog khyab phyin ci log nges sogs / /
bzhi brgyad bcu gnyis bzhi tshan dang / /
rjes khyab du ma brtsegs gyur kyang / /
rtsa ba'i rjes khyab steng du gnas / /
zhes pa ste /
don ni /
thal 'gyur gang dang gang gi tur khyab rnal ma cha ste thur khyab kyi thur khyab rnams dang /
de'i ldog khyab phyin ci log tu nges pa'i thur khyab phyin ci log tu nges pa dang /
de'i thur khyab phyin ci log tu nges pa'i thur khyab phyin ci log tu nges pa'i thur khyab phyin ci log tu nges pa'i thur khyab phyin ci log tu nges pa zhes sogs la /
bzhi brtsegs pa bzhi tshan dang po dang /
bzhi tshan gnyis pa brgyad brtsegs pa dang /
bzhi tshan gsum pa bcu gnyis brtsigs pa'i bzhi tshan rnams dang /
de'i rjes khyab phyin ci log tu nges pa'i rjes khyab phyin ci log tu nges pa dang /
de'i ldog khyab phyin ci log tu nges pa'i ldog khyab phyin ci log tu nges pa'i ldog khyab phyin ci log tu nges pa'i ldog khyab phyin ci log tu nges pa zhes sogs la /
bzhi tshan dang po dang /
bzhi tshan gnyis pa brgyad brtsegs pa dang /
bzhi tshan gsum pa bcu gnyis brtsegs pa'i bzhi tshan rnams dang /
de'i rjes khyab kyi rjes khyab @# / /
ces du ma brtsegs par gyur pa de rnams kyang /
rtsa ba'i rjes khyab rtag pa yin na /
ma byas pa yin pas khyab pa lta bu'i steng du gnas pa yin te /
khyab pa de rnams re re nas rjes khyab dang don gcig ming gi rnam grangs yin pa'i phyir /
kho na re /
gzugs yin par thal /
bum pa yin pa'i phyir /
zhes pa'i thal 'gyur chos can /
thur khyab rnal ma nges pa'i thal 'gyur yin par thal /
thur khyab kyi thur khyab nges pa'i thal 'gyur yin pa'i phyir /
zer na ma khyab /
ma grub na /
de chos can /
der thal /
khyod kyi thur khyab slong ba'i tshe na /
gzugs yin na /
bum pa yin pas khyab pa /
bum pa yin par thal /
gzugs yin pa'i phyir /
zhes pa'i thal 'gyur gyi thur khyab slong ba'i tshe na /
bum pa yin na /
gzugs yin pas khyab pa slong rigs pa gang zhig /
bum pa yin na /
gzugs yin pas khyab pa'i phyir /
rtsa bar 'dod mi nus te /
gzugs yin na| bum pa yin pas ma khyab pa'i phyir /
gnyis pa ni /
thur khyab rnal ma ya rnams dang / /
ldog khyab phyin ci log nges pa'i / /
thur khyab phyin ci log nges pa'i / /
thur khyab rnal mar nges pa dang / /
ldog khyab phyin ci log nges pa'i / /
ldog khyab phyin ci log nges pa'i / /
ldog khyab rnal mar nges pa dang / /
thur khyab phyin ci log nges pa'i / /
thur khyab phyin ci log nges pa'i / /
ldog khyab rnal mar nges pa dang / /
ldog khyab rnal mar nges pa yi / /
thur khyab rnal mar nges pa yi / /
ldog khyab rnal mar nges pa dang / /
ldog khyab khas brub ya rnams ni / /
rtsa ba'i thur khyab steng du gnas / /
zhes pa ste /
don ni /
thal 'gyur gang dang gang gi thur khyab rnal ma ya rnams dang| de'i ldog khyab phyin ci log tu nges pa'i thur khyab phyin ci log tu nges pa'i thur khyab rnal mar nges pa dang /
de'i ldog khyab phyin ci log tu nges pa'i ldog khyab phyin ci log tu nges pa'i ldog khyab rnal mar nges pa dang| de'i thur khyab phyin ci log tu nges pa'i thur khyab phyin ci log tu nges pa'i ldog khyab rnal mar nges pa dang /
de'i ldog khyab rnal mar nges pa'i thur khyab rnal mar nges pa'i ldog khyab rnal mar nges pa dang /
de'i ldog khyab kha sbub ya rnams ni /
rtsa ba'i thur khyab ma byas pa yin na /
rtag pa yin pas khyab pa lta bu'i steng du gnas pa yin te /
khyab pa de rnams re re nas thur khyab dang don gcig ming gi rnam grangs yin pa'i phyir /
kho na re /
sgra yin par thal /
bem po yin pa'i phyir /
zhes pa'i thal 'gyur chos can /
ldog khyab phyin ci log tu nges pa'i thal 'gyur yin par thal / /
ldog khyab phyin ci log tu nges pa'i thur khyab phyin ci log tu nges pa'i thur khyab rnal mar nges pa'i thal 'gyur yin pa'i phyir /
zer na ma khyab /
ma grub na /
de chos can /
der thal /
khyod kyi ldog khyab phyin ci log slong ba'i tshe /
sgra ma yin na /
bem po yin pas khyab pa /
bem po yin @# / /
par thal /
sgra ma yin pa'i phyir /
zhes pa'i thal 'gyur gyi thur khyab phyin ci log slong ba'i tshe /
bem po yin na /
sgra yin pas khyab pa /
sgra yin par thal /
bem po yin pa'i phyir /
zhes pa'i thal 'gyur gyi thur khyab rnal ma slong ba'i tshe /
sgra yin na /
bem po yin pas khyab pa slong rigs pa gang zhig /
sgra yin na /
bem po yin pas khyab pa'i phyir /
rtsa bar 'dod mi nus te /
sgra ma yin na /
bem po yin pas ma khyab pa'i phyir /
gsum pa ni /
ldog khyab rnal ma ya rnams dang / /
ldog khyab phyin ci log nges pa'i / /
thur khyab phyin ci log nges pa'i / /
ldog khyab rnal mar nges pa dang / /
ldog khyab phyin ci log nges pa'i / /
ldog khyab phyin ci log nges pa'i / /
thur khyab rnal mar nges pa dang / /
thur khyab phyin ci log nges pa'i / /
thur khyab phyin ci log nges pa'i / /
thur khyab rnal mar nges pa dang / /
thur khyab rnal mar nges pa yi / /
ldog khyab rnal mar nges pa yi / /
thur khyab rnal mar nges pa dang / /
ldog khyab rnal mar nges pa yi / /
thur khyab rnal mar nges pa yi / /
thur khyab rnal mar nges pa dang / /
thur khyab kha sbub ya rnams ni / /
rtsa ba'i ldog khyab steng du gnas / /
zhes pa ste /
don ni /
thal 'gyur gang dang gang gi ldog khyab rnal ma ya rnams dang /
de'i ldog khyab phyin ci log tu nges pa'i thur khyab phyin ci log tu nges pa'i ldog khyab rnal mar nges pa dang| de'i ldog khyab phyin ci log tu nges pa'i ldog khyab phyin ci log tu nges pa'i thur khyab rnal mar nges pa dang /
de'i thur khyab phyin ci log tu nges pa'i thur khyab phyin ci log tu nges pa'i thur khyab rnal mar nges pa dang /
de'i thur khyab rnal mar nges pa yi ldog khyab rnal mar nges pa yi thur khyab rnal mar nges pa dang /
de'i ldog khyab rnal mar nges pa yi thur khyab rnal mar nges pa yi thur khyab rnal mar nges pa dang /
de'i thur khyab kha sbub ya rnams ni /
rtsa ba'i ldog khyab ma byas pa ma yin na /
rtog pa ma yin pas khyab pa lta bu'i steng du gnas pa yin te /
khyab pa de rnams re re nas ldog khyab dang don gcig ming gi rnam grangs yin pa'i phyir /
kho na re /
byas pa yin par thal /
sgra yin pa'i phyir /
zhes pa'i thal 'gyur chos can /
thur khyab phyin ci log tu nges pa'i thal 'gyur yin par thal /
ldog khyab phyin ci log tu nges pa'i thur khyab phyin ci log tu nges pa'i ldog khyab rnal mar nges pa'i thal 'gyur yin pa'i phyir /
zer na ma khyab /
ma grub na /
de chos can /
der thal /
khyod kyi ldog khyab phyin ci log slong ba'i tshe /
byas pa ma yin na /
sgra yin pas khyab pa /
sgra yin par thal| byas pa ma yin pa'i phyir /
zhes pa'i thal 'gyur gyi thur khyab phyin ci log slong ba'i tshe /
sgra yin na /
byas pa yin pas khyab pa /
byas pa yin par thal /
sgra yin pa'i phyir /
zhes pa'i thal 'gyur gyi ldog @# / /
khyab rnal ma slong ba'i tshe /
byas pa ma yin na /
sgra ma yin pas khyab pa slong rigs pa gang zhig /
byas pa ma yin na /
sgra ma yin pas khyab pa'i phyir /
rtsa bar 'dod mi nus te /
byas pa yin na /
sgra ma yin pas ma khyab pa'i phyir /
bzhi pa ni /
rjes khyab kha sbub ya rnams dang / /
ldog khyab phyin ci log nges pa'i / /
ldog khyab phyin ci log nges dang / /
thur khyab phyin ci log nges pa'i / /
thur khyab phyin ci log nges dang / /
ldog khyab rnal mar nges pa yi / /
thur khyab rnal mar nges pa dang / /
thur khyab rnal mar nges pa yi / /
ldog khyab rnal mar nges pa rnams / /
rjes khyab kha sbub steng du gnas / /
zhes pa ste /
don ni /
thal 'gyur gang dang gang gi rjes khyab kyi kha sbub kyi khyab pa ya rnams dang /
de'i ldog khyab phyin ci log tu nges pa'i ldog khyab phyin ci log tu nges pa dang /
de'i thur khyab phyin ci log tu nges pa'i thur khyab phyin ci log tu nges pa dang /
de'i ldog khyab rnal mar nges pa yi thur khyab rnal mar nges pa dang /
de'i thur khyab rnal mar nges pa yi ldog khyab rnal mar nges pa rnams ni /
rtsa ba'i rjes khyab kyi kha sbub kyi khyab pa rtag pa ma yin na /
ma byas pa ma yin pas khyab pa lta bu'i steng du gnas pa yin te /
khyab pa de rnams re re nas kha sbub kyi khyab pa dang don gcig ming gi rnam grangs yin pa'i phyir /
kho na re /
kha dog yin par thal /
gzugs yin pa'i phyir zhes pa'i thal 'gyur chos can /
rjes khyab rnal ma nges pa'i thal 'gyur yin par thal /
ldog khyab phyin ci log tu nges pa'i ldog khyab phyin ci log tu nges pa'i thal 'gyur yin pa'i phyir /
zer na ma khyab /
ma grub na /
de chos can /
der thal /
khyod kyi ldog khyab phyin ci log slong ba'i tshe /
kha dog ma yin na /
gzugs yin pas khyab pa /
gzugs yin par thal /
kha dog ma yin pa'i phyir /
zhes pa'i thal 'gyur gyi ldog khyab phyin ci log slong ba'i tshe /
gzugs ma yin na /
kha dog ma yin pas khyab pa slong rigs pa gang zhig /
gzugs ma yin na /
kha dog ma yin pas khyab pa'i phyir /
rtsa bar 'dod mi nus te /
gzuD yin na /
kha dog yin pas ma khyab pa'i phyir /
lnga pa ni /
'gal khyab ya rnams gang yin dang / /
ldog khyab rnal mar nges pa yi / /
ldog khyab phyin ci log nges dang / /
thur khyab rnal mar nges pa yi / /
thur khyab phyin ci log nges dang / /
ldog khyab phyin ci log nges pa'i / /
thur khyab rnal mar nges pa dang / /
thur khyab phyin ci log nges pa'i / /
ldog khyab rnal mar nges pa dang / /
rjes khyab phyin ci log nges rnams / /
rtsa ba'i 'gal khyab steng du gnas / /
zhes pa ste /
don ni /
thal 'gyur gang dang gang gi 'gal khyab ya rnams gang yin pa dang /
de'i ldog khyab rnal mar nges pa yi ldog khyab phyin ci log tu nges pa dang /
de'i thur khyab rnal mar @# / /
nges pa yi thur khyab phyin ci log tu nges pa dang /
de'i ldog khyab phyin ci log tu nges pa'i thur khyab rnal mar nges pa dang /
de'i thur khyab phyin ci log tu nges pa'i ldog khyab rnal mar nges pa dang /
de'i rjes khyab phyin ci log tu nges pa de rnams ni /
rtsa ba'i 'gal khyab rtag pa yin na /
ma byas pa ma yin pas khyab pa lta bu'i steng du gnas pa yin te /
khyab pa de rnams re re nas 'gal khyab dang don gcig ming gi rnam grangs yin pa'i phyir /
kho na re /
ka ba yin par thal /
bum pa yin pa'i phyir zhes pa'i thal 'gyur chos can /
kha sbub kyi khyab pa rnal mar nges pa'i thal 'gyur yin par thal /
ldog khyab rnal mar nges pa'i ldog khyab phyin ci log tu nges pa'i thal 'gyur yin pa'i phyir / /
zer na ma khyab /
ma grub na /
de chos can /
der thal /
khyod kyi ldog khyab rnal ma slong ba'i tshe /
ka ba ma yin na /
bum pa ma yin pas khyab pa /
bum pa ma yin par thal| ka ba ma yin pa'i phyir /
zhes pa'i thal 'gyur gyi ldog khyab phyin ci log slong ba'i tshe /
bum pa ma yin pa ma yin na /
ka ba ma yin pas khyab pa slong rigs pa gang zhig /
bum pa ma yin pa ma yin na /
ka ba ma yin pas khyab pa'i phyir /
dang po ma grub na sla /
gnyis pa ma grub na /
der thal /
bum pa yin na /
ka ba ma yin pas khyab pa gang zhig /
bum pa ma yin pa ma yin pa dang bum pa gnyis don gcig yin pa'i phyir /
rtsa bar 'dod mi nus te /
bum pa ma yin na /
ka ba ma yin pas ma khyab pa'i phyir /
gnyis pa thal 'gyur bkod tshul gyi khyab pa'i rnam grangs ni /
rtags gsal dngos 'gal bkod pa'i tshe / /
thal 'gyur de yi rjes khyab dang / /
ldog khyab la ni khyad par med / /
rtags gsal tha mi dad bkod tshe / /
thal 'gyur de yi rjes khyab dang / /
thur khyab la ni khyad par med / /
yin bkod kyi ni thur khyab dang / /
min bkod kyi ni ldog khyab gcig /
yin bkod kyi ni ldog khyab dang / /
min bkod kyi ni thur khyab gcig /
ces pa ste /
don ni /
rtags gsal dngos 'gal gyi thal 'gyur bkod pa'i tshe / /
thal 'gyur de yi rjes khyab dang ldog khyab la ni khyad par med de /
dper na| sgra chos can /
rtag pa ma yin par thal /
rtag pa yin pa'i phyir /
zhes pa'i thal 'gyur lta bu la mtshon na /
rtag pa yin na /
rtag pa ma yin pas khyab pa de'i rjes khyab dang /
ldog khyab gnyis ka yin pa'i phyir /
thal 'gyur de rtags gsal tha mi dad du bkod pa'i tshe /
thal 'gyur de yi rjes khyab dang thur khyab la ni khyad par med de /
dper na /
sgra chos can /
mi rtag pa yin par thal / /
mi rtag pa yin pa'i phyir /
zhes pa'i thal 'gyur lta bu la mtshon na /
mi rtag pa yin na /
mi rtag pa yin pas khyab pa de thal 'gyur de'i rjes khyab dang /
thur khyab gnyis ka yin pa'i phyir /
yin bkod kyi ni thur khyab dang /
min bkod kyi ni ldog @# / /
khyab gnyis don gcig ste /
dper na /
mi rtag pa yin na /
mi rtag pa yin pas khyab pa de /
sgra chos can /
mi rtag pa yin par thal /
mi rtag pa yin pa'i phyir /
zhes pa'i thal 'gyur gyi thur khyab dang /
sgra chos can /
mi rtag pa ma yin par thal /
mi rtag pa ma yin pa'i phyir /
zhes pa'i thal 'gyur gyi ldog khyab gnyis ka yin pa lta bu dang /
de bzhin du yin bkod kyi ni ldog khyab dang /
min bkod kyi ni thur khyab gnyis don gcig ste /
dper na /
mi rtag pa ma yin na /
mi rtag pa ma yin pas khyab pa de /
sgra chos can /
mi rtag pa yin par thal /
mi rtag pa yin pa'i phyir zhes pa'i thal 'gyur gyi ldog khyab dang /
sgra chos can /
mi rtag pa ma yin par thal /
mi rtag pa ma yin pa'i phyir zhes pa'i thal 'gyur gyi thur khyab yin pa lta bu'o / /
khyab pa phyin ci log lnga ga ma nges pa'i thal 'gyur yod de /
byas pa yin par thal /
shes bya yin pa'i phyir zhes pa'i thal 'gyur de de yin pa'i phyir /
khyab pa rnal ma lnga dang phyin ci log lnga gang yang ma nges pa'i thal 'gyur yod de /
sgra chos can /
mtshon bya yin par thal /
dngos po yin pa'i phyir zhes pa'i thal 'gyur de de yin pa'i phyir /
kho na re /
khyab pa rnal ma lnga dang phyin ci log lnga re re nas nges pa'i thal 'gyur med zer na /
de yod par thal /
sgra chos can /
rtag dngos gnyis gang zhig /
gang zag gi bdag med yin par thal /
ka bum gnyis gang zhig /
gang zag gi bdag med yin pa'i phyir /
zhes pa'i thal 'gyur de de yin pa'i phyir /
ma grub na /
de 'dra'i thal 'gyur chos can /
der thal /
khyab pa rnal 'byor ma lnga re re nas nges pa gang zhig /
phyin ci log lnga re re nas nges pa'i phyir /
dang po ma grub na /
de 'dra'i thal 'gyur gyi khyab pa rnal ma lnga re re nas nges par thal /
ka bum gnyis gang zhig /
gang zag gi bdag med yin na /
rtag dngos gnyis gang zhig /
gang zag gi bdag med yin pas khyab /
rtag dngos gnyis gang zhig /
gang zag gi bdag med yin na /
ka bum gang zhig /
gang zag gi bdag med yin pas khyab /
rtag dngos gnyis gang zhig /
gang zag gi bdag med ma yin na /
ka bum gnyis gang zhig /
gang zag gi bdag med ma yin pas khyab /
ka bum gnyis gang zhig /
gang zag gi bdag med yin na /
rtag dngos gnyis gang zhig /
gang zag gi bdag med ma yin pas khyab /
ka bum gnyis gang zhig /
gang zag gi bdag med ma yin na /
rtag dngos gnyis gang zhig /
gang zag gi bdag med ma yin pas khyab pa'i phyir /
gnyis ma grub na /
de 'dra'i thal 'gyur gyi khyab pa phyin ci log lnga re re nas nges par thal /
ka bum gnyis gang zhig /
gang zag gi bdag med yin na /
rtag dngos gnyis@# / /
gang zhig /
gang zag gi bdag med ma yin pas khyab /
rtag dngos gnyis gang zhig /
gang zag gi bdag med yin na /
ka bum gnyis gang zhig /
gang zag gi bdag med ma yin pas khyab| rtag dngos gnyis gang zhig /
gang zag gi bdag med ma yin na /
ka bum gnyis gang zhig /
gang zag gi bdag med yin pas khyab /
ka bum gnyis gang zhig /
gang zag gi bdag med yin na /
rtag dngos gnyis gang zhig /
gang zag gi bdag med yin pas khyab /
ka bum gnyis gang zhig /
gang zag gi bdag med ma yin na /
rtag dngos gnyis gang zhig /
gang zag gi bdag med yin pas khyab pa rnams so sor nges pa'i phyir /
gnyis pa rtags mang gi song tshod bstan pa ni /
gang zhig la sogs rtags mang po / /
yod kyang song tshod khyer ba gnas / /
phyi ma grub pa'i rjes mi 'brang / /
zhes pa ste /
don ni /
thal 'gyur gang dang gang la gang zhig la sogs pa rtags zur mang po yod kyang /
bkod song gi khyad par byas nas song tshod khyer ba'i gnas gzhi ni rtags snga ma yin cing /
rtags phyi ma grub pa'i rjes su mi 'brang ba yin te /
rtags snga ma'i rjes su 'brang dgos pa'i phyir /
de ltar du 'thad pa yin te /
sgra chos can /
gang zag gi bdag med yin par thal /
rtag dngos gang zhig /
gang zag gi bdag med yin pa'i phyir /
zhes pa'i thal 'gyur gyi rtags phyi ma grub pas de 'dra'i thal 'gyur gyi rtags grub par mi 'jog pa'i phyir /
ma grub na /
der thal /
de 'dra'i thal 'gyur gyi rtags ma grub pa'i phyir /
ma grub na /
der thal /
de 'dra'i thal 'gyur gyi rtags dang po ma grub pa'i phyir /
khyab ste /
de 'dra'i thal 'gyur gyi rtags dang po ma grub na /
de 'dra'i thal 'gyur gyi rtags ma grub pas khyab pa'i phyir /
ma grub na /
der thal /
de 'dra'i thal 'gyur gyi rtags dang po khegs na /
de 'dra'i thal 'gyur gyi rtags khegs pas khyab pa'i phyir te /
rnam bshad snying po rgyan las /
de yang ya gyal bkag na tshogs pa khegs pa yin pas /
rtags zur phyi ma khegs pa mi 'thad cing /
snga ma khegs pas rtags de khegs par khas len dgos la /
zhes gsungs pa'i phyir /
kho na re /
sgra chos can /
gang zag gi bdag med yin par thal /
rtag dngos gang zhig /
gang zag gi bdag med yin pa'i phyir /
zhes pa'i thal 'gyur gyi rtags ma grub par thal /
de'i rtags dang po ma grub pa'i phyir te /
sgra rtag dngos ma yin pa'i phyir| 'dod na /
de 'dra'i thal 'gyur gyi rtags grub par thal /
de 'dra'i thal 'gyur gyi rtags phyi ma grub pa'i phyir /
khyab ste /
de 'dra'i thal 'gyur gyi rtags phyi ma grub na /
de 'dra'i thal 'gyur gyi rtags grub @# / /
pas khyab pa'i phyir /
ma grub na /
der thal /
de 'dra'i thal 'gyur rtags dang po la rtags ma grub pa'i lan thebs na /
de 'dra'i thal 'gyur gyi rtags la rtags ma grub pa'i lan thebs pas ma khyab pa gang zhig /
de 'dra'i thal 'gyur gyi rtags phyi ma grub pas de 'dra'i thal 'gyur gyi rtags grub par 'jog dgos pa'i phyir /
rtags gnyis re re nas grub ste /
rnam 'grel mtha' dpyod lung rigs gter mdzod las| de 'dra'i thal 'gyur la rtags ma grub kyi lan thebs par thal /
de'i rtags dang po la rtags ma grub kyi lan thebs pa'i phyir /
zer na ma khyab ste /
de'i rtags ma grub par thal /
de'i rtags dang po ma grub pa'i phyir /
khyab pa khas /
'dod mi nus te /
de'i rtags gnyis pa grub pa'i phyir /
zhes gsungs pa'i phyir /
zer na dpyad par bya'o / /
kho na re /
sgra chos can /
rtag dngos gang zhig /
gang zag gi bdag med ma yin par thal /
de 'dra'i thal 'gyur gyi rtags ma grub pa'i rgyu mtshan yod pa'i phyir /
'dod na /
sgra chos can /
rtag dngos gang zhig /
gang zag gi bdag med yin par thal /
rtag dngos su gyur pa'i gang zag gi bdag med yin pa'i phyir /
zer na ma khyab /
ma grub na /
sgra chos can /
der thal /
rtag dngos su gyur pa'i yod med gang rung yin pa'i phyir /
ma grub na /
sgra chos can /
der thal /
rtag dngos su gyur pa'i med pa yin pa'i phyir /
ma grub na /
sgra chos can /
der thal /
rtag dngos ma yin pa'i phyir /
rang lugs la /
sgra chos can /
rtag dngos gang zhig /
gang zag gi bdag med yin par thal /
dngos po yin pa'i phyir /
zhes pa'i thal 'gyur la 'dod lan thebs te /
sgra gang zag gi bdag med yin pa gang zhig /
gsal ba'i gang zhig nus med yin pa'i phyir /
gsum pa ni /
kha sbub yongs grags la med kyang / /
rtsa khyab bzhi por ma 'dus shing / /
rig pa'i rnam grangs yin pa'i phyir / /
'dir bkod pa la 'gal ba med / /
ces pa ste /
don ni /
kho na re /
'dir kha sbub kyi khyab pa bshad pa mi 'thad do zhe na /
kha sbub kyi khyab pa de yongs grags rtsa ba'i khyab pa bzhi po de'i nang la med kyang /
blo gsal rnams kyi rigs lam la nye bar mkho ba dang phan 'dogs che bas bshad dgos pas so / /
'di nyid rtsa ba'i khyab pa rjes khyab thur khyab ldog khyab 'gal khyab bzhi por ma 'dus shing /
rig pa'i rnam grangs yin pa'i phyir 'dir kha sbub kyi khyab pa grub tshul bkod pa la 'gal med do / /
rtsa ba'i khyab pa rnal ma bzhi dang phyin ci log bzhi ste rjes su 'gro ldog gi khyab pa brgyad ka nges pa'i thal 'gyur ni /
sgra chos can /
rtag dngos gnyis gang zhig /
gang zag gi bdag med yin par thal /
ka bum gnyis gang zhig /
gang zag gi bdag med yin pa'i phyir /
zhes pa lta bu /
bdun tsam nges pa ni /
rtag dngos gnyis yin par thal /
ka bum gnyis yin pa'i phyir /
zhes pa @# / /
lta bu /
drug tsam nges pa ni /
dngos po yin par thal /
ka bum gnyis yin pa'i phyir /
zhes pa lta bu /
lnga tsam nges pa ni /
yod med gang rung yin par thal /
gang zag gi bdag med yin pa'i phyir /
zhes pa lta bu /
bzhi tsam nges pa ni /
mi rtag pa yin par thal /
byas pa yin pa'i phyir /
zhes pa lta bu /
gsum tsam nges pa ni /
ma byas pa yin par thal /
rtag pa yin pa'i phyir /
zhes pa lta bu /
gnyis tsam nges pa ni /
shes bya yin par thal /
bdag med yin pa'i phyir /
zhes pa lta bu /
gcig tsam nges pa ni /
gzugs yin par thal /
dngos po yin pa'i phyir /
zhes pa lta bu /
gcig kyang ma nges pa ni /
spyi yin par thal /
bye brag yin pa'i phyir /
zhes pa lta bu'o /
! /
gsum pa bzhi tshan gsum pa bshad pa la bzhi /
dgag gzhi'i rnam gzhag bshad pa /
rtsi lugs kyi rnam gzhag bshad pa /
snga btsan phyi btsan gyi rnam gzhag bshad pa /
skor 'bebs kyi rnam gzhag bshad pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
dgag gzhi'i rnam gzhag 'di lta ste / /
pang len dmigs phur mtha' skyor dang / /
rgyab khur ma ste rnam bzhi dang / /
rnam grangs shong rdzong ma zhes grags / /
zhes pa ste /
don ni /
de yang dgag gzhi'i rnam gzhag la rtsi tshul gyi dbang gis mi 'dra ba du ma yod pa ni 'di lta ste /
pang len ma dang /
dmigs phur ma dang /
mtha' skyor ba dang /
rgyab khur ma ste rnam pa bzhi dang /
de'i steng du rnam grangs gzhan dang /
shong rdzong ma zhes grags pa dang rnam pa drug yod do / /
gnyis pa la gsum /
shes byed kyi khungs dgod pa /
don dang 'brel pa'i ming gi rnam grangs /
so so'i rtsi tshul bshad pa'o / /
dang po ni /
chos kyi grags pa'i gzhung lugs las / /
tshad ma rnams ni mi 'jug pa / /
med la mi 'jug 'bras bu can / /
gtan tshigs bye brag la bltos nas / /
'ga' zhig med shes 'bras bu can / /
zhes pas snang rung mi snang ba / /
ma dmigs pa yi gtan tshigs gsungs / /
zhes pa ste /
don ni /
rig pa'i dbang phyug dpal ldan chos kyi grags pa'i gzhung lugs che mo rnam 'grel las /
sha za bskal don du song ba'i gang zag gi rgyud la sha za 'jal ba'i tshad ma rnams ni mi 'jug pa ste med pa chos can /
mdun gyi gzhi 'dir sha za bskal don du song ba'i gang zag gi rgyud la sha za 'jal ba'i bcad shes med la mi 'jug par sgrub pa'i 'bras bu can rgyu ma dmigs pa'i rtags yang dag yin te /
de sgrub kyi mi snang ba ma dmigs pa'i tshul gsum yin pa'i phyir /
snang rung ma dmigs pa'i gtan tshigs ni /
de sgrub kyi dgag bya'i chos su btags pa'i don de yod na phyir rgol la snang rung gi bye brag ste khyad par la ltos nas /
gzhi 'ga' zhig tu rang gi dgag bya'i @# / /
chos med pa shes shing go ba'i 'bras bu ste rgyu mtshan can gyi gtan tshigs yin no / /
zhes pas snang rung dang /
snga mas mi snang ba ma dmigs pa yi gtan tshigs gsungs te /
snang rung gi skabs su bum pa tshad mas ma dmigs pa'i sa phyogs su bum pa med par bshad pas so / /
gnyis pa ni /
dag pa'i sa phyogs med pa'i phyogs / /
tshad mas ma dmigs pa yi phyogs / /
de rnams dgag gzhi'i don du mtshungs / /
zhes pa ste /
don ni /
bum pa lta bu mtshon na /
bum pa dag pa'i sa phyogs /
bum pa med pa'i sa phyogs /
bum pa tshad mas ma dmigs pa yis phyogs de rnams bum pa'i dgag gzhi'i don du mtshungs te /
de gsum don gcig cing /
de rnams re re nas bum pa'i dgag gzhi'i don yin pa'i phyir /
ci'i phyir dgag gzhi zhes bya zhe na /
kho rang gi dgag gzhi gcig yod pa'i steng du kho rang yod pa dgag pa'i gzhi gtan po gcig yod pas na dgag gzhi zhes bya'o / /
kha cig na re /
bum pa'i dgag gzhi'i don de mi 'thad par thal /
bum pa'i dgag gzhi chos can gyi steng du bum pa yod pa'i phyir /
ma grub na /
der thal /
bum pa'i dgag gzhi chos can gyi steng du bum pa rtogs pa'i tshad ma yod pa'i phyir te /
de'i steng du bum pa rtogs pa'i rnam mkhyen yod pa'i phyir /
ma grub na /
der thal /
de'i steng du chos thams cad rtogs pa'i rnam mkhyen yod pa'i phyir /
zer na ma khyab /
rtags der thal /
de'i steng du rnam mkhyen yod pa'i phyir te /
rnam mkhyen gyi dgag gzhi med pa'i phyir te /
rnam mkhyen gyis ma khyab pa'i gzhi med pa'i phyir te /
bden gnyis las /
mkhyen pa'i skad cig gcig gis kyang / /
shes bya'i dkyil 'khor kun khyab can / /
zhes gsungs pa'i phyir /
gzhan yang /
bum pa'i dgag gzhi chos can gyi steng du bum pa med par thal /
bum pa'i dgag gzhi'i steng du bum pa med pa'i phyir te /
bum pa tshad mas ma dmigs pa'i sa phyogs su bum pa med pa'i phyir te /
rnam 'grel las /
dmigs par ni / /
rigs ldan de mi dmigs par yang / /
zhes gsungs pa'i phyir /
kho na re| de mi 'thad par thal /
bum pa'i dgag gzhi chos can gyi steng du bum pa yod pa'i phyir /
ma grub na /
der thal /
bum pa bum pa'i dgag gzhi chos can gyi steng du yod pa'i phyir /
kha cig ma khyab zer /
ma grub na /
der thal /
bum pa bum pa med pa'i sa phyogs su yod pa'i phyir te /
bum pa bum pa dag pa'i sa phyogs chos can gyi steng du yod pa'i phyir te /
dkyil khang gi dgag gzhi che ba las /
bum pa bum pa dag pa'i sa phyogs chos can gyi steng du yod cing| bum pa dag pa'i sa phyogs chos can gyi steng du sangs 'phags kyi gzhal bya ma yin pa med la /
zhes gsungs pa'i phyir zer /
rang res /
bdag med yin na /
bum pa'i dgag gzhi dang gcig ma yin pas khyab ces pa la /
@# / /
kho na re /
bum pa'i dgag gzhi chos can /
bum pa'i dgag gzhi dang gcig ma yin par thal /
bdag med yin pa'i phyir /
khyab pa khas /
'dod na /
bum pa'i dgag gzhi chos can /
khyod khyod dang gcig yin par thal| khyod gzhi grub pa'i phyir /
'dod na /
dngos 'gal zer na dngos 'gal la mi 'gro ste /
'dir 'dod lan btab pas /
bum pa'i dgag gzhi chos can gyi steng du bum pa'i dgag gzhi /
bum pa'i dgag gzhi chos can gyi steng du bum pa'i dgag gzhi dang gcig yin par khas blangs par song /
gong du 'dod lan btab pas /
bum pa'i dgag gzhi chos can gyi steng du bum pa'i dgag gzhi bum pa'i dgag gzhi dang gcig ma yin par khas blangs par song pa'i phyir /
kho na re /
bum pa'i dgag gzhi chos can gyi steng du bum pa'i dgag gzhi bum pa'i dgag gzhi dang gcig yin par thal /
bum pa'i dgag gzhi chos can gyi steng du bum pa med pa bum pa med pa dang gcig yin pa'i phyir te /
bum pa'i dgag gzhi chos can gyi steng du ba ka ba ka ba dang gcig yin pa'i phyir te /
bum pa'i dgag gzhi chos can gyi steng du dngos po dang gcig yin pa'i phyir zer na /
de mi 'thad par bum pa'i dgag gzhi chos can gyi steng du dngos po dngos po dang tha dad yin pa'i phyir te /
bum pa'i dgag gzhi chos can gyi steng du dngos po dngos po'i bye brag yin pa'i phyir te /
de de'i bye brag tu song ba'i rtags gsum re re nas grub pa'i phyir /
rtags dang po gnyis sla /
gsum pa grub ste /
gser bum de bum pa'i dgag gzhi chos can gyi steng du dngos po ma yin zhing dngos po yin pa gang zhig /
zangs bum de yang de ltar yin pa'i phyir /
rtags po grub ste /
gser bum bum pa'i dgag gzhi chos can gyi steng du dngos po ma yin pa'i phyir te /
de de'i steng du yod pa ma yin pa'i phyir te /
de de'i steng du med pa'i phyir te /
de bum pa yin pa'i phyir /
rtags gnyis pa sla /
gsum pa so so'i rtsi tshul bshad pa la drug /
pang len ma'i rtsi tshul /
dmigs phur ma'i rtsi tshul /
mtha' skyor ba'i rtsi tshul /
rgyab khur ma'i rtsi tshul /
shong rdzong ma'i rtsi tshul /
rnam grangs gzhan gyi rtsi tshul lo / /
dang po ni /
pang len ma yi rtsi tshul ni / /
bum pa dag pa'i sa phyogs su / /
gser gyi bum pa med ces te / /
dgag gzhi'i pang du dgag bya ni / /
khyad chos gzhan dang bcas pa len / /
zhes pa ste /
don ni /
pang len ma yi rtsi tshul ni /
bum pa dag pa'i sa phyogs chos can /
gser gyi bum pa med par thal /
bum pa'i dag gzhi yin pa'i phyir zhes pa la /
bum pa dag pa'i sa phyogs su gser gyi bum pa med ces lan btab pa yin te /
dgag gzhi bum pa dag pa'i sa phyogs kyi pang ngam mdun du dgag bya gser bum ni gser bum gyi khyad chos gzhan bum pa dang bcas pa len pa yin pa'i phyir te /
dper na /
bum pa dag pa'i sa phyogs chos can /
gser bum med par thal /
bum pa'i dgag gzhi yin@# / /
pa'i phyir /
zhes pa'i thal 'gyur gyi gsal ba la 'dod lan btab pas /
bum pa dag pa'i sa phyogs chos can gyi steng du gser bum med pa 'dod ces pa lta bu yin pa'i phyir /
gnyis pa dmigs phur ma'i rtsi tshul ni /
dmigs phur zhes pa dgag bya nyid / /
'dzin cing chos gzhan 'dor ba ste /
gser gyi bum pa dag phyogs su / /
bum pa yod ces brjod pa bzhin / /
zhes pa ste /
don ni /
dmigs phur ram dmigs bsal zhes pa dgag gzhi gser bum dag pa'i sa phyogs su dgag bya gser bum nyid med par 'dzin cing khyad chos gzhan bum pa 'dor ba ste /
gser gyi bum pa dag pa'i sa phyogs su bum pa yod pa 'dod ces brjod pa bzhin yin te /
dper na /
gser gyi bum pa dag pa'i sa phyogs chos can /
gser bum med par thal /
bum pa'i dgag gzhi yin pa'i phyir /
zhes pa'i thal 'gyur gyi gsal ba la 'dod lan btab pas /
gser gyi bum pa dag pa'i sa phyogs chos can gyi steng du bum pa yod pa 'dod ces pa lta bu yin pa'i phyir /
gsum pa mtha' skyor ba'i rtsi tshul ni /
dgag gzhi dgag bya khyad chos dang / /
bcas pa'i mtha' nas skyor ba ni / /
mtha' skyor ba yi tshul yin te / /
bum pa dag pa'i sa phyogs su / /
gser gyi bum pa bum pa ni / /
dag pa'i sa phyogs su med bzhin / /
zhes pa ste /
don ni /
dgag gzhi'i dgag bya khyad chos dang bcas pa'i mtha' nas skyor ba ni mtha' skyor ba yi rtsi tshul yin te /
bum pa dag pa'i sa phyogs su gser gyi bum pa bum pa ni dag pa'i sa phyogs su med pa 'dod ces brjod pa bzhin yin pa'i phyir te /
dper na /
bum pa dag pa'i sa phyogs chos can /
gser bum med par thal /
bum pa'i dgag gzhi yin pa'i phyir /
zhes pa'i thal 'gyur gyi gsal ba la 'dod lan btab pas /
bum pa dag pa'i sa phyogs chos can gyi steng du gser bum bum pa dag pa'i sa phyogs chos can gyi steng du med pa 'dod ces pa lta bu yin pa'i phyir /
bzhi pa rgyab khur ma'i rtsi tshul ni /
rgyab khur ma yi rtsi tshul ni / /
dgag bya khyad chos dang bcas pa / /
dgag gzhi yi ni khyab tu khur / /
gser gyi bum pa bum pa ni / /
dag pa'i phyogs su med rtsi bzhin / /
zhes pa ste /
don ni /
rgyab khur ma yi rtsi tshul ji ltar yin zhe na /
de'i tshul ni /
dgag bya khyad chos dang bcas pa dgag gzhi'i sngon nam rgyab tu khur nas gser gyi bum pa bum pa ni dag pa'i sa phyogs su med pa 'dod ces rtsi ba bzhin yin te /
dper na /
bum dag pa'i sa phyogs chos can /
gser gyi bum pa med par thal /
bum pa'i dgag gzhi yin pa'i phyir /
zhes pa'i thal 'gyur gyi gsal ba la 'dod lan btab bas /
gser gyi bum pa bum pa dag pa'i sa phyogs chos can gyi steng du med pa 'dod ces pa lta bu yin pa'i phyir /
lnga pa shong rdzod ma'i rtsi tshul ni /
dgag bya dngos dang khyod chos ni / /
kun la dgag @# / /
gzhi 'jug rtsi ba / /
shod rjod ma ru grags pa ste / /
bum pa dag pa'i sa phyogs su / /
gser gyi bum pa dag phyogs su / /
bum pa yod ces bya ba bzhin / /
don thob dmigs phur ma ru gnas / /
zhes pa ste /
don ni /
dgag bya dngos dang khyad chos dang bcas pa ni kun la dgag gzhi 'jug par rtsi ba de la shong rdzong ma ru grags pa zhes bya ste /
bum pa dag pa'i sa phyogs su gser gyi bum pa dag pa'i sa phyogs su bum pa yod pa 'dod ces brjod par bya ba bzhin yin pa'i phyir te /
dper na /
bum pa dag pa'i sa phyogs chos can /
gser bum med par thal /
bum pa'i dgag gzhi yin phyir /
zhes pa'i thal 'gyur gyi gsal ba la 'dod lan btab pas /
bum pa dag pa'i sa phyogs chos can gyi steng du gser bum dag pa'i sa phyogs chos can gyi steng du bum pa yod pa 'dod ces pa lta bu yin pa'i phyir /
de nyid don thob kyi dbang du byas na dmigs phur ma yi rtsi tshul de ru gnas pa yin te /
sngar bshad pa'i dmigs phur ma'i rtsi tshul la bsam na nges nus pa'i phyir /
drug pa rnam grangs gzhan gyi rtsi tshul ni /
rnam grangs gzhan rnams shes par bya / /
zhes pa ste /
don ni /
rnam grangs gzhan gzhi sgrags ma'i dbang byas pa'i rtsi tshul rnams kyang bla ma'i zhal las shes par bya dgos te /
de yang dper na /
bum pa'i dgag gzhi chos can /
rtag pa yin par thal /
yong pa gang zhig /
mi rtag pa ma yin pa'i phyir /
zhes pa'i thal 'gyur gyi gsal ba la 'dod lan btab pas /
bum pa'i dgag gzhi chos can gyi steng du bum pa'i dgag gzhi /
bum pa'i dgag gzhi chos can gyi steng du rtag pa yin pa 'dod ces rtsis pa lta bu yin pa'i phyir /
kha cig na re /
bum pa'i dgag gzhi chos can /
shes bya yin par thal /
gzhi grub pa'i phyir zhes pa'i thal 'gyur gyi gsal ba la 'dod lan btab pas /
bum pa'i dgag gzhi shes bya yin pa 'dod ces rtsi rigs zhe na /
de mi 'thad par thal /
de la 'dod lan btab pas /
bum pa'i dgag gzhi chos can gyi steng du bum pa'i dgag gzhi /
bum pa'i chos can gyi steng du shes bya yin pa 'dod ces rtses rigs pa yin pa'i phyir| ma grub na /
der thal /
bum pa'i dgag gzhi chos can /
ka ba'i dgag gzhi ma yin par thal /
ka ba yod pa'i phyir /
zhes pa'i thal 'gyur gsal ba la 'dod lan btab pas /
bum pa'i dgag gzhi chos can gyi steng du bum pa'i dgag gzhi /
bum pa'i dgag gzhi chos can gyi steng du ka ba'i dgag gzhi ma yin pa 'dod ces rtsi rigs pa gang zhig /
rigs pa mtshungs pa'i phyir /
kha cig na re /
bum pa'i dgag gzhi chos can /
bum pa'i dgag gzhi yin par thal /
khyod yod pa gang zhig /
bum pa med pa'i phyir /
zhes pa'i thal 'gyur gyi gsal ba la 'dod lan btab pas /
bum pa'i chos can gyi steng du bum pa'i dgag gzhis bum pa'i dgag gzhi yin pa @# / /
'dod ces rtsi rigs shing 'dod lan thebs zer na /
bum pa'i dgag gzhi chos can gyi steng du bum pa'i dgag gzhi bum pa'i dgag gzhi yin par thal /
rtsi tshul dang 'dod lan thebs pa'i phyir /
rtags khas /
'dod na /
bum pa'i dgag gzhi chos can gyi steng du bum pa'i dgag gzhis bum pa bkag par thal /
bum pa'i dgag gzhi chos can gyi steng du bum pa'i dgag gzhi bum pa'i dgag gzhi yin pa'i phyir| rtags khas /
'dod na /
bum pa'i dgag gzhi chos can gyi steng du bum pa'i dgag gzhis bum pa ma bgag par thal /
bum pa dgog byed kyi chos med pa'i phyir /
ma grub na /
bum pa chos can /
khyod dgog byed kyi chos med par thal /
tshad mas grub pa'i phyir /
khyab ste /
thar lam gsal byed las /
tshad mas grub pa'i don dgag mi nus pa'i phyir /
zhes gsungs pa'i phyir /
kho na re /
bum pa'i dgag gzhi chos can /
ka pa'i dgag gzhi yin par thal /
ka bum gnyis kyi dgag gzhi yin pa'i phyir /
zer na ma khyab /
ma grub na /
bum pa'i dgag gzhi chos can /
der thal /
khyod yod pa gang zhig /
ka bum gnyis med pa'i phyir /
rtags dang po sla /
gnyis pa ma grub na /
bum pa'i dgag gzhi chos can /
ka bum gnyis med par thal /
bum pa med pa'i phyir /
khyab ste /
ka bum gnyis yod pa la bum pa yod dgos pa'i phyir /
kha cig na re /
chos de'i dgag gzhi yin na /
chos de med pas khyab zer na /
bum pa tshad mas ma dmigs pa'i sa phyogs chos can /
ka ba med par thal /
bum pa'i dgag gzhi yin pa'i phyir /
khyab pa chos de ma la khas /
rtags sla /
'dod na /
de chos can /
ka ba yod par thal /
ka ba'i dgag gzhi ma yin pa'i phyir /
de ltar dgag gzhi'i rtsi tshul drug po de so so'i blo dang bstun nas gang bde khas blangs par bya zhing /
deng skabs phal cher gzhi sgrags ma'i dbang du byas par mngon no /
! /
gnyis pa rtsi lugs kyi rnam gzhag bshad pa la gsum /
gsal ba'i khyod shul du chos can 'tshangs tshul /
de ltar 'tshangs nas rtsi ba'i tshul bshad pa /
dmigs bsal gyi khyad par bstan pa'o / /
dang po ni /
rtsi lugs zhes pa'i rnam gzhag ni / /
khyod shul du ni chos can 'tshangs / /
zhes pa ste /
don ni /
rtsi lugs zhes pa'i rnam gzhag gi skabs 'dir ni /
gsal ba'i khyod sgra'i shul du'am gnas su ni chos can de nyid nges par 'tshangs nas rtsi dgos te /
rnam mkhyen chos can /
khyod mi rtag pa yin par thal /
byas pa yin pa'i phyir /
zhes pa lta bu la| rnam mkhyen mi rtag pa yin pa 'dod ces pa lta bu yin pa'i phyir /
gnyis pa ni /
rdzas chos yin na khyod rang / /
yin pas khyab pa khas blangs par / /
bum pa khyod min khyod chos can / /
der thal de'i phyir @# / /
zhes bkod par / /
'dod lan btab ste rtsis pa'i tshe / /
bum pa khyod min khyod de ni / /
bum pa khyod min khyod yin zhes / /
rtsi ba lta bu rigs 'gre nas / /
mang du brtsegs na phra zhing zhib / /
ces pa ste /
don ni /
rdzas chos yin na /
khyod khyod rang yin pas khyab pa khas blangs pa la /
bum pa khyod ma yin pa khyod chos can /
der thal /
de'i phyir /
zhes bkod pa ste /
bum pa khyod ma yin pa khyod chos can /
khyod khyod rang yin par thal| rdzas chos yin pa'i phyir /
khyab pa khas /
zhes bkod pa'i thal 'gyur de la 'dod lan btab ste rtsis pa'i tshe /
bum pa khyod ma yin pa khyod de ni bum pa khyod ma yin pa khyod yin pa 'dod ces rtsi ba lta bu yin pa'i phyir /
gsal ba dang rtags kyi khyod shul du chos can 'tshangs tshul yod la /
rtsod gzhi'i khyod shul du chos can 'tshangs rgyu med pa bum pa khyod min khyod chos can zhes pas shes so / /
bum pa khyod ma yin pa khyod chos can /
bum pa khyod ma yin pa khyod yin par thal /
'dod pa'i phyir /
zhes pa'i thal 'gyur la 'dod lan btab ste rtsis pa'i tshe /
bum pa khyod ma yin pa khyod bum pa bum pa khyod ma yin pa khyod ma yin pa bum pa khyod ma yin pa khyod yin par 'dod ces rtsid dgos pa'i phyir /
de bzhin du /
bum pa khyod ma yin pa khyod chos can /
bum pa bum pa khyod ma yin pa khyod ma yin pa bum pa khyod ma yin pa khyod yin par thal| 'dod pa'i phyir /
zhes pa'i thal 'gyur la 'dod lan btab ste rtsis pa'i tshe /
bum pa khyod ma yin pa khyod /
bum pa bum pa bum pa khyod ma yin pa khyod ma yin pa bum pa bum pa khyod ma yin pa khyod ma yin pa bum pa khyod ma yin pa khyod yin par 'dod ces rtsis pa lta bu srigs 'gre nas mang du brtsegs te rtsis na rigs pa mang la phra zhing zhib pa bkod kyang shes nus so / /
kha cig na re /
shes bya dang tha dang du gyur pa'i khyod yong na /
khyod yod pas khyab par thal /
khyod yod na /
khyod yod pas khyab pa'i phyir /
zer na ma khyab /
'dod na /
shes bya ma yin pa chos can /
khyod yo par thal /
shes bya dang tha dang du gyur ba'i khyod yod pa'i phyir /
khyab pa khas /
ma grub na /
shes bya dang tha dang du gyur pa'i shes bya ma yin pa yod par thal /
shes bya de de yin pa'i phyir /
ma grub na /
shes bya cho can /
shes bya dang tha dad du gyur pa'i shes bya ma yin pa yin par thal /
shes bya dang gcig tu gyur pa'i shes bya yin pa'i phyir /
ma grub na /
de chos can /
der thal /
shes bya dang gcig yin pa gang zhig /
shes bya yin pa'i phyir /
dang po ma grub na /
shes bya chos can khyod khyod dang gcig yin par thal /
gzhi grub pa'i phyir /
gnyis pa ma grub na /
shes bya chos can /
khyod khyod rang yin par thal /
rdzas chos yin pa'i phyir /
kha cig na re /
khyod dang tha dad du gyur pa'i rtag pa @# / /
yin na /
khyod rtag pa yin pas khyab zer na /
bum pa chos can /
khyod rtag pa yin par thal /
khyod dang tha dang du gyur pa'i rtag pa yin pa'i phyir /
khyab pa khas /
ma grub na /
bum pa dang tha dad du gyur pa'i rtag pa yin par thal /
rtag pa yin pa'i phyir /
ma grub na /
rtag pa yin par thal /
yod pa gang zhig /
khyod kyi rgyu med pa'i phyir /
dang po sla /
gnyis pa ma grub na /
khyod kyi rgyu med na /
khyod med dgos par thal /
khyod kyi rgyu yod pa'i phyir /
'dod na /
shes bya chos can /
khyod med par thal /
khyod kyi rgyu med pa'i phyir /
ma grub na /
shes bya chos can /
khyod kyi rgyu med par thal /
rtag pa yin pa'i phyir /
khyab ste /
rnam 'grel las /
de ni rtag rnams la yod min / /
zhes gsungs pa'i phyir /
rtsa bar 'dod na /
bum pa chos can /
khyod rtag pa ma yin par thal /
dngos po yin pa'i phyir /
kha cig na re /
khyod dang tha dang du gyur pa'i dngos po yin na /
dngos po yin pas khyab zer na /
bum pa yod pa chos can /
der thal /
de'i phyir /
khyab pa khas /
rtags grub ste /
bum pa yod pa'i bye brag tu gyur pa'i dngos po yin pa'i phyir /
rtsa bar 'dod na /
bum pa chos can /
khyod yod pa dngos po ma yin par thal /
khyod yod pa rtag pa yin pa'i phyir /
ma grub na /
khyod yod pa rtag pa yin par thal /
gzhi grub pa'i phyir /
kha cig na re /
bum pa chos can /
khyod khyod dang gcig kyang yin /
khyod khyod dang tha dad kyang yin pa'i gzhi mthun pa yin par thal /
gzhi grub pa'i phyir /
khyab ste /
rigs lam nor bu las /
des na /
gzhi grub na /
khyod khyod dang gcig kyang yin /
khyod khyod dang tha dad kyang yin pa'i gzhi mthun pa yin pas khyab pa yin byas pa la /
zhes gsungs pa'i phyir /
'dod na /
bum pa chos can /
khyod khyod dang tha dang yin par thal /
khyod khyod dang gcig kyang yin /
khyod khyod dang tha dang kyang yin pa'i gzhi mthun pa yin pa'i phyir /
zer na ma khyab ste /
bum pa de bum pa bum pa dang tha dad yin pa'i don yin pa'i phyir /
kha cig na re /
sgra chos can /
khyod dang mi rtag pa'i gzhi mthun yin par thal /
mi rtag pa dang khyod kyi gzhi mthun yin pa'i phyir /
zer na ma khyab /
ma grub na /
sgra chos can /
mi rtag pa dang sgra'i gzhi mthun yin par thal /
mi rtag pa yin pa gang zhig /
sgra yin pa'i phyir /
rtags re re nas sla /
'dod na /
mi rtag pa yin par thal /
sgra dang mi rtag pa'i gzhi mthun yin pa'i phyir /
rtags khas /
'dod mi nus te /
rtag pa yin pa'i phyir te /
khyod rtag pa yin pa'i phyir /
gsum pa dmigs bsal gyi khyad par bstan pa ni /
mi mchog khyod la phyag 'tshal lo / /
zhes pa lta bu'i gzhung tshig la / /
rtsi tshul skabs su bkag pa med / /
gzhan du khyod shul 'dod pa bkag /
ces pa ste /
do ni /
spyir khyod zhes@# / /
pa'i shul du chos can 'tshangs kyang dmigs kyis bsal na /
mi mchog khyod la phyag 'tshal lo / /
zhes pa lta bu'i gzhung gi tshig zur gyi khyod ces pa la chos can sbyor rgyu med pa lta bu rtsi tshul skabs su bkag pa med pa yin te /
sangs rgyas chos can /
mi mchog khyod la phyag 'tshal lo / /
zhes pa'i gzhung tshig yod par thal /
de 'dra'i gzhung tshig khyod kyis rtogs pa'i phyir /
zhes pa lta lta bu la 'dod lan btab tshe /
sangs rgyas mi mchog sangs rgyas la phyag 'tshal lo / /
zhes pa'i gzhung tshig yod pa 'dod mi zer bar /
mi mchog khyod la phyag 'tshal lo / /
zhes pa'i gzhung tshig yod pa 'dod ces brjod pa lta bu yin pa'i phyir /
de las gzhan du yang khyod shul du chos can 'dod pa bkag pa'i tshul yod de /
khyod yod par thal /
khyod yod pa'i phyir / /
zhes pa'i thal 'gyur la 'dod lan 'debs pa'i tshe khyod yod pa 'dod ces pa dang /
rtags ma grub kyi lan 'debs pa'i tshe khyod yod pa rtags ma grub ces brjod pa ma gtogs khyod shul du chos can sbyar rgyu med pa lta bu yin pa'i phyir /
! gsum pa snga btsan phyi btsan gyi rnam gzhag bshad pa la gsum /
mdor bstan pa /
rgyas par bshad pa /
don bsdu ba'o / /
dang po ni /
snga btsan phyi btsan rnam gzhag la / /
chos can gsal ba so so dang / /
lhan cig sbyar ba'i rtsi tshul gnyis / /
zhes pa ste /
don ni /
snga btsan phyi btsan gyi rnam gzhag de la /
chos can dang gsal ba so sor byas te rtsi tshul dang /
chos can dang gsal ba lhan cig tu sbyar ba'i rtsi tshul gnyis yod do / /
gnyis pa rgyas par bshad pa la gsum /
chos can snga btsan bar btsan phyi btsan bshad pa /
gsal ba snga btsan bar btsan phyi btsan bshad pa /
chos can dang gsal ba lhan cig tu sbyar ba'i snga btsan bar btsan phyi btsan bshad pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
dang po la yang snga btsan dang / /
bar btsan phyi btsan gsum du bshad / /
ces pa ste /
don ni /
dang po chos can gyis dbang du byas pa la yang chos can snga btsan dang /
bar btsan dang /
phyi btsan gsum du byas nas bshad par bya'o / /
gnyis pa rgyas par bshad pa la gsum /
chos can snga btsan bshad pa /
chos can bar btsan bshad pa /
chos can phyi btsan bshad pa'o / /
dang po ni /
dang po snga btsan 'di lha ste /
chos can du ma brtsegs gyur kyang / /
chos can snga ma dbang btsan pas / /
lhag ma gsal bar sbyar gnas su / /
rtags gsal khyab pa 'khrul med rtse / /
zhes pa ste /
don ni /
dang po chos can snga btsan bshad pa ni 'di lta ste /
thal 'gyur gnag yin pa de la bum pa sogs chos can du ma brtsegs par gyur kyang chos can snga ma dbang btsan pas dang po de nyid chos can du ngos bzung /
lhag ma ka ba @# / /
sogs gsal bar sbyar ba'i gnas su rtags gsal khyab pa 'khrul med du rtsi ba yin te /
dper na /
bum pa chos can /
ka ba chos can /
gzugs chos can /
rtag dngos gang rung yin par thal /
rtag pa yin pa'i phyir /
zhes pa'i thal 'gyur la 'dod lan btab pas /
bum pa de ka ba chos can gzugs chos can rtag dngos gang rung yin par khas blangs par song /
rtags ma grub kyi lan btab pas bum pa rtag pa ma yin par khas blangs par song ba'i phyir te /
de'i tshe rtag pa thal 'gyur de'i bkod tshod kyi rtags /
bum pa thal 'gyur de'i rtsod gzhi /
ka ba chos can gzugs chos can rtag btab pas bum pa rtag pa ma yin par khas blangs par song ba'i phyir te /
de'i tshe rtag pa thal 'gyur de'i bkod tshod kyi rtogs /
bum pa thal 'gyur de'i rtsod gzhi /
ka ba chos can gzugs chos can rtag dngos gang rung yin pa thal 'gyur de'i bkod tshod kyi gsal ba /
rtag pa yin na /
ka ba chos can gzugs chos can rtag dngos gang rung yin pas khyab pa thal 'gyur de'i rjes khyab yin pa'i phyir /
gnyis pa chos can bar btsan bshad pa ni /
gnyis pa bar btsan 'di lta ste / /
chos can du ma brtsegs gyur kyang / /
ya rnams yod par gyur pa'i tshe / /
bar btsan chos can ngos bzung nas / /
lhag ma gsal bar sbyar gnas su| |rtags gsal khyab pa 'khrul med rtse / /
zhes pa ste /
don ni /
gnyis pa chos can bar btsan bshad pa ni 'di lta ste /
thal 'gyur gang yin pa de la bum pa sogs chos can du ma brtsegs par gyur kyang chos can bar pa dbang btsan pas ya rnams yod par gyur pa'i tshe bar btsan gyi lugs su byas te bar pa de nyid chos can du ngos bzung nas /
chos can lhag ma gsal bar sbyar ba'i gnas su rtags gsal khyab pa 'khrul med du rtsi ba yin te /
dper na /
bum pa chos can /
ka ba chos can /
gzugs chos can /
rtag dngos gang rung yin par thal /
rtag pa yin pa'i phyir /
zhes pa'i thal 'gyur la 'dod lan btab pas /
ka ba de gzugs chos can rtag dngos gang rung yin par khas blangs par song /
rtags ma grub kyi lan btab pas ka ba rtag pa ma yin par khas blangs par song ba'i phyir te /
de'i tshe rtag pa thal 'gyur de'i bkod tshod kyi rtags /
ka ba thal 'gyur de'i rtsod gzhi /
gzugs chos can rtag dngos gang rung yin pa thal 'gyur de'i bkod tshod kyi gsal ba /
rtag pa yin na /
gzugs chos can rtag dngos gang rung yin pas khyab pa thal 'gyur de'i rjes khyab yin pa'i phyir /
gsum pa chos can phyi btsan bshad pa ni /
gsum pa phyi btsan 'di lta ste /
chos can du ma brtsegs gyur kyang / /
chos can phyi ma dbang btsan pa'i / /
rtags gsal khyab pa 'khrul med rtse / /
zhes pa ste /
don ni /
gsum pa chos can phyi btsan bshad pa ni 'di lta ste /
thal 'gyur gang yin pa de la bum pa sogs chos can du ma brtsegs par gyur kyang chos can phyi ma dbang @# / /
btsan pas chos can phyi ma de nyid ngos bzung nas /
rtags gsal la khyab pa 'khrul med du rtsi ba yin te /
dper na /
bum pa chos can /
ka ba chos can /
gzugs chos can /
rtag dngos gang rung yin par thal /
rtag pa yin pa'i phyir / /
zhes pa'i thal 'gyur la 'dod lan btab pas /
gzugs rtags dngos gang rung yin par khas blangs par song /
rtags ma grub pa'i lan btab pas gzugs rtag pa ma yin par song ba'i phyir te /
de'i tshe rtag pa thal 'gyur de'i bkod tshod kyi rtags /
gzugs thal 'gyur de'i rtsod gzhi /
rtag dngos gang rung thal 'gyur de'i bkod tshod kyi gsal ba /
rtag pa yin na /
rtag dngos gang rung yin pas khyab pa thal 'gyur de'i rjes khyab yin pa'i phyir /
gnyis pa la gnyis /
mdor bstan pa dang /
rgyas par bshad pa'o / /
dang po ni /
gsal pa la yang snga btsan dang / /
bar btsan phyi btsan gsum du dbye / /
zhes pa ste /
don ni /
chos can ma zad gsal ba la yang snga btsan dang /
bar btsan dang /
phyi btsan gsum du dbye bar bya'o / /
gnyis pa la gsum /
gsal ba snga btsan bshad pa /
gsal ba bar btsan bshad pa /
gsal ba phyi btsan bshad pa'o / /
dang po ni /
dang po snga btsan 'di lta ste / /
gsal ba du ma brtsegs gyur kyang / /
gsal ba snga ma dbang btsan cing / /
lhag ma rtags la sbyar gnas su / /
rtags gsal khyab pa 'khrul med rtse / /
zhes pa ste /
don ni /
dang po gsal ba snga btan bshad pa ni 'di lta ste /
thal 'gyur gang yin pa de la gsal ba du ma brtsegs par gyur kyang gsal ba snga ma dbang btsan mas snga ma gsal bar 'dzin cing /
gsal ba lhag ma rnams rtags la sbyar pa'i gnas su rtags gsal khyab pa 'khrul med du rtse ba yin te /
dper na /
rnam mkhyen chos can /
shes bya yin par thal /
yod pa yin par thal /
gzhal bya yin par thal /
dngos po yin pa'i phyir /
zhes pa'i thal 'gyur la 'dod lan btab pas /
rnam mkhyen shes bya yin par khas blangs par song /
rtags ma grub kyi lan btab pas rnam mkhyen yod pa yin par thal| gzhal bya yin par thal /
dngos po ma yin par khas blangs par song ba'i phyir /
de'i tshe yod pa yin par thal /
gzhal bya yin par thal /
dngos po thal 'gyur de'i bkod tshod kyi rtags dang /
shes bya bkod tshod kyi gsal ba dang /
yod pa yin par thal /
gzhal bya yin par thal /
dngos po yin na /
shes bya yin pas khyab pa de'i rjes khyab yin pa'i phyir /
gnyis pa gsal ba bar btsan bshad pa ni /
gnyis bar btsan 'di lta ste /
gsal ba du ma brtsegs gyur kyang / /
ya rnams yod par gyur pa'i tshe / /
bar btsan gsal ba ngos bzung nas / /
lhag ma rtags la sbyar gnas su / /
rtags gsal khyab pa 'khrul @# / /
med rtsi / /
zhes pa ste /
don ni /
gnyis pa gsal ba bar btsan bshad pa ni 'di lta ste /
thal 'gyur gang yin pa de la gsal ba du ma brtsegs par gyur kyang gsal ba ya rnams yod par gyur ba'i tshe gsal ba bar pa de dbang btsan pas gsal ba bar pa de nyid gsal bar ngos bzung nas /
gsal ba lhag ma rnams rtags la sbyar ba'i gnas su rtags gsal khyab pa 'khrul med du rtsi ba yin te /
dper na /
rnam mkhyen chos can /
shes bya yin par thal /
yod pa yin par thal /
gzhal bya yin par thal /
dngos po yin pa'i phyir /
zhes pa'i thal 'gyur la 'dod lan btab pas /
rnam mkhyen yod pa yin par khas blangs par song /
rtags ma grub kyi lan btab pas rnam mkhyen gzhal bya yin par thal /
dngos po ma yin par khas blangs par song ba'i phyir /
de'i tshe gzhal bya yin par thal dngos po thal 'gyur de'i bkod tshod kyi rtags /
yod pa bkod tshod kyi gsal ba /
gzhal bya yin par thal /
dngos po yin na /
yod pa yin pas khyab pa de'i rjes khyab yin pa'i phyir /
gsum pa gsal ba phyi btsan bshad pa ni /
gsum pa phyi btsan 'di lta ste / /
gsal ba du ma brtsegs gyur kyang / /
gsal ba phyi ma dbang btsan pas / /
rtags gsal khyab pa 'khrul med rtsi / /
zhes pa ste /
don ni /
gsum pa gsal ba phyi btsan bshad pa ni 'di lta ste /
thal 'gyur gang yin pa de la gsal ba du ma brtsegs par gyur kyang gsal ba phyi ma dbang btsan pas gsal ba phyi ma gsal bar ngos bzung nas /
rtags gsal khyab pa 'khrul med du rtsi ba yin te /
dper na /
rnam mkhyen chos can /
shes bya yin par thal /
gzhal bya yin par thal /
dngos po yin pa'i phyir /
zhes pa'i thal 'gyur la 'dod lan btab pas /
rnam mkhyen gzhal bya yin par khas blangs par song /
rtags ma kyi lan btab pas rnam mkhyen dngos po ma yin par khas blangs par song ba'i phyir /
de'i tshe dngos po thal 'gyur de'i bkod tshod kyi rtags dang /
gzhal bya thal 'gyur de'i bkod tshod kyi gsal ba /
dngos po yin na| gzhal bya yin pas khyab pa de'i rjes khyab yin pa'i phyir /
gsum pa chos can dang gsal ba lhan cig tu sbyar ba'i snga 'khrul med du rtsi ba yin te /
dper na /
dang /
rgyas par bshad pa'o /
dang po ni /
lhan cig sbyar ba'i rtsi lugs la / /
snga btsan bar btsan phyi btsan gsum / /
zhes pa ste /
don ni /
chos can dang gsal ba lhan cig tu sbyar ba'i rtsi lugs de la snga btsan dang bar btsan dang phyi btsan gsum du yod do / /
gnyis pa la gsum /
chos can dang gsal ba lhan cig tu sbyar ba'i snga btsan bshad pa /
chos can dang gsal ba lhan cig tu sbyar ba'i bar btsan bshad pa /
chos can dang gsal ba lhan cig tu @# / /
sbyar ba'i phyi btsan bshad pa'o / /
dang po ni /
dang po snga btsan 'di lta ste / /
chos can gsal ba gnyis ka yang / /
du ma yod par gyur pa'i tshe / /
chos can snga ma dbang btsan cing / /
chos can lhag ma gzhan rnams dang / /
gsal ba dang po tshun gsal ba / /
lhag ma rtags la sbyar gnas su / /
rtsi ba chos can gsal ba gnyis / /
snga btsan gyi ni lugs su gsungs / /
zhes pa ste /
don ni / /
dang po chos can dang gsal ba snga btsan bshad pa ni 'di lta ste /
thal 'gyur gang yin pa de la chos can dang gsal ba gnyis ka yang du ma yod par gyur ba'i tshe chos can snga ma dbang btsan pas snga ma chos can du 'dzin cing /
chos can lhag ma gzhan rnams dang gsal ba dang po tshun gsul ba dang /
gsal ba lhag ma rnams rtags la sbyar ba'i gnas su rtsi ba'i tshul de ni chos can dang gsal ba gnyis ka snga btsan gyi ni lugs su gsungs so| |dper na /
rnam mkhyen chos can /
shes bya chos can /
byas pa yin par thal /
skyes pa yin par thal /
dngos po yin pa'i phyir /
zhes pa'i thal 'gyur la 'dod lan btab pas /
rnam mkhyen de shes bya chos can byas pa yin par khas blangs par song /
rtags ma grub kyi lan btab pas /
rnam mkhyen de skyes pa yin par thal /
dngos po ma yin par khas blangs par song ba'i phyir te /
de'i tshe rnam mkhyen thal 'gyur de'i rtsod gzhi dang /
shes bya chos can byas pa thal 'gyur de'i bkod tshod kyi gsal ba /
skyes pa yin par thal /
dngos po thal 'gyur de'i bkod tshod kyi rtags yin pa'i phyir /
gnyis pa chos can dang gsal ba lhan cig sbyar ba'i bar btsan bshad pa ni /
gnyis pa bar btsan 'di lta ste / /
chos can gsal ba gnyis ka yang / /
du ma brtsegs par gyur pa na / /
ya rnams yod par gyur pa'i tshe / /
chos can bar ma dbang btsan cing / /
chos can lhag ma gsal bar sbyar / /
gsal ba bar ma dbang btsan pas / /
gsal ba phyi ma rtags la sbyar / /
rtsi ba chos can gsal ba gnyis / /
bar btsan gyi ni lugs su 'thad / /
ces pa ste /
don ni /
gnyis pa chos can dang gsal ba bar btsan bshad pa ni 'di lta ste /
thal 'gyur gang yin pa de la chos can dang gsal ba gnyis ka yang du ma brtsegs par gyur pa na /
chos can dang gsal ba gnyis ka ya rnams yod par gyur pa'i tshe chos can bar ma dbang btsan pas bar pa chos can dra 'dzin cing chos can lhag ma gsal bar sbyar ba dang /
gsal ba bar ma dbang btsan pas bar pa de nyid gsal bar 'jog cing /
gsal ba phyi ma rtags la sbyar nas rtsi ba ni /
chos can dang gsal ba gnyis ka bar btsan gyi ni lugs su 'thad pa yin no / /
dper na /
rnam mkhyen chos can /
shes bya chos can /
gzhal bya chos can /
byas pa yin par thal /
skyes pa yin par@# / /
thal| dngos po yin par thal /
don byed nus pa yin pa'i phyir /
zhes pa'i thal 'gyur la 'dod lan btab pas /
shes bya de gzhal bya chos can skyes pa yin par khas blangs par song /
rtags ma grub kyi lan btab pas shes bya dngos po yin par thal don byed nus pa ma yin par khas blangs par song ba'i phyir te /
de'i tshe shes bya thal 'gyur de'i rtsod gzhi dang /
gzhal bya chos can skyes pa thal 'gyur de'i bkod tshod kyi gsal ba dang /
dngos po yin par thal don byed nus pa thal 'gyur de'i bkod tshod kyi rtags yin pa'i phyir /
gsum pa chos can dang gsal ba ltan cig sbyar ba'i phyir btsan bshad pa yin /
gsum pa phyi btsan 'di lta ste /
chos can gsal ba gnyis ka yang / /
du ma brtsegs par gyur pa'i tshe / /
chos can phyi btsan gsal ba yang / /
phyi btsan byas te rtsi ba ni / /
gnyis ka phyi btsan dbang du byas / /
zhes pa ste /
don ni /
gsum pa chos can dang gsal ba phyi btsan bshad pa ni 'di lta ste /
thal 'gyur gang yin pa de la chos can dang gsal ba gnyis ka yang du ma brtsegs par gyur pa'i tshe /
chos can phyi btsan dang gsal ba yang phyi btsan byas te rtsi ba de ni /
chos can dang gsal ba gnyis ka phyi btsan gyi dbang du byas pa yin no / /
dper na /
shes bya chos can /
rnam mkhyen chos can /
byas pa yin par thal /
dngos po yin par thal /
bem po yin pa'i phyir /
zhes pa'i thal 'gyur la 'dod lan btab pas /
rnam mkhyen dngos po yin par khas blangs par song /
rtags ma grub kyi lhan btab pas /
rnams mkhyen bem po ma yin par khas blang par song ba'i phyir te /
de'i tshe rnam mkhyen thal 'gyur de'i rtsod gzhi /
dngos po thal 'gyur de'i bkod tshod kyi gsal ba /
bem po thal 'gyur de'i bkod tshod kyi rtags yin pa'i phyir /
gsum pa don bsdu ba ni /
des mtshon chos can snga btsan dang / /
gsal ba bar brtsan phyi btsan sogs / /
gang 'os rig pas shes par bya / /
zhes pa ste /
don ni /
dam pa 'ga' zhig gis rang lugs la chos can lnga btsan dang /
gsal ba bar btsan gyi lugs su byas pa 'thad par bzhed la /
rtsa ba'i dgongs don ni /
sngar bshad ma thag pa'i rtsi tshul des mtshon nas /
chos can snga btsan dang /
gsal ba bar btsan dang phyi btsan dang /
sogs sgras ston pa chos can bar brtsan dang phyi btsan dang /
gsal ba snga btsan dang bcas pa de rnams rang lugs su gang 'os rigs pas dpyad nas shes par byas te khas blangs par bya dgos so / /
de ltar tha gcig tu ma nges pas rang gis khas blangs gang bde dang bstun nas skabs su gang babs de la khas len byas chog par mngon no /
! /
bzhi pa skor 'bebs kyi rnam gzhag bshad pa ni /
skor 'bebs rnam gzhag ces bya ba / /
thal 'gyur rtags gsal du ma brtsegs / /
snga phyi btsan pa 'dir mi 'thad / /
rjes 'gro sogs dang @# / /
spel yang rung / /
lag len slob dpon zhal la rag /
rnam gzhag zhib mo bshad zin to / /
zhes pa ste /
don ni /
rtsa ba'i mngor bstan skabs /
skor 'beb dang ni bcu gnyis yod / /
ces yod kyang phyi gsar 'jug skabs /
skor 'bebs la sogs nyer gnyis yod / /
ces brjod pa yin no / /
skor 'bebs kyi rnam gzhag ces bya ba 'chang pa'i skabs 'dir /
thal 'gyur rtags gsal du ma brtsegs pa 'phangs kyang snga btsan dang phyi btsan sogs kyi rnam par gzhag pa skabs 'dir mi 'thad cing /
thal 'gyur rtags gsal du ma brtsegs pa rjes 'gro'i khyab pa sogs dang spel yang rung la /
lag len slob dpon gyi zhal la rag las pa'i rnam gzhag ni rigs lam zhib mo'i steng nas shes dgos tshul bshad zin to / /
ji ltar shes dgos pa'i tshul ni /
dper na /
dngos po yin par thal /
dngos po yin par thal /
don byed nus pa yin pa'i phyir /
don byed nus pa yin pa'i phyir /
zhes pa'i thal 'gyur lta bu la mtshon na /
dngos po yin par thal /
don byed nus pa yin pa'i phyir /
don byed nus pa yin na /
dngos po yin pas khyab pa de thal 'gyur de'i rjes khyab dang /
dngos po yin na /
dngos po yin par thal /
don byed nus pa yin pa'i phyir /
don byed nus pa yin pas khyab pa de thal 'gyur de'i thur khyab dang /
de'i ldog khyab dang 'gal khyab sogs la'ang des rigs 'gre'o / /
dngos po thal 'gyur de'i gsal ba dang /
dngos po yin par thal /
don byed nus pa yin pa'i phyir /
don byed nus pa thal 'gyur de'i rtags yin no / /
des mtshon nas thal 'gyur rtags gsal du ma brtsegs pa gzhan la'ang shes par bya'o / /
kho na re /
dngos po yin par thal /
dngos po yin par thal /
don byed nus pa yin pa'i phyir /
don byed nus pa yin pa'i phyir /
zhes pa'i thal 'gyur chos can /
gsal ba snga btsan gyi thal 'gyur yin par thal /
dngos po de de 'dra'i thal 'gyur gyi gsal ba dang /
dngos po yin par thal /
don byed nus pa yin pa'i phyir /
don byed nus pa yin pa'i phyir /
zhes pa rtags su byas pa'i thal 'gyur yin pa'i phyir /
zer na ma khyab /
'dod na /
de 'dra'i thal 'gyur chos can /
gsal ba snga btsan gyi thal 'gyur ma yin par thal /
skabs 'dir snga btsan phyi btsan gyi khyad par rtsi mi rigs pa'i phyir te /
snga phyi btsan pa 'dir mi 'thad / /
ces pa'i gzhung don grub pa'i phyir /
kha cig na re /
bum pa chos can /
khyod yin par thal /
mi rtag pa yin par thal /
byas pa yin pa'i phyir /
zhes pa'i thal 'gyur gyi gsal ba la 'dod lan btab pas /
bum pa yin par khas blangs par song bar thal /
dngos po yin par thal /
dngos po yin par thal /
don byed nus pa yin pa'i phyir /
don byed nus pa yin pa'i phyir /
zhes pa'i thal 'gyur gyi rtags gsal ngos 'dzin tshul de 'thang pa'i @# / /
phyir| zer na ma khyab ste /
de 'dra'i thal 'gyur gyi gsal ba la 'dod lan btab pas /
bum pa yin par thal /
mi rtag pa yin par khas blangs par song ba'i phyir te /
bum pa chos can /
khyod chos can /
rtag pa yin par thal /
yod pa yin pa'i phyir /
zhes pa'i thal 'gyur gyi gsal ba la 'dod lan btab pas /
bum pa chos can rtag pa yin par khas blangs par song ba'i phyir /
kho na re /
bum pa chos can rtag pa yin par thal /
de 'dra'i thal 'gyur la 'dod lan thebs pa'i phyir /
'dod na /
bum pa chos can /
rtag pa ma yin par thal /
dngos po yin pa'i phyir /
'dod na dngos 'gal zer na /
dngos 'gal ma yin te| sngar bum pa chos can rtag pa yin par khas blangs la /
'dir 'phangs pa'i tshe bum pa rtag pa ma yin pa 'dod ces rtsis rigs pa'i phyir /
der thal /
bum pa chos can rtag pa ma yin pa'i phyir te /
bum pa yod pa rtag pa yin pa'i phyir /
! gnyis pa khyab sgrog sogs kyi rnam gzhag bshad pa la gsum /
bzhi tshan bshad pa /
gsum tshan dang po bshad pa /
gsum tshan gnyis pa bshad pa'o / /
dang po la bzhi /
khyab sgrog gi rnam gzhag bshad pa /
chos de ma'i rnam gzhag bshad pa /
gcig dang tha dad kyi rnam gzhag bshad pa /
dus gsum gyi rnam gzhag bshad pa'o / /
dang po ni /
khyab sgrog ces pa'i rnam gzhag ni /
de la de yis ma khyab dang / /
khyab pa sogs la sgrub byed kyi / /
rigs pa du ma bkod pa dang / /
mu bzhi yod med la sogs pa / /
khyab sgrog che chung dag las shes / /
zhes pa ste /
don ni /
khyab sgrog ces pa'i rnam gzhag bshad pa la shes byed kyi khungs ni 'di lta ste /
rnam 'grel las /
phyogs chos de chas khyab pa yi / /
zhes pas byas pa sgra mi rtag par sgrub pa'i phyogs chos dang /
byas pa yin na mi rtag pa yin pas khyab pa bstan to / /
shes bya de la dngos po de yis ma khyab pa dang /
dngos po yin na /
shes bya yin pas khyab pa sogs la sgrub byed kyi rigs pa dang rgyu mtshan du ma bkod pa dang /
dngos po dang mtshon bya la mu bzhi yod pa dang /
dngos po dang bem po gnyis la mu bzhi med pa la sogs pa de rnams khyab sgrog che chung dag las shes par bya dgos so / /
kho na re /
shes bya yin na /
dngos po yin pas khyab zer na /
bum pa'i ldog pa chos can /
dngos po yin par thal /
shes bya yin pa'i phyir /
khyab pa khas /
ma grub na /
bum pa'i ldog pa chos can /
der thal /
rtag dngos gang rung yin pa'i phyir /
ma grub na /
de chos can /
der thal /
rtag pa yin pa'i phyir /
ma grub na /
de chos can /
der thal /
res 'ga' ba'i rtag pa dang rnam pa thams cad kyi rtag pa gnyis po gang rung yin pa'i phyir /
ma grub na /
de chos can /
der thal /
res 'ga' ba'i rtag pa yin pa'i phyir /
ma grub na /
de chos can /
der thal /
dus res 'ga' yod dus res 'ga' @# / /
med pa'i rtag pa yin pa'i phyir te /
bum pa yod dus yod bum pa med dus med pa'i rtag pa yin pa'i phyir /
rtsa bar 'dod na /
bum pa'i ldog pa chos can /
dngos po ma yin par thal /
rtag pa yin pa'i phyir /
khyab ste /
rtag dngos gnyis 'gal ba yin pa'i phyir /
kho na re /
ma yin par gyur pa'i dngos po yin na /
shes bya yin pas khyab par thal /
dngos po yin na /
shes yin pas khyab pa la sgrub byed kyi rigs pa yod pa'i phyir /
zer na ma khyab /
rtags grub ste /
shes bya ma yin pa'i dngos po med pa'i phyir /
'dod na /
bum pa mnyan bya chos can /
shes bya yin par thal /
ma yin par gyur pa'i dngos po yin pa'i phyir| khyab pa khas /
ma grub na /
bum pa chos can /
mnyan bya ma yin par gyur pa'i dngos po yin par thal /
sgra ma yin par gyur pa'i dngos po yin pa'i phyir /
ma grub na /
bum pa chos can /
der thal /
gzugs yin par gyur pa'i dngos po yin pa'i phyir /
ma grub na /
de chos can /
der thal /
gzugs yin pa'i phyir /
rtsa bar 'dod na /
bum pa mnyan bya chos can /
shes bya ma yin par thal /
yod pa ma yin pa'i phyir /
ma grub na| de chos can /
der thal /
bum pa mnyan bya med pa'i phyir te /
bum pa sgra med pa'i phyir /
kha cig na re /
dngos po dang /
mtshon bya la mu bzhi med zer na /
de yod par thal /
dngos po yin la mtshon bya ma yin pa'i mu yod pa gang zhig / /
mtshon bya yin la dngos po ma yin pa'i mu /
de gnyis ka yin pa'i mu /
de gnyis ka ma yin pa'i mu dang bzhi yod pa'i phyir /
rtags dang po ma grub na /
dngos po yin la mtshon bya ma yin pa'i mu yod par thal /
gsal zhing rig pa de de yin pa'i phyir /
ma grub na /
gsal zhing rig pa chos can /
dngos po yin la mtshon bya ma yin pa'i mu yin par thal /
dngos po yin pa gang zhig /
mtshon bya ma yin pa'i phyir /
dang po grub ste /
shes pa yin pa'i phyir /
gnyis pa ma grub na /
gsal zhing rig pa chos can /
mtshon bya ma yin par thal /
mtshan nyid yin pa'i phyir /
ma grub na /
gsal zhing rig pa chos can /
der thal /
shes pa'i mtshan nyid yin phyir /
rtags gnyis pa ma grub na /
mtshon bya yin la dngos po ma yin pa'i mu yod par thal /
rten 'brel de de yin pa'i phyir /
ma grub na /
rten 'brel chos can /
mtshon bya yin la dngos po ma yin pa'i mu yin par thal /
mtshon bya yin pa gang zhig /
dngos po ma yin pa'i phyir /
dang po ma grub na /
rten 'brel chos can /
mtshon bya yin par thal /
khyod kyi mtshan nyid yod pa'i phyir /
ma grub na /
de chos can /
der thal /
rang gi cha shas las grub pa de rten 'brel gyi mtshan nyid yin pa'i phyir /
gnyis pa ma grub na /
rten 'brel chos can /
dngos po @# / /
ma yin par thal /
rtag pa yin pa'i phyir te /
rnam pa thams cad kyi rtag pa yin pa'i phyir te /
yul dus gnas skabs thams cad du mi 'jigs pa'i chos yin pa'i phyir /
gsum pa ma grub na /
de gnyis ka yin pa'i mu yod par thal /
byas pa de de yin pa'i phyir /
ma grub na /
byas pa chos can /
dngos po dang mtshon bya gnyis ka yin pa'i mu yin par thal /
dngos po yin pa gang zhig /
mtshon bya yin pa'i phyir /
rtags re re nas sla /
bzhi pa ma grub na /
de gnyis ka ma yin pa'i mu yod par thal /
tshad ma grub pa de de yin pa'i phyir /
ma grub na /
tshad ma sgrub pa chos can /
dngos po dang mtshon bya gnyis ka ma yin pa'i mu yin par thal /
dngos po ma yin pa gang zhig /
mtshon bya ma yin pa'i phyir /
rtags re re nas sla /
kho na re /
dngos po dang bem po gnyis la mu bzhi med pa ma grub bo zhe na /
de mi 'thad par thal /
dngos po dang bem po gnyis la mu bzhi med pa'i phyir te /
bem po yin la dngos po ma yin pa'i mu med pa'i phyir te /
bem po yin na /
dngos po yin pas khyab pa'i phyir /
des na de gnyis la mu gsum grub bo / /
kha cig na re /
brag ri mthon po khyod nam mkha' la 'phrad na /
bya rgyal rgod po khyod nam mkha' la 'phrar bas khyab zer na /
ma yin par gyur pa'i bya rgyal rgod po chos can /
der thal /
de'i phyir /
khyab pa khas /
ma grub na /
brag ri mthon po ma yin par gyur pa'i bya rgyal rgod po chos can /
nam mkha' la 'phur bar thal /
gshog rtsa la can gyi bya yin pa'i phyir /
rtsa bar 'dod na /
bya rgyal rgod po ma yin par gyur pa'i bya rgyal rgod po chos can| nam mkha' la 'phur ba ma yin par thal /
bya ma yin pa'i phyir te /
gang zag ma yin pa'i phyir te /
med pa yin pa'i phyir /
kha cig na re /
shug pa'i gdung bteg pa'i don byed nus pa /
shug pa'i ka ba'i mtshan nyid yin par thal /
gdung bteg gi don byed nus pa ka ba'i mtshan nyid yin pa'i phyir /
'dod na /
shug pa'i gdung bteg pa'i don byed nus pa yin na /
shug pa'i ka ba yin pas khyab par thal /
de de'i mtshan nyid yin pa'i phyir /
'dod na /
shug pa'i gdung bteg pa'i tsan+dan gyi ka ba chos can /
der thal /
de'i phyir /
khyab pa khas /
ma grub na /
shug pa'i gdung bteg pa'i tsan+dan gyi ka ba chos can /
der thal /
khyod kyis shug pa'i gdung bteg pa'i don byed pa'i phyir te /
khyod kyis shug pa'i gdung ba bteg pa'i phyir te /
chos can de yin pa'i phyir /
'dod na /
de chos can /
shug pa'i ka ba ma yin par thal /
tsan+dan gyi ka ba yin pa'i phyir /
chos can de yin pa'i phyir te /
de 'dra'i ka ba yin pa'i phyir /
kha cig na re /
ri rgyal lhun po khyod gling skor la 'gro na /
'od can nyi ma khyod gling la 'gro bas khyab zer na /
ma yin@# / /
par gyur pa'i nyi ma chos can /
der thal /
de'i phyir /
khyab pa khas /
ma grub na /
ri r+g+y+la lhun po ma yin par gyur pa'i nyi ma chos can /
gling skor la 'gro bar thal /
rlung stobs kyis nyin re bzhin du gling skor la 'gro ba'i phyir te /
chos can de dang gcig yin pa'i phyir /
'dod na /
'od can nyi ma ma yin par gyur pa'i nyi ma gling skor la 'gro bar thal /
'dod pa'i phyir /
'dod na /
'ong can nyi ma ma yin par gyur pa'i nyi ma yod par thal /
'dod pa'i phyir /
'dod mi nus te /
nyi ma yin na /
'od can nyi ma ma yin pas khyab pa'i phyir /
kha cig na re /
bum pa dang bum pa gang rung yin na /
bum pa yin pas khyab zer na /
dngul bum zangs kyi chos can /
bum pa yin par thal /
bum pa dang bum pa gang rung yin pa'i phyir /
khyab pa khas /
ma grub na /
dngul bum chos can /
zangs kyi bum pa dang bum pa gang rung yin par thal /
bum pa yin pa'i phyir te /
bum pa bye brag yin pa'i phyir /
'dod na /
dngul bum chos can /
zangs kyi bum pa ma yin par thal /
zangs ma yin pa'i phyir /
dngul yin pa'i phyir /
rang res /
ka bum gnyis yin pa mi srid pa'i shes bya yin byas pa la /
kho na re /
ka bum gnyis chos can /
yin pa mi srid pa'i shes bya ma yin par thal /
yin pa srid pa'i shes bya yin pa'i phyir /
ma grub na /
de chos can /
der thal| yin pa srid pa'i blo'i yul du bya rung yin pa'i phyir /
zer na ma khyab /
ma grub na /
de chos can /
der thal /
yin pa srid pa'i blo'i yul yin pa'i phyir /
ma grub na /
de chos can /
der thal /
yin pa srid pa'i tshang ma'i yul yin pa'i phyir /
ma grub na /
de chos can /
der thal /
yin pa srid pa'i rnam mkhyen gyi yul yin pa'i phyir te /
rnam mkhyen gyi yul yin pa'i phyir /
ma grub na /
de chos can /
der thal /
rnam mkhyen gyi gzhal bya yin pa'i phyir te /
gzhi grub pa'i phyir /
kha cig na re /
mi'i mgo la khyod yod na /
khyod yod pa'i khyab zer na /
ma skyes pa'i bal chos can /
khyod yod par thal /
mi'i mgo la khyod yod pa'i phyir /
khyab pa khas /
ma grub na /
mi'i mgo la ma skyes pa'i bal yod par thal /
lug gi ba la yod pa'i phyir te /
lug gi bal de mi'i mgo la ma skyes pa'i phyir te /
de lugs la skyes pa'i phyir /
rtsa bar 'dod na /
ma skyes pa'i bla med par thal| bla yin na /
skyes pa yin pas khyab pa'i phyir /
kha cig na re /
nam mkha'i dkyil du khyod kyi mgo yod pa gang zhig /
sa gzhi'i steng du khyod kyi rkang pa yod na /
khyod gang zag yin pas khyab zer na /
ma skyes pa chos can /
der thal /
de'i phyir /
khyab pa khas /
dang po ma grub na /
nam mkha'i dkyil du ma skyes pa'i mgo yod par thal /
mdun gyi dam bca' ba'i mgo de de yin pa'i phyir te /
mdun gyi dam bca' ba'i @# / /
mgo de nam mkhAi dkil du ma skyes pa'i phyir /
gnyis pa ma grub na /
sa gzhi'i steng du ma skyes pa'i rkang pa yod par thal /
sa gzi'i steng du ma skyes pa'i gang zag yod pa'i phyir te /
sa gzhi'i 'og tu skyes pa'i gang zag yod pa'i phyir te /
sa gzhi'i 'og tu skyes pa'i dmyal ba pa yod pa'i phyir /
rtsa bar 'dod na /
ma skyes pa chos can /
gang zag ma yin par thal /
dngos po ma yin pa'i phyir te /
rtag pa yin pa'i phyir te /
ma byas pa'i mtshan nyid yin pa'i phyir /
kha cig na re /
khyod kyi sha za ba yod na /
khyod yod pas khyab zer na /
mir gyur pa'i lug chos can /
der thal /
de'i phyir /
khyab pa khas /
ma grub na /
mir gyur pa'i lug gi sha za ba yod par thal /
mir gyur pa'i sha za ba yod pa'i phyir te /
mig gyur pa'i zas za ba yod pa'i phyir /
rtsa bar 'dod mi nus te /
mir gyur pa'i lug med pa'i phyir te /
mi yin na lug ma yin pas khyab pa'i phyir /
kha cig na re /
khyod bem po la mu bzhi yod pa gang zhig /
khyod d+nag shes pa la mu bzhi yod /
khyod d+nag ldan min 'du byed l amu bzhi yod na /
khyod dngos op la mu bzhi yod pas khyab zer na /
'gal bar gyur pa'i dngos po chos can /
der thal /
de'i phyir /
khyab pa khas /
rtags dang po grub ste /
mngon sum dang rjes dpag gnyis po de 'gal bar gyur pa'i dngos po yin pa la bem po ma yin pa'i mu /
sgra de be ma po yin la 'g+la ba gyur pa'i dngos po ma yin pa'i mu /
ka bum gnyis dede gnyis ka yin pa'i mu /
shes bya de de gnyis ka ma yin pa'i mu yin pa'i phyir /
rtags gnyis pa grub ste /
gzugs sgra gnyis po de 'g+la bar 'gyur pa'i dngos po yin la shes pa ma yin pa'i mu /
sngon 'dzin mig shes de shes pa yin la 'g+la bar gyr pa'i dngos po ma yin pa'i mu /
tshad ma dang bcad shes gnyis po de de gnyis ka yin pa'i mu /
bem po de gnyis ka ma yin pa'i mu yin pa'i phyir /
rtags gsum pa grub ste /
mig dang rna ba gnyis po de 'gal bar gyur pa'i dngos poyin la ldan min 'du byed ma yin pa'i mu /
senge de l+d+na min 'du byed yin la 'gal bar gyur pa'i dngos po ma yin pa'i mu /
rta dang ba lang gnyis po de de gnyis ka yin pa'i mu /
rnam mkhyen de de gnyis ka ma yin pa'i mu pa'i phyir /
rtsa bar 'dod mi nus te /
'gal bar gyur pa'i dngos po yin la dngos po ma yin pa'i mu med pa'i phyir te /
'gal bar gyur pa'i dngos po yin na /
dngos po yin pas khyab pa'i phyir /
kha cig na re /
khyod dang mi rtag pa la mu bzhi yod pa gang zhig /
khyod dang rtag pa la mu bzhi yod /
khyod dang dngos po la mu bzhi yod /
khyod dang dngos med la mu bzhi yod na /
khyod dang shes bya la mu bzhi yod pas khyab zer na /
tha dad du gyur pa'i shes bya chos can /
der thal /
khyab pa khas /
rtags @# / /
dang po grub ste /
bum pa'i ldog pa dang ka ba'i ldog pa gnyis p9o de mu dang po d+na /
gzugs de mu gnyis pa dng /
me du gnyis po de mu gsum pa dang /
gzh+la byed mu bzhi pa yin pa'i phyir /
rtags gnyis pa grub ste /
dri ro gnyis po de mu dang po dang /
sgra'i ldog pa de mu gnyis pa dang /
mtshan mtshon gnyis po de mu gsum pa dang /
tshad ma de mu bzhib yin pa'i phyir /
rtags gsum pa grub ste /
shes bya dang gzh+la bya gnyis po de mu dang po dang /
mthong lam de mu gnyis pa dang /
byas mi rtag gnyis po de mu gsum pa dang /
rtag pa de mu bzhi pa yin pa'i phyir /
rtags bzhi ba grub ste /
bum pa dang gser bum gnyis po de mu dang po dang /
spyi de mu gnyis pa dang /
rtag pa dang mi 'jig pa'i chos gnyis po de mu gsum pa dang /
rnam mkhyen de mu bzhi pa yin pa'i phyir /
kho na re /
rtag pa kho na chos can /
yod par thal /
rtag pa yin pa'i phyir /
zer na skyon can no /
! /
gnyis pa chos de ma'i rnam gzhag bshad pa ni /
chos de ma yin rnam gzhag ni /
yod na chos de yod pa dang /
med dang rtag dang mi rtag dang / /
med na chos de med sogs kyis / /
ma khyab ces so khyab gyur na / /
bum pa chos can ri bong r+wa / /
yod ma'i rnam gzhag bshad pa ni /
chos de ma yi rnam gzhag ni /
med dang rtag dang mi dang /
med na chos de med sogs kyis /
ma khyab ces so khyab gyur na /
bum pa chos can ri bong r+wa /
yod par thal ni yong pa'i phyir / /
khyab pa chos de ma la khas / /
chos de ma la gang bzhag med / /
zhib pa dam pa'i zhal las shes / /
zhes pa ste /
don ni /
chos de ma yin rnam gzhag bshad pa ni 'di lta ste /
yod na /
chos de yod pas ma khyab pa dang /
yod na /
chos de med pas ma khyab pa dang /
yod na /
chos de rtag pa yin pas ma khyab pa dang /
chos de mi rtag pa yin pas ma khyab pa dang /
med na /
chos de med pa yin pas ma khyab pa dng /
sogs kyi sgra bsdus pa med na /
chos de yod pas ma khyab pa dang /
med na /
chos de rtag yin pas ma khyab pa dang /
med na /
chos de mi rtag pa yin pas ma khyab ces so / /
de rnams la de ltar khyab par gyur to zhe na /
rim pa bzhin khyab pa dang po la /
bum pa chos can /
ri bong r+wa yod par thal /
yod pa yin pa'i phyir /
khyab pa chos de ma la mkhas /
ma grub na /
bum pa chos can /
yod pa yin par thal /
dngos po yin pa'i phyir /
'dod na /
bum pa chos can /
ri bong r+wa med par thal /
bdag med yin pa'i phyir /
ma grub na /
bum pa chos can /
der thal /
yod med gang rung yin pa'i phyir /
khyab pa gnyis pa la /
bum pa chos can /
gzugs med par thal /
yod pa yin pa'i phyir /
khyab pa gsum pa la /
bum pa chos can /
ka ba rtag pa yin par thal /
yod pa yin pa'i phyir /
khyab pa bzhi pa la /
bum pa chos can /
shes bya mi rtag pa yin par thal /
yod pa yin pa'i phyir| khyab pa lnga pa la /
ri bong r+wa chos can /
bum pa med par thal /
med pa yin pa'i phyir /
khyab pa drug pa la /
ri bong r+wa chos can /
mo sham gyi bu yod par thal /
med pa yin pa'i phyir /
khyab pa bdun pa la /
ri bong @# / /
r+wa chos can /
ka ba rtag pa yin par thal /
med pa yin pa'i phyir /
khyab pa brgyad pa la /
ri bong r+wa chos can /
shes bya mi rtag pa yin par thal /
med pa yin pa'i phyir /
chos de ma'i gnas de la gang yin mtha' gcig tu bzhag tu med de /
chos de'i yod med bum pa ka ba sogs bdag med mtha' dag 'jog dgos pa'i phyir /
phra zhing zhib pa shes par 'dod na bla ma dma pa'i zh+la las shes par bya dgos pa yin no / /
kha cig na re /
chos de chos yin na /
chos yin pas khyab zer na /
ri bong r+wa chos can /
chos yin par thal /
bum pa chos yin pa'i phyir /
khyab pa chos de ma la khas /
ma grub na /
ri bong r+wa chos can /
bum pa chos yin par thal /
bum pa yod pa yin pa'i phyir /
rtsa bar 'dod na /
ri bong r+wa chos can /
chos ma yin par thal /
med pa yin pa'i phyir /
kha cig na re /
chos de dang dngos 'gal layin na /
chos de ma yin pas khyab zer na /
mtshon bya ma yin pa chos can /
mtshon bya ma yin par thal /
mtshon bya dang dngos 'gal yin pa'i phyir /
khyab pa chos de ma la khas /
ma grub na /
mtshon bya chos can /
khyod ma yin pa khyod dang dngos 'gal yin par thal /
khyod ma yin pa yod pa'i phyir /
ma grub na /
der thal /
mtshan nyid yod pa'i phyir /
'dod na /
mtshon bya ma yin pa chos can /
mtshon bya yin par thal /
btags yod chos gsum ma tshang ba'i mtshon bya yin pa'i phyir /
ma grub na /
der thal /
btags yod chos gsum ma tshang ba /
mtshon bya ma yin pa'i mtshan nyid yin pa'i phyir /
kha cig na re /
khyod chos de dang tha dang /
khyod kyang yin chos de yang yin pa'i gzhi mthun pa med pa /
khyod chos de dang 'g+la bAi mtshan nyid yin te /
yul can chung ba lasde ltar du gsungs pa'i phyir zer na /
mtshan nyid de yin na /
mtshon bya de yin pas khyab par thal /
de de'i mtshan nyid yin pa'i phyir /
'dod na /
slob dpon yon tan 'od chos can /
khyod sangs rgyas kyi bcas pa dang 'gal bar thal /
khyod sangs rgyas kyi bcas pa dang tha dad /
khyod kyi yin sangs r+g+y+sa kyi bcas pa yang yin pa'i gzhi pa med pa'i phyir /
khyab pa chos de ma la khas /
rtags sla /
'dod mi nus te /
slob dpon yon tan 'od de tshul 'chal gyi nyes byas phra mos kyang ma sogs pa'i gang zag yin pa'i phyir te /
de nyid kyi rnam thar las /
so thar gyi nyes byas phra mos man chad kyi sa ma gos pa'i btsun pa'i yon tan dang ldan pa yin no / /
zhes gsungs pa'i phyir /
kha cig na re /
chos de yin na /
chos de yin pas khyab zer na /
ri bong r+wa chos can /
chos yin par thal /
med nges yin pa'i phyir /
khyab pa chos de ma la khas /
chos de yin na /
chos de ma yin pas khyab zer na /
gser bum chos can /
dngos po ma yin par thal /
bum pa yin pa'i phyir /
khyab pa chos de ma la khas /
@# / /
khyab pa de gnyis kyi 'dod rtags sla'o / /
kha cig /
khyod chos de'i rgyu yin na /
chos de khyod kyi 'bras bu yin pas khyab zer na /
blo'i yul du bya rung chos can /
rnam par 'jog byed kyod kyi 'bras bu yin par thal /
khyod rnam par 'jog byed kyi rgyu yin pa'i phyir /
khyab pa chos de ma la khas /
de chos can /
der thal /
mtshan nyid yin pa'i phyir /
khyab ste /
rnam par 'jog byed kyi rgyu dang mtshan gnyis don gcig par thal /
khyod rnam par 'jog byed kyi rgyu yin pa'i phyir /
khyab pa chos de ma la khas /
ma grub na /
der thal /
mtshan nyid yin pa'i phyir /
khyab ste /
rnam par 'jog byed kyi rgyu dang mtshan nyid gnyis don gcig yin pa'i phyir /
rtsa bar 'dod na /
blo'i yul du bya rung chos can /
rnam par 'jog byed khyod kyi 'bras bu ma yin par thal /
khyod kyi 'bras bu med pa'i phyir te /
khyod rtag pa yin pa'i phyir /
kha cig na re /
khyod chos de'i 'bras bu yin na /
chos de khyod kyi rgyu yin pas khyab zer na /
shes bya chos can /
rnam par bzhag bya khyod kyi rgyu yin par thal /
khyod rnam par bzhag bya'i 'bras bu yin pa'i phyir /
khyab pa chos de ma la khas /
ma grub na /
shes bya chos can /
der thal /
mtshon bya yin pa'i phyir /
khyab ste /
rnam par bzhag bya'i 'bras bu dang mtshon bya gnyis don gcig yin pa'i phyir /
rtsa bar 'dod na /
shes bya chos can /
rnam par bzhag bya khyod kyi rgyu ma yin par thal /
khyod kyi rgyu med pa'i phyir te /
khyod rtag pa yin pa'i phyir /
kha cig na re /
khyod chos de dang gcig yin chos de khyod dang gcig yin na /
khyod dang chos de yin pas khyab zer na /
de byung 'brel chos can /
khyod dang de byung 'brel gcig yin par thal /
khyod de byung 'brel dang gcig yin /
de byung 'brel khyod dang gcig yin pa'i phyir /
khyab pa chos de ma la khas /
rtags sla /
'dod na /
de byung 'brel chos can /
khyod dang de byung 'brel gcig ma yin par thal /
khyod dang de byung 'brel med pa'i phyir te /
khyod rtag pa yin pa'i phyir te /
khyod rdzas sum grub pa'i phyir /
ma grub na /
der thal /
'brel ba rdzas su ma grub pa'i phyir te /
'brel ba rtog pas sgro btags tsam du grub pa'i chos yin pa'i phyir /
kha cig na re /
khyod chos de dang tha dad chos de khyod dang tha dad yin na /
khyod dang chos de phan tshun tha dad yin pas khyab zer na /
dngos med chos can /
khyod dang rdzas gcig phan tshun tha dad yin par thal /
khyod rdzas gcig dang tha dad rdzas gcig khyod dang tha dad yin pa'i phyir /
khyab pa chos med la la khas /
rtags sla /
'dod na /
dngos med dang rdzas gcig yod par thal /
dngos med dang rdzas gcig phan tshun tha dad yin pa'i phyir /
rtags khas /
'dod na /
dngos med chos can /
khyod dang rdzas gcig med par thal /
rtag pa yin pa'i phyir /
gsum pa gcig dang tha dad kyi rnam gzhag bshad pa la gsum /
shes byed kyi khungs dgod pa /
gcig gi rang bzin bshad pa /
tha dad kyi rang bzhin bshad pa'i /
dang po ni /
gcig dang tha dad rnam 'grel las /
de phyir gang dang gang @# / /
las don / /
ldog pa de yi zhes sogs gsungs / /
zhes pa ste /
don ni /
gcig dang tha dang kyi rnam gzhag bshad pa ni 'di lta ste /
rnam 'grel rang don le'u las gsungs pa'i don sgra de rang dang rigs mthun pa dang rigs mi mthun pa kun las ldog pa de'i phyir /
log sa dang gang las don de ldog pa de yi rgyu mtshan can gyi dngo spo de rang rgyu las skyes pa'i rgyu mtshan gyi byas pa mi rtag pa zhes sogs kyi rigs dum dbyer rung bar gsungs so / /
gnyis pa gcig gi rang bzhin bshad pa ni /
don sbyi gcig 'char gcig gi don / /
sgras brjod sgo nas dang ldog dang / /
ngo bo gcig dang rigs gcig gsum / /
chos kun rang rang rang ldog dang / /
ngo bdag rang bzhin gsum don gcig /
rigs la rdzas rigs ldog rigs gnyis / /
nyer len gcig skyes rdzas rigs gcig /
bem shes ldan min 'du byed du / /
gyur pa'i rdzas rigs rnam pa gsum / /
sgrub dang dgag gyur ldog rigs gnyis / /
mthong tsam nyid nas 'di dang 'di / /
'dra'i snyam pa sgrub rigs gcig /
de la bem shes min ni / /
'du byed du gyur ldog rigs gsum / /
dgag bya rigs gcig bkag tsam ni / /
dgag par gyur pa'i ldog rigs gcig /
ces pa ste /
don ni /
don sbyi gcig tu 'cher rung gi chos su dmigs pa chos can /
gcig gi don yin te /
gcig gi mtshan nyid yin pa'i phyir /
gcig la sgas brjod rigs kyi sgo nas dbye na /
rang ldog gcig dang /
ngo bo gcig dang /
rigs gcig dang gsum yod /
gzugs la sogs pa'i chos kun rang rang gi rang ldog yin te /
gzhi grub na khyod kyi rang ldog yin pas khyab pa'i phyir dang /
rang ldog so so ba ma yin pa'i chos /
rang ldog gcig gi mtshan nyid yin pa'i phyir /
mtshan gzhi ni /
byas pa dang byas pa gnyis lta bu'o / /
ngo bo so so ba ma yin pa'i chos /
ngo bo gcig gi mtshan nyid /
ngo bo gcig /
bdag nyid gcig /
rang bzhin gcig gsum don gcig /
mtshan gzhi ni /
bum pa dang shes bya lta bu'o / /
rdzas kyi sgo nas so so ba ma yin par skye ba'i chos /
rdzas gcig gi mtshan nyid /
mtshan gzhi ni /
byas pa dang mi rtag pa gnyis lta bu /
byas pa dang mi rtag gnyis chos can /
rdzas gcig yin par thal /
grub bde rdzas gcig yin pa'i phyir /
skye 'jig gnas gsum dus mnyam pa'i dngos po de /
grub bde gcig gi mtshan nyid /
mtshan gzhi ni /
bu ram gyi kha dog dang bu ram gyi dri gnyis lta bu /
de gnyis grub bde gcig yin yang grub bde rdzas gcig ma yin no / /
bu ram chos can /
khyod kyi kha dog dang khyod kyi gnyis skye 'jig gnas gsum dus mnyam pa yin par thal /
rtul rdzas brgyad 'dus kyi gong bu yin pa'i phyir /
rtul rdas brgyad yod de /
sga ma gtogs pas gzugs rtul /
dri rtul /
ro rtul /
reg rtul /
sa rtul /
chu rtul /
me rtul /
rlung rtul @# / /
dang brgyad po de de yin pa'i phyir te /
mdzod las /
sgra med phra rab rtal rdzas brgyad / /
ces gsungs pa'i phyir /
bu ram gyi kha dog dang dri gnyis cho can /
grub bde rtsas gcig ma yin par thal /
rdzas gcig ma yin pa'i phyir te /
rdzas tha dad yin pa'i phyir /
ma grub na /
bu ram chos can /
khyod kyi dog dang khyod dri rdzas tha dad yin par thal /
khyod rtul rdzas brgyad 'dus kyi gong bu yin pa'i phyir /
rigs so so ba ma yin pa'i chos /
rigs gcig gi mtshan nyid /
rigs gcig gi mtshan nyid /
rigs gcig la dbye na /
rdzas rigs gcig dang /
ldog rigs gcig gnyis /
rnag gi ngos kyi nyer len gcig las skyes pa'i tha dad pa'i 'du byas /
rdzas rigs gcig gi mtshan nyid yin te /
sde bdun yid kyi mun sel las /
rdzas rigs mthun pa sogs su 'jog pa nye /
nyer len gcig las skyes pas 'jog pa yin pas /
zhes gsungs pas so / /
de la dbye na /
bem por gyur pa'i rdzas rigs gcig /
shes par gyur pa'i rdzas rigs gcig /
lngan min 'du byed du gyur pa'i rdzas rigs gcig dang rnam pa gsum yod do / /
dang po ni /
rang gi dngos kyi nyer len 'jim pa gcig las skyes pa'i rdza bum che chung gnyis lta bu /
gnyis pa ni /
rang gi dngos kyi nyer len gcig las skyes pa'i rnam shes tha dad pa gnyis lta bu /
gsum pa ni /
rang gi dngos kyi nyer len gcig las skyes pa'i sga'i byas pa dang sgra'i mi rtag pa gnyis lta bu'o / /
ldog rigs so so ba ma yin pa'i chos /
ldog rigs gcig gi mtshan nyid /
de la dbye na /
sgrub par gyur pa'i ldog pa rigs gcig dang /
dgag par gyur pa'i ldog pa rigs gcig gnyis /
gang zag gang dang gang gis yid gtar pas mthong tsam nyid nas 'di dang 'di 'dra'o snyam pa'i blo dang gis skyed nus pa'i chos /
sgrub par gyur pa'i ldog pa rigs gcig mtshan nyid /
de ltar yin te /
tshad ma yid kyi mun sel las chos de gnyis brda la byad pa dang ma byang pa'i skyes bu gang gis mthong yang yid gtad pa'i tshul gyis mthong tsam nyid nas 'dra bar 'dzin pa'i blo dang gis skye bar 'gyur ba'i chos de gnyis la rigs gcig pa zhes bya la /
zhes gsungs pas so / /
de la dbye na /
bem por gyur pa'i sgrub par gyur pa'i ldog rigs gcig /
shes par gyur pa'i sgrub par gyur pa'i ldog rigs gcig /
ldan min 'du byed du gyur pa'i sgrub par gyur pa'i ldog rigs gcig dang gsum /
dang po ni /
gser bum dang zangs bum gnyis lta bu /
gnyis pa ni /
ltas byin gyis mig shes dang mchod sbyin gyi mig shes gnyis lta bu /
gsum pa ni /
sgra'i byas pa dang bum pa'i byas pa gnyis lta bu'o / /
dgag bya rigs gcig bkag tsam gyi tha dad pa'i sel bar dmigs pa de ni /
dgag par gyur pa'i ldog rigs gcig gi mtshan nyid te /
tshad ma yin kyi mun sel las /
dngos po med pa dgag @# / /
pa rnams kyi rigs gcig mi gcig ni /
dgag bye rigs gcig mi gcig gi sgo nas 'jog pa yin te /
zhes gsungs pas so / /
mtshan gzhi ni /
gser bum ma yin pa dang zangs bum ma yin pa gnyis lta bu /
de gnyis chos can /
dgag bya rigs gcig bgag tsam gyi tha dad pa'i sel ba yin par thal /
dgag bya rigs gcig bkag tsam yin pa gang zhig /
tha dad pa'i sel ba yin pa'i phyir /
dang po grub ste /
snga mas gser bum dang phyi mas zangs bum bkag pa gang zhig /
gser bu bum dang zangs bum gnyis rigs gcig yin pa'i phyir /
gnyis pa ma grub na /
de gnyis chos can /
tha dad pa'i sel ba yin par thal /
tha dad gang zhig /
sel ba yin pa'i phyir /
kha cig na re /
shes bya dang rtag pa gnyis chos can /
rdzas gcig yin pa thal /
ngo bo gcig yin pa'i phyir /
zer na ma khyab /
ma grub na /
de gnyis can /
der thal /
bdag nyid gcig yin pa'i phyir /
ma grub na /
der thal /
shes bya rtag pa dang bdag nyid gcig yin pa gang zhig /
rtag pa shes bya dang bdag nyid gcig yin pa'i phyir /
dang po ma grub na /
shes bya chos can /
rtag pa dang bdag nyid gcig yin par thal /
rtag pa yin pa'i phyir /
gnyis pa ma grub na /
rtag pa chos can /
shes bya dang bdag nyid gcig yin par thal /
shes bya yin pa'i phyir /
rtsa bar 'dod na /
shes bya dang rtag pa gnyis chos can /
rdzas gcig ma yin par thal /
rdzas ma yin pa'i phyir te /
dngos po ma yin pa'i phyir /
kho na re /
shes lam gsal byed las /
chu dang 'o ma gnyis ka'ang chos can /
rigs dngos po gcig yin pa'i phyir /
zer nam khyab /
ma grub na /
de gnyis chos can /
der thal /
byas pa gcig yin pa'i phyir te /
byas pa yod pa gang zhig /
tha dad pa ma yin pa'i phyir /
kha cig na re /
rigs gcig yin na /
rdzas rigs gcig yin pas khyab zer na /
chu dang 'o ma gnyis chos can /
der thal /
de'i phyir ma grub na /
de gnyis chos can /
rigs gcig yin par thal /
thar lam gsal byed las /
chu dang 'o ma gnyis ka'ang chos can /
rigs gcig pa nyid yin te /
zhes gsungs pa'i phyir /
rtsa bar 'dod na /
de gnyis chos can| rdzas rigs gcig ma yin par thal /
rang gi dngos kyi nye rlen so so las skyes pa'i 'dus byas yin pa'i phyir te /
chu'i nyer len dang 'o ma 'i nyer len so so nas yod pa'i phyir /
ma grub na /
der thal /
de gnyis rdzas so so ba yin pa'i phyir te /
rnam 'grel las /
tha dad sher nyid ji ltar yin / /
rang rang ngo bo la gnas phyir / /
zhes gsungs pa'i phyir /
kho na re /
chu dang 'o ma chos can /
sgrub par gyur pa'i ldog rigs gcig yin par thal /
rigs gcig gang zhig /
dgag par gyur pa'i ldog rigs gcig ma yin pa'i phyir /
zer na ma khyab /
'dod na /
de gnyis chos can /
de ma yin par thal /
gang zag gang dang gang gis yid @# / /
btad pas mthong tsam nyid nas 'di dang 'di 'dra'o snyam pa'i blo dang gis skyed nus pa'i chos ma yin pa'i phyir te /
mthong tsam nyid nas chu dang 'o ma gnyis 'dra'o snyam pa'i blo dang gis skyes pa med pa'i phyir /
kho na re /
chu dang 'o ma gnyis chos can /
'dra ba yin par thal /
rigs 'dra ba yin pa'i phyir /
zer na ma khyab /
ma grub na /
de gnyis chos can /
rigs 'dra ba yin par thal /
blo 'khrul ba la gsher bar tha dad ma yin par snang ba'i phyir te /
rnam 'grel las /
de yi rang bzhi cang yi blo / /
tha dang med phyir gcig ces brjod / /
ces gsungs pa'i phyir /
des na /
zer na ma khyab /
ma grub na /
ba lang dkar zal dang ba lang nag sgrub gnyis chos can /
der thal /
ldog pa rigs gcig yin pa'i phyir /
ma grub na /
de gnyis chos can /
der thal /
sgrub par gyur pa'i ldog rigs gcig yin pa'i phyir /
ma grub na /
de gnyis chos can /
der thal /
gang zag gang dang gang yi yid btad pas mthong tsam nyid nas 'di dang 'di 'dra'o snyam pa'i blo dang gis skyed nus pa'i chos yin pa'i phyir /
ma grub na /
de gnyis chos can /
der thal /
mthong tsam nyid nas 'di dang 'di ngo sogs 'dus pa'i gong bu 'o snyam pa'i blo dang gis skyes pa'i phyir te /
tshang ma yin kyi mun sel las /
dkar zal dang nag sgur nor sogs dang ldan pa rnams byis pa nas mkhas pa'i bar gyi blo ldang skyes la rigs gcig par sang ba myon ba grub pa'i phyir ro / /
zhes gsungs pa'i phyir /
rtsa ba 'dod na /
de gnyis chos can /
ngo bo gcig ma yin par thal /
ngo bo tha dad yin pa'i phyir te /
bdag nyid tha dad yin pa'i phyir /
ma grub na /
de gnyis chos can /
der thal /
phan tshun 'brel med dong zhan yin pa'i phyir /
kha cig na re /
bum pa chos can /
tha dad yin par thal /
rdzas gcig yin pa'i phyir /
zer na ma khyab /
ma grub na /
bum pa chos can /
rdzas gcig yin par thal /
dngos po gong zhig /
rdzas tha dad ma yin pa'i phyir /
khyab ste /
dngos po yin na /
rdzas gcig dang rdzas tha dang gang rung yin dgos pa'i phyir te /
rdzas gcig dang rdzas tha dang gang rung ma yin pa'i dngos po med pa'i phyir te /
rnam 'grel las /
'di las gzhan dngos yod ma yin / /
zhes gsungs pa'i phyir /
rtsa ba 'dod na /
bum pa chos can /
tha dad ma yin par thal /
gcig yin pa'i phyir /
kho na re /
sha pa dang shugs pa gnyis chos can /
rdzas gcig yin par thal /
rigs gcig yin pa'i phyir /
zer na ma khyab /
rtag grub ste /
sha @# / /
shug gnyis po de rigs gcig la rdzas tha dad yin pa'i phyir te /
rnam 'grel las /
tha dad kyang gang dngos brjod kyi / /
zhes gsungs pa'i phyir /
'dod mi nus so / /
kha cig na re /
khyod rang gcig la mu bzhi yod pa gang zhig /
khyod dang tha dad la mu bzhi yod na /
khyod dang dngos po la mu bzhi yod pas khyab zer na /
ka ba chos can /
der thal /
de'i phyir /
khyab pa khas /
dang po ma grub na /
ka ba chos can /
khyod dang gcig pa mu bzhi yod par thal / /
khyod yin la gcig ma yin pa'i mu /
gcig yin la khyod la yin pa'i mu /
gnyis kyin pa'i mu /
gnyis ka ma yin pa'i mu dang bzhi yod pa'i phyir /
dang po yong de /
tsan dan gyi ka ba dang shug pa'i ka ba gnyis po de de yin pa'i phyir /
gnyis pa yod de /
gser bum de de yin pa'i phyir /
gsum pa yod de /
ljon shing gi ka ba de de yin pa'i phyir /
bzhi spyod de /
rta bong gnyis po de de yin pa'i phyir| gnyis pa ma grub na /
ka ba chos can /
khyod dang tha dad gnyis la mu bzhi yod par thal /
khyod yin la tha dad ma yin pa'i mu /
tha dad yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu dang bzhi yod pa'i phyir /
dang po yod de /
tsan dan gyi ka ba de de yin pa'i phyir /
gnyis pa yod de /
gser bum zangs bum gnyis po de de yin pa'i phyir /
gsum pa yod de /
shug pa'i ka ba ka ljon shing gi ka ba gnyis po de de de yin pa'i phyir /
bzhi pa yod de /
gzugs de de yin phyir /
rtsa bar 'dod na /
ka ba chos can /
khyod dang dngos po gnyis la mu bzhi med par thal /
khyod yin la dngos po ma yin pa'i mu med pa'i phyir te /
khyod yin na /
dngos po yin pas khyab pa'i phyir /
kho na re /
rta dang ba lang gnyis chos can /
rigs gcig yin par thal /
shes byar rigs gcig yin pa'i phyir /
zer na ma khyab /
ma grub na /
de gnyis chos can /
der thal /
ngo bo tha dad yin pa'i phyir /
'dod na /
rta dang ba lang gnyis chos can /
rigs gcig ma yin par thal /
rigs tha dad yin pa'i phyir te /
rigs mi mthun pa yin pa'i phyir te /
rigs mi 'dra ba yin pa'i phyir /
kho na re /
nyer len nas rdog gcig las skyes pa'i nas 'bru che chung gnyis chos can /
rdzas gcig yin par thal /
rdzas rigs gcig yin pa'i phyir /
zer nam khyab /
ma grub na /
de gnyis chos can /
rdzas rigs gcig yin par thal /
rang gi dngos kyi nyer len gcig las skyes pa'i tha dad pa'i 'dus byas yin pa'i phyir /
khyab ste /
rdzas rigs gcig mi gcig nyer len gcig mi gcig la byed dgos pa'i phyir /
rtsa ba 'dod na /
de gnyis chos can /
rdzas gcig ma yin par thal /
rdzas tha dad yin pa'i phyir te /
ngo bo tha dad yin pa'i phyir te /
'ga' ba yin pa'i phyir /
gsum pa tha dad khyi rang bzhin bshad pa ni /
tha dang 'char rung tha dad don / /
rang dog ngo rigs tha dad@# / /
gsum| |rang ldog tha dad tha dag gcig /
ngo rang bdag nyid tha dad gcig /
rigs tha mi mthun rigs mi 'dra /
rigs mig gcig rnams don gcig go / /
zhes pa ste /
don ni /
don spyi tha dad du 'char rung gi chos su dmigs pa chos can /
tha dad kyi mtshan nyid yin te /
de'i don dang 'jog byed yin pa'i phyir /
de la dbye na /
rang ldog tha dad /
ngo bo tha dad /
rigs tha dad dang gsum /
rang ldog so so ba'i chos /
rang ldog tha dad kyi mtshan nyid /
mtshan gzhi ni /
ka bum gnyis lta bu /
rang ldog tha dad yin na /
tha dad yin pas khyab ste /
rang ldog tha dad dang gnyis don gcig yin pa'i phyir /
ngo bo so so ba'i chos /
ngo bo tha dad kyi mtshan nyid /
mtshan gzhi ni /
bem po dang shes pa gnyis lta bu /
ngo bo tha dad /
bdag nyid tha dad gsum don gci /
rtogs so so ba'i chos /
rigs tha dad kyi mtshan nyid /
mtshan gzhi ni /
bya dang ri dwags gnyi lta bu /
rigs tha dad /
rigs mi mthun pa /
rigs mi 'dra ba /
rigs mi gcig pa rnams don gcig go / /
rigs mi 'dra ba la dbye na /
rdzas rigs mi 'dra ba dang /
ldog rigs mi 'dra ba gnyis /
dang po ni /
gzugs dang sgra gnyis lta bu /
gnyis pa ni khyi dang phag pa gnyis lta bu'o / /
kho na re /
gser bum zangs bum gnyis chos can /
rigs tha dad yin par thal /
rdzas rigs tha dad yin pa'i phyir /
zer na ma khyab /
ma grub na /
de gnyis chos can /
der thal /
rang gi nyer len so so las skyes pa'i phyir te /
gser bum gser las kyes shing zangs las ma skyes /
zangs bum zangs las skyes shing gser las ma skyes pa'i phyir /
kho na re| ka ba dad tha dad chos can /
bum pa dang tha dad yin par thal /
bum pa dang so so ba'i chos yin pa'i phyir /
'dod na /
de chos can /
khyod yin na /
bum pa dang tha dad yin dgos par thal /
khyod bum pa dang tha dad yin pa'i phyir| zer na ma khyab /
'dod na /
bum pa chos can /
der thal /
de'i phyir /
khyab pa khas /
'dod na /
bum pa chos can /
bum pa dang tha dad ma yin par thal /
bum pa dang gcig yin pa'i phyir /
ma grub na /
bum pa chos can /
khyod khyod dang gcig yin par thal /
khyod gzhi grub pa'i phyir /
kha cig na re /
bum pa med pa dang ka ba med pa gnyis rigs tha dad yin par thal /
bum pa dang ka ba gnyis rigs tha dad yin pa'i phyir /
zer na ma khyab /
'dod na bum pa med pa ka ba med pa gnyis chos can /
rigs tha dad ma yin par thal /
rigs gcig yin pa'i phyir /
ma grub na /
de gnyis chos can /
der thal /
dgag par gyur pa'i ldog rigs gcig yin pa'i phyir /
ma grub na /
de gnyis chos can /
der thal /
dgag bya rigs bkag tsam gyi tha dad pa'i sel ba yin pa'i phyir te /
dgag bya rigs gcig bkag tsam @# / /
yin pa gang zhig /
tha dad pa'i sel ba yin pa'i phyir /
phyi ma sla /
dang po ma grub na /
de gnyis chos can /
dgag bya rigs gcig bkag tsam yin par thal /
bum pa med pas bum pa yod pa bkag /
ka ba med pas ka ba yod pa bkag pa gang zhig /
bum pa yod pa dang ka ba yod pa gnyis rigs gcig yin pa'i phyir /
kho na re /
bum pa chos can /
ldog rigs gcig yin par thal /
ldog pa gcig yin pa'i phyir /
zer na ma khyab /
ma grub na /
de chos can /
ldog pa gcig yin par thal /
gcig yin pa'i phyir /
rtsa bar 'dod na /
bum pa chos can /
ldog rigs gcig gcig ma yin par thal /
tha dad ma yin pa'i phyir /
khyab pa ste /
ldog rigs gcig yin na /
tha dad yin dgos pa'i phyir /
bzhi dus gsum gyi rnam gzhag bshad pa la gsum /
shes byed kyi khungs bstan pa /
dus gsum gyi ngo bo bshad pa /
'das pa'i khyad par bstan pa'o / /
dang po ni /
dus gsum rnam gzhag rnam 'grel las / /
'das dang ma 'ongs zhes sogs gsungs / /
de ni /
'das dang ma 'ongs brjod bya min / /
mngon dang de ni zad phyir ro / /
zhes pa ste don ni /
'das ma 'ongs da ltar dus gsum gyi rnam gzhag bshad pa ni 'di lta ste /
rnam 'grel mngon sum le'u las /
'das dang ma 'ongs zhes sogs tshigs rkang gnyis gsungs pa'i don /
'das pa dang ma 'ongs pa'i don la brten pa'i ming rang mtshan sgra'i brjod bya min par thal /
don dang de ni lhan cig zad cing ma skyes nas med pa'i phyir ro / /
gnyis pa la gsum /
so so'i mtshan nyid /
rtsi ba'i gzhi /
grub pa'i dus bshad pa'o / /
dang po ni /
thal zin pa ni 'das pa dang /
ma slebs chas bsdus ma 'ongs pa /
skyes lam 'gag da ltar ba / /
de dang dngos po don gcig go / /
zhes pa ste /
don ni /
thal zin pa'i chos bsdus pa'i rab tu byed ba ni /
'das pa'i mtshan nyid dang /
mtshan gzhi ni /
bum pa rang grub dus kyi skad cig gnyis par zhig pa'i cha lta bu /
bum pa'i snga logs su byung ba de /
bum pa'i dus su 'das pa yin 'ongs pa ma yin no / /
bum pa'i snga logs su byung ba chos can /
bum pa'i dus su 'das pa yin par thal /
bum pa'i rgyu yin pa'i phyir /
de chos can /
'das pa ma yin par thal /
dngos po yin pa['i phyir t /
e rgyu yin pa'i phyir| ma slebs pa'i chas bsdus pa'i rab tu phye ba de /
ma 'ongs pa'i mtshan nyid /
mtshan gzhi ni /
bum pa rang gi snga logs su ma byung ba'i cha lta bu /
bum pa'i phyi logs su byung ba de /
bum pa'i dus su ma 'ongs pa yin yang ma 'ongs pa ma yin no / /
bum pa'i phyi logs su byung ba chos can /
bum pa'i dus su 'ongs pa yin par thal /
bum pa'i 'bras bu yin pa'i phyir /
de chos can /
ma 'ongs pa ma yin par thal /
dngos po @# / /
yin pa'i phyir te /
'bras bu yin pa'i phyir /
skyes lam 'gags pa /
da ltar ba'i mtshan nyid /
mtshan gzhi ni /
bum pa lta bu /
de dang dngos po gnyis don gcig go / /
des na /
mdo sems gnyis dang dbu ma dang rgyud pa'i skabs su 'das pa dang 'ongs pa gnyis dngos po ma yin te /
rnam 'grel las /
lan btab phyir dang 'das sogs la /
rnam gzhan du mthong phyir ro / /
zhes pas de gnyis dngos po yin pa bkag pa'i phyir dang /
de gnyis rdzas grub yin pa rang sde bye brag tu sgrub kho na'i grub mtha' dang /
de gnyis rdzas grub min kyang dngos po yin pa thal 'gyur pa kho na'i grub mtha' yin pa'i phyir /
kha cig na re /
'das pa'i rgyu yod par thal /
'das pa'i dngos po yod pa'i phyir /
zer na ma khyab /
ma grub na /
der thal /
'das pa'i dge ba yod pa'i phyir te /
dus gsum gyi dge ba yod pa'i phyir te /
dus gsum gyi dge ba rdzogs byang du bsngos pas 'gro ba mtha' gi dge ba rnams rdzogs byang du bsngo ba'i go chod pa'i phyir te /
mdo las /
'gro kun dge ba ji snyed yod pa dang / /
byas dang byed 'gyur de ni byed pa dang /
zhes gsungs pa'i phyir /
rtsa bar 'dod na /
'das pa chos can /
khyod kyi rgyu med par thal /
khyod rtag pa yin pa'i phyir /
kha cig na re /
myu gu chos can /
myu gu'i rgyu'i dus su ma slebs pa yin par thal /
de'i dus su ma 'ongs pa yin pa'i phyir /
'dod na /
de chos can /
de'i dus su ma byung ba yin par thal /
'dod pa'i phyir /
'dod na /
myu gu chos can /
myu gu'i rgyu'i dus su rkyen ma tshang ba'i dbang gis ma byung ba yin par thal /
myu gu'i rgyu'i dus su ma byung ba yin pa'i phyir /
rtags khas /
zer na ma khyab /
myu gu chos can /
khyod kyi rgyu'i dus su khyod skye ba'i rgyu ma tshang bar thal /
khyod khyod kyi rgyu'i dus su rkyen ma tshang ba'i dbang gis ma byung ba yin pa'i phyir /
'dod na /
myu gu chos can /
khyod kyi rgyu'i dus su khyod skyes ba'i rgyu ma tshang ba ma yin par thal /
khyod kyi dus su khyod skye ba'i rgyu tshad ba'i phyir /
ma grub na /
myu gu chos can /
khyod kyi rgyu'i dus su khyod skye ba'i rgyu tshang bar thal /
khyod khyod kyi rgyu'i 'bras bu yin pa'i phyir /
khyab ste /
rnam 'grel las /
ma tshang med rgyu de la ni / /
'bras bu gang gis bzlog par nus / /
zhes gsungs pa'i phyir /
kho na re /
'das pa dang dngos po'i gzhi mthun yod par thal| 'das pa'i dngos po yod pa'i phyir /
zer na ma khyab /
'dod mi nus te /
dngos po yin na /
da ltar ba yin dgos pa'i khyod /
kha cig na re /
myu gu chos can /
rang dus su da ltar ba yin par thal /
dngos po yin pa'i phyir| 'dod na /
de chos can /
rang dus su rang rgyu la rag las par thal /
rang dus su da ltar ba yin pa'i phyir /
zer na ma khyab /
'dod na /
myu gu chos can /
rang dus su rang rgyu la rag las pa ma yin par thal /
rang dus @# / /
su rab rgyu las rdzogs par grub zin pa'i phyir /
khyab ste /
rnam 'grel las /
rang gi rgyu las grub pa'i phyir /
'bras bu rag las med par yang /
zhes gsungs pa'i phyir /
gnyis pa rtsi ba'i gzhi ni /
de gsum dngos kun steng du yod / /
ces pa ste /
don ni /
de gsum gang du rtsi ba'i gzi yod de /
'das ma 'ongs da ltar ba de gsum ni dngos po kun gyi steng du yod cing /
dngos po yin na /
khyod kyi steng du 'das ma 'ongs da ltar ba gsum yod pas khyab pa'i phyir /
gsum pa grub pa'i dus bshad pa ni /
grub dus bum pa ltar mtshon na / /
de 'das bum pa'i phyir logs grub /
de dus 'das pa snga logs grub| /
de yi ma 'ongs snga log grub / /
de dus ma 'ongs phyi log grub / /
de yid lta de'i dus su /
da lta bu ma dang mnyam du grub / /
ces pa ste /
don ni /
dus gsum grub pa'i dus de bum pa lta bu la mtshon na| bum pa'i 'das pa de dang /
bum pa 'das pa de gnyis bum pa'i phyir logs su grub ste /
bum pa bum pa'i phyir logs su 'das pa yin pa'i phyir te /
bum pa bum pa'i phyi logs su zhig pa yin pa'i phyir te bum pa rang grub dus kyi skad cig gnyis par zhig yin pa'i phyir /
bum pa de'i dus su bum pa'i snga logs su grub ste /
bum pa'i rgyu bum pa'i dus su 'das pa yin pa'i phyir /
bum pa de yin ma 'ongs pa dang /
bum pa ma 'ongs pa de gnyis bum pa'i snga logs su grub ste /
bum pa bum pa'i snga logs su ma 'ongs su ma 'ongs pa yin pa'i phyir te /
bum pa bum pa'i rgyu'i dus su ma 'ongs pa yin pa'i phyir /
bum pa de'i dus su ma 'ongs pa bum pa'i phyi logs su grub ste /
bum pa'i 'bras bu bum pa'i phyi logs su grub pa'i phyir te /
bum pa'i 'bras bu bum pa'i dus su ma 'ongs pa yin pa'i phyir /
bum pa de yid lta ba dang /
bum pa de'i dus su da lta ba gnyis bum pa dang dus gnyam du grub ste /
bum pa de bum pa'i da lta ba dang bum pa'i dus su da lta ba gnyis ka yin pa'i phyir /
de ka ba sogs dngos po thams cad la rigs 'gre shes par bya'o / /
kha cig na re /
dngos po'i rgyu'i dus su dngos po med par thal /
dngos po'i rgyu dus su dngos po ma 'ongs pa yin pa'i phyir /
'dod na /
dngos po'i rgyu'i dus su dngos po'i khyad bya med par thal /
'dod pa'i phyir| 'dod na /
dngos po'i rgyu'i dus su yod na /
dngos po'i khyab bya ma yin pas khyab par thal /
'dod pa'i phyir /
zer na ma khyab /
'dod na /
dngos po'i rgyu chos can /
dngos po'i khyab bya ma yin par thal| dngos po'i rgyu'i dus su yod pa'i phyir /
ma grub na /
dngos po'i rgyu chos can /
khyod khyod kyi dus su yod par thal /
khyod khyod kyi dus su da ltar ba yin pa'i phyir te /
dngos po yin pa'i phyir /
'dod na /
dngos po'i @# / /
rgyu chos can /
dngos po'i khyab bya yin par thal /
khyod dngos po dang tha dad /
dngos po ldog stobs kyis khyod ldog par gyur pa yin pa'i phyir /
kho na re /
dngos po'i rgyu'i dus su dngos po chos can /
khyod yod par thal /
khyod kyi rgyu yod pa'i phyir /
zer na dus la sbyar ba'i chos can skyon can no / /
de 'dra'i thal 'gyur chos can /
khyod la skyon can gyi lan 'debs rigs te /
khyod la lan 'debs dgos pa gang zhig /
de las gzhan rtags gsal khyab gsum gyis lan mi thebs pa'i phyir /
kho na re /
da ltar ba'i dus kyi dngos po yin na /
da ltar ba'i dus na yod pa'i dngos po yin dgos par thal /
dkyil khang rgyu 'bras che ba las /
rang res /
da ltar ba'i dus kyi dngos po yin na /
da ltar ba'i dus na yod pa'i dngos po yin pas khyab byas pa la /
zhes gsungs pa'i phyir /
'dod na /
da ltar ba'i 'bras bur gyur ba'i da lta ba'i dus kyi dngos po chos can /
da ltar ba'i dus na yod pa'i dngos po yin par thal /
da ltar ba'i dus kyi dngos po yin pa'i phyir /
khyab pa khas /
ma grub na /
da ltar ba'i 'bras bur gyur ba'i da ltar ba'i dus kyi dngos po chos can /
da ltar ba'i dus kyi dngos po yin par thal /
da ltar ba'i 'bras bur gyur ba'i da ltar ba'i dus kyi dngos po yin pa'i phyir /
zer na ma khyab /
ma grub na /
de chos can /
der thal /
khyod yin pa yod pa'i chos yin pa'i phyir /
ma grub na /
der thal /
da ltar ba'i phyi logs su byung ba de /
da ltar ba'i 'bras bur gyur pa'i ltar ba'i dus kyi dngos po yin pa'i phyir /
ma grub na /
da ltar ba'i phyi logs su byung ba chos can /
der thal /
da ltar ba'i 'bras bu yin pa gang zhig /
da ltar ba'i dus kyi dngos po yin pa'i phyir /
dang po sla /
gnyis pa ma grub na /
da ltar ba'i phyi logs su byung ba chos can /
da ltar ba'i dus kyi dngos po yin par thal /
dngos po yin pa'i phyir /
kho na re /
da ltar ba'i phyi logs su byung ba chos can /
da ltar ba'i dus su yod par thal /
da ltar ba'i dus kyi dngos po yin pa'i phyir /
zer na ma khyab /
'dod mi nus te /
da ltar ba'i 'bras bu yin pa'i phyir /
rtsa bar 'dod na| da ltar ba'i 'bras bur gyur pa'i da ltar ba'i dus kyi dngos po chos can /
da ltar ba'i dus su yod par thal /
da ltar ba'i dus su yod pa'i dngos po yin pa'i phyir /
rtags khas /
'dod na /
da ltar ba'i 'bras bu gyur pa'i da ltar ba'i dus kyi dngos po chos can /
da ltar ba'i dus su med par thal /
da ltar ba'i 'bras bu yin pa'i phyir /
gsum pa 'das pa'i khyad par bstan pa ni /
'das pa dang ni shi ba yi| /
gang zag yod med khyod par phye / /
zhes pa ste /
don ni /
'das pa'i gang zag dang ni shi ba yi gang zag yod med kyi khyad par phye dngos te /
'das pa'i gang zag yod pa gang zhig / /
shi ba'i gang za @# / /
med pa'i phyir /
dang po grub ste /
'das pa'i sangs rgyas yod pa'i phyir te /
'das ma 'ongs da lhar gsum gyi sangs rgyas yod pa'i phyir te /
dus gsum gyi sangs rgyas kyis bsngo ba mdzad pa de bzhin du dge ba rnams bsngo dgos pa'i phyir te /
byang chub sems ltung bshags las /
ji ltar 'das pa'i sangs rgyas bcom ldan 'das rnams kyi sa yongs su bsngos pa dang /
ji ltar ma byon pa'i sangs rgyas bcom ldan 'das rnams kyi yongs su bsngo bar 'gyur ba dang /
ji ltar lhar bzhugs pa'i sangs rgyas bcom ldan 'das rnams kyis yongs su bsngo bar mdzad pa de bzhin du bdag gis kyang yongs su b+ngo bar bgyi'o / /
zhes gsungs pa'i phyir /
gnyis pa grub ste /
srog dbang 'gags pa'i gang zag med pa'i phyir te /
srog dbang dang mi ldan pa'i gang zag med pa'i phyir te /
yid dbang dang mi ldan pa'i gang zag med pa'i phyir /
khyab ste /
yid dbang /
srog dbang /
btang snyoms kyi dbang po gsum po gang rung dang ldan na /
de gsum dang ldan dgos pa'i phyir te /
mdzod las yid dang ldan la nges gsum ldan / /
zhes gsungs pa'i phyir /
ma grub na /
yid dbang dang mi ldan pa'i zag med par thal /
yid dang mi ldan pa'i gang zag med pa'i phyir te /
sems dang mi ldan pa'i gang zag med pa'i phyir te /
gang zag yin na /
sems dang ldan pas khyab pa'i phyir /
kho na re /
shi ba'i sems can yod pa'i phyir te /
shi ba'i mi yod pa'i phyir /
ma grub na /
shi ba'i mi yod par thal /
mi shi ba yod pa'i phyir /
zer na ma khyab /
rtags grub ste /
mi shi ba la smon lam 'don mkhan yod pa'i phyir /
kha cig na re /
mi nas shes ma thag pa'i sems can yin na /
shi ma thag pa'i sems can yin pa'i dngos par thal /
mi nas shi ba'i sems can yod pa'i phyir te /
mi shi ba yod pa'i phyir /
'dod na /
mi nas shi ma thag pa'i sems can yang yin /
lha'i bar srid du skyes ma thag pa yang yin pa'i lhag bar srid pa chos can /
shi ma thag pa'i sems can yin par thal /
mi nas shi ma thag pa'i sems can yin pa'i phyir /
khyab pa khas /
ma grub na /
de chos can /
der thal /
mi nas shi ma thag pa'i sems can yang yin /
lha'i bar srid du srid du skyes ma thag pa yang yin pa'i lha'i bar srid pa yin pa'i phyir /
'dod na /
tshe chos can /
shi ma thag pa'i sems can ma yin par thal /
ma thig ba'i sems can yin pa'i phyir te /
ma shi ba'i sar srid pa yin pa'i phyir t /
e ma shi ba'i lha'i bar srid pa yin pa'i phyir te /
lha'i ba ri srid du skyes ma thag pa'i lha'i bar srid pa yin pa'i phyir /
ma khyab na /
de la phyag pa yod par thal /
mi skye srid du skyes ma thag pa'i mi 'i skye srid pa yin na /
ma shi ba'i @# / /
ma'i skye srid pa yin dgos pa'i phyir to /
mi skyes mtha' thag pa'i mi yin na /
ma zhi ba'i mi yid dgos pa'i phyir /
! gnyis pa gsum tshan dang po bshad pa la gsum drug sgra'i rna gzhag bshad /
gzhan sel dgag sgrub kyi rnam gzhag bshad pa /
yul dang yul can gyi rnag gzhag bshad pa'o / /
dang po la gnyis /
shes byed kyi khungs dgos pa /
chos can 'phar mi 'phar gyi khyad par bshad pa'o / /
dang po ni /
drug sgra'i rnam gzhag rnam 'grel la /
rnam dbye thad ces sogs gsungs /
zhes pa st /
e don ni /
rnam dbye drug pa'i gra dang 'brel pa'i drug sgra'i rnam zhag bshad pa ni /
rnam 'grel rang don le'u la /
s rnam dbye thad ces sogs tshig rkang gnyis gsungs pa'i don /
sgra dang mi rtag pa rdzas tha dad du me kyang de gnyis rnam dbye tha dang du 'byed pa'i sgu'i mi rtag ces pa'i rnam dbye drug pa'i sgras de gnyis rdzas tha dad pa'i don bzhin du blo yul du sgrub pa cing go bar byed do / /
gnyis pa na /
rna mkhyen chos can du bzung nas / /
yod par 'jal ba'i tshad mar thal / /
tshad phyir ces par 'dod rtsis pas / /
rnam mkhyen rnam mkhyen yod 'jal ba'i / /
chos ma yin par 'dod pa yin / /
shes bya chos can yod 'jal pa'i / /
tshad ma'i khyab byar 'dod rtsis pas / /
shes bya shes bya yod 'jal ba'i / /
tshad ma'i khyab byar khas blang song / /
rnam mkhyen chos can yod 'jal ba'i / /
tshad ma yod par thal rtses par / /
rnam mkhyen yod par 'jal ba yi / /
tshad ma yod pa 'dod ces zer / /
yin dang dang yod 'god khyad par che / /
rgyas par drug sgra zung la ltos / /
zhes pa ste /
don ni| chos can 'phar ba'i tshul ni /
rnam mkhyen rtsod gzhi chos can du bzung nas /
rnam mkhyen chos can /
yod par 'jal ba'i tshad ma yin par thal /
thad ma yin pa'i phyir /
chos pa la 'dod lan btab nas rtsis pas /
rnam mkhyen rnam ma mkhyen yod par 'jal ba'i tshad ma yin par 'dod ces lan btab pa yin no / /
shes bya chos can /
yod par 'jal ba'i tshad ma'i khyab bya yin par thal /
de khyod kyi khyab byed yin pa'i phyir /
zhes pa'i thal 'gyur gyi gsal ba la 'dod lan btab nas rtsis pas /
shes bya shes bya yod par 'jal ba'i tshad ma'i khyab bya yin par khas blangs par song ba yin no / /
chos can mi 'phar ba'i tshul ni /
rnam mkhyen chos can /
yod par 'jal ba'i tshad ma yod par thal /
yod pa yin pa'i phyir /
ces pa la 'dod lan btab pas /
rnam mkhyen yod par 'jal ba yi tshad ma yod par 'dod ces zer dgos pa yin no / /
de l|tar yin 'god dang yod 'god la khyad par che ba yod de /
yin bkod la chos can 'phar ba dang /
yod bkod la chos can mi phar ba yin pa'i phyir /
de'i tshul rgyas par shes 'dod na pan chen shan+ti pas mdzad pa'i drug sgra che @# / /
chung gi rnam gzhag zung la nges par ltos dgos so / /
kho na re /
gong gi rtsi tshul de mi 'thad par thal /
rnam mkhyen rnam mkhyen yod par 'jal ba'i tshad ma ma yin pa'i phyir te /
rnam mkhyen rnam mkhyen yod pa 'jal ba'i tshad ma ma yin pa'i phyir te /
rnam mkhyen rnam mkhyen 'jal ba'i tshad ma ma yin pa'i phyir /
ma grub na /
rnam mkhyen rnam mkhyen 'jal ba 'i tshad ma ma yin par thal /
rnam mkhyen 'jal ba'i tshad ma ma yin pa'i phyir /
zer na ma khyab /
ma grub na /
rnam mkhyen 'jal ba'i tshad ma ma yin par thal /
tshad ma ma yin pa'i phyir te /
dngos po ma yin pa'i phyir te /
rtag pa yin pa'i phyir te /
khyod rtag pa yin pa'i phyir te /
khyod dang pa'i gzhi mthun yod pa'i phyir te /
shes bya spyod pa de de yin pa'i phyir /
ma grub na /
shes bya yod pa chos can /
der thal /
khyod yin pa gang zhig /
rtag pa yin pa'i phyir /
rtags re re nas sla /
kho na re /
rnam mkhyen rnam mkhyen 'jal pa'i tshad ma ma yin par thal /
rnam mkhyen rnam mkhyen rtog pa'i tshad ma ma yin pa'i phyir te /
rnam mkhyen rnam mkhyen gyi yul ma yin pa'i phyir te| rnam mkhyen rnam mkhyen dang tha dad ma yin pa'i phyir te /
rnam mkhyen rnam mkhyen dang gcig yin pa'i phyir zer /
kha cig na re /
gong gi khas len de mi 'thad par thal /
shes bya shes bya yod par 'jal ba'i tshad ma'i khyab bya ma yin pa'i phyir /
ma grub na /
der thal /
shes bya shes bya yod par 'jal ba'i tshad ma'i khyab byed yin pa'i phyir /
zer na ma khyab /
rtags grub ste /
shes bya shes bya yod par 'jal ba'i tshad ma'i khyab bya dang khyab byed gnyis ka yin pa'i phyir /
kho na re /
rnam mkhyen yod par 'jal ba'i tshad ma yod par thal /
gong gi 'dod lan btab tshul 'thad pa'i phyir /
'dod na /
yod pa yin na /
rnam mkhyen yod par 'jal ba'i tshad ma yod pas khyab par thal /
'dod pa'i phyir /
'dod na /
ka ba chos can /
der thal /
de'i phyir /
khyab pa khas /
'dod na /
ka ba rnam mkhyen yod par 'jal ba'i tshad ma yod par thal /
'dod pa'i phyir /
zer nam khyab ste /
ka ba rnam mkhyen yod par 'jal ba'i tshad ma med pa'i phyir te /
ka ba rnam mkhyen yod pa ma yin pa'i phyir te /
ka ba rnam mkhyen pa'i phyir /
kha cig na re /
rnam mkhyen chos can /
sems can dngos por 'jal ba'i sems can yin par thal /
sems can dngos por 'jal ba'i dngos po yin pa'i phyir /
zer na ma khyab ma grub na /
rnam mkhyen chos can /
sems can dngos por 'jal ba'i dngos po yin par thal /
sems can dngos por 'jal ba'i shes pa yin pa'i phyir /
ma grub na /
de chos can /
der thal /
sems can la dngos por 'jal ba'i tshad ma yin pa'i phyir /
ma grub na /
de chos can /
der thal /
sems can dngos por rtogs pa'i tshad ma yin pa'i @# / /
phyir| ma grub na /
rnam mkhyen chos can /
der thal /
khyod kyis sems can dngos por rtogs pa gang zhig /
tshad ma yin pa'i phyir /
rtags re re nas sla /
rtsa bar 'dod na /
rnam mkhyen chos can /
sems can dngos por 'jal ba'i sems can ma yin par thal /
sems can dngos por 'jal ba'i gang zhag ma yin pa'i phyir /
ma grub na /
de chos can /
de min pa'i thal /
sems can dngos por 'jal ba'i shes pa yin pa'i phyir /
ma grub na /
de chos can /
der thal /
sems can dngos po yin pa'i phyir /
phyi ma sla /
kha cig na re /
khyod yod pa gang zhig /
khyod yod na rtag par 'jal ba'i tshad ma yod pas khyab na /
rtag par rnam mkhyen chos can /
khyod kyis sems dngos por 'jal bar thal /
sems can dngos po yin pa'i phyir /
phyi ma sla /
kha cig na re /
khyod yod pa gan zhig /
khyod yod na rtag par 'jal ba'i tshad ma yod pas khyab na /
rtag par 'jal ba'i tshad ma yod pas khyab zer na /
rtag par 'jal pa'i tshad ma chos can /
rtag par rtag par 'jal ba'i tshad ma yod par thal /
khyod yong pa gang zhig /
khyod yod na /
rag par 'jal ba'i tshad ma yod pas khyab pa'i phyir /
khyab pa khas /
dang po ma grub na /
rtag par 'jal ba'i tshad ma yod par thal /
rtag pa yin pa'i phyir te /
khyod rtag pa yin pa'i phyir /
gnyis pa sla /
'dod na /
rtag par 'jal ba'i tshad ma chos can /
rtag pa yin pa'i thal /
rtag par 'jal ba'i tshad ma yod pa'i phyir /
rtags khas /
'dod na /
de chos can /
rtag pa ma yin par thal /
dngos po yin pa'i phyir te /
thad ma yin pa'i phyir /
kha cig na re /
rnam mkhyen chos can /
dngos por 'jal ba'i tshad ma dang /
rtag par 'jal ba'i tshad ma gnyis phan tshun tha dad yin par thal /
de ltar yin pa'i phyir /
zhes pa'i thal 'gyur gyi gsal ba la 'dod lan btab pas /
rnam mkhyen dngos por 'jal ba'i tshad ma dang /
rtag par 'jal ba'i tshad ma gnyis phan tshun tha dad yin par khas blangs par song zhig 'dod lan thegs so zhe na /
rnam mkhyen chos can /
dngos por 'jal ba'i tshad ma dang /
rtag par 'jal ba'i tshad ma gnyis phan tshun tha dad yin par thal /
de ltar de khas blangs shing 'dod lan thebs pa'i phyir /
'dod na /
rnam mkhyen chos can /
dngos por 'jal ba'i tshad ma dang /
rtag par 'jal ba'i tshad ma gnyis yod par thal /
de gnyis phan tshun tha dad yin pa'i phyir /
'dod na rnam mkhyen chos can /
rtag par 'jal ba'i tshad ma yod par thal /
de gnyis ka yod pa'i phyir /
'dod na /
rnam mkhyen cho can /
rtag pa yin par thal /
'dod pa'i phyir /
'dod mi nus te /
dngos po yin pa'i phyir /
kha cig re /
rtag pa yin na /
rtag par 'jal ba'i tshad ma dang yod khyab mnyam yin pas khyab par thal /
yod pa yin na /
yod par 'jal ba'i tshad ma dang yod khyab mnyam yin pas khyab pa'i phyir /
zer na ma khyab ma @# / /
grub na /
yod pa yin na /
yod par 'jal ba'i tshad ma dang yod khyab mnyam yin pas khyab par thal /
rnam mkhyen chos can /
yod par 'jal ba'i tshad ma dang yod khyab mnyam yin par thal /
yod pa yin pa'i phyir /
zhes pa'i thal 'gyur gyi gsal ba la 'dod lan btab pas /
rnam mkhyen rnam mkhyen yod par 'jal ba'i tshad ma dang yod khyab mnyam yin pa 'dod ces rtsis rigs pa gang zhig /
rnam mkhyen yod na /
rnam mkhyen yod par 'jal ba'i tshad ma yod pas khyab /
rnam mkhyen yod par 'jal ba'i tshad ma yod na /
rnam mkhyen yod pas khyab pa'i phyir /
rtag sreg re nas sla /
'dod na /
khyod chos can /
rtag par 'jal ba'i tshad ma dang yod khyab mnyam yin par thal /
rtag pa yin pa'i phyir /
khyab pa khas /
rtags sla /
'dod na /
khyod khyod rtag par 'jal ba'i tshad ma dang yod khyab mnyam yin par thal /
'dod pa'i phyir /
'dod na /
khyod yod na /
khyod rtog par 'jal ba'i tshad ma yod pas khyab par thal /
de gnyis yod khyab mnyam yin pa'i phyir /
'dod na /
rnam mkhyen chos can /
khyod rtag par 'jal ba'i tshad ma yod par thal /
khyod yod pa'i phyir /
khyab pa khas /
rtags sla /
'dod mi nus te /
rnam mkhyen rtag par ma yin pa'i phyir /
kho na re /
rnam mkhyen chos can /
rag par 'jal ba'i tshad ma yod par tha /
rtag par 'jal ba'i tshad ma rtag par 'jal ba'i tshad ma dang gcig yin pa'i phyir /
ma grub na /
de chos can /
der thal /
der thal /
khyod kyis rtag par 'jal ba'i tshad ma rtag par 'jal ba'i tshad ma dang gcig tu rtog pa'i phyir /
khyod rtag par 'jal ba'i tshad ma rtag par 'jal ba'i tshad ma dang gcig tu rtogs pa'i tshad ma yin pa'i phyir /
ma grub na /
rnam mkhyen rtag par 'jal ba'i tshad ma rtag par 'jal ba'i tshad ma dang gcig tu rtogs pa'i tshad ma yin pa'i thal /
rtag par 'jal ba'i tshad ma rtag par 'jal ba'i tshad ma dang gcig tu rtog pa'i tshad ma yod pa'i phyir zer na /
'dod byas pa la /
dngos 'gal zer na /
dngos 'gal ma yin te /
gong du rtags ma grub kyis lan btab pas /
rnam mkhyen /
rnam mkhyen rtag par 'jal ba'i tshad ma /
rtag par 'jal ba'i tshad ma dang gcig tu rtogs pa'i tshad ma ma yin par khas blangs par song /
'dir rnam mkhyen /
rtag par 'jal ba'i tshad ma rtag par 'jal ba'i tshad ma dang gcig tu rtogs pa'i tshad ma yin par khas blangs par song ba'i phyir /
kho na re /
rnam mkhyen rtag par 'jal ba'i tshad ma rtag par 'jal ba'i tshad ma dang gcig tu rtogs pa'i tshad ma yod par thal /
rnam mkhyen rtag par 'jal ba'i tshad ma rtag par 'jal ba'i tshad ma dang gcig tu rtogs pa'i tshad ma yin pa'i phyir /
zer na ma khyab /
'dod mi nus te /
rnam mkhyen rtag par 'jal pa'i tshad ma rtag par 'jal ba'i tshad ma dang gcig ma yin pa'i phyir /
kho na re /
yod par 'jal ba'i tshad ma yin pa med par thal /
rigs lam nor bu las /
rang res /
yod par 'jal ba'i tshad ma yin pa@# / /
med byas pa la /
zhes gsungs pa'i phyir /
'dod na /
de yod par thal /
yod par 'jal ba'i tshad ma yod par 'jal ba'i tshad ma yin ba'i phyir /
ma grub na /
der thal /
yod par 'jal ba'i tshad mtshad ma yin pa'i phyir /
kha cig ma khyab zer /
ma grub na /
der thal /
yod par 'jal ba'i tshad ma yod pa'i phyir te /
yod pa yin pa'i phyir te /
rtag pa yin pa'i phyir /
gzhan yang /
yod par 'jal ba'i tshad ma yod par thal /
rnam mkhyen de yod par 'jal ba'i chad ma yin pa'i phyir /
ma grub na /
der thal /
rnam mkhyen yod pa 'jal ba'i tshad ma yin pa'i phyir te /
rnam mkhyen chos thams cad 'jal ba'i tshad ma yin pa'i phyir te /
rnam mkhyen chos thams cad rtogs pa'i tshad ma yin pa'i phyir te /
chos thams cad rtogs pa'i mthur thug gi mkhyen pa rnam mkhyen gyi mtshan nyid yin pa'i phyir /
kho na re /
rnam mkhyen yod par 'jal ba'i tshang ma yin par thal /
rnam mkhyen yod par 'jal ba'i tshad ma yin na /
tshad ma yin dgos pa'i phyir te /
rnam mkhyen yod pa 'jal ba'i tshad ma yin na /
tshad ma yin dgos pa 'i phyir te /
rnam mkhyen mi rtag pa 'jal ba'i tshad ma yin na /
zam mkhyen pa'i phyir te /
bum ba mi rtag pa 'jal ba'i tshad ma yin na /
tshang ma yin dgos pa'i phyir /
zer na ma khyab /
yang khyo na re /
rnam mkhyen yod par 'jam ba'i tshad ma yin par thal /
rnam mkhyen dngos por 'jal ba'i tshad ma yin pa'i phyir /
zer na ma khyab /
ma grub na /
der 'thal /
tshad ma pa dngos por 'jal ba'i tshad ma ma yin pa'i phyir te /
rigs lam nor bras las /
rang lugs ni /
tshad ma dngos por grub pa'i tshad ma yin kyang| tshad ma dngos por 'jal ba'i tshad ma ma yin /
zhes gsungs pa'i phyir /
sbyir yod par 'jal ba'i tshad ma dang dngos por 'jal ba'i tshad ma gnyis la khyad par yod de /
yod par 'jal ba'i tshad ma yod pa gang zhig /
dngos por 'jal ba'i tshad ma med pa'i phyir /
rnam mkhyen dngos por 'jal ba'i tshad ma yin par thal /
rnam mkhyen dngos po 'jal ba'i tshad ma yuin ba'i phyir /
zer na ma khyab /
rtags sla /
'dod mi nus te /
dngos por 'jal ba'i tshad ma med pa'i phyir te /
dngos po ma yin pa'i phyir /
des na /
yod par 'jal ba'i tshad ma /
yod par rtogs pa'i tshad ma /
yod par nges pa'i tshad ma gsum don gcig payin te /
'jal rtogs nges gsum mdon gcig ba'i phyir /
'dus byas yin na /
yod par 'jal ba'i tshad ma'i rgyu yin pas khyab bo / /
rnam mkhyen chos can /
yod par 'jal ba'i tshad ma'i rgyu dang yod par 'jal ba'i tshad ma'i khyab byed yin par thal /
'dus byas yin pa'i phyir /
zhes pa la 'dod lan btab pas /
rnam mkhyen rnam mkhyen yod par 'jal ba'i tshad ma'i r+y+gu dang yong pr 'jal ba'i tshad ma'i khyab byed yin par 'dod cing /
chos can @# / /
gsum 'phar pa yin no / /
de ltar yin te /
de'i tshe zam mkhyen de /
zam mkhyen yod par 'jal ba'i tshad ma'i r+y+gu dang rnam mkhyen yuod par 'jam pa'i tshad ma'i khyab byed yin par khas blangs par song ba'i phyir /
rnam mkhyen chos can /
yod par 'jal ba'i tshad ma'i rgyud nag yod par 'jal ba'i tshad ma khyod dad tha dad yin par thal /
'dus byas yin pa'i phyir /
zhes pa la 'dod lan btab pas /
rnam mkhyen rnam mkhyen yod par 'jal ba'i tshad ma'i rgyu dang yod par 'jal ba'i tshad ma zam mkhyen dang tha dad yin pa 'dod cing /
chos can gnyis 'phar ba yin no / /
rnam mkhyen chos can /
yod par 'jal ba'i tshad ma'i spyi khyod dang tha dad yin par thal| de ltar yin ba'i phyir /
zhes pa la 'dod lan btab pas /
rnam mkhyen yod par 'jam ba'i tshad ma'i spyi rnam mkhyen dang tha dad yin pa 'dod cing /
chos can 'phar rgyu ma byung ngo / /
kho na re /
de la 'dod lan btab tshul de mi 'thad par thal /
de la'dod lan btab pa'i tshe tshes can gnyis 'phar dgos pa'i phyir /
ma grub na /
der thal /
de yin bkong yin pa gang zhig / /
yin bkong la chos can 'phar dgos pa bshad zin pa'i phyir zhe na /
skyon med de /
spyir yin bkod la chos can 'phar ba yin yang /
yin bkong yin na /
chos can 'phar bas khyab pa med pa'i phyir te /
skabs thob kyis ch+so can 'phar mi 'phar du am rtsi tshul yod pa'i phyir / /
gnyis pa gzhan sel dgag sgrub kyi rnam gzhag bshad pa la bzhi /
shes bye dkyi khungs 'god pa /
dgag pa bshad pa /
sgrub pa bshad pa /
dgag rtog dang sgrub rtog gi khyad par bstan pa'o / /
dang po ni /
gzhan sel rnam g+h+zag rnam 'grel las / /
ldog pa ngo bo zhes sogs gsungs / /
zhes pa ste /
don ni /
gzhan sel gyi rnam gzhag ji ltar bshad pa'i tshul yod de /
rnam 'grel rang don le'u las ldog pa ngo bo zhes sogs tshigs rkang bzhi gsungs pas so / /
de ni| ldog pa ngo bo nyid med phyir / /
gnas dang mi gnas rtogs pa min / /
spyi yi blo yang bslad pa yin /
de phyir sun dbyung pa yang med / /
ces pa'o / /
l+d+go pa shign gi med dgag gi gzhan sel ni dngos min ngo ngo nyid med pa'i phyir /
shing gsal rang mtshan pa 'jig pa'i tshe mi 'jig par gnas pa dang mi gnas par rtog pas sun dbyung nus pa min no / /
shign gi blo'i gzhan sel ni shing gsal rang mtshan pa 'jig pa'i tshe 'jig mi 'jig brtag nas sun dbyung du med de /
de ni spyi yi blo yang bslad pa'i don spyi yin pas so / /
rgyu mtshan de'i phyir shing gi don gyi gzhan sel ni dngos po yin pas brtag pa gnyis kyi sgo nas sun dbyung nus pa yang med do / /
gnyis pa la gsum /
ngo bo'i sgo nas mdor bstan pa /
dbye ba'i sgo nas rgyas par bshad pa /
grangs kyi sgo nas don bsdu ba'o / /
dang po ni /
r+g+tog pas dgag bya dngos su bcad / /
tshul gyis rtogs bya gzhan sla don / /
zhes pa ste /
don ni /
rang 'dzin rtog pas rang @# / /
gi dgag bya dngos su bcad pa'i tshul gyis rtogs par bya ba'i rigs su gnas pa chos can /
gzhan sel gyi don yin te /
de'i mtshan nyid yin pa'i phyir te /
rigs rgyan las /
gzhan selgyi mtshan nyid dgag bya dngos su bcad pa'i tshul gyis rtogs par bya ba /
zhes gsugns pa'i phyir /
kho na re /
chos nyid chos can /
mtshan nyid der thal /
mtshon bya de'i phyir te /
med dgag yin pa'i phyir te /
stong nyid yin pa'i phyir /
'dod na| chos nyid chos can /
rang 'dzin rtog pas ran g+gi dgag bya dngos su bcad pa'i tshul gyis rtogs par bya ba ma yin par thal /
rang 'dzin rtog pas rang gi dgag bya dngos su ma bcad pa'i phyir te /
rang 'dzin rtog pas rang gi dgag bya tshig zin la ma bcad pa'i phyir /
zer na ma khyab /
rtags grub ste /
rang gi dgag bya tshig zin la ma bcad pa'i dgag pa yin pa'i phyir te /
drang nges rnam 'byed las /
gnyis pa ni| chos nyid lta bu ste /
'di la tshig gis zin par dgag bya bcad pa med kyang /
de'i don 'char ba na spros pa bcad pa'i rnam pa can dra 'char ba yod do / /
zhes gsungs pa'i phyir /
kha cig na re /
rang 'dzin rtog pas de ma yin bsla ba'i rnams pa dngos su shar ba'i sgo nas dngos rtogs par bya ba /
gzhan sel gyi mtshan nyid yin par thal /
thar lam gsal byed las /
dang po ni /
de ma yin bsla ba'i rnam pa dngos su shar ba'i sgo nas su rtogs par bya ba'o / /
zhes gsungs pa'i phyir / /
zer na ma khyab /
'dod na /
rtag dngos kyis stong ba'i me chos can /
rang 'dzin rtog pas de ma yin bsla ba'i rnam pa dngos su shar ba'i sgo nas dngos su rtogs par bya ba in par thal /
gzhan sel yin pa'i phyir te /
dgag pa yin pa'i phyir /
'dod na /
rtag dngos kyis stong pa'i me chos can /
de ma yin par thal /
khyod 'dzin rtog pa la khyod ma yin pa bsla ba'i rnam pa dngos su ma sahr ba'i phyir te /
khyod 'dzin rtog pa la khyod ma yin pa bcad pa'i rnam pa dngos su ma shar ba'i phyir /
ma grub na /
de chos can /
der thal /
khyod 'dizn rtog pa la khyod ma yin pa las log pa'i rnam pa ma shar ba'i phyir /
ma grub an| de chos can /
der thal khyod ma yin pa las lgo pa khyod 'dzin rtog pa'i dngos yul ma yin+pa'i phyir /
ma grub na /
rtag dngos kyi stong ba'i me chos can /
der thal /
khyod ma yin p las log pa khyod 'dzin rtog pa'i shugs yul yin pa'i phyir te /
rnam 'grel las /
sgra rnams ls de rtog nyid kyis / /
gzhan du rtogs 'gyur de la ni / /
zhes gsungs pa'i phyir /
gnyis pa la gnyis /
mdor bstan pa dang /
rgyas par bshad pa'o / /
dang po ni /
ma yin dgag pa dang+med dgag gnyis / /
zhes pa ste /
don ni /
gzhan sel la dbye na /
ma yin dgag gi gzhan sel dang /
med dgag gi gzhan sel gnyis yod de /
tshad ma'i de kho na nyid bsdus pa las /
'dir ni sel ba rnams gnyis te / /
ma yin @# / /
pa dang med pa 'o / /
zhes gsungs pa'i phyir /
gnyis pa rgyas par bshad par la gnyis /
ma yin dgag gi gzhan sel dang /
med dgag gi gzhan sel bshad pa'o / /
dang o la bzhi /
ma yin dgag gi ngo bo /
dbye ba mtshan gzhi dang bcas pa /
gzhan sel rtsi ba'i gzhi /
ma yin dgag gi khyad par bstan pa'o / /
dang po ni /
rang 'bras dgag bya bkag shul du / /
chos gzhan 'phen pa ma yin dgag / /
ces pa ste /
gzhan sel yang yin /
rang brjod pa'i sgras rang gi dgag bya bkag shul du rang gi 'phang byar gyur pa'i chos gzhan sgrub pa 'phen payang yin pa'i gzhi mthun par dmigs pa /
ma yin dgag gi gzhan sel gyi mtshan nyid /
de ltar yin te /
drang nges rnam 'byed las /
ma yin dgag ni /
dgag bya dngos su bcad nas chos gzhan 'phen pa ste /
zhes gsungs pa'i phyir /
gnyis pa ni /
de la blo dang don gyi dbye / /
ma yin dgag gyur don byed ni / /
nus stong blo yig gzhan sel don / /
bum 'dzin rtog par bum pa ni / /
min las log par snang ba bzhin / /
der gyur don byed nus pa ni / /
don gyi gzhan sel yin zhes grags / /
bum pa min las lgo pa dang / /
rtag dngos kyis stong ka bum bzhin / /
zhes pa ste /
don ni /
ma yin dgag gi gzhan sel de la /
blo'i gzhan sel dang /
don rang mtshan gyi gzhan sel gnyis sra dbye ba yin te /
tshad ma'i de kho na nyid bsdus pa las /
ma yin pa yang rnam gnyis te / /
blo dang don gyi dbye ba'o / /
zhes gsungs pa'i phyir /
blo'i gzhan sel yin na /
ma yin dgag gi gzhan sel du gyur pa'i don byed nus pas stong pa yin dgos te /
ma yin dgag gi gzhan sel yang yin /
rtog pas sgro btags tsam du grub pa'i chos yang yin pa'i gzhi mthun par dmigs pa /
blo'i gzhan sel gyi mtshan nyid dang don yin pa'i phyir /
mtshan gzhi ni /
bum 'dzin rtog pa la bum pa am yin pa las log par snang ba dang /
ka 'dzin rtog pa la ka ba ma yin pa las log par snang ba bzhin yin te /
blo'i gzhen sel dang /
ma yin dgag gi gzhan sel du gyur pa'i spyi mtshan gnyis don gcig yin pa'i phyir /
ma yin dgag gi gzhan sel der gyur pa'i don byed nus pa dang /
dngos por gyur pa'i gzhan sel ni /
don rang mtshan gyi gzhan sel dang don gcig pa yin zhes grags te /
ma yin dgag gi gzhan sel yang /
yin /
rtog pas sgra ma btags par rang ngos nas grub pa yang yin pa'i gzhi mthun par dmigs pa /
don rang mtshan gyi gzhan sel gyi mtshan nyid pa'i phyir /
bum pa min pa las log pa dang /
ka ba ma yin pa la sogs pa dang /
rtag dngos kyi stong ba'i ka bum gnyis bzhin yin te /
dang po bum pa'i don gyi gzhan sel dang /
gnyis pa ka ba'i don gyi gzhan sel dang /
gsum pa ka bum gnyis kyi don rang mtshan gyi gzhan sel yin pa'i phyir /
kho na re /
bum 'dzin rtog pa la @# / /
bum pa ma yin pa las log par snang ba de /
blo'i gzhan sel ma yin par thal /
de bum pa'i blo'i gzhan sel ma yin pa'i phyir te /
bum pa'i blo'i gzhan sel la bum 'dzin rtog pa la shar ba'i rnam pa bum pa ma yin pa las log par snang ba de 'jog dgos pa'i phyir te /
thar lam gsal byed las /
bum 'dzin rtog pa la shar ba'i rnam pa bum pa ma yin las log par snang ba blo'i sel ba dang /
zhes gsungs pa'i phyir zer ro / /
kha cig na re /
bum pa ma yin las log pa dang /
bum pa bum pa ma yin pa las log pa gnyis la khyad par med par thal /
de gnyis ka bum pa'i don rang mtshan gyi gzhan sel yin pa'i phyir /
ma grub na /
der thal /
dang po de yin pa gang zhig /
phi ma de yin pa'i phyir /
phyi ma grub na /
bum pa bum pa ma yin pa las log pa chos can /
bum pa'i don rang mtshan gyi gzhan sel yin par thal /
thar lam gsal byed las /
bum pa bum pa ma yin las ldog a ni don gyi gzhan sel dang /
zhes gsungs pa'i phyir /
zer na ma khyab /
'dod na /
bum pa bum pa ma yin pa las log pa chos can /
bum pa'i don rang mtshan gyi gzhan sel ma yin par thal. rang mtshan ma in pa'i phyir te /
dngos poma yin pa'i phyir te /
rtag pa yin pa'i phyir /
ma grub na /
bum pa bum pa ma yin pa las log pa rtag pa yin par thal /
bum pa bum pa yin pa rtag pa yin pa yin pa'i phyir te /
de dang rtag pa'i gzhi mthun yod pa'i phyir te /
shes bya de de yin pa'i phyir /
ma grub na /
shes bya chos can /
der thal /
bum pa bum pa yin pa gang zhig /
rtag pa yin pa'i phyir /
dang po ma grub na /
shes bya chos can /
bum pa bum pa yin par thal /
dngos po dngos po yin pa'i phyir te /
dngos po yin pa yod pa'i phyir /
rtsa bar 'dod na /
de gnyis la khyad par yod par thal /
bum pa ma yin pa las log pa rang mtshan yin pa gang zhig /
bum pa bum pa ma yin pa las log pa spyi mtshan yin pa'i phyir / /
kha cig na re /
khyod kyis khyad par bshad pa de mi 'thad par thal /
de gnyis ka rang mtshan ma yin par mtshungs pa'i phyir te /
bum pa ma yin pa las log pa rang mtshan ma yin pa'i phyir te /
de dngos po ma yin pa'i phyir te /
bum pa ma yin pa ma yin pa dngos po ma yin pa gang zhig /
de dang bum pa ma yin pa las log pa gnyis la khyad par med pa'i phyir /
des na /
bum pa bum yin pa las log pa'i bum pa bum pa'i don rang mtshan gyi gzhan sel yin no zhes smra bar byd do / /
gsum pa gzhan sel rtsi ba'i gzhi ni /
des na dngos po thams cad kyi / /
steng du gzhan sel gsum rtsir yod / /
bum pa lta bu la mtshon na / /
blo don sel ba bshad zin cing / /
bum pa bum pa ma yin par / /
med pa bum pa'i med dgag go / /
zhes pa ste /
don ni /
des na gzhan sel gsum rtsi ba'i gzhi @# / /
yod de /
dngos po thams cad kyi steng du blo don med dgag gi gzhan sel gsum rtsi'i yod pa'i phyir te /
shAkya blos /
'dir gzhan sel ba ni rnam pa gsum yin te /
zhes dang /
yang des /
gang sngon gyi slob dpon dag gis thams cad la khyad par med par rnam par bzhag pa yin te /
zhes dang /
rigs rgyan las /
'o na bum pa lta bu la gzhan sel gsum ji ltar yod ce na /
gzhan bsal ba'i gzhi dang /
gzhan bsal ba'i cha dang /
gzhan sel bar byed pa gsum yod pas so / /
zhes gsungs pa'i phyir /
de'i dang po don gyi gzhan sel dang /
gnyis pa med dgag /
gsum pa blo'i gzhan sel lo / /
bum pa ma yin pa las log pa de gzhan bum pa ma yin pa bsal ba'i gzhi yin pas na gzhan sel dang /
bum pa bum pa ma yin par med pa de gzhan bum pa ma yin pa bsal ba'i cha yin pas na gzhan sel dang /
bum 'dzin rtog pa la bum pa ma yin pa las log par snang ba de gzhan bum pa ma yin pa sel bar byed pas na gzhan sel zhes brjod do / /
bum pa lta bu la mtshon na /
blo dang don gyi sel ba sngar bshad zin pa ltar /
bum pa ma yin pa las log pa de bum pa'i don rang mtshan gyi gzhan sel dang /
bum 'dzin rtog pa la bum pa ma yin pa las log par snang bde bum pa'i blo'i gzhan sel yin cing /
bum pa bum pa ma yin par med pa de bum pa'i med dag gi gzhan sel du 'jog go /
ka bum gnyis lta bu la mtshon na /
rtag dngos kyis stong ba'i ka bum gnyis de ka bum gnyis kyi don rang mtshan gyi gzhan sel dang /
ka bum gnyis 'dzin pa'i rtog pa la ka bum gnyis ma yin pa las log par snang ba de ka bum gnyis kyi blo'i gzhan sel dang /
ka bum gnyis ka bum gnyis kyang yin /
ka bum gnyis ma yin pa yang yin pa'i gzhi mthun pa med pa de /
ka bum gnyis kyi med dgag gi gzhan sel du 'jog pa yin no / /
de yin pa srid pa dang mi srid pa'i dngos po thams cad la rigs 'gre shes par bya'o / /
kho na re /
dngos po yin na /
khyod kyi gzhan sel gsum yod pas khyab par thal /
dngos po thams cad kyi steng du gzhan sel gsum yod pa'i phyir /
'dod na| blo chos can /
khyod kyi gzhan sel gsum yod par thal /
dngos po yin pa'i phyir /
khyab pa khas /
rtags grub ste /
shes pa yin pa'i phyir /
'dod na /
blo chos can /
khyod kyi gzhan sel gsum po gang rung yin na /
khyod kyi gzhan sel yin pas khyab par thal /
khyod kyi gzhan sel gsum yod pa'i phyir /
zer na ma khyab /
'dod na /
blo ma yin pa las log pa chos can /
der thal /
de'i phyir /
khyab pa khas /
ma grub na /
de chos can /
der thal /
blo'i don rang mtshan gyi gzhan sel yin pa'i phyir /
ma grub na /
blo chos can /
khyod ma yin pa las log pa khyod kyi don rang mtshan gyi gzhan sel yin par thal /
khyod yin pa srid pa'i dngos po yin pa'i phyir /
'dod na /
@# / /
blo ma yin pa las log pa chos can /
blo'i gzhan sel ma yin par thal /
sbyi mtshan ma yin pa'i phyir /
khyab ste /
spyi mtshan ma yin na /
blo'i gzhan sel ma yin dgos pa'i phyir /
ma grub na /
der thal /
blo'i gzhan sel yin na /
sbyi mtshan yin dgos pa'i phyir te /
rnam 'grel las /
sbyi yi blo yang bslad pa yin / /
zhes gsungs pa'i phyir /
kho na re /
don rang mtshan gyi gzhan sel gsum po gang rung yin na /
don rang mtshan gyi gzhan sel yin pas khyab par thal /
don rang mtshan gyi gzhan sel de la gsum yod pa'i phyir /
zer na ma khyab /
ma grub na /
don rang mtshon chos can /
khyod kyi gzhan sel gsum yod par thal /
khyod dngos po yin pa'i phyir /
'dod na /
don rang mtshan 'dzin pa'i rtog pa la don rang mtshan ma yin pa las log par snang ba chos can /
der thal /
de'i phyir /
khyab pa khyas /
??ba na /
de chos can /
don rang mtshan gyi gzhan sel gsum po gang rung yin par thal /
don rang mtshan gyi blo'i gzhan sel yin pa'i phyir /
ma grub na /
don rang mtshan chos can /
khyod 'dzin rtog pa la khyod la yan pa las log par snang ba khyod kyi blo'i gzhan sel yin par thal /
khyod gzhi grub pa'i phyir /
gong du 'dod na /
don rang mtshan 'dzin pa'i rtog pa la don rang mtshan ma yin pa las log par snang ba chos can /
don rang mtshan gyi gzhan sel ma yin par thal /
rang mtshan ma yin pa'i phyir te /
sbyi mtshan yin pa'i phyir te /
blo'i gzhan sel yin pa'i phyir /
kha cig na re /
blo'i gzhan sel yin na /
blo'i gzhan sel gsum po gang rung yin pas khyab par thal /
de la gsum du yod pa'i phyir /
zer na ma khyab /
'dod na /
shing 'dzin rtog pa la shing ma yin pa las log par snang ba chos can /
der thal /
de'i phyir /
khyab pa khas /
ma grub na /
de chos can /
blo'i gzhan sel yin bar thal /
shing gi blo'i gzhan sel yin pa'i phyir /
rtags sla /
'dod na /
de chos can /
blo'i gzhan sel gsum po gang rung ma yin par thal /
blo'i don rang mtshan gyi gzhan sel ma yin pa gang zhig /
blo'i blo'i gzhan sel ma yin /
blo'i med dgag gi gzhan sel ma yin pa'i phyir /
dang po ma grub na /
shing 'dzin rtog pa la shing ma yin pa las log par snang ba chos can /
blo'i don rang mtshan gyi gzhan sel ma yin par thal /
blo zhes pa'i sgras brjod bya ma yin pa'i phyir /
gnyis pa ma grub na /
de chos can /
blo'i blo'i gzhan sel ma yin par thal /
blo zhes pa'i sgras brjod bya ma yin pa'i phyir /
gsum pa ma grub na /
de chos can /
blo'i med dgag gi gzhan sel ma yin par thal| blo zhes pa'i sgras brjod bya ma yin pa'i phyir /
ma khyab na /
de gsum la khyab pa re re nas grub par thal /
blo'i gzhan sel gsum po gang rung yin na /
blo zhes pa'i sgras brjod bya yin dgos pa'i phyir @# / /
te| shing gi gzhan sel gsum po gang rung yin na /
shing zhes pa'i sgras brjod bya yin dgos pa'i phyir te /
rnam 'grel las /
sgra don cha ni ci brjod ces / /
de la gzhan sel brjod par bya / /
zhes gsungs pa'i phyir /
kha cig na re /
don rang mtshan gyi gzhan sel yin na /
don rang mtshan gyi gzhan sel gsum po gang rung yin dgos par thal /
de la gsum du yod pa'i phyir /
zer na ma khyab /
'dod na /
shing ma yin pa las log pa chos can /
der thal /
de'i phyir /
khyab pa khas /
rtags grub ste /
shing gi don rang mtshan gyi gzhan sel yin pa'i phyir /
'dod na /
shing ma yin pa las log pa chos can /
don rang mtshan gyi gzhan sel gsum po gang rung ma yin par thal /
don rang mtshan zhes pa'i sgras brjod bya ma yin pa'i phyir /
kha cig na re /
khyod kyi gzhan sel yod na /
khyod yod pas khyab zer na /
blo ma yin pa'i blo chos can /
khyod yod par thal /
khyod kyi gzhan sel yod pa'i phyir /
khyab pa khas /
ma grub na /
blo ma yin pa'i blo'i gzhan sel yod par thal /
blo'i gzhan sel yin na /
blo ma yin pas khyab pa'i phyir /
'dod mi nus te /
blo ma yin pa'i blo med pa'i phyir te /
tshad ma ma yin pa'i tshad ma med pa'i phyir /
gzhan yang /
bum pa'i blo chos can /
der thal /
de'i phyir /
khyab pa khas /
rtags grub ste /
bum pa'i gzhan sel gsum yod pa'i phyir te /
thar lam gsal byed du gzhan sel gsum bum pa la sbyar nas gsungs pa'i phyir /
'dod na /
bum pa'i tshad ma yod par thal /
bum pa'i blo yod pa'i phyir /
'dod mi nus so / /
kho na re /
bum pa'i gzhan sel gsum med par thal /
bum pa'i gzhan sel yin na /
bum pa'i don rang mtshan gyi gzhan sel yin dngos pa'i phyir te /
Teka chen las /
des na bum pa'i gzhan sel ni /
bum pa'i don gyi sel ba kho na la brjod do / /
zhes gsungs pa'i phyir /
zer na ma khyab ste /
bum pa ma yin pa dngos su bsal ba'i gzhi bum pa'i don gyi sel ba kho na la brjod pa'i don yin pa'i phyir te /
bum pa'i blo'i gzhan sel yod pa'i phyir te /
Ti ka chen las /
bum 'dzin rtog pa la bum par snang ba de bum pa'i blo'i gzhan sel ni yin te| bum 'dzin rtog pa'i snang yul du gyur pa'i gzhan sel yin pa'i phyir ro / /
zhes gsungs pa'i phyir /
kha cig /
de nyid bum pa'i blo'i gzhan sel yin yang bum pa'i gzhan sel min zhes smra ba ni mi 'thad de /
de nyid gzhan bum pa ma yin pa sel bar byed pas bum pa'i gzhan sel yin par rigs rgyan du gsungs ba'i phyir /
kha cig na re /
khyod kyi blo'i gzhan sel khyod yin pa gang zhig /
khyod kyi med dgag gi gzhan sel khyod yin na /
khyod kyi don rang mtshan gyi gzhan sel khyod yin pas khyab zer na /
rtag pa chos can /
der thal /
de'i phyir /
khyab pa khas /
rtags re re nas sla /
'dod mi nus te /
rtag pa'i don rang mtshan gyi gzhan sel med pa'i phyir /
kha cig na re /
@# / /
khyod kyi don rang mtshan gyi gzhan sel khyod yin na /
khyod kyi blo dang med dgag gi gzhan sel khyod yin pas khyab zer na /
dngos po chos can /
der thal /
khyab pa khas /
rtags gsal sla /
kha cig na re /
khyod rang don rang mtshan gyi gzhan sel la mu bzhi yod pa pa gang zhig /
khyod dang blo'i gzhan sel la mu bzhi yod /
khyod dang med dgag gi gzhan sel la mu bzhi yo de na /
khyod dang rten 'brel la mu bzhi yod pas khyab zer na /
gcig tu gyur pa'i dngos med dang blo gang rung chos can /
der thal /
de'i phyir /
khyab pa khas /
dang po ma grub na /
de chos can /
khyod dang don rang mtshan gyi gzhan sel la mu bzhi yod par thal /
khyod yin la don rang mtshan gyi gzhan sel ma yin pa'i mu /
don rang mtshan gyi gzhan sel yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
gzugs 'dzin mig shes de de yin pa'i phyir /
gnyis pa yod de /
shing ma yin pa las log pa de de yin pa'i phyir /
gsum pa yod de /
shes pa ma yin pa las log pa de de yin pa'i phyir /
bzhi pa yod de /
ka ba de de yin pa'i phyir /
gnyis pa ma grub na /
gcig tu gyur pa'i dngos med dang blo gang rung chos can /
khyod dang blo'i gzhan sel la mu bzhi yod par thal /
khyod yin la blo'i gzhan sel ma yin pa'i mu /
blo'i gzhan sel yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
sngo 'dzin mi gshegs de de yin pa'i phyir /
gnyis pa yod de /
shing ma yin pa dang ka ba ma yin pa gnyis po de de yin pa'i phyir /
gsum pa yod de /
shing 'dzin rtog pa la shig ma yin pa las log par snang ba de de yin pa'i phyir /
bzhi pa yod de /
ka bum gnyis po de de yin pa'i phyir /
gsum pa ma grub na /
gcig tu gyur pa'i dngos med dang blo gang rung chos can /
khyod dang med dag gi gzhan sel la mu bzhi yod par thal /
khyod yin la med dgag gi gzhan sel ma yin pa'i mu /
med dag gi gzhan sel yin la khyod ma yin pa'i mu| gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
shes bya de de yin pa'i phyir /
gnyis pa yod de /
bum pa med pa dang ka ba med pa gnyis po de de yin pa'i phyir /
gsum pa yod de /
gang zag gi bdag med de de yin pa'i phyir /
bzhi pa yod de /
gzugs de de yin pa'i phyir /
rtsa bar 'dod na /
gcig tu gyur pa'i dngos med dang blo gang rung chos can /
khyod dang rten 'brel la mu bzhi med par thal /
khyod yin la rten 'brel la ma yin pa'i mu med pa'i phyir te /
khyod yin na rten 'brel yin pas khyab pa'i phyir te /
gzhi grub na rten 'brel yin dgos pa'i phyir /
bzhi pa ma yin dgag gi khyad par bstan pa ni /
@# / /
yang na dngos dang shugs dang ni / /
gnyis kar skabs stobs 'phen dang bzhi / /
rim bzhin bum med sa phyogs dang / /
lhas byin tshon po nyin mi za / /
de zas mi za rid min pa / /
ma nges bram ze'i rigs min bzhin / /
zhes ba ste /
don ni /
yang ma yin dgag la dbye na /
chos gzhan sgrub pa dngos po 'phen pa dang /
de shugs la 'phen pa dang /
de dngos shugs gnyis ka la 'phen pa dang /
de skabs stos kyi 'phel pa'i ma yin dgag dang bzhi yod de /
spyan ras gzigs kyi brtul shugs las /
dgag pa don gyi bstan pa dang / /
tshig gcig sgrub par byed pa dang / /
de ldan rang tshig mi ston pa / /
ma yin gzhan pa gzhan yin no / /
zhes gsungs pa'i phyir /
de yang don gyi bstan pa dang zhes pas shugs la 'phen pa de bstan /
tshig gcig sgrub par byed pa dang zhes pas dngos su 'phen pa de bstan /
de ldan zhes pas dngos shugs gnyis ka la 'phen pa de bstan /
rang tshig mi ston pa zhes pas skabs thog kyis 'phen pa de bstan /
gzhan pa gzhan yin no zhes pas de bzhi las gzhan pa'i med dgag gi gzhan sel bstan to / /
thar lam gsal byed las /
de la dbye na /
chos gzhan dngos su 'phangs pa dang /
shugs la 'phangs pa dang /
skabs stobs kyis 'phangs pa'o / /
zhes dngos dang shugs la 'phen pa bstan pas dngos shugs gnyis kar 'phen pa go bar gyur pas gsum du 'dus nas bstan to / /
de bzhi'i mtshan gzhi rim pa bzhin /
bum pa med pa'i sa phyogs lta bu dang po dang /
lhas byin tshon po nyin par zas mi za ba lta bu gnyis pa dang /
lhas byin tshon po de nyid nyin par zas mi za ba ring ba ma yin pa yod pa lta bu gsum pa dang /
gang zag gcig rgyal rigs dang bram ze'i rigs gang rung du nges khyad par ma nges pa'i tshen bram ze'i rigs ma yin pa lta bu bzhi par 'jog pa bzhin yin no / /
de ltar yin te /
bum pa dag pa'i sa phyogs zhes pa'i sgras bum pa yod pa bkag nas sa phyogs dngos su 'phen pa'i phyir /
lhas byin tshon po nyin par zas mi za ba zhes pa'i sgras nyin par zas za ba bkag nas mtshan mo zas za bshugs la 'phangs pa'i phyir| lhas byin tshon po nyin par zas mi za ba ring ba ma yin pa yod pa zhes pa'i sgras nyin mo zas za ba bkag nas mtshan mo zas za bshugs la 'phangs /
lus ring ba bkag nas ring pa ma yin pa yod pa dngos su 'phen pa'i phyir /
gang zag gcig rgyal rigs dang bram ze'i rigs gang rung du nges khyad par ma nges pa'i tshe na bram ze'i rigs ma yin pa zhes pa'i sgras gang zag de bram ze'i rigs yin pa bkag nas rgyal rigs yin pa skabs thob kyis 'phen pa'i phyir /
gnyis pa med dgag gi gzhan sel bshad pa ni /
rang sgras dgag bya bkag shul du / /
chos gzhan mi 'phen med dgag don / /
dgag bya shes byar srid pa dang / /
mi srid pa yi med dgag gnyis / /
rim bzhin bum @# / /
pa med pa dang / /
ri bong r+wa ni med pa bzhin / /
zhes pa ste /
don ni /
gzhan sel yang yin /
rang brjod pa'i sgras rang gi dgag bya bkag shul du rang gi 'phangs byang gyur pa'i chos gzhan sgrub pa mi 'phen pa yang yin pa'i gzhi mthun par dmigs pa chos can /
med dgag gi gzhan sel gyi don yin te /
de'i mtshan nyid yin pa'i phyir /
der thal /
drang nges rnam 'byed las /
med dgag ni /
dgag bya dngos su bcad nas chos gzhan mi 'phen pa ste /
zhes gsungs pa'i phyir /
med dgag dang med dgag gi gzhan sel gnyis don gcig /
mtshan gzhi ni /
bram ze chang mi 'thung ba lta bu yin te /
drang nges rnam 'd+y+bed las /
bram zes chad mi btung ngo zhes pa lta bu la gzhi sgrub pa dang tshogs kyang med dgag gi mtshan nyid gnas pa'i phyir dang /
zhes gsungs pa'i phyir /
kho na re /
bram ze chang mi 'thung ba med dgag ma yin pa'i phyir te /
de rtag pa ma yin pa'i phyir /
khyab ste /
med dgag yin na /
rtag pa yin dgos pa'i phyir te /
rnam 'grel las /
ldog pa ngo bo nyid med phyir / /
gnas dang mi gnas rtog pa min / /
zhes gsungs pa'i phyir /
kho na re /
bram ze chang mi 'thung ba rtag pa ma yin pa'i phyir te /
de dngos po yin pa'i phyir te /
de bram ze yin pa'i phyir /
ma grub na /
bram ze chad mi 'thung ba bram ze yin par thal /
dge slong chang mi 'thung ba dge slong yin pa'i phyir zer ro / /
med dgag la dbye na /
dgag bya shes bya la srid pa'i med dgag dang /
dgag bya shes bya la mi srid pa'i med dgag gnyis /
rim pa bzhin snga ma'i mtshan gzhi bum pa med pa dang /
phyi ma'i mtshan gzhi ri bong r+wa med pa bzhin 'jog go / /
snga ma'i dgag bya shes bya la srid de /
bum pa yod pa shes bya la srid pa gang zhi / /
de'i dgag bya yin pa'i phyir /
phyi ma'i dgag bya shes bya la mi srid de /
ri bong r+wa yod pa shes bya la mi srid pa gang zhig /
de de'i dgag bya yin pa'i phyir /
kho na re /
med dgag yin na /
rang brjod pa'i sgras dgag bya tshig zin la bkag pas khyab par thal /
bum pa med pa brjod pa'i sgras dgag bya tshig gi zin la bkag pa yin pa'i phyir /
zer na ma khyab /
'dod mi nus te /
gang zag gi bdag med lta bu rang brjod pa'i sgras dgag bya tshig zin la bkag pa dang /
chos nyid lta bu rang brjod pa'i sgras dgag bya tshig zin la ma bkag pa yin par drang nges rnam 'byed du gsungs pa'i phyir /
gsum pa grangs kyi sgo nas don bsdu ba ni /
dgag dang gzhan sel don gcig go /
zhes pa ste /
don ni /
rang brjod pa'i sgras rang gi dgag bya dngos su bcad pa'i sgo nas tshad mas rtogs par bya ba /
dgag pa'i mtshan nyid /
ming gi rnam grangs yong de /
dgag pa dang /
sel ba dang /
gzhan sel gsum mngon gcig go zhes shes par bya dgos pa'i phyir /
gnyis pa sgrub pa bshad pa ni /
rtog pas dgag bya dngos su ni / /
ma bcad tshul rtogs sgrub pa'i don / /
zhes @# / /
pa ste /
don ni /
rang 'dzin rtogs pas rang gi dgag bya dngos sum bcad pa'i tshul gyis rtogs par bya ba /
sgrub pa'i mtshan nyid /
mtshan gzhi ni /
me dang /
mi rtag pa dang /
byas pa dang /
ka ba dang /
gzugs la sogs pa lta bu'o / /
dkyil khang gzhan sel las /
gang zag gi bdag med yin na /
khyod kyi don spyi dang /
khyod dang tha dad gnyis sgrub pa yin pas khyab cing /
gzhi grub na /
khyod dang gcig /
khyod tha dad /
khyod dang phan tshun tha dad /
khyod kyi khyab bya /
khyod kyi khyab byed /
khyod dang rang bzhin gcig /
khyod dang bdag nyid gcig /
khyod kyi ldog pa /
khyod 'dzin rtog pa /
khyod brjod pa'i sgra rnams re re nas sgrub pa yin pas khyab ste /
zhes gsungs so / /
ming gi rnam grangs yong nge /
snang ba /
sgrub pa /
sel ba ma yin par gyur pa'i yong pa rnams don gcig yin pa'i phyir te /
rigs rgyan las /
snang ba nas sgrub pa dang don gcig yin la /
zhes dang /
tshad ma yid kyi mun sel las kyang /
sgrub pa dang snang ba ni don gcig cing rnam grangs yin la /
zhes gsungs pa'i phyir /
kho na re /
me chos can /
snang ba yin par thal /
sgrub pa yin pa'i phyir /
'dod na / /
me chos can /
yan lag gi kha dog yin par thal /
snang ba yin pa'i phyir /
zer na ma khyab ste /
snang mun gnyis su phye ba'i sngan ba yin na /
yan lag gi kha dog yin dngos kyang /
snang ba yin na de yin mi dgos pa'i phyir /
kho na re /
dngos po yin na /
sgrub pa yin dgos par thal /
tshad ma yid kyi mun sel las /
sgrub pa dang snang ba don gcig cing /
dngos po thams cad gnyis ka yin no / /
sel ba dang dgag pa don gcig cing /
dngos med thams cad de yin no / /
zhes gsungs pa'i phyir /
zer na ma khyab pa ste /
de ni mkhas pa snga ma dag gis bzhed pa bkod pa yin la /
tiK chen du de nyid mi 'thad par gsungs pa'i phyir| thos gling mthun mong bsdus ra dang shar rtse'i rnam 'grel mtha' dpyod du snang sel gnyis su phye ba'i snang ba dang sgrub pa gnyis don gcig par gsungs so / /
kha cig /
snang ba yin na sgrub pa yin mi dgos te /
gzhi grub na snang ba yin dgos pa'i phyir te /
gzhi grub na rang rtogs pa'i tshad ma la snang dgos pa'i phyir /
zer na ma khyab /
kho na re /
gzhi grub na /
dgag bsgrub gang rung yin pas ma khyab par thal /
dgag pa dang sgrub pa gnyis po de de gang rung ma yin pa'i phyir zer na /
dgag sgrub gnyis chos can /
de gnyis gang rung yin par thal /
sgrub pa yin pa'i phyir te /
rang 'dzin rtog pas rang gi dgag bya dngos su ma bcad pa'i tshul gyi rtogs par bya ba yin pa'i phyir /
'dod mi nus te /
gzhi grub na dgag sgrub gang rung yin dgos pa'i phyir te /
tshad ma yid gyi mun sel las /
shes bya thams cad dgag sgrub gnyis su nges pa yin la /
zhes gsungs pa'i phyir /
gsum pa dgag @# / /
rtog dang sgrub rtog gi khyad par bstan pa ni /
dgag rtog dang ni sgrub rtog 'gal / /
bye brag yul gyi sgo nas phye / /
zhes pa ste /
don ni /
dgag rtog dang ni sgrub rtog gnyis 'gal ba yin te /
dgag pa dang sgrub pa gnyis 'gal ba yin pa'i phyir /
de gnyis kyi bye brag gam khyad par yul gyi sgo nas phye dgos te /
dgag pa yin na /
khyod 'dzin rtog pa dgag rtog yin pas khyab /
sgrub pa yin na /
khyod 'dzin rtog pas sgrub rtog yin pas khyab pa'i phyir /
kho na re /
rtag dngos kyis stong ba'i ka bum gnyis chos can /
khyod 'dzin rtog pa dgag rtog yin par thal /
khyod dgag pa yin pa'i phyir /
khyab pa khas /
ma grub na /
de chos can /
der thal /
gzhan sel yin pa'i phyir te /
ka bum gnyis kyi don rang mtshan gyi gzhan sel yin pa'i phyir /
ma grub na /
ka bum gnyis chos can /
rtag dngos kyi stong ba'i khyod khyod kyi don rang mtshan gyi gzhan sel yin par thal /
khyod yin pa mi srid pa'i dngos po yin pa'i phyir /
'dod na /
rtag dngos kyis stong ba'i ka bum gnyis 'dzin pa'i rtog pa chos can /
dgag rtog ma yin par thal /
sgrub rtog yin pa'i phyir /
ma grub na /
de chos can /
der thal /
rang yul du gyur pa'i sgrub pa'i rnam pa shar ba'i phyir te /
ka bum gnyis kyi rnam pa shar ba gang zhig /
ka bum gnyis sgrub pa yin pa'i phyir /
dang po ma grub na /
rtag dngos kyis stong ba'i ka bum gnyis 'dzin pa'i rtog pa chos can /
khyod la ka bum gnyis kyi rnam pa shar bar thal /
khyod kyis ka bum gnyis dngos su rtogs pa'i phyir /
ma grub na /
rtag kyis stong ba'i ka bum gnyis chos can /
khyod 'dzin pas ka bum gnyis dngos su rtogs par thal /
khyod zhes brjod pa'i sgras ka bum gnyis dngos su brjod pa'i phyir /
zer na ma khyab /
khyab ste /
sgra nges dngos su brjod na rtog pa nges dngos su rtogs dgos pa'i phyir te /
sgra de dang rtog pa de gnyis yul la 'jug tshul mtshungs pa'i phyir te /
rnam 'grel las /
ci brjod dang tshul can sgra dang /
rtog pa'ang de dang don gcig na / /
zhes gsungs pa'i phyir zer /
kho na re /
shing chos can /
khyod 'dzin rtog pa sgrub rtog yin par thal /
khyod sgrub pa yin pa'i phyir /
khyab pa khas /
rtags sla /
'dod na /
shing 'dzin rtog pa chos can /
sgrub rtog ma yin par thal /
dgag rtog yin pa'i phyir te /
rang yul dru gyur pa'i dgag pa'i rnam pa har ba'i phyir te /
shing ma yin pa las log pa'i rnam pa shar ba'i phyir /
ma grub na /
shing chos can /
khyod 'dzin rtog pa chos can /
sgrub rtog ma yin par thal /
dgag rtog yin pa'i phyir te /
rang yul du gyur pa'i dgag pa'i rnam par shar ba'i phyir te /
shing ma yin pa las log rtags grub ste /
rnam 'grel las /
des na gzhan sel mthar thug phyir / /
mnyan pa gzhan sel byed par brjod / /
ces gsungs pa'i phyir /
! gsum pa yul dang yul can gyi rnam gzhag bshad pa la gsum /
shes byed @# / /
kyi khungs 'god pa /
yul bshad pa /
yul can bshad pa'o / /
dang po ni /
yul dang yul can rnam 'grel las / /
rang gi mtshan nyid ces sogs gsungs / /
zhes pa ste /
don ni /
yul dang yul can gyi rnam gzhag bshad pa ni /
rnam 'grel mngon sum le'u las /
rang gi mtshan nyid ces sogs tshig rkang gsum gsungs /
de ni /
rang gi mtshan nyid gcig gzhal bya / /
yod med nyid du dpyod rnams kyi / /
don bya de las grub phyir ro| |zhes pa'o / /
yul rang gi mtshan nyid gcig pu gzhal byar bshad pa la dgos pa yod de /
don du gnyer bya'i 'bras bu yod pa dang med pa nyid du rnam par dpyod pa'i rtog ldan rnams kyi don bya ba ni /
yul rang mtshan gcig po de las grub pas de ltar bshad pa'i phyir ro / /
gnyis pa yul bshad pa la gnyis /
mdor bstan pa dang /
rgyas par bshad pa'o / /
dang po ni /
snang gzung zhe na 'jug yul rnam bzhi / /
zhes pa ste /
don ni /
blos rig par bya ba /
yul gyi mtshan nyid /
yul la dbye na /
snang yul /
gzung yul /
zhen yul /
'jug yul dang rnam pa bzhi yod ngo / /
gnyis pa la gnyis /
snang yul dang gzung yul bshad pa /
zhen yul dang 'jug yul bshad pa'o / /
dang po ni /
snang yul mtshan nyid blos snang ba / /
tsam gyis rig par bya ba'o / /
rtog dang rtog med snang yul gnyis / /
rtog par snang ba tsam gyis ni / /
rig bya'i don byed nu stong de / /
rtog pa'i snang yul gyi mtshan nyid / /
de dang spyi mtshan don gcig go /
rtog med shes par snang tsam gyi / /
sgo nas rig par bya ba de / /
rtog med shes pa'i sngon yul don / /
de dang rang mtshan don gcig gsungs / /
rtog med log shes snang yul kun / /
rtog bral shes pa'i snang yul min / /
snang yul gzung yul gnyis don gcig /
bzung yul mtshan nyid blos bzung ba / /
tsam gyis rig par bya ba'o / /
rtog dang rtog med zung yul gnyis / /
de dang de gzung tsam gyis 'jog /
ces pa ste /
don ni /
snang yul gyi mtshan nyid yod de /
blos snang ba tsam gyi sgo nas rig bar bya ba de de'i mtshan nyid yin pa'i phyir zhes pa'o / /
de ltar yin te /
rigs rgyan las /
chos de'i snang yul gyi mtshan nyid /
chos des snang btsam gyi sgo nas rig par bya ba /
zhes gsungs pa'i phyir /
de la dbye na| rtog pa'i snang yul dang /
rtog med kyi shes pa'i snang yul gnyis su yod /
rtog pa la snang ba tsam gyi sgo nas rig par bya ba'i don byed nus stong de /
rtog pa'i snang yul gyi mtshan nyid /
de dang sbyi mtshan gnyis don gcig go /
mtshan gzhi yod de /
yul dang shes bya sogs de yin pa'i phyir /
rtog med kyi shes par snang tsam gyi sgo nas rig par bya ba de chos can /
rtog med kyi shes pa'i snang yul gyi don yin te /
de'i mtshan nyid yin pa'i phyir /
mtshan gzhi ni /
gzugs sgra sogs dngos po mtha' dag la byed do / /
rtog med kyi shes pa'i snang yul de dang rang mtshan gnyis don gcig yin te /
de ltar yin par rnam 'grel mtha' dpyod du gsungs ba'i phyir /
gangs ri sngon por snang @# / /
ba'i dbang shes sogs rtog med log shes kyi snang yul kun rtog bral gyi shes pa'i snang yul ma yin te /
rtog med log shes kyi snang yul yin na /
rtog med kyi shes pa'i snang yul yin mi dgos pa'i phyir /
ma grub na /
gangs ri sngon po chos can /
der thal /
de'i phyir /
khyab pa khas /
ma grub na /
de chos can /
der thal /
gang ri sngon po snang ba'i dbang shes kyi snang yul yin pa'i phyir /
der thal /
gangs ri sngon por snang ba'i dbang shes de gang ri sngon po snang yul du byed pa'i shes pa yin pa'i phyir te /
de gangs ri sngon po gsal bar snang ba'i shes pa yin pa'i phyir te /
de med pa gsal snang can gyi shes pa yin pa'i phyir /
rtsa bar 'dod na /
gangs ri sngon po chos can /
rtog med kyi shes pa'i snang yul ma yin par thal / /
rang mtshan ma yin pa'i phyir te /
dngos po ma yin pa'i phyir te /
dngos med yin pa'i phyir te /
med pa yin pa'i phyir /
snang yul dang gzung yul gnyis don gcig yin te /
rigs rgyan las /
snang yul dang gzung yul don gcig go /
zhes gsungs pa'i phyir /
gzung yul gyi mtshan nyid yod de /
blos bzang ba tsam gyi sgo nas rig par bya ba de de'i mtshan nyid yin pa'i phyir zhes pa'o / /
de la dbye na /
rtog pa dang /
rtog med kyi shes pa'i gzung yul gnyis su yod /
de gnyis kyi mtshan nyid yod de /
rtog pa des bzung ba tsam gyis rig par bya ba'i cha nas bzhag pa de /
rtog pa'i gzung yul gyi mtshan nyid dang /
rtog med kyi shes pa des bzung ba tsam gyi srig par bya ba'i cha nas bzhag pa de /
rtog med kyi shes pa'i gzung yul gyi mtshan nyid du 'jog pa yin pa'i phyir /
bum pa'i ldog pa sogs dngos med kyi chos rnams rtog pa'i gzung yul dang /
ka ba sogs dngos po tha dag rtog med kyi shes pa'i gzung yul yin te /
rtog pa'i gzung yul dang dngos med kyi chos don gcig / /
rtog med kyi shes pa'i gzung yul dang dngos po gnyis dong cig yin pa'i phyir /
kho na re /
ri bong r+wa 'dzin pa'i rtog pa la ri bong r+wa ba yin pa las log par snang ba chos can /
ri bong r+wa 'dzin pa'i rtog pas sang ba tsam gyi sgo nas rig par bya ba yin par thal| ri bong r+wa 'dzin pa'i rtog pa'i snang yul yin pa'i phyir /
ma grub na /
ri bong r+wa cho can /
khyod 'dzin rtog pa la khyod la yin pa las log par snang ba khyod 'dzin rtog pa'i snang yul yin par thal /
bdag med yin pa'i phyir te /
med pa yin pa'i phyir /
'dod na /
de chos can /
ri bong r+wa 'dzin pa'i rtog pas rig ba bya ba yin par thal /
'dod pa'i phyir /
zer na ma khyab /
'dod mi nras te /
ri bong r+wa 'dzin pa'i rtog pas rtogs par bya ba ma yin pa'i phyir te| ri bong r+wa 'dzin pa'i rtog pa'i gzhal bya ma yin pa'i phyir te /
ri bong r+wa 'dzin pa'i rtog pa'i gzhal bya me da'i phyir /
ma grub na /
ri bong r+wa 'dzin pa'i rtog pa chos can /
khyod kyi gzhal bya med par thal / /
log shes yin pa'i phyir @# / /
kha cig na re /
bum 'dzin rtog pa la bum pa ma yin pa las log par snang ba chos can /
bum 'dzin rtog pas snang ba tsam gyi sgo nas rig par bya ba yin par thal /
bum 'dzin rtog pa'i snang yul yin pa'i phyir te /
bum pa'i blo'i gzhan sel yin pa'i phyir /
rtags khyab gnyis re re nas grub ste /
Tika chen las /
bum 'dzin rtog pa la bum par snang ba lta bu blo'i sel ba de nyid bum 'dzin rtog pa'i snang yul dang dngos yul gnyis ka yin la /
bum 'dzin rtog pa nyams su myong ba'i rang rig mngon sum gyi shugs yul yin no / /
zhes gsungs pa'i phyir /
rtsa bar 'dod na /
de chos can /
de ma yin par thal /
bum 'dzin rtog pas snang ba tsam gyis rig pa ma yin pa'i phyir te /
khyod bum 'dzin rtog pa la mi snang ba'i phyir /
ma grub na /
de chos can /
der thal /
bum 'dzin rtog pa la khyod kyi rnam pa ma shar ba'i phyir /
ma grub na /
bum 'dzin rtog pa chos can /
khyod la bum 'dzin rtog pa la bum pa ma yin pa las log par snang ba'i rnam pa ma shar bar thal /
khyod kyis de dngos su ma rtogs pa'i phyir /
ma grub na /
bum 'dzin rtog pa chos can /
khyod kyis de dngos su ma rtogs par thal /
khyod kyis bum pa ma yin pa las log pa dngos su ma rtogs pa'i phyir /
zer na ma khyab /
rtags grub ste /
bum 'dzin rtog pas bum pa dngos su rtogs nas bum pa ma yin pa las log pa shugs la rtogs pa'i phyir| 'dod mi nus te /
bum 'dzin rtog pas bum 'dzin rtog pa la bum pa ma yin pa las log par snang ba dngos su rtogs nas /
bum pa'i med dgag gi gzhan sel shugs la rtogs pa'i phyir te /
Tika chen las bum pa ma yin pa rnam par bcad tsam gyi med dgag gi sel ba de nyid bum 'dzin rtog pas blo'i sel ba de dngos su rtogs pa'i shugs la rtogs par bya ba yin gyi /
dngos su rtog par bya ba ma yin la /
zhes gsungs pa'i phyir| kha cig na re /
gang zag gi bdag med chos can /
rang mtshan yin par thal /
rtog med kyi shes pa'i snang yul yin pa'i phyir te /
mngon sum gyi snang yul yin pa'i phyir te /
rnal 'byor mngon sum gyi snang yul yin pa'i phyir /
ma grub na /
de chos can /
der thal /
khyod snang yul du byed pa'i rnal 'byor mngon sum yod pa'i phyir te /
khyod snang yul du byed pa'i bar chad med lam yod pa'i phyir te /
khyod kyi rnam pa can gyi bar chad med lam yod pa'i phyir te /
gang zag gi bdag 'dzin gyi dngos gnyen bar chad med lam de de yin pa'i phyir /
ma grub na /
gang zag gi bdag 'dzin gyi dngos gnyen bar chad med lam chos can /
gang zag gi bdag med kyi rnam pa can gyi bar chad med lam yin par thal /
gang zag gi bdag 'dzin dang dmigs pa gcig la dmigs nas 'dzin stangs dngos 'gal du bzhugs pa'i lam yin pa'i phyir /
ma grub na /
de chos can /
der thal /
gang zag gi bdag 'dzin @# / /
gyi dngos gnyen bar chad med lam dang gcig yin pa'i phyir /
zer na ma khyab /
bar der 'dod na /
gang zag gi bdag 'dzin gyi dngos gnyen bar chad med lam chos can /
gang zag gi bdag med kyi rnam pa can gyi bar chad med lam ma yin par thal /
gang zag gi bdag med kyi rnam pa can ma yin pa'i phyir te /
khyod la gang zag gi bdag med kyi rnam pa ma shar ba'i phyir te /
khyod kyis gang zag gi bdag med dngos sum rtogs pa'i phyir te /
khyod kyis gang zag gi bdag med shugs la rtogs pa'i phyir te /
khyod kyis bdag gis dben pa'i 'du byed kyi phung po dngos su rtogs pa'i shugs la gang zag gi bdag med rtogs pa'i phyir te /
rigs rgyan las /
des na gang zag gi bdag med rtogs pa'i rnal 'byor mngon sum gyis gang zag gi bdag gis dben pa'i 'du byed dngos su rtogs shing /
gang zag gi bdag med shugs la rtogs pa yin te /
zhes gsungs pa'i phyir /
rtsa bar 'dod na /
gang zag gi bdag med chos can /
rang mtshan ma yin par thal /
dngos po ma yin pa'i phyir te /
rtag pa yin pa'i phyir /
kho na re /
de mi 'thad par thal /
gang zag gi bdag med dngos su rtogs pa'i rnal 'byor mngon sum yod pa'i phyir te| de dngos su rtogs pa'i rnam mkhyen yod pa'i phyir te /
rnam mkhyen gyis gang zag gi bdag med dngos su rtogs pa'i phyir te /
tshad ma yid kyi mun sel las /
dngos med rtogs pa'ang dngos po lta bu la dngos su sgro 'dogs bcad pa'i stobs kyis shugs la rtogs pa ma yin gyi /
shes sgrib zad par spangs pa'i stobs kyis dngos su rtogs pa yin no / /
zhes gsungs pa'i phyir /
zer na ma khyab /
'o na mdo sde pa'i lugs la mngon sum gyi tshad mas spyi mtshan dngos su rtogs par thal /
khyod kyi sgrub byed de 'thad pa'i phyir /
'dod mi nus te /
rigs rgyan las /
mdo sde pa'i lugs la mngon sum gyis spyi mtshan dang dngos med dngos sum rtogs par 'dod pa yin no / /
zhes gsungs pa'i phyir /
kho na re /
zla gcig zla gnyis yin pa chos can /
rang mtshan yin par thal /
rtog med kyi shes pa'i snang yul yin pa'i phyir te /
rtog med dbang shes kyi snang yul yin pa'i phyir te /
dbang shes kyi snang yul yin pa'i phyir /
ma grub na /
de chos can /
der thal /
zla gcig zla gnyis su snang ba'i dbang shes kyi snang yul yin pa'i phyir /
zer na ma khyab /
ma grub na /
de chos can /
der thal /
zla gcig zla gnyis su snang ba'i dbang shes de khyod snang yul du byed pa'i shes pa yin pa'i phyir /
ma grub na /
zla gcig zla gnyis su snang ba'i dbang shes chos can /
zla gcig zla gnyis yin pa snang yul du byed pa'i shes pa yin par thal /
zla gcig zla gnyis yin pa gsal bar snang ba'i shes pa yin pa'i phyir te /
de snang ba'i med pa gsal snang can gyi shes pa yin pa'i phyir /
rtsa bar 'dod mi nus te /
med pa yin pa'i phyir /
kho na re /
zla gcig zla gnyis su snang ba'i dbang shes kyi @# / /
snang yul med par thal /
zla gcig zla gnyis yin pa med pa'i phyir /
'dod mi nus te /
de'i snang yul yod pa'i phyir te /
zla gcig de de 'dra'i dbang shes kyi snang yul yin pa'i phyir te /
de 'dra'i dbang shes la zla gcig gsal bar snang ba'i phyir te /
de 'dra'i dbang shes la zla gcig gi rnam pa bshad pa'i phyir te /
zla gnyis su mthong ba'i tshe zla gcig gi rnam pa yang shar dgos pa'i phyir te /
tshad ma yid kyi mun sel las /
des na zla ba gcig la gnyis su mthong ba'i tshe zla gcig gi rnam pa yang 'char bas khyab la /
zhes gsungs pa'i phyir /
zer na ma khyab /
kha cig na re /
sgra chos can /
rtog med kyi shes pa'i gzung yul yin par thal /
dngos po yin pa'i phyir /
'dod mi nus te /
mngon sum gyi gzung yul ma yin pa'i phyir te /
mngon sum gyi rgyu ma yin pa'i phyir /
zer na ma khyab /
khyab par thal /
mngon sum gyi gzung yul yin na /
mngon sum gyi rgyu yin dgos pa'i phyir| ma grub na /
der thal /
sngon 'dzin mig shes kyi gzung yul yin na /
sngon 'dzin mig shes kyi rgyu yin dgos pa'i phyir /
zer na ma khyab /
rtags grub ste /
rnam 'grel las /
rgyu yi dngos po ma gtogs pa / /
gzung ba zhes bya gzhan ci'ang med / /
ces gsungs pa'i phyir /
kha cig /
tshad ma'i rgyu ma yin na /
tshad ma'i gzung yul ma yin pas khyab par thal /
rnam 'grel las /
rgyu min yul yang ji ltar yin / /
zhes gsungs pa'i phyir| zer na ma khyab /
'dod na /
shes bya chos can /
der thal /
de'i phyir /
'dod mi nus te /
gzhi grub na tshad ma'i gzung yul yin dgos pa'i phyir /
gnyis pa zhen yul dang 'jug yul bshad pa ni /
zhen yul mtshan nyid blos zhen pa'i / /
tshul gyis rig par bya ba'o / /
rtog dang rtog med zhen yul gnyis / /
de gnyis khyad par de dang des / /
zhen pa'i tshul gyis rig par bya / /
chos kun gnyis ka'i zhen yul yin / /
sgra rtag de 'dzin rtog pa yi| |zhen yul yin yang zhen yul min / /
blang dor bya phyir zhugs pa na / /
mi bslu'i chos de 'jug yul don / /
gnas skabs mthar thug 'jug yul gnyis / /
de dang zhen yul don gcig go / /
zhes pa ste /
don ni /
zhe na yul gyi mtshan nyid yod de /
blos zhen pa'i tshul gyis rigs par bya ba de /
de yin pa'i phyir /
zhes pa'o / /
de la dbye na /
rtog pa'i zhen yul dang /
rtog med kyi shes pa'i rjes su skyes pa'i nges shes kyi zhen yul gnyis su yod de /
de gnyis kyi khyad par yod de /
rtog pas zhen pa'i tshul gyis rig par bya ba de /
rtog pa'i zhen yul gyi mtshan nyid dang /
rtog med kyi shes pa'i rjes su skyes pa'i nges shes des zhen pa'i tshul gyi rig par bya ba de /
rtog med kyi shes pa'i rjes su skyes pa'i nges shes kyi zhen yul gyi mtshan nyid yin pa'i phyir /
chos kun de gnyis ka'i zhen yul yin te /
gzhi grub na de gnyis ka'i zhen yul yin dgos pa'i phyir /
kho na re /
zhe na yul la de gnyis su @# / /
bshad pa mi 'thad par thal /
rigs rgyan las /
dbye na /
skyes bu'i zhen yul dang /
rtog pa'i zhen yul gnyis /
de yang shes bya thams cad yin no / /
zhes gsungs pa'i phyir /
zer na ma khyab /
sgra rtag pa de sgra rtag 'dzin rtog pa yi zhen yul yin yang zhen yul ma yin te /
de sgra rtag 'dzin rtog pa'i zhen yul yin pa gang zhig /
zhen yul ma yin pa'i phyir /
dang po ma grub na /
sgra rtag pa chos can /
khyod khyod 'dzin rtog pa'i zhen yul yin par thal /
bdag med yin pa'i phyir /
gnyis pa ma grub na /
sgra rtag pa chos can /
zhen yul ma yin par thal /
yod pa ma yin pa'i phyir /
khyab ste /
zhen yul dang yod pa don gcig yin pa'i phyir /
kho na re /
sgra rtag pa chos can /
zhen yul yin par thal /
rtog pa'i zhen yul yin pa'i phyir te /
sgra rtag 'dzin rtog pa'i zhen yul yin pa'i phyir /
zer na ma khyab /
kho na re /
sngon po chos can /
sngo snang dbang shes kyi zhen yul yin par thal /
sngo snang dbang shes kyi rjes su skyes pa'i nges shes kyi zhen yul yin pa'i phyir /
zer na ma khyab /
ma grub na /
sngon po chos can /
der thal /
sdo snang dbang shes kyi rjes su skyes pa'i sngon po nges pa'i nges shes kyi zhen yul yin pa'i phyir te /
de 'dra'i nges shes yod pa'i phyir te /
sngo snang dbang shes kyi rjes su skyes pa'i sngon po dran pa'i dran shes yod pa'i phyir /
kho na re /
de 'dra'i dran shes chos can /
mngon sum yin par thal /
sngo snang dbang shes kyi stobs kyis sngon po dran pa'i shes pa yin pa'i phyir /
zer na ma khyab /
'dod mi nus te /
rtog pa yin pa'i phyir te /
dran shes yin pa'i phyir /
khyab ste /
tshad ma yid kyi mun sel las /
dran pa'i blo yin na rtog pa yin dgos pa'i phyir ro / /
zhes gsungs pa'i phyir /
rtsa bar 'dod na /
sngon po chos can /
sngo snang dbang shes kyi zhen yul ma yin par thal /
de'i zhen yul med pa'i phyir /
ma grub na /
sngo snang dbang shes chos can /
khyod kyi zhen yul med par thal /
rtog med kyi shes pa yin pa'i phyir /
kha cig /
gzugs chos can /
spyi mtshan yin par thal /
rtog pa'i snang yul yin pa'i phyir te /
gzugs 'dzin rtog pa'i snang yul yin pa'i phyir te /
gzugs 'dzin rtog pas snang ba tsam gyi sgo nas rig par bya ba yin pa'i phyir te /
gzugs 'dzin rtog pas gzugs snang ba'i sgo nas rtogs pa'i phyir /
zer na ma khyab /
rtags grub ste /
gzugs 'dzin rtog pas gzugs kyi rnam pa shar ba'i sgo nas de rtogs pa'i phyir te /
gzugs 'dzin rtog pas gzugs dngos su rtogs pa'i phyir /
rtsa bar 'dod mi nus te /
dngos po yin pa'i phyir /
blang dor bya ba'i phyir zhugs pa na mi bslu ba'i chos su dmigs pa de chos can| 'jug yul gyi don yin te /
de'i mtshan nyid yin pa'i phyir /
de la dbye na /
gnas skabs kyi 'jug yul dang /
mthar thug gi 'jug yul gnyis su yod /
dang po ni /
sgra mi rtag pa dang /
bum pa lta bu /
gnyis pa ni /
@# / /
rnam mkhyen dang /
sangs rgyas kyi go 'phang lta bu'o / /
'jug yul de dang zhen yul gnyis don gcig go /
kha cig /
blang dor bya ba'i phyir zhugs pa na mi bslu ba'i dngos po de /
'jug yul gyi mtshan nyid yin te /
rnam 'grel las /
blang dang dor bya'i 'bras can pas / /
skyes bu thams cad 'jug pa yin / /
zhes gsungs pa'i phyir /
zer na /
'dus ma byas kyi nam mkha' chos can /
mi slu ba'i dngos po yin par thal /
'jug yul yin pa'i phyir te /
rang rtogs pa'i rjes dpag gi 'jug yul yin pa'i phyir te /
gzhi grub pa'i phyir /
'dod mi nus te /
'dus ma byas kyi nam mkha' dngos po ma yin pa'i phyir /
kho na re /
shes bya chos can| blang dor bya ba'i phyir zhugs pa na mi bslu ba'i chos yin par thal /
'jug yul yin pa'i phyir /
'dod na /
blang dor bya ba'i chos yin par thal /
'dod pa'i phyir /
zer na ma khyab /
'dod mi nus te /
blang dor btang snyoms su bzhag pa'i chos yin pa'i phyir te /
lung ma bstan yin pa'i phyir /
kho na re /
sgra rtag 'dzin rtog pa'i 'jug yul yod par thal /
de'i zhen yul yod pa'i phyir te /
sgra rtag pa de de'i zhen yul yin pa'i phyir /
zer na ma khyab /
'dod mi nus te /
de'i 'jug yul med pa'i phyir te /
de'i zhen yul med pa'i phyir te /
tshad ma yid kyi mun sel las /
sgra mi rtag par 'dzin pa lta bu zhen stangs don dang mthun pa rnams la zhen yul yod la /
sgra rtag 'dzin lta bu zhen stangs don dang mi mthun pa rnams la med do / /
zhes gsungs pa'i phyir /
kho na re /
rtog med kyi shes pa yin na /
khyod kyi rjes su skyes pa'i nges shes kyi zhen yul yod pas khyab par thal /
rtog med kyi shes pa'i rjes su skyes pa'i nges shes kyi zhen yul yod pa'i phyir /
zer na ma khyab /
'dod na /
rnam mkhyen chos can /
der thal /
de'i phyir /
khyab pa khas /
'dod na /
rnam mkhyen gyi drangs nas skyes pa'i nges shes yod par thal /
'dod pa'i phyir /
'dod na /
sangs rgyas 'phags pa'i rgyud la nges shes yod par thal /
'dod pa'i phyir /
'dod na /
de'i rgyud la rtog pa yod par thal /
'dod pa'i phyir /
khyab ste /
nges shes yin na rtog pa yin dgos pa'i phyir /
kho na re /
sangs rgyas 'phags pa'i rgyud la nges shes yod par thal /
de'i rgyud la nges pa'i shes pa yod pa'i phyir /
zer na ma khyab /
ma grub na /
der thal /
de'i rgyud la chos thams cad nges pa'i shes pa yod pa'i phyir te /
de'i rgyud la chos thams cad rtogs pa'i shes pa yod pa'i phyir te /
de'i rgyud la rnam mkhyen yong pa'i phyir /
rtsa bar 'dod mi nus te /
de'i rgyud la rtog pa med pa'i phyir /
kho na re /
sangs rgyas 'phags pa'i rgyud la dran shes yod par thal /
de'i rgyud la dran pa'i shes pa yod pa'i phyir /
zer na ma khyab /
ma grub na /
der thal /
de'i rgyud la 'dus byas mi rtag pa dran pa'i shes pa yod pa'i phyir te /
de'i rgyud la bden@# / /
bzhi'i dmigs rnam ma brjed par dran pa'i shes pa yod pa'i phyir te /
de'i rgyud la dran pa yod pa'i phyir te /
de'i rgyud la dran pa'i dbang po yod pa'i phyir te /
de'i rgyud la dbang po lnga yod pa'i phyir te /
de'i rgyud la dad pa dang /
brtson 'grus dang /
dran pa dang /
ting nge 'dzin dang /
shes rab kyi dbang po rnams yod pa'i phyir te /
de'i rgyud la byang phyogs so bdun yod pa'i phyir /
rtsa bar 'dod mi nus te /
de'i rgyud la rtog pa med pa'i phyir /
gsum pa yul can bshad pa la gnyis /
mdor bstan pa dang /
rgyas par bshad pa'o / /
dang po ni /
rang yul 'jug chos yul can don / /
sgra dang skyes bu blo gsum yod / /
zhes pa ste /
don ni /
rang yul la 'jug pa'i chos su dmigs pa chos can /
yul can gyi don yin te /
de'i mtshan nyid yin pa'i phyir /
de la dbye na du ma yod de /
rjod byed kyi sgra dang /
skyes bu dang /
blo gsum du yod pa'i phyir /
gnyis pa la gsum /
rjod byed kyi sgra bshad pa /
skyes bu bshad pa /
blo bshad pa'o /
dang po ni /
sgra la ming tshig yi ge gsum / /
zhes pa ste /
don ni /
rang gi brjod bya go bar byed pa'i mnyan byar dmigs pa /
rjod byed kyi sgra'i mtshan nyid /
de la dbye sgo du ma yod de /
ngo bo'i sgo nas dbye ba /
brjod bya'i sgo nas dbye ba /
brjod tshul gyi sgo nas dbye ba /
rnam gcod kyi sgo nas dbye ba dang bzhi yod pa'i phyir /
dang po sgra la ngo bo'i sgo nas dbye na /
ming dang tshig dang yi ge dang gsum /
dang po ni /
rang gi brjod bya'i don gyi ngo bo tsam ston pa'i mnyan byar dmigs pa| ming gi mtshan nyid /
de la dbye na /
dngos ming dang /
btags ming gnyis /
don de la thog mar brda sbyar ba'i ming gang zhig /
don de 'khrul med du go bar nus pa /
dngos ming gi mtshan nyid /
mtshan gzhi ni /
seng+ge zhes pa'i sgra de seng+ge'i dngos ming yin pa lta bu yin te /
gzhi grub na khyod zhes pa'i sgrwa khyod kyi dngos ming yin dgos pa'i phyir /
don de la 'dra 'brel gang rung rgyu mtshan du byas nas brda sbyar ba'i ming gang zhig /
don de 'khrul med du go bar mi nus pa /
btags ming gi mtshan nyid /
de la dbye na /
'dra ba rgyu mtshan du byas pa'i btags ming dang /
'brel pa rgyu mtshan du byas pa'i btags ming gnyis /
dang po ni /
bram ze'i khyi'u kha che sna nyag la seng+ge zhes brjod pa'i sgra lta bu'o / /
gnyis pa de la /
bdag gcig gi 'brel pa rgyu mtshan du byas pa'i de dang /
de byung gi 'brel pa rgyu mtshan du byas pa'i de gnyis su yod /
dang po la /
tshogs pa'i ming gis ya gyal la btags pa'i de dang /
ya gyal gyi ming gis tshogs pa la btags pa'i de gnyis su yod /
dang po ni /
sgra la sgra mi rtag par sgrub pa'i phyogs zhes brjod pa'i sgra lta bu /
gnyis pa ni /
rgyal po 'khor bcas la rgyal po zhes brjod pa'i sgra lta bu'o / /
gnyis pa de byung gi 'brel ba rgyu mtshan du byas pa'i de la /
rgyu ming 'bras bu la btags pa'i de dang /
'bras ming rgyu la gtags pa'i de gnyis su yod /
dang po ni /
nyi ma'i 'od zer la nyi ma zhes brjod pa'i sgra lta bu /
gnyis pa ni /
sgrub dag yang dag @# / /
la rjes dpag ces brjod pa'i sgra lta bu'o / /
rang gi brjod bya'i don gyi khyad par tsam ston pa'i mnyan byar dmigs pa /
tshig gi mtshan nyid /
mtshan gzhi ni /
gzugs mi rtag ces pa'i sgra dang /
kye ma 'dus byas rnams mi rtag /
skye zhing 'jig pa'i chos can yin / /
skye nas 'jig par 'gyur pa ste / /
de bas myur du zhin bde / /
zhes pa lta bu'o / /
ming tshig gnyis kyi rtsom gzhir gyur pa'i skad kyi gdangs su dmigs pa /
yi ge'i mtshan nyid| de la dbye na /
dbyangs yig dang /
gsal byed gnyis /
dang po ni /
a A sogs dang /
gnyis pa ni /
ka kha sogs so / /
kha cig na re /
seng+ge zhes pa'i sgra de ri dwags kyi rgyal po'i dngos ming yin par thal /
thar lam gsal byed las /
ri dwags kyi rgyal po la seng+ge zhes pa'i ming dngos ming dang /
zhes gsungs pa'i phyir /
zer na ma khyab /
'dod mi nus te /
seng+ge zhes pa'i sgra las ri dwags kyi rgyal po 'khrul med du go mi nus pa'i phyir te /
seng+ge zhes pa'i sgra las ri dwags kyi rgyal po thun mong ma yin par go mi nus pa'i phyir te /
seng+ge zhes pa'i sgra las seng+ge thun mong ma yin par go zhing ri dwags kyi rgyal po thun mong ma yin par go mi nus /
ri dwags kyi rgyal po zhes pa'i sgra las ri dwags kyi rgyal po thun mong ma yin par go nus shing seng+ge thun mong ma yin par go mi nus pa'i phyir te /
de gnyis dngos ming so sos go bya dang go byed tha dad yin pa'i phyir te /
de gnyis ldog pa tha dad yin pa'i phyir te /
rnam 'grel las /
de phyir khyad par gang zhig chos / /
gang gis go bar gyur pa de / /
de las gzhan gyis nus ma yin / /
des na tha dad rnam par gnas / /
zhes gsungs pa'i phyir /
kha cig na re| sgra la sgra mi rtag par sgrub pa'i phyogs zhes pa'i sgra de btags ming ma yin par thal /
ras yug gi phyogs gcig tshig pa la ras yug tshig ces pa'i sgra de btags ming ma yin pa'i phyir /
zer na ma khyab /
ma grub na /
der thal /
ras yug gi phyogs gcig tshig pa la ras yug tshig ces pa'i sgra de btags nas 'jug pa ma yin pa'i phyir /
ma grub na /
der thal /
ras yug gi phyogs gcig tshig pa la ras yug tshig ces pa'i sgra de dngos su 'jug pa'i phyir /
khyab ste /
dngos su 'jug pa dang btags nas 'jug pa gnyis 'gal ba yin pa'i phyir te /
rnam 'grel las /
dngos dang khyad med rnam shes kyi / /
gzung bya nyid phyir nyer btags min / /
zhes gsungs pa'i phyir| ma grub na /
ras yug gi phyogs gcig tshig pa la ras yug tshig ces pa'i sgra de dngos su 'jug par thal /
ras yug gi phyogs gcig tshig pa de ras yug tshig pa yin pa'i phyir te /
'dom bcu yod pa'i ras yug gi 'dom lnga tshig pa de 'dom bcu yod pa'i ras yug tshig pa yin pa'i phyir te /
'dom bcu yod pa'i ras yug gi 'dom lnga tshig pa'i lhag ma 'dom lnga yod pa'i ras de 'dom bcu yod pa'i ras yug ma yin pa la rgyu @# / /
mtshan yod pa'i phyir te /
de la 'dom bcu med pa'i phyir /
kho na re /
ka bum gnyis chos can /
khyod zhes pa'i sgra khyod kyi dngos ming yin par thal /
gzhi grub pa'i phyir /
'dod na /
ka bum gnyis zhes pa'i sgra de ka bum gnyis la dngos su 'jug par thal /
de ka bum gnyis kyi dngos ming yin pa'i phyir /
zer na ma khyab /
'dod mi nus te /
ka bum gnyis zhes pa'i sgra dngos su 'jug pa'i 'jug gzhi med pa'i phyir te /
ka bum gnyis kyi yin pa med pa'i phyir /
kho na re /
tshig sgra ma yin pa'i phyir te /
tshig dngos po ma yin pa'i phyir te /
tshig dngos med yin pa'i phyir te /
rnam 'grel las /
tshig sogs kun btags dngos med la / /
dngos po yi ni 'brel ba 'di / /
ji lta bur ni 'jug par 'gyur / /
zhes gsungs pa'i phyir /
zer na ma khyab ste /
de ni tshig sogs rang gi brjod bya rjod byed yin pa rtog pas kun btags pa'i dngos med yin pas tshig sogs dang rang gi brjod bya'i 'brel pa dngos por ji ltar grub ces pa'i don yin pa'i phyir /
kho na re /
yi ge sgra ma yin par thal /
yi ges don mi ston pa'i phyir te /
rnam 'grel las /
yi ge don med can 'gyur zhing / /
zhes gsungs pa'i phyir /
zer na ma khyab /
de ni yi ge skad kyi rnam pa gzhan du mi 'gyur ba'i don yin pa'i phyir /
'dod mi nus te /
yi ge rang gi kun slong ge shes pa las skyes pa'i sgra yin pa'i phyir te /
rnam 'grel las /
yi ge kun slong shes pa las / /
skyes la shes pas sgra skye 'o / /
zhes gsungs pa'i phyir /
gnyis pa brjod bya'i sgo na dbye ba la /
rigs brjod kyi sgra dang /
tshogs brjod kyi sgra gnyis yod de /
rnam 'grel las /
des na 'di ni rigs dang ni / /
tshogs pa brjod pa'i khyad par yin / /
zhes gsungs pa'i phyir /
bum pa zhes pa'i sgra de rigs brjod kyi sgra dang tshogs brjod kyi sgra gnyis ka yin te /
de bum pa la ltos te rigs brjod kyi sgra dang /
bum pa'i gzugs dri sogs la ltos te tshogs brjod kyi sgra yin pa'i phyir te /
bum pa zhes pa'i sgrwa de gser bum la 'jug pas rigs can gser bum brjod byar mi spong ba dang /
de bum pa'i tshogs pa na yod pa'i gzugs dri sogs rdul rdzas re re ba rnams la mi 'jug pas tshogs pa can bum pa'i gzugs dri sogs brjod byar spong ba yin pa'i phyir /
rang dngos ming du 'jug pa'i gzhi yang yin /
rigs spyi yang yin pa'i gzhi mthun srid pa'i mnyan bya /
rigs brjod kyi sgra'i mtshan nyid /
rang dngos ming du 'jug pa'i gzhi yang yin /
tshogs spyi yang yin pa'i gzhi mthun srid pa'i mnyan bya /
tshogs brjod kyi sgra'i mtshan nyid /
de gnyis la mu bzhi yod de /
tshogs brjod kyi sgra yin la rigs brjod kyi sgra yin pa'i mu /
rigs brjod kyi sgra yin la tshogs brjod kyi sgra ma yin pa'i mu /
de gnyis ka yin pa'i mu /
gnyis ka ma yin pa'i mu dang bzhi yod pa'i phyir /
dang po yod de /
ka bum gnyis zhes pa'i sgra de de yin pa'i phyir /
gnyis @# / /
pa yod de /
shes bya zhes pa'i sgra de de yin pa'i phyir /
gsum pa yod de /
ka ba zhes pa'i sgra de de yin pa'i phyir /
bzhi pa yod de /
nam mkha'i me tog ces pa'i sgra de de yin pa'i phyir /
kho na re /
ri bo 'bigs byed ces pa'i sgra de /
tshogs brjod kyi sgra yin la rigs brjod kyi sgra ma yin pa'i mu yin par thal /
thar lam gsal byed las /
dang po yin la phyi ma ma yin pa ni /
'bigs byed ces brjod pa lta bu'o / /
zhes gsungs pa'i phyir /
'dod mi nus te /
ri bo 'bigs byed ces pa'i sgra de rigs brjod kyi sgra yin pa'i phyir te /
ri bo 'bigs byed de rigs spyi yin pa'i phyir te /
ri bo 'bigs byed kyi bye brag yod pa'i phyir te /
shar phyogs kyi ri bo 'bigs byed de de yin pa'i phyir te /
shar phyogs kyi ri bo 'bigs byed de ri bo 'bigs byed kyi bye brag tu song ba'i rtags gsum re re nas grub pa'i phyir /
rtags po gnyis sla /
gsum pa grub ste /
lho phyogs kyi ri bo 'bigs byed de shar phyogs kyi de ma yin ri bo 'bigs byed yin /
nub phyogs kyi ri bo 'bigs byed de yang de ma yin zhing de yin pa'i phyir zer /
kha cig na re /
gzugs zhes pa'i sgra de rigs brjod kyi sgra yin la tshogs brjod kyi sgra ma yin pa'i mu yin par thal /
thar lam gsal byed las /
phyi ma yin la dang po ma yin pa ni gzugs zhes brjod pa lta bu /
zhes gsungs pa'i phyir /
zer na ma khyab /
'dod mi nus te /
gzugs zhes pa'i sgra de tshogs brjod kyi sgra yin pa'i phyir te /
gzugs de tshogs spyi yin pa'i phyir /
ma grub na /
gzugs chos can /
tshogs spyi yin par thal /
rang gi cha du ma 'dus pa'i gzugs rags pa yin pa'i phyir te /
rang gi ya gyal du ma 'dus pa'i gzugs rags pa yin pa'i phyir te /
de tshogs spyi'i mtshan nyid yin pa'i phyir te /
rigs rgyan las /
tshogs spyi'i mtshan nyid /
ya gyal du ma 'dus pa /
zhes gsungs pa'i phyir /
gsum pa brjod tshul gyi sgo nas dbye ba la /
chos brjod kyi sgra dang /
chos can brjod pa'i sgra gnyis yod de /
rnam 'grel las /
khyad par gzhan ni spong ba dang / /
mi spong ba dang de gnyis kyi / /
brda yi bye brag rtogs pa po / /
'dod pa'i rjes su byed pa'i gzhi / /
zhes gsungs pa'i phyir /
smra ba po dang nyan pa po'i 'dod pas dmigs pa'i don de nyid khyad chos lta bur ston pa'i mnyan bya /
chos brjod kyi sgra'i mtshan nyid /
dper na /
sgra'i mi rtag ces pa'i sgra dang /
ba lang gi dkar po zhes pa'i sgra lta bu'o / /
ba lang gi dkar po zhes pa'i sgra chos can /
khyad par gzhan spong ba'i sgra yin te /
don de khyad chos gzhan gyi rten byed pa'i khyad gzhi lta bur blo yul du 'char ba spangs nas khyad chos lta bur ston pa'i phyir /
de yang nyan pa pos dkar po zhes pa tsam zhig thos pa'i tshe dkar po de dung dang ba lang sogs gang gi dkar po yin snyam du shes par 'dod nas dris pa na /
'chad pa pos ba lang gi dkar po zhes brjod pa'i tshe dkar po khyad gzhi dang ba lang khyad chos la @# / /
ston pa yin te /
ba lang de dkar po dung gi dkar po sogs las khyad par byed pa'i byed chos su ston pa'i phyir /
smra ba po dang nyan pa po'i 'dod pas dmigs pa'i don de nyid khyad gzhi lta bur ston pa'i mnyan bya /
chos can brjod pa'i sgra'i mtshan nyid /
dper na /
sgra mi rtag ces pa'i sgra dang /
ba lang dkar po zhes pa'i sgra lta bu'o / /
ba lang dkar po zhes pa'i sgra chos can /
khyad par gzhan mi spong ba'i sgra yin te /
don de khyad chos gzhan gyi rten byed pa'i khyad gzhi lta bur blo'i yul du 'char ba mi spong bar khyad gzhi lta bur blo'i yul du ston pa'i phyir /
de yang nyan pa pos ba lang zhes thos pa'i tshe ba lang ser po dang dkar po gang yin snyam du shes par 'dod nas dris pa na /
'chad pa pos ba lang dkar po zhes brjod pa'i tshe ba lang khyad gzhi dang dkar po khyad chos su ston pa yin te /
dkar po de ba lang ser po sogs las khyad par du byed pa'i byed chos su ston pa'i phyir| des na ba lang gi dkar po dang ba lang dkar po zhes brjod pa'i tshe /
ba lang zhes pa'i tshig gnyis kas ba lang brjod par khyad par med kyang /
ba lang gi dkar po zhes pa'i tshig zur gyi ba lang zhes pa'i sgras ba lang khyad chos su brjod pas ba lang la ltos nas chos rjod kyi sgra dang /
ba lang dkar po zhes pa'i tshig zur gyi ba lang zhes pa'i sgras ba lang khyad gzhir brjod pas ba lang la ltos nas chos can rjod pa'i sgra yin no / /
bzhi pa rnam gcod kyi sgo nas dbye ba la /
mi ldan rnam gcod /
gzhan ldan rnam gcod /
mi srid rnam gcod kyi sgra dang gsum yod de /
rnam 'grel las /
chos kyi tshig phrad tha dad par / /
byed pas mi ldan gzhan ldan pa / /
shin tu mi srid rnam gcod byed / /
khyad par khyad par can dag dang / /
bya ba dang ni lhan cig brjod / /
ces gsungs pa'i phyir /
chos de gzhi de las gzhan la ldan pa mi gcod par chos de gzhi de la mi ldan pa rnam par bcad nas ldan pa kho nar ston pa'i mnyan bya /
mi ldan rnam gcod kyi sgra'i mtshan nyid /
dper na /
sgra mi rtag pa kho na yin zhes pa'i sgra lta bu'o / /
chos de gzhi de las gzhan la ldan pa rnam par bcad nas gzhi de la ldan par ston pa'i mnyan bya /
gzhan ldan rnam gcod kyi sgra'i mtshan nyid /
dper na /
sgra kho na mnyan bya yin zhes pa'i sgra lta bu'o / /
chos de gzhi de la ldan mi srid pa rnam par bcad nas ldan srid pa kho nar ston pa'i mnyan bya /
mi srid rnam gcod kyi sgra'i mtshan nyid /
dper na /
ba la be'u 'byung ba srid pa kho na yin zhes pa'i sgra lta bu'o / /
gzhan ldan rnam gcod dang mi ldan rnam gcod kyi sgra gnyis 'gal ba yin te /
chos de gzhi de las gzhan la ldan pa rnam par gcod pa dang /
mi gcod pa gnyis 'gal ba'i phyir /
gzhan ldan rnam gcod dang mi ldan rnam gcod kyi don gnyis mi 'gal te /
mnyan bya de sgra las gzhan la ldan pa rnam par gcod pa yang yin /
sgra la mi ldan pa rnam par gcod pa yang yin pa'i phyir@# / /
dang po grub ste /
mnyan bya sgra'i mtshan nyid yin pa'i phyir /
gnyis pa grub ste /
mnyan bya de sgra mi rtag par sgrub pa'i phyogs chos yin pa'i phyir ro / /
'o na nges gzung gi tshig dngos su ma sbyar yang rnam gcod gsum gyi don go ba yod dam zhe na /
yod de /
rnam 'grel las /
de sbyar med kyang brjod 'dod la / /
de don nyid ni rtogs par 'gyur / /
gang phyir dag 'bras rnam gcod phyir / /
dper na nag pa 'phong skyen pa'am / /
srid sgrub 'phong skyen zhes pa'am / /
sngon po mtsho skyes 'gyur zhes bzhin / /
zhes gsungs pa ltar /
'jig rten na nag pa las srid sgrub 'phong skyen par grags shing /
nag pa 'phong skyen mi skyen shes par 'dod nas dris pa'i tshe nag pa 'phong skyen zhes pa'i dag de mi ldan rnam gcod yin gyi /
gzhan ldan rnam gcod ma yin te /
nag pa las gzhan la 'phong skyen pa gcod mi nus pa'i phyir /
mi srid rnam gcod ma yin te /
mi srid pa gcod mi dgos pa'i phyir ro / /
'jig rten na rgyal po srid sgrub 'phong skyen par grags shing /
de bas kyang 'phong skyen pa yod med the tshom za nas dris pa'i tshe srid sgrub 'phong skyen zhes pa'i ngag de gzhan ldan rnam gcod yin gyi /
mi ldan rnam gcod dang mi srid rnam gcod ma yin te /
mi ldan pa dang mi srid pa gcod mi dgos pa'i phyir /
mtsho skyes la sngon po yin pas ma khyab cing mtsho skyes las gzhan la sngon po mthong ba'i gang zag gis mtsho skyes la sngon po srid dam mi srid the tshom za nas dris pa'i tshe mtsho skyes sngon po srid ces pa'i dag de mi srid rnam gcod yin gyi /
mi ldan rnam gcod dang gzhan ldan rnam gcod ma yin te /
de gnyis rnam par gcod mi nus pa'i phyir /
gnyis pa skyes bu bshad pa ni /
bdag nga gang zag skyes bu gcig /
ces pa ste /
don ni /
rang gi phung po bzhi'am lnga gang rung la btags pa'i skyes bu de /
gang zag gi mtshan nyid /
bdag dang /
nga dang /
gang zag dang /
skyes bu bzhi don gcig yin te /
de bzhi ngo bo gcig la ldog pa tha dad yin pa'i phyir /
kho na re /
gang zag gi rgyud kyi yid kyi rnam par shes pa chos can /
gang zag yin par gyur pa'i ldan min 'du byed yin par thal /
gang zag yin pa'i phyir /
zer na ma khyab /
ma grub na /
de chos can /
der thal /
skyes bu yin pa'i phyir te /
nga yin pa'i phyir te /
bdag yin pa'i phyir te /
rtog ge 'bar ba las /
'di ltar kho bo cag rnam par shes pa la bdag gi sgra dngos su 'dogs te /
'di ltar rnam par shes pa ni srid pa len pa'i phyir bdag yin no / /
zhes gsungs pa'i phyir /
gsum pa blo bshad pa ni /
blo rig gsal ba shes rnams gcig /
rtog dang rtog med shes pa sogs / /
rgyas par bla ma'i dag las shes / /
zhes pa ste /
don ni /
blo dang /
rig pa dang /
gsal ba dang /
shes pa rnams don gcig yin te /
de bzhi ngo bo gcig la ldog pa tha dad yin pa'i phyir /
shes pa la dbye na /
@# / /
rtog pa dang /
rtog med kyi shes pa gnyis /
sogs sgras bsdus pa slu ba'i shes pa dang /
mi bslu ba'i shes pa gnyis /
shes pa'i skor rgyas par bla ma'i dag las shes dgos te /
mang bas ma spros pa'i phyir /
sgra don 'dres rung du 'dzin pa'i zhen rig de /
rtog pa'i mtshan nyid /
de la dbye na /
rtog pa don mthun dang /
rtog pa log shes gnyis /
sgra don 'dres rung du 'dzin pa'i zhen rig don mthun de /
rtog pa don mthun gyi mtshan nyid /
de la dbye na /
ming sbyor rtog pa dang /
don sbyor rtog pa gnyis /
ming don bsres nas 'dzin pa'i zhen rig don mthun de /
ming sbyor rtog pa'i mtshan nyid /
mtshan gzhi ni /
lto ldir zhabs zhum chu skyor gyi don byed nus pa 'di ni bum pa'o snyam du 'dzin pa'i rtog pa lta bu'o / /
khyad gzhi la khyad chos sbyar nas 'dzin pa'i zhen rig don mthun de /
don sbyor rtog pa'i mtshan nyid /
mtshan gzhi ni /
sgra ni mi rtag go snyam du 'dzin pa'i rtog pa lta bu'o / /
rang yul phyin ci log tu zhen pa'i rig pa /
rtog pa log shes kyi mtshan nyid /
mtshan gzhi ni /
sgra rtag 'dzin rtog pa lta bu'o / /
sgra don 'dres rung du 'dzin pa'i zhen rig dang bral ba'i gsal snang can gyi rig pa de /
rtog med kyi shes pa'i mtshan nyid /
de la dbye na /
rtog med kyi shes pa don mthun dang /
rtog med kyi shes pa log shes gnyis /
dang po ni /
gzugs 'dzin dbang po'i mngon sum lta bu dang /
gnyis pa ni /
skra shad 'dzag snang gi dbang shes lta bu'o / /
yang shes pa la dbye na /
slu ba'i shes pa dang /
mi bslu ba'i shes pa gnyis /
rang gi gzhal bya ma rtogs pa'i rigs su gnas pa'i rig pa de /
slu ba'i shes pa'i mtshan nyid /
de dang yang dag pa ma yin pa'i shes pa don gcig /
de la dbye na /
rtog par gyur pa'i slu ba'i shes pa dang /
rtog med du gyur pa'i slu ba'i shes pa gnyis /
dang po ni /
bum pa rtag 'dzin rtog pa lta bu /
gnyis pa ni /
gangs ri sngon por snang ba'i dbang shes lta bu'o / /
rang gis gzhal ba gzhal ba ltar grub pa'i rig pa /
mi bslu ba'i shes pa'i mtshan nyid /
de la dbye na /
tshad ma dang /
dpyar shes gnyis /
mi bslu ba'i shes pa dang /
yang dag pa'i shes pa don gcig go ! /
gsum pa gsum tshan gnyis pa bshad pa la gsum /
mtshan+nyid gsum gyi rnam gzhag bshad pa /
bden pa gnyis kyi rnam gzhag bshad pa /
rgyu 'bras che ba'i rnam gzhag bshad pa'o / /
dang po la gsum /
mdor bstan pa /
rgyas par bshad pa /
rtsi ba'i gzhi bshad pa'o / /
dang po ni /
mtshan nyid gsum gyi rnam gzhag ni / /
zhes pa ste /
don ni /
mtshan nyid gsum gyi rnam gzhag ni 'dir bshad par bya ba'i chos so / /
de gsum ni /
kun btags /
gzhan dbang /
yongs grub bo / /
de gsum la mtshan nyid ces pa'i rgyu mtshan yod de /
de rnams rang gi mtshan nyid kyis grub pa'i rgyu mtshan gyis mtshan nyid ces bshad pa'i phyir /
gnyis pa la gsum /
@# / /
kun btags bshad pa /
gzhan dbang bshad pa /
yongs grub bshad pa'o / /
dang po ni /
rang 'dzin rtog pas sgro btags tsam / /
kun btags don dang de la ni / /
mtshan nyid yongs chad rnam grangs gnyis / /
snga ma med pa mtha' dag dang / /
phyi ma dang ni kun btags gcig /
ces pa ste /
don ni /
rang 'dzin rtog pas sgro btags tsam du grub pa'i chos su dmigs pa /
kun btags kyi don dang mtshan nyid yin no / /
kun btags de la sgras brjod rigs kyi sgo nas dbye na ni /
mtshan nyid yongs su chad pa'i kun btags dang /
rnam grangs pa'i kun btags gnyis /
snga ma ni ri bong r+wa la sogs pa med pa mtha' dag dang /
phyi ma ni chos can dang rten 'brel la sogs pa'i rtag pa mtha' dag la byed pa yin te /
phyi ma de dang ni kun btags gnyis don gcig yin pa'i phyir /
kho na re /
ri bong r+wa chos can /
kun btags yin par thal /
mtshan nyid yongs su chad pa'i kun btags yin pa'i phyir| zer na ma khyab /
ma grub na /
de chos can /
der thal /
med pa yin pa'i phyir /
'dod na /
de chos can /
kun btags ma yin par thal /
rtog pas sgro btags tsam du grub pa'i chos ma yin pa'i phyir te /
chos ma yin pa'i phyir /
kha cig na re /
mtshan nyid gsum po gang rung yin na /
mtshan nyid yin pas khyab par thal /
de dag la mtshan nyid ces pa'i rgyu mtshan yod pa'i phyir /
zer na ma khyab /
'dod na /
dngos med chos can /
der thal /
de'i phyir /
khyab pa khas /
ma grub na /
de chos can /
der thal /
kun btags gzhan dbang yongs grub gsum po gang rung yin pa'i phyir te /
kun btags yin pa'i phyir /
'dod na /
de chos can /
mtshan nyid ma yin par thal /
mtshon bya yin pa'i phyir te /
don byed nus stong gi mtshon bya yin pa'i phyir te /
don byed nus stong dngos med kyi mtshan nyid yin pa'i phyir te /
rnam 'grel las /
de mi rung phyir rang bzhin med / /
de ni dngos med mtshan nyid do / /
zhes gsungs pa'i phyir /
kha cig na re /
khyod dang kun btags la mu bzhi yod pa gang zhig /
khyod dang gzhan dbang la mu bzhi yod /
khyod dang yongs grub la mu bzhi yod na /
khyod dang mtshan nyid la mu bzhi yod pas khyab zer na /
mtshon bya chos can /
der thal /
de'i phyir /
khyab pa khas /
dang po ma grub na /
mtshon bya chos can /
khyod dang kun btags la mu bzhi yod par thal /
khyod yin la kun btags ma yin pa'i mu /
kun btags yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
gzugs de de yin pa'i phyir /
gnyis pa yod de /
tshad mas grub pa de de yin pa'i phyir /
gsum pa yod de /
shes bya de de yin pa'i phyir /
bzhi pa yod de /
skad cig ma de de yin pa'i phyir /
gnyis pa ma grub na /
mtshon bya chos can /
khyod dang gzhan dbang la mu bzhi yod par thal /
khyod yin la gzhan dbang ma yin pa'i mu /
gzhan dbang yin la @# / /
khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
gzhal bya de de yin pa'i phyir /
gnyis pa yod de /
skyes pa de de yin pa'i phyir /
gsum pa yod de /
mi rtag pa de de yin pa'i phyir /
bzhi pa yod de /
ma skyes pa de de yin pa'i phyir /
gsum pa ma grub na /
mtshon bya chos can /
khyod dang yongs grub la mu bzhi yod par thal /
khyod yin la yongs grub ma yin pa'i mu /
yongs grub yin la khyod ma yin pa'i mu /
gnyis ka yin pa'i mu /
gnyis ka ma yin pa'i mu yod pa'i phyir /
dang po yod de /
sgra de de yin pa'i phyir /
gnyis pa yod de /
gang zag gi bdag tu tshad mas ma dmigs pa de de yin pa'i phyir /
gsum pa yod de /
gang zag gi bdag med de de yin pa'i phyir /
bzhi pa yod de /
rang gi cha shas las grub pa de de yin pa'i phyir /
rtsa bar 'dod mi nus te /
mtshan mtshon gnyis 'gal ba yin pa'i phyir /
gnyis pa gzhan dbang bshad pa ni /
rang gi rgyu rkyen las skyes pa / /
gzhan dbang don dang der dbye na / /
dag dang ma dag gzhan dbang gnyis / /
rim bzhin dag pa'i snod bcud dang / /
ma dag snod bcud 'jig rten bzhin / /
dngos dang gzhan dbang don gcig phyir / /
chos kun rang rang gzhan dbang ngo / /
zhes pa ste /
don ni /
rang gi rgyu rkyen las skyes pa chos can /
gzhan dbang gi don dang mtshan nyid yin te /
de'i 'jog byed yin pa'i phyir /
gzhan dbang der dbye na /
dag pa'i gzhan dbang dang /
ma dag pa'i gzhan dbang gnyis /
de gnyis kyi mtshan gzhi rim pa bzhin /
snga ma dag pa'i snod bcud kyis bsdus pa'i 'jig rten dang /
phyi ma ma dag pa'i snod bcud kyis bsdus pa'i 'jig rten bzhin yin no / /
dang po yod de /
bde ba can gyi zhing lta bu dag pa'i snod kyi 'jig rten dang /
de na gnas pa'i gang zag rnams dag pa'i bcud kyi 'jig rten yin pa'i phyir /
gnyis pa yod de /
khams gsum gyi gnas ni ma dag pa'i snod kyi 'jig rten dang /
de la gnas pa'i sems can rnams ma dag pa'i bcud kyi 'jig rten yin pa'i phyir /
kha cig na re /
dag pa dang ma dag pa'i don nyon mongs pas dag pa dang ma dag pa la byed do zhe na /
bde ba can na gnas pa'i dge slong chos can /
nyon mongs pas dag pa yin par thal /
dag pa'i gzhan dbang yin pa'i phyir te /
dag pa'i bcud kyi 'jig rten yin pa'i phyir te /
bde ba can de dag pa'i zhing yin pa'i phyir te /
bde smon las /
dag pa'i zhing du skyes nas kyang brtse ba shugs drag pos kun nas slangs te /
zhes zhing de dag zhing yin par gsungs pa'i phyir| 'dod na /
bde ba can na gnas pa'i dge slong chos can /
nyon mongs dag pa ma yin par thal /
nyon mongs zad pa ma yin pa'i phyir te /
dgra bcom pa ma yin pa'i phyir /
kho na re /
'dod khams chos can /
@# / /
'jig rten yin par thal /
snod kyi 'jig rten yin pa'i phyir te /
ma dag pa'i snod kyi 'jig rten yin pa'i phyir te /
khams gsum po de ma dag pa'i snod kyi 'jig rten yin pa'i phyir /
'dod na /
'dod khams chos can /
gang zag yin par thal /
'jig rten yin pa'i phyir /
zer na ma khyab /
khyab ste /
rje dge 'dun grub kyis /
des ni 'jig rten ma lus pa / /
bde ba can du skye bar shog /
ces gsungs pa'i phyir /
zer na ma khyab ste /
de ni ma dag pa'i bcud kyi 'jig rten la byed dgos pa'i phyir /
'dus byas thams cad gzhan dbang yin te /
dngos po dang gzhan dbang gnyis don gcig yin pa'i phyir /
chos kun rang rang gi gzhan dbang ngo zhes pa'i rgyu mtshan yod de /
gzhi grub na /
khyod khyod kyi gzhan dbang yin dgos pa'i phyir /
kho na re /
shes bya chos can /
khyod khyod kyi gzhan dbang yin par thal /
gzhi grub pa'i phyir /
'dod na /
shes bya chos can /
gzhan dbang yin par thal /
shes bya'i gzhan dbang yin pa'i phyir /
zer na ma khyab /
gsum pa yongs grub bshad pa ni /
mnyam gzhag dmigs pa mthar thug pa / /
yongs grub de la sgras brjod kyis / /
'gyur med phyin ci ma log gnyis / /
snga ma gang zag bdag med bzhin / /
de dang yongs grub don gcig go /
phyi ma mnyam gzhag ye shes so / /
zhes pa ste /
don ni /
mnyam gzhag gi dmigs pa mthar thug tu dmigs pa /
yongs grub kyi mtshan nyid /
de la sgras brjod kyis dbye na /
'gyur med yongs grub dang /
phyin ci ma log pa'i yongs grub gnyis /
snga ma'i mtshan gzhi ni /
gang zag gi bdag med bzhin yin la /
'gyur med yongs grub de dang yongs grub gnyis don gcig go /
phyi ma ni stong nyid rtogs pa'i 'phags pa'i mnyam gzhag ye shes lta bu la 'jog ste /
stong nyid rtogs pa'i 'phags pa'i mnyam gzhag ye shes yin na /
phyin ci ma log pa'i yongs grub yin dgos pas so / /
kho na re /
bum pa gang zag gi bdag med chos can /
yongs grub yin par thal /
bum pa'i yongs grub yin pa'i phyir /
'dod na /
de chos can /
yongs grub ma yin par thal /
kun btags yin pa'i phyir /
zer na ma khyab /
ma grub na /
de chos can /
der thal /
rtog pas sgro btags tsam du grub pa'i chos su dmigs pa yin pa'i phyir te /
spyi mtshan yin pa'i phyir te /
dngos med yin pa'i phyir /
gsum pa rtsi ba'i gzhi bshad pa ni /
chos kun steng du mtshan nyid ni / /
gsum gyi rnam gzhag rtsir yod do / /
zhes pa ste /
don ni /
gzhi grub na /
khyod kyi mtshan nyid gsum yod pas khyab cing /
chos kun gyi steng du mtshan nyid ni gsum gyi rnam gzhag rtsir yod par 'dod do / /
nyan thos sen ta pa la sogs pa'i bye brag tu smra ba'i nang tshan kha cig gis ngo bo nyid gsum gyi rnam gzhag dang /
sangs rgyas kyi bka' la drang nges kyi khyad par sogs khas mi@# / /
len te /
de rnams kyis theg chen gyi sde snod sangs rgyas kyi bka' yin par khas mi len pa'i phyir te /
de rnams rjes su gzung ba'i phyir rje btsun byams pas mdo sde'i rgyan du theg chen bka' sgrub kyi le'u gsungs pa'i phyir /
nyan thos sen ta pa sogs las gzhan pa'i bye mdo rnams kyis bka' la drang nges kyi khyad par khas len te /
de rnams kyis 'khor lo dang po sgra ji bzhin pa'i nges don gyi mdor khas blangs nas /
chos thams cad kyi steng du gang zag gi bdag med kyi dbang du byas pa'i ngo bo nyid gsum gyi rnam gzhag khas len par drang nges rnam 'byed las gsungs pa'i phyir te /
de nyid las /
phung po'i gzhan dbang gang zag gi bdag gi kun btags kyis stong pa gang zag gi bdag med kyi yongs grub tu 'jog pa'i ngo bo nyid gsum gyi rnam gzhag de tsam zhig then dman gyi mdo'i don du go nus la /
de'i phyir 'khor lo dang po gsungs pa'i gdul bya ni gang zag gi bdag med kyi dbang du byas pa'i mtshan nyid ngo bo nyid med pa rtogs pa'i snod du rung la /
zhes gsungs pa'i phyir /
des na de rnams kyis chos thams cad kyi steng du gang zag gi bdag med kyi dbang du byas pa'i ngo bo nyid gsum gyi rnam gzhag khas len pa yang yin te /
de rnams kyis gzugs gzugs kyi gzhan dbang /
gzugs gang zag gi bdag tu grub pa gzugs kyi kun btags /
gzugs gang zag gi bdag gis stong pa'i stong nyid gzugs kyi yongs grub tu 'jog cing /
des chos thams cad la mtshon nus par khas len pa'i phyir /
bum pa chos can /
khyod kyi mtshan nyid gsum yod par thal /
gzhi grub pa'i phyir zer na /
'dod pa yin te /
bum pa'i ldog pa bum pa'i kun btags /
bum pa bum pa'i gzhan dbang /
bum pa gang zag gi bdag med bum pa'i yongs grub tu 'jog pa'i phyir /
de bzhin du nam mkha'i ldog pa nam mkha'i kun btags /
nam mkha' nam mkha'i gzhan dbang /
nam mkha' gang zag gi bdag med nam mkha'i yongs grub tu 'jog go /
des chos gzhan rnams la'ang rigs 'gre'o / /
bum pa'i ldog pa chos can /
khyod la bum pa'i kun btags zhes brjod pa'i rgyu mtshan yod de /
khyod 'dogs gzhi bum pa dang 'brel nas rang 'dzin rtog pas sgro btags tsam du grub pas de ltar du brjod pa'i phyir /
bum pa chos can /
khyod la bum pa'i gzhan dbang zhes brjod pa'i rgyu mtshan yod de /
bum pa las gzhan pa bum pa'i rgyu rkyen gyi dbang gis bzhag pas de ltar du brjod pa'i phyir /
bum pa gang zag gi bdag med chos can /
khyod la bum pa'i yongs grub ces brjod pa'i rgyu mtshan yod de /
khyod bum pa'i steng gi chos nyid yin pa'i rgyu mtshan gyis de ltar du brjod pa'i phyir /
nam mkha' chos can /
khyod la nam mkha'i gzhan dbang zhes brjod pa'i rgyu mtshan yod de /
nam mkha' las gzhan pa nam mkha' brjod pa'i sgra dang nam mkha' @# / /
brjod pa'i sgra dang nam mkha' 'dzin pa'i tshad mas dbang gis bzhag pas de ltar du brjod pa'i phyir /
nam mkha'i kun btags dang yongs grub kyi rgyu mtshan gong gi bum pa'i de dang rigs 'gre'o / /
des na bum pa'i rgyu rkyen de bum pa'i gzhan dbang zhes pa'i gzhan de yin yang bum pa'i gzhan dbang ma yin /
nam mkha' brjod pa'i sgra dang nam mkha' 'dzin pa'i tshad ma de nam mkha'i gzhan dbang zhes pa'i gzhan de yin yang nam mkha'i gzhan dbang ma yin no / /
'dis nam mkha' 'dzin pa'i tshad ma dang nam mkha'i gdags gzhi bar gyi nam mkha' sngo bsang ba dag nam mkha'i gzhan dbang ma yin par nges nus so /
! /
gnyis pa bden pa gnyis kyi rnam gzhag bshad pa la gsum /
shes byed kyi khungs 'god pa /
gzhi bden pa gnyis kyi rnam gzhag /
lam dang 'bras bu'i rnam gzhag go / /
dang po ni /
bden gnyis rnam gzhag rnam 'grel las / /
don dam don byed ces sogs gsungs / /
zhes pa ste /
don ni /
mdo sde pa'i lugs kyi bden gnyis kyi rnam gzhag ni /
rnam 'grel mngon sum le'u las /
don dam don byed ces sogs tshigs bcad gcig gsungs /
de ni /
don dam don byed nus pa gang / /
de 'dir don dam yod pa yin / /
gzhan ni kun rdzob yod pa ste / /
de dag rang spyi'i mtshan nyid bshad / /
ces pa'o / /
don dam par don byed nus pa gang yin pa de chos can /
skabs 'dir don dam par yod pa yin te /
rtog pas btags tsam min par yul rang gi sdod lugs kyi ngos nas grub pa'i phyir /
de las gzhan don byed nus stong ni chos can /
kun rdzob tu yod pa yin zhes bya ste /
rtog pas btags pa tsam gyi tshul gyis grub pa'i phyir /
ji skad bshad pa'i don ldog gnyis po de dag rang mtshan gyi mtshan nyid dang /
spyi'i mtshan nyid kyi mtshan nyid du bshad pa'i rgyu mtshan yod de /
don ldog de gnyis kyi dbang gis mtshon bya gnyis thun mong ma yin par so sor 'jog nus pa'i rgyu mtshan gyis de ltar bshad pa'i phyir /
rang rig dang phyi don gnyis ka bden grub tu khas len pa'i nang pa'i nang pa'i grub mtha' smra ba'i skyes bu de /
mdo sde pa'i mtshan nyid /
de la dbye na /
lung gi rjes 'brang gi mdo sde pa dang /
rigs pa'i rjes 'brang gi mdo sde pa gnyis /
dang po ni /
mngon pa sde bdun gyi rjes 'brang gi mdo sde pa lta bu /
gnyis pa ni| tshad ma sde bdun gyi rjes 'brang gi mdo sde pa lta bu'o / /
ci'i phyir mdo sde pa zhes bya zhe na /
bstan bcos bye brag bshad mdzod chen mo'i rjes su mi 'brang bar gtso bor bcom ldan 'das kyi mdo nyid kyi rjes su 'brang bas na de skad ces bya'o / /
gnyis pa gzhi bden pa gnyis kyi rnam gzhag bshad pa la gnyis /
don dam bden pa bshad pa dang /
kun rdzob bden pa bshad pa'o / /
dang po la gnyis /
mtshan nyid dang /
ming gi rnam grangs so / /
dang @# / /
po ni /
don dam tshad ma'i rnyed don du / /
dmigs pa don dam bden pa'i don / /
zhes pa ste /
don ni /
rang snang yul du byed pa'i don dam pa'i tshad ma'i rnyed don du dmigs pa chos can /
don dam bden pa'i don yin te /
de'i mtshan nyid yin pa'i phyir /
mtshan gzhi ni /
gzugs lta bu'o / /
gnyis pa ni /
rang mtshan don dam bden pa dang / /
don yod mngon gyur dngos po rdzas / /
'dus byas mi rtag byas pa rgyu / /
'bras dang bden grub don gcig go /
zhes pa ste /
don ni /
rang mtshan dang /
don dam bden pa dang /
don dam du yod pa dang /
mngon gyur dang /
dngos po dang /
rdzas dang /
'dus byas dang /
mi rtag pa dang /
byas pa dang /
rgyu dang /
'bras bu dang| bden grub rnams don gcig go /
mtshan nyid rim bzhin /
rtog pas sgro ma btags par rang gi thun mong ma yin pa'i sdod lugs kyi ngos nas grub pa /
rang mtshan gyi mtshan nyid /
don dam bden pa'i mtshan nyid bshad zin ltar dang /
rang snang yul du byed pa'i don dam pa'i tshad ma la snang ba'i dbang gis bzhag pa /
don dam du yod pa'i mtshan nyid /
mngon sum gyi tshad mas dngos su rtogs par bya ba /
mngon gyur gyi mtshan nyid /
don byed nus pa /
dngos po'i mtshan nyid /
rang snang yul du byed pa'i blo ma 'khrul bas grub pa /
rdzas kyi mtshan nyid /
rang gi rgyu rkyen las skyes pa /
'dus byas kyi mtshan nyid /
skad cig ma /
mi rtag pa'i mtshan nyid /
skyes pa /
byas pa'i mtshan nyid /
skye byed /
rgyu'i mtshan nyid /
skyes bya /
'bras bu'i mtshan nyid /
rang nyid gsal bar snang ba'i mngon sum gyi tshad mas grub pa /
bden grub kyi mtshan nyid /
kho na re /
don dam par don byed nus pa'i chos yin na /
don dam du yod pa yin pas khyab par thal /
don dam don byed nus pa gang / /
de 'dir don dam yod pa yin / /
zhes pa'i gzhung don grub pa'i phyir /
'dod na /
don dam par don byed nus pa'i ldog pa chos can /
der thal /
de'i phyir /
khyab pa khas /
ma grub na /
de chos can /
der thal /
don dam par don byed nus pa'i khyad chos yin pa'i phyir /
zer na ma khyab /
rtsa bar 'dod mi nus te /
dngos po ma yin pa'i phyir /
kha cig na re /
don dam par don byed nus pa /
don dam bden pa'i mtshan nyid dang /
don dam par don byed mi nus pa /
kun rdzob bden pa'i mtshan nyid yin par thal /
rnam 'grel las /
don byed nus dang mi nus phyir / /
zhes gsungs pa'i phyir /
zer na ma khyab /
'dod na /
don dam bden pa'i don dam bden par tshad mas nges pa'i gang zag yin na /
don dam bden pa don dam par don byed nus par tshad mas nges pa'i gang zag yin dgos par thal /
de de'i mtshan nyid yin pa'i phyir /
'dod na /
sems tsam pa chos can /
der thal /
de'i phyir /
khyab pa khas /
ma grub na /
sems tsam pa chos can /
der thal /
don dam bden pa nges pa'i @# / /
gang zag gang zhig /
de kun rdzob bden par ma nges pa'i phyir /
rtags re re nas sla /
rtsa bar 'dod na /
sems tsam pa chos can /
don dam bden pa don dam par don byed nus par tshad mas nges pa'i gang zag ma yin par thal /
don dam bden pa don byed nus par nges pa'i gang zag ma yin pa'i phyir te /
khyod kyis don dam bden pa don byed nus par mi 'dod pa'i phyir te /
khyod kyis don dam bden pa don byed nus stong du 'dod pa'i phyir te /
khyod kyis don dam bden pa stong nyid du 'dod pa'i phyir te /
khyod kyis don dam bden pa dang stong nyid don gcig tu 'dod pa'i phyir te /
dbus mtha' las /
stong pa nyid de mdor bsdu na / /
de bzhin nyid dang yang dag mtha' / /
tshad ma med dang don dam pa / /
chos kyi dbyings rnam grangs so / /
zhes gsungs pa'i phyir /
kho na re /
rang mtshan gyi mtshan nyid de mi 'thad par thal /
rang mtshan rtogs na /
mtshan nyid de rtogs pas ma khyab pa'i phyir /
ma grub na /
thal 'gyur pa chos can /
der thal /
de'i phyir /
khyab pa khas /
ma grub na /
thal 'gyur pa chos can /
rang mtshan rtogs par thal /
rang gi mtshan nyid kyis grub pa rtogs pa'i phyir te /
rang gi mtshan nyid kyis grub pa'i gzugs rtogs pa'i phyir /
zer na ma khyab /
ma grub na /
de chos can /
der thal /
gzugs rtogs pa'i phyir /
khyab ste /
gzugs la tshad ma yin na /
rang gi mtshan nyid kyis grub pa'i gzugs la tshad ma yin dgos pa'i phyir te /
rnam 'grel las /
rang gi mtshan nyid mi shes pa / /
shes pa gang yin zhes dgongs phyir / /
rang gi mtshan nyid dpyad phyir ro / /
zhes gsungs pa'i phyir /
rtsa bar 'dod mi nus te /
thal 'gyur pas rtog pas sgro ma btags par rang gi thun mong ma yin pa'i sdod lugs kyis grub pa khas mi len pa'i phyir /
kha cig na re /
shes bya chos can /
don dam du yod pa yin par thal /
rang snang yul du byed pa'i don dam pa'i tshad la snang ba'i dbang gis bzhag pa yin pa'i phyir te /
don dam pa'i tshad ma la snang ba'i dbang gis bzhag pa yin pa'i phyir te /
mngon sum gyi tshad ma la snang ba'i dbang gis bzhag pa yin pa'i phyir te /
mngon sum gyi tshad ma la snang ba'i chos yin pa'i phyir te /
rnam mkhyen la snang ba'i chos yin pa'i phyir te /
rnam mkhyen la snang ba gang zhig /
chos yin pa'i phyir /
dang po ma grub na /
shes bya chos can /
rnam mkhyen la snang bar thal /
rnam mkhyen gyis rtogs pa'i phyir /
zer na ma khyab des na /
don dam pa'i tshad ma dang /
mngon sum gyi mtshan ma don gcig cing /
kun rdzob pa'i tshad ma dang rjes su dpag pa'i tshad ma don gcig pa yin no / /
gnyis pa kun rdzob bden pa bshad pa lag nyis /
mtshan yid dang /
ming gi rnam grangs so / /
dang po ni /
kun rdzob tshad ma'i rnyed don du / /
dmigs pa kun rdzob bden pa'i don / /
zhes pa ste /
don ni /
rang snang yul du byed pa'i kun rdzob pa'i tshad ma'i rnyed don du dmigs pa chos can /
kun rdzob @# / /
bden pa'i don yin te /
de'i mtshan nyid yin pa'i phyir /
mtshan gzhi ni /
ma byas pa lta bu'o / /
gnyis pa ni /
spyi mtshan kun rdzob bden kun yod / /
ma byas bden med 'dus ma byas / /
rtag pa dngos med chos rnams gcig /
ces pa ste /
don ni /
spyi mtshan /
kun rdzob bden pa /
kun rdzob tu yod pa /
ma byas pa'i chos /
bden med kyi chos /
'dus ma byas kyi chos /
rtag pa /
dngos med kyi chos rnams don gcig pa yin no / /
mtshan nyid rim bzhin /
rtog pas sgro btags tsam du grub pa'i chos su dmigs pa /
spyi mtshan gyi mtshan nyid /
kun rdzob bden pa'i mtshan nyid bshad zin ltar dang /
rang snang yul du byed pa'i kun rdzob pa'i tshad ma la snang ba'i dbang gis bzhag pa /
kun rdzob tu yod pa'i mtshan nyid /
ma skyes pa /
ma byas pa'i mtshan nyid /
rang snang yul du byed pa'i blo 'khrul pas grub pa /
bden med kyi chos kyi mtshan nyid /
rang gi rgyu rkyen las ma skyes pa /
'dus ma byas kyi mtshan nyid /
chos dang skad cig ma ma yin pa'i gzhi mthun pa /
rtag pa'i mtshan nyid /
don byed nus stong gi chos /
dngos med kyi chos kyi mtshan nyid /
kho na re /
ma byas pa chos can /
spyi mtshan ma yin par thal /
rang mtshan yin pa'i phyir te /
rang gi mtshan nyid kyis grub pa'i phyir /
zer na ma khyab /
ma grub na /
ma byas pa chos can /
der thal /
ma byas pa zhes bzhi sgra 'jug pa'i 'jug gzhir rang gi mtshan nyid kyis grub pa'i phyir /
ma grub na /
de chos can /
der thal /
ma byas pa zhes pa'i sgra 'jug pa'i 'jug gzhir rang gi mtshan nyid kyis grub par mdo sde pas khas len pa'i phyir te /
ma byas pa ma byas pa zhes pa'i sgra 'jug pa'i 'jug gzhir rang gi mtshan nyid kyis ma grub na /
ma byas pa yod par 'jog mi shes pa'i phyir te /
drang nges rnam 'byed las /
don smra gnyis kyis gzugs sogs rtog pa'i zhen gzhi dang brda 'dogs pa'i gnas su rang mtshan gyis grub pa khegs na de dag yod par 'jog mi shes te tshad ma pa la grags pa'i rang mtshan ni min no / /
zhes gsungs pa'i phyir /
kho na re /
ma byas pa chos can /
rang gi mtshan nyid kyis ma grub par thal /
rtog pas sgro btags tsam du grub pa'i chos yin pa'i phyir /
zer na ma khyab /
khyab ste /
rtog pas sgro btags tsam zhes pa'i tsam sgra smros pa la dgos pa yod pa'i phyir /
zer na'ang ma khyab ste /
tsam sgra smos pas de rnams rang rgyu la rag las pa gcod pa'i phyir te /
de rang rgyu la rag ma las pa yin pa'i phyir te /
de dngos med yin pa'i phyir /
gong du ma grub na /
ma byas pa chos can /
rtog pas sgro btags tsam du grub pa'i chos yin par thal /
rtog pa'i snang yul yin pa'i phyir /
khyab ste /
rnam 'grel las /
rtog pas shes pa'i yul nyid ni / /
@# / /
sgra yi don ni btags pa yin / /
zhes gsungs pa'i phyir /
kha cig na re /
gzugs chos can /
kun rdzob bden pa yin par thal /
rang snang yul du byed pa'i kun rdzob pa'i tshad mas rnyed don du dmigs pa yin pa'i phyir te /
rang snang yul du byed pa'i kun rdzob pa'i tshad ma'i gzhal bya yin pa'i phyir te /
rang snang yul du byed pa'i tshad ma'i gzhal bya yin pa'i phyir /
zer na ma khyab /
rtags grub ste /
tshad ma'i gzhal bya yin pa'i phyir te /
gzhal bya yin pa'i phyir /
kho na re /
gzugs chos can /
rang snang yul du byed pa'i kun rdzob pa'i tshad ma'i yul yin par thal /
kun rdzob pa'i tshad ma'i yul yin pa'i phyir /
zer na ma khyab /
kha cig na re /
sgra chos can /
bden med kyi chos yin par thal /
rang snang yul du byed pa'i blo 'khrul pas grub pa yin pa'i phyir te /
rang snang yul du byed pa'i blo 'khrul pa'i shes pas grub pa yin pa'i phyir /
zer na ma khyab /
ma grub na /
sgra chos can /
der thal /
rang snang yul du byed pa'i blo rjes dpag gis grub pa'i phyir te /
rang snang yul du byed pa'i blo rjes dpag gi gzhal bya yin pa'i phyir te /
rang snang yul du byed pa'i blo yod pa'i phyir te /
yod pa yin pa'i phyir /
kha cig na re /
gang zag rang skya thub pa'i rdzas yod kyis stong pa'i stong nyid chos can /
don dam bden pa yin par thal /
mthar thug dpyod pa'i rig shes kyi tshad mas rnyed don yin pa'i phyir /
zer na ma khyab /
rtags grub ste /
mnyam bzhag gi dmigs pa mthar thug yin pa'i phyir te /
gnas lugs mthar thug yin pa'i phyir te /
stong nyid yin pa'i phyir te /
khyod rtogs pa'i lta ba de lta ba rnam dag yin pa'i phyir /
ma grub na /
der thal /
gang zag rang skya thub pa'i rdzas yod kyis stong pa'i stong nyid rtogs pa'i lta ba de 'khor ba las grol bar byed pa'i stong nyid rtogs pa'i lta ba yin pa'i phyir te /
rnam 'grel las /
stong nyid lta bas grol bar gyur / /
zhes gsungs pa'i phyir /
gsum pa lam dang 'bras bu'i rnam gzhag la bzhi /
bdag med kyi khyad par /
drang nges kyi khyad par /
spyod pa'i khyad par /
spang bya'i khyad par ro /
dang po ni /
chos rnams rang 'dzin rtog pa'i gzhir / /
rang mtshan nyid kyis grub pa dang / /
rang skya thub pa'i rdzas yod ni / /
bkag pa gang zag bdag med do / /
zhes pa ste /
don ni /
gzhi grub na rang gi mtshan nyid kyis grub pas khyab ste /
chos rnams rang 'dzin rtog pa'i zhen gzhi dang tha snyad gdogs pa'i gzhir rang gi mtshan nyid kyis grub pa'i phyir te /
drang nges rnam 'byed las /
don smra gnyis kyis gzugs sogs rtog pa'i zhen gzhi dang zhes sogs gsungs pa sngar drangs zin pa'i phyir /
rang ngos nas grub pa dang /
rang bzhin gyis grub pa dang /
rang gi mtshan nyid kyis grub pa dang /
rang gi thun mong ma yin pa'i sdod lugs kyi ngos nas grub pa rnams don @# / /
gcig pa dang /
bden par grub pa ni gzhan dbang kho na yin te /
de gnyis don gcig pa'i phyir /
kho na re /
shes bya chos can /
rang mtshan yin par thal /
rang ngos nas grub pa'i phyir /
zer na ma khyab ste /
stong mthun skal bzang mig 'byed las /
des na mdo sde pa'i lugs la rang ngos nas grub pa tsam gyis rang gi mtshan nyid kyis grub par mi 'gro /
zhes gsungs pa'i phyir /
'dus byas thams cad rang 'dzin tshad ma'i rgyu yin pas gzung 'dzin rdzas tha dad du 'dod cing /
gzung 'dzin rdzas gzhan gyis stong pa'i chos kyi bdag med dang /
gzugs rang 'dzin rtog pa'i zhen gzhir rang gi mtshan nyid kyis grub pas stong pa'i chos kyi bdag med mi 'dod do / /
gang zag gi bdag med la phra rags gnyis yod de /
gang zag rtag gcig rang dbang can gyis stong pa gang zag gi bdag med rags pa dang /
gang zag rang skya thub pa'i rdzas yod kyis grub pas stong pa gang zag gi bdag med phra mo yin pa'i phyir /
de'i dgag bya la rag pa gang zag rtag gcig rang dbang can dang /
phra ba gang zag rang skya thub pa'i rdzas yod kyis grub pa de dag bkag pas gang zag gi bdag med phra rags gnyis 'dod do / /
yid kyi rnam par shes pa ni gang zag gi mtshan gzhi dang las 'bras kyi rten du bzhed de /
dge mi dge'i las bsags pa'i bag chags bsgos pa'i gzhi yin pa'i phyir /
rang rgyud kyi nga la dmigs pa'i gang zag gi bdag 'dzin ni /
'khor ba'i rtsa ba yin te /
de sdug bsngal kun gyi rtsa ba yin pa gang zhig /
nyon mongs kun gyi rtsa ba yin pa'i phyir /
dang po grub ste /
rnam 'grel las /
gang zhig bdag mthong de la ni / /
nga zhes rtag tu zhen par 'gyur / /
zhen pas bde la sred 'gyur te / /
sred pa'i skyon rnams sgrib par byed / /
yon tan mthong bas yongs sred pa / /
nga yi zhes de'i sgrub byed len / /
des na bdag la mngon chags pa / /
de srid de ni 'khor bar 'gyur / /
zhes gsungs pa'i phyir /
gnyis pa grub ste /
rnam 'grel las /
bdag yod na ni gzhan du shes / /
bdag gzhan cha la 'dzin dang sdang / /
'di dag dang ni yongs 'brel las / /
nyes pa thams cad 'byung bar 'gyur / /
zhes gsungs pa'i phyir /
de la sgras brjod kyis dbye na /
gang zag gi bdag 'dzin rags pa dang /
phra mo gnyis /
dang po ni /
rtag gcig rang dbang can gyi gang zag gi bdag tu grub par 'dzin pa'i rtog pa lta bu /
de ni spang bya kun btags yin pas mthong spang du 'jog go /
gnyis pa ni /
gang zag rang skya thub pa'i rdzas yod du grub par 'dzin pa'i rtog pa lta bu /
de nyid spang bya lhan skyes yin pas sgom spang du 'jog cing /
de dang gang zag gi bdag 'dzin don gcig go /
rang dbang bdag de rje bo dang phung po de'i dbang byar 'dzin pa ni rags pa'i 'dzin tshul dang /
phung po'i tshogs rgyun sogs gang la'ang ma btags par nga dang nga yi bar zhen cing 'dzin pa ni phra ba dang lhan skyes kyi 'dzin tshul lo / /
@# / /
rang rgyud kyi nga la dmigs pa'i bdag 'dzin 'jig lta de la /
phung po'i tshogs rgyun gang la'ang ma btags pa'i rang dbang ba'i tshul gyis ngar 'dzin pa dang /
des drangs pa'i nga rang dbang ba de'i dbang du gyur byar 'dzin pa nga yi bar 'dzin pa gnyis yod /
de la grub mthas btags pa'i kun btags dang /
de la ltos pa med par skye ba'i lhan skyes gnyis yod do / /
gang zag pha rol po la dmigs nas phung po la btags pa tsam min pa'i rang dbang du grub par 'dzin pa ni gang zag gi bdag 'dzin yin yang 'jig lta ma yin no / /
'jig lta lhan skyes ni /
bdag bde bar gyur cig snyam pa dang sdug bsngal bar ma gyur cig ces yul 'dod pa na grub mtha' la ltos pa med cing phung po la btags pa tsam min par rang dbang ba'i nga'o snyam du 'dzin pa'i blo gang yin pa de /
sems can la bdag tu lta ba lhan cig skyes zhes bya ste /
rnam 'grel las /
bde bar gyur ba'am sdug bsngal bar / /
ma gyur cig ces 'dod pa na / /
nga 'o snyam pa'i blo gang de / /
sems can la lta lhan cig skyes / /
zhes gsungs pa'i phyir /
rang gi tshogs rgyun gang la'ang btags pa tsam ma yin pa'i gang zag rang skya ba de chos can /
rang bzhin gyis med de /
rang gi phung po dang rang bzhin gcig dang tha dad gang du'ang med pa'i phyir /
zhes pa ni gang zag gi bdag med sgrub byed kyi rtags yin no / /
gnyis pa drang nges kyi khyad par ni /
'khor lo gsum las dang po ni / /
des don tha ma gnyis drang don / /
zhes pa ste /
don ni /
sangs rgyas kyi bka' la chos kyi 'khor lo rim pa gsum du yod pa las /
'khor lo dang po ni nges don gyi mdo dang /
tha ma gnyis drang don gyi mdor 'dod do / /
rang gi dngos bstan sgra ji bzhin du khas blang du rung ba'i mdor dmigs pa /
nges don gyi mdo'i mtshan nyid /
mtshan gzhi ni /
bden bzhi chos 'khor dang /
rgya cher rol pa dang /
sgo drug pa'i mdo lta bu'o / /
rang gi dngos bstan sgra ji bzhin du khas blang du mi rung ba'i mdor dmigs pa /
drang don gyi mdo'i mtshan nyid /
mtshan gzhi ni /
sher phyin rgyas 'bring bsdus gsum dang /
mdo sde'i dgongs 'grel lta bu'o / /
'khor lo tha ma gnyis drang don gyi mdo yin na /
de'i dgongs gzhi /
dgos pa /
dngos la gnod ji lta bu yin zhe na /
'khor lo bar pa'i dgongs gzhi yod de /
mtshan mtshon la sogs pa'i bya byed kyi chos rnams bden par ma grub pa la dgongs nas chos thams cad bden par ma grub par gsungs pa'i phyir te /
thar lam gsal byed las /
don khas blangs pa'i dbang du byas nas de'i don bshad pa'o / /
zhes dang /
rnam 'grel las /
phung po la sogs bye brag gi /
mtshan nyid thams cad byed pa yin / /
khyad par can de'ang de nyid yin / /
des kyang de dag mtshan nyid bral / /
ces gsungs pa'i phyir /
de'i dgos pa yod de /
chos @# / /
thams cad bden par ma grub par 'dod pa'i gdul bya rnams rjes gzung bar bya ba'i ched yin pa'i phyir /
dngos la gnod byed yod de /
chos thams cad rang gi mtshan nyid kyis grub par gsungs pa rnams kyis gnod pa'i phyir /
'khor lo tha ma'i dgongs gzhi yod de /
bum pa gang zag gi bdag med lta bu yongs grub kyi stong gzhi chos can bum pa lta bu bden par grub pa la dgongs nas yongs grub kyi chos rnams bden grub tu gsungs pa'i phyir /
kun btags dang gzhan dbang gnyis la dgongs gzhi 'jog mi dgos te /
der bshad pa ltar gzhan dbang bden grub dang /
kun btags rnams bden par ma grub pa'i phyir| de'i dgos pa yod de /
gzhan dbang yongs grub bden grub dang kun btags bden med du 'dod pa'i gdul bya rnams rjes su gzung bar bya ba'i ched yin pa'i phyir /
dngos la gnod byed yod de /
chos thams cad rang gi mtshan nyid kyis grub par gsungs pa rnams kyis gnod pa'i phyir /
gsum pa spyod pa'i khyad par ni /
theg chen sems bskyed rgyu 'bras bdun / /
lhag med tshe na rig pa yod / /
ces pa ste /
don ni /
theg pa chen po'i sems bskyed rgyu 'bras man ngag bdun dang bcas pa ni /
thams cad mkhyen pa thob byed kyi rgyu med du mi rung ba yin cing /
snying rje chen po ni theg pa chen po'i thun mong ma yin pa'i yon tan thams cad kyi rtsa ba yin /
de'i thabs skye ba snga ma sgrub byed kyi rig pa la brten nas rang gi skye ba la thog ma med pas sems can re res kyang rang gi pha ma bgrang las 'das pa zhig byas pa dang /
thog ma med pa nas rang la phan pa tshad med pa byas pa'i drin shin tu chen po yin pa yang yang dran dgos /
de dran pa tsam gyis mi chog par de rnams kyis rang la phan pa'i rang la phan pa'i drin bzo dgos la /
de ni dam pa'i chos bstan nas de rnams bde ba la dgod na drin bzo bar gyur gyi /
gzhan zas gos sogs kyis de tsam gyi drin bzo bar mi nus so / /
de gsum dang sems can bde ba la dgod 'dod kyi yid 'ong gi byams pa rnams ni snying rje chen po'i rgyu yin no / /
snying rje chen po 'di nyid med na theg pa chen po'i lam gyi gzhi rtsa gtor bas theg chen gyi lam du mi tshud /
thog mar theg pa chen por zhugs pa dang /
bar du tshogs gnyis rgya cher gsog pa dang /
thar bla med byang chub thob nas gzhan don mdzad pa thams cad snying rje chen po la rag lus pas na rnam 'grel du 'di'i rgyu mtshan mang du gsungs so / /
de'i rjes gzhan don khur khyer gyi lhag bsam rnam dag dang /
de las bla na med pa'i byang chub kyi sems rin po che byung ba yin no / /
rgyu mtshan de rnams kyis mdo sde pas theg pa chen po'i bka' dang theg pa chen po'i lam rnams kyang khas len par grub cing /
der gyur pa'i byang chub sems dpa' yod pas mdo sde pa la then dman gyis @# / /
khyab pa mi bzung ngo / /
nyan thos sde gnyis kyi nang tshan gyi lung gi rjes 'brang gi mdo sde pa dang /
mdo sde pa gnyis la khyar yod de /
phyi mas theg chen khas len pa'i phyir /
skabs 'dir mthar thug theg pa gcig tu 'dod pa dang gsum du 'dod pa'i lugs gnyis las /
snga ma ltar na lhag med myang 'das thob pa'i tshe na yang rig pa rgyun mi chad par yod de /
lhag med myang 'das la gnas pa'i nyan thos dgra bcom pa de nyon mongs pa'i sems rgyun chad kyang nyon mongs spangs pa'i sems yod pa'i phyir /
slob dpon nyi ma sbas pas /
phung po lhag med du mya ngan las 'das pa na yang nyon mongs pa rgyun chad pa nyid kyis yongs su dag pa'i sems yod do / /
zhes gsungs pas so / /
gzhan yang /
mthar thug theg pa gcig tu grub ste /
sangs rgyas mi rung ba'i sems can med pa'i phyir te /
gnyen pos spang du mi rung ba'i sgrib pa med pa'i phyir te /
de ltar med pa mtha' dpyad dgog pa'i rigs pas grub pa'i phyir te /
sgrib pa de rnams spong mi rung ba de rnams rtag pa yin pa nyid kyi phyir ram /
mi rtag kyang de spong ba'i thabs med pa'i phyir ram /
yang na thabs ni yod kyang sus kyang mi shes pa'i phyir /
nyes pa dang skyon rnams mi zad pa nyid ces bya bar yongs su rtog brang na /
de dag rtag pa ma yin te /
de'i rgyu yod pa'i phyir dang /
spong ba'i thabs med pa ma yin te /
rgyu yi ni gnyen po sgoms pas ma lus par 'dzad pa'i phyir dang /
thabs yod kyang mi shes pa ma yin te /
rgyu yi rang bzhin shes pa yis de'i gnyen po de shes pa'ang grub pa yin pa'i phyir /
de ltar yang rnam 'grel las /
rtag nyid phyir ram thabs med phyir| |yang na thabs ni mi shes phyir / /
skyon rnams mi zad pa nyid ces / /
bya bar yongs su rtog brang na / /
rgyu yod phyir dang rgyu yi ni / /
gnyen po goms pas zad phyir dang / /
rgyu yi rang bzhin shes pa yis / /
de shes pa yang grub pa yin / /
zhes gsungs so / /
phyi ma mthar thug theg pa gsum du 'dod pa lung gi rjes 'brang gi mdo sde pas ni /
lhag med myang 'das thob pa'i tshe mar me shi ba bzhin du bem rig rgyun chad par 'dod do / /
bzhi pa spang bya'i khyad par ni| sgrib la gnyis yod shes sgrib med / /
de la sogs pa'i mdo sde pa'i / /
grub mtha'i tshul rnams shes par byos / /
zhes pa ste /
don ni /
lam gyi spang bya'i sgrib pa la nyon mongs can dang /
nyon mongs can ma yin pa'i sgrib pa gnyis yod de /
mthong spang nyon mongs dang goms spang nyon mongs rnams nyon mongs can gyi sgrib pa dang /
sdug bsngal gyi rgyu'i bag chags dang /
nyon mongs can ma yin pa'i mi shes pa dang /
lus spre'u ltar mchong pa lus kyi gnas ngan len dang /
gzhan la bran mo zhes smra ba ngag gi gnas ngan len dang /
gzhan la thar lam bshad pa la blo mi gsal ba yid kyi gnas ngan len te /
lus ngag yid kyi gnas@# / /
ngan len no / /
lus ngag yid kyi gnas ngan len de rnams nyon mongs can ma yin pa'i sgrib pa yin pa'i phyir /
lus ngag yid kyi gnas ngan len de rnams nyan rang dgra bcom pa'i rgyud la yang yod de /
de dag gis nyon mongs spang kyang gnas ngan len de rnams ma spang pa'i phyir te /
rnam 'grel las /
lus ngag sems kyi gnas ngan len / /
nyon mongs med dang nad med dang / /
lam bshad mi gsal nyid lus yin / /
zhes gsungs pa'i phyir /
gzung 'dzin rdzas tha dad du zhen pa'i rtog pa dang /
gzugs rang 'dzin rtog pa'i zhen gzhir rang gi mtshan nyid kyis grub par 'dzin pa'i rtog pa la shes sgrib tu byas pa'i shes sgrib ni med de /
gzugs dang gzugs 'dzin tshad ma gnyis rdzas tha dad dang /
gzugs rang 'dzin rtog pa'i zhen gzhir rang gi mtshan nyid kyis grub pa yin pa'i phyir /
rnam thal las ni /
mdo sde pa'i lugs la /
shes sgrib kyi rnam gzhag yod par 'dod pa dang /
med par 'dod pa'i lugs gnyis snang ba'i dpyad par bya'o / /
zhes gsungs /
lam la tshogs sbyor mthong goms mi slob lam dang lnga yod /
sdug bden gyi khyad chos mi rtag pa dang sdug bsngal bar rtogs pa'i blo gnyis smin byed kyi lam dang /
stong bdag med gnyis rtogs pa'i shes rab de grol byed kyi lam yin te /
rnam 'grel las /
stong nyid lta bas grol bar gyur / /
goms pa lhag ma de don yin / /
zhes gsungs pa'i phyir /
lam gyi dmigs pa la bden bzhi'i khyad chos mi rtag bcu drug dang /
sgom bya'i stong nyid gang zag gi bdag med yin no / /
de nyid bsgoms pas bdag gis dben pa'i 'du byed la gsal snang byung gi /
gang zag gi bdag med la gsal snang byung ba'i blo med do / /
lung gi rjes 'brang gi mdo sde pa'i lam gyi spang bya dang /
lam bgrod pa'i rim pa phal che ba bye brag smra ba dang 'dra'o / /
de la sogs khong nas lam de rnams nyams su blang ba'i 'bras bu chos gzugs kyi sku gnyis thob par 'gyur ro / /
de ltar mdo sde pa'i grub mtha'i gzhi bden pa gnyis /
lam thabs shes gnyis /
'bras bu sku gnyis kyi tshul rnams shes par byos shig ces smras pa yin no /
! /
gsum pa rgyu 'bras che ba'i rnam gzhag bshad pa la gnyis /
shes byed kyi khungs dang 'brel nas mdor bstan pa /
rang bzhin rgyas par bshad pa'o / /
dang po ni /
rgyu 'bras che ba rnam 'grel las / /
de phyir mig dang gzugs dag la / /
brten nas mig blo skye zhes dang / /
mdzod las rgyu drug 'bras lnga gsungs / /
zhes pa ste /
don ni /
rgyu 'bras che bar grags pa'i rnam gzhag ji ltar bshad pa'i tshul yod de /
rnam 'grel las /
de phyir mig dang gzugs dag la / /
brten nas mig blo skye bar gyur / /
zhes @# / /
dang| mdzod las /
byed rgyu lhan cig 'byung ba dang / /
skal mnyam mtshungs par ldan pa dang / /
kun tu 'gro dang rnam smin te / /
rgyu ni rnam pa drug tu 'dod / /
ces rgyu drug dang /
'dus byas bral bcas 'bras bu yin / /
'dus ma byas la de dag med / /
ces 'bras bu lnga dang /
rkyen ni bzhi po dag tu gsungs / /
zhes rkyen bzhi dang bcas pa gsungs pa'i phyir /
de rnams kyi don yod de /
rnam 'grel las /
de ltar gong du bsgrub pa de'i phyir mig dang gzugs la sogs pa'i rkyen gsum dag la brten nas gzugs 'dzin mig blo skye bar 'gyur ro / /
zhes dang /
mdzod las bshad pa'i rgyu drug yod de /
byed rgyu dang /
lhan cig 'byung ba dang /
skal mnyam dang /
mtshungs par ldan pa dang /
kun tu 'gro ba dang /
rnam smin te rgyu ni rnam pa drug tu 'dod pa yin pa'i phyir /
'bras bu lnga yod de /
rnam smin gyi 'bras bu dang| rgyu mthun gyi 'bras bu dang /
skyes bu byed pa'i 'bras bu dang /
bdag po'i 'bras bu bzhi 'dus byas dang /
bral ba'i 'bras bu dang bcas pa lnga po de 'bras bu yin pa'i phyir /
'dus ma byas la rgyu drug dang 'bras bu lnga po de dag med de /
de la de dag gi rnam gzhag mi 'thad pa'i phyir /
rkyen bzhi yod de /
rgyu'i rkyen /
de ma thag rkyen /
dmigs rkyen /
bdag rkyen dang bzhi po dag tu yod de /
mdo las /
rkyen nyid ni bzhi ste /
rgyu'i rkyen nyid dang /
de ma thag pa'i rkyen nyid dang /
dmigs pa'i rkyen nyid dang /
bdag po'i rkyen nyid de /
zhes gsungs pa'i phyir /
gnyis pa gsum /
rkyen bshad pa /
rgyu bshad pa /
'bras bu bshad pa'o / /
dang po la gnyis /
mdor bstan pa dang /
rgyas par bshad pa'o / /
dang po ni /
grogs byed rkyen gyi 'jog byed dang / /
de la rgyu rkyen bdag rkyen dang / /
dmigs rkyen de ma thag rkyen bzhi / /
zhes pa ste /
don ni /
rang 'bras skyed pa'i grogs byed pa chos can /
rkyen gyi 'jog byed dang don yin te /
de'i mtshan nyid yin pa'i phyir /
de la dbye na bzhi yod de /
rgyu rkyen dang /
bdag rkyen dang /
dmigs rkyen dang /
de ma thag rkyen dang bzhi yod pa'i phyir /
gnyis pa ni /
dngos rnams dang po gsum yin zhing / /
shes kun de ma thag rkyen no / /
dmigs dang de ma thag rkyen ni / /
yod pa'i dngos la shes pas khyab / /
rnam ldan skyed byed dmigs rkyen dang / /
'dra rnam gtod byed gzung don yin / /
de gnyis don gcig rnam grangs so / /
rang dbang skyed byed bdag rkyen don / /
thun mong yin min bdag rkyen gnyis / /
zhes pa ste /
don ni /
dngos po rnams rkyen dang po gsum po yin zhing /
dngos po yin na /
rgyu rkyen bdag rkyen dmigs rkyen gsum ga yin pas khyab bas so / /
des na /
rang 'bras bskrun par byed pa /
rgyu'i rkyen gyi mtshan nyid /
mtshan gzhi ni /
gzugs lta bu'o / /
rang gi rgyu'i rkyen yod pa'i chos dang /
rang gi bdag rkyen yod pa'i chos gnyis dngos po dang @# / /
yin khyab mnyam yin no / /
rang 'bras rang dbang du gtso bor skye byed /
bdag rkyen gyi mtshan nyid /
de dang 'dus byas don gcig /
rang 'bras shes pa yul gyi rnam ldan du dngos su skye byed /
dmigs rkyen gyi mtshan nyid /
de dang dngos po don gcig /
rang 'bras dngos su skye byed kyi rig pa /
de ma thag rkyen gyi mtshan nyid /
shes pa kun de ma thag rkyen yin cing shes pa dang de ma thag rkyen don gcig pa yin no / /
rang gi dmigs rkyen yod pa'i dngos po dang /
rang gi de ma thag rkyen ni yod pa'i dngos po la shes pas khyab ste /
de gnyis gang rung yin la shes pa ma yin pa med pa'i phyir /
gzugs 'dzin dbang mngon gzugs kyi rnam ldan du gtso bor dngos su skyed byed kyi gzugs kyi skye mched du dmigs pa /
gzugs 'dzin dbang mngon gyi dmigs rkyen gyi mtshan nyid dang /
gzugs 'dzin dbang mngon gyi dngos rgyu yang yin /
gzugs 'dzin dbang mngon la rang ngos nas rang 'dra'i rnam pa dngos su gtod byed yang yin pa'i gzhi mthun par gyur pa'i gzugs kyi skye mched du dmigs pa /
gzugs 'dzin dbang mngon gyi gzung don gyi mtshan nyid yin te /
rnam 'grel las| shes pa'i rnam pa 'jog nus pa'i / /
rgyu nyid la ni bzung bar shes / /
zhes gsungs pa'i phyir /
gzugs de de gnyis ka'i mtshan gzhi yin te /
de gnyis don gcig ming gi rnam grangs yin pas so / /
gzugs 'dzin dbang mngon rang dbang du gtso bor dngos su skyed byed /
gzugs 'dzin dbang mngon gyi bdag rkyen gyi mtshan nyid dang don yin no / /
de la dbye na /
de'i thun mong ba yin pa'i bdag rkyen dang /
thun mong min pa'i bdag rkyen gnyis yod /
gzugs 'dzin dbang mngon rang dbang du gtso bor dngos su skyed byed kyi rig par dmigs pa /
gzugs 'dzin dbang mngon gyi thun mong ba'i bdag rkyen gyi mtshan nyid /
gzugs 'dzin dbang mngon myong ba gsal rig tsam du gtso bor dngos su skyed byed kyi rig pa /
gzugs 'dzin dbang mngon gyi de ma thag rkyen gyi mtshan nyid /
de gnyis ka'i mtshan gzhi ni /
gzugs 'dzin dbang mngon gyi snga logs de ma thag tu byung ba'i gzugs yid la byed pa'i shes pa lta bu'o / /
gzugs 'dzin dbang mngon gzugs 'dzin nus su gtso bor dngos su skyed byed kyi nang gi gzugs can dwang bar dmigs pa /
gzugs 'dzin dbang mngon gyi thun mong ma yin pa'i bdag rkyen gyi mtshan nyid /
mtshan gzhi ni /
rten bcas kyi mig dbang gzugs can pa lta bu'o / /
des na /
gzugs 'dzin dbang mngon gyi steng du gzugs rnam ldan du skyes pa'i cha gcig dang /
gzugs 'dzin nus su skyes pa'i cha gcig dang /
gzugs 'dzin dbang mngon myong ba gsal rig tsam du skyes pa'i cha gcig ste gsum du yod pa las /
dang po de de'i dmigs rkyen gyi lag rjes dang /
gnyis pa de de'i thun mong ma @# / /
yin pa'i bdag rkyen gyi lag rjes dang /
gsum pa de de'i de ma thag rkyen gyi lag rjes su 'jog pa yin no / /
gzugs 'dzin dbang mngon gyi dmigs rkyen dang /
de'i thun mong ma yin pa'i bdag rkyen dang| de'i de ma thag rkyen gsum 'gal zhing /
de'i de ma thag rkyen dang de'i bdag rkyen gnyis mi 'gal te /
de'i de ma thag rkyen yin na /
de'i bdag rkyen yin dgos pa'i phyir te /
de yin na /
de'i thun mong ba'i bdag rkyen yin dgos pa'i phyir /
kho na re /
gzugs chos can /
gzugs 'dzin rtog pa'i dmigs rkyen yin par thal /
gzugs 'dzin dbang mngon gyi dmigs rkyen yin pa'i phyir /
zer na ma khyab /
'dod mi nus te /
gzugs 'dzin rtog pa'i dmigs rkyen med pa'i phyir te /
gzugs 'dzin rtog pa skye ba dmigs rkyen la rag las pa ma yin pa'i phyir te /
gzugs 'dzin rtog pa skye ba la phyi rol gyi dmigs rkyen la ltos pa ma yin pa'i phyir te /
gzugs 'dzin rtog pa skye ba la phyi rol gyi gzung don la ltos pa ma yin pa'i phyir te /
gzugs 'dzin rtog pa de phyi rol gyi gzung don dmigs rkyen la ma ltos par gzugs kyi brda dran pa las skyes pa'i phyir te /
rnam 'grel las| phyi rol don la ltos med par / /
brda dran pa las sbyor ba yin / /
zhes gsungs pa'i phyir /
kho na re /
gzugs 'dzin rtog pa chos cas /
khyod kyi dmigs rkyen yod par thal /
shes pa yin pa'i phyir /
zer na ma khyab /
khyab ste /
thun mong bsdus ra las /
khyod shes pa yin na /
khyod kyi rkyen bzhi ga yod pas khyab /
ces gsungs pa'i phyir /
zer na ma khyab ste /
rtog pa'i dmigs rkyen la rang gi de ma thag rkyen gyi steng gi bag chags gcig 'jog pa'i lugs la dgongs pa'i phyir /
kho na re /
gzugs dmigs pa chos can /
dngos po yin par thal /
dmigs rkyen yin pa'i phyir te /
gzugs 'dzin dbang mngon gyi dmigs rkyen yin pa'i phyir te /
gzugs 'dzin dbang mngon gyis gzugs dmigs pa'i phyir /
zer na ma khyab /
kho na re /
gzugs 'dzin dbang mngon gyis gzugs dmigs pa dmigs rkyen du byas pa'i phyir te /
gzugs 'dzin dbang mngon gyis gzugs dmigs pa rtogs pa'i phyir te /
gzugs 'dzin dbang mngon gyis gzugs dmigs par nges pa'i phyir te /
bum pa dag pa'i sa phyogs 'dzin pa'i dbang mngon des bum pa dag pa'i sa phyogs dmigs par nges pa'i phyir te /
bum pa dag pa'i sa phyogs 'dzin pa'i dbang mngon des bum pa dag pa'i sa phyogs 'di ni dmigs so sa phyogs der bum pa 'di ni ma dmigs so snyam pa'i nges pa gnyis rang stobs kyis 'dren pa'i phyir te /
rnam 'grel las /
gcig dmigs nyams su myong ba las / /
'di ni dmigs so zhes bya 'am / /
ma dmigs so zhes rtogs can gyi / /
blo ni skye bar 'gyur ba yin / /
zhes gsungs pa'i phyir /
rtsa bar 'dod mi nus te /
gzugs dmigs pa dngos po @# / /
ma yin pa'i phyir te /
gzugs yod pa dngos po ma yin pa'i phyir /
kha cig na re /
dmigs rkyen can gyi shes pa dang /
gzung don can gyi shes pa gnyis don gcig yin par thal /
gzugs 'dzin dbang mngon gyi dmigs rkyen dang de'i gzung don gnyis don gcig yin pa'i phyir /
zer na ma khyab /
'dod na /
dmigs rkyen can gyi shes pa yin na /
gzung don can gyi shes pa yin pas khyab par thal /
de gnyis don gcig yin pa'i phyir /
'dod na /
zla gcig zla gnyis su snang ba'i dbang shes chos can /
der thal /
de'i phyir /
khyab pa khas /
ma grub na /
de chos can /
der thal /
zla gcig de de 'dra'i dbang shes kyi dmigs rkyen yin pa'i phyir te /
zla gcig dmigs rkyen du ma byas par zla gcig zla gnyis su snang ba'i dbang shes mi byung ba'i phyir te /
mar me dmigs rkyen du ma byas par mar me rtse mo khra 'khor bar snang ba'i dbang shes mi byung ba'i phyir te /
mar me rtse mor khra 'khor bar snang ba'i dbang shes de mar me dmigs rkyen du byas pa las byung ba'i phyir te /
rnam 'grel las /
mar me tsam zhig yod pa'i phyir / /
gnyis ka dag kyang rgyu ma yin / /
zhes gsungs pa'i phyir /
rtsa bar 'dod na /
zla gcig zla gnyis su snang ba'i dbang shes chos can /
gzung don can gyi shes pa ma yin par thal /
khyod kyi gzung don med pa'i phyir /
ma grub na /
der thal /
skra shad 'dzag snang gi dbang shes kyi gzung don med pa'i phyir te| skra shad 'dzag snang gi dbang shes de gzung don med pa can gyi shes pa yin pa'i phyir te /
rnam 'grel las /
skrar snang don med can yin no / /
zhes gsungs pa'i phyir /
kha cig na re /
sngon po chos can /
shes pa yin par thal| rang gi de ma thag rkyen yod pa'i dngos po yin pa'i phyir te /
rang gi de ma thag rkyen yod pa'i phyir te /
sngon po'i dngos kyi nyer len de de yin pa'i phyir /
ma grub na /
sngon po'i dngos kyi nyer len chos can /
sngon po'i de ma thag rkyen yin par thal /
sngon po'i snga logs de ma thag tu byung ba'i rkyen yin pa'i phyir /
zer na ma khyab /
ma grub na /
de chos can /
der thal /
sngon pa'i snga logs de ma thag tu byung ba gang zhig /
rkyen yin pa'i phyir /
dang po grub ste /
sngon po'i dngos rgyu yin pa'i phyir /
gnyis pa grub ste /
sngon po'i bdag rkyen yin pa'i phyir te /
sngon po'i rgyu yin pa'i phyir /
khyab ste /
dngos po de'i rkyen dang dngos po de'i bdag rkyen dang dngos po de'i rgyu gsum don gcig yin pa'i phyir /
rtsa bar 'dod na /
sngon po chos can /
shes pa ma yin par thal /
de ma thag rkyen ma yin pa'i phyir te /
mtshungs pa de ma thag rkyen ma yin pa'i phyir te /
mtshungs pa de ma thag rkyen zhes pa'i mtshungs pa'i don ni /
rkyen de dang 'bras bu de gnyis gsal rig tu mtshungs pa dang /
rkyen zhes pa'i rkyen de'i 'bras bu gsal rig tu bskyed pa la byed dgos pa gang zhig /
bem po la de mi 'thad pa'i@# / /
phyir| des na /
dbang shes yin na /
khyod kyi rkyen gsum ka yod pas khyab /
shes pa yin na /
khyod kyi de ma thag rkyen dang khyod kyi bdag rkyen gnyis ka yod pas khyab /
dbang shes yin na /
khyod kyi thun mong ma yin pa'i bdag rkyen du gyur pa'i dbang po gzugs can pa yod pas khyab ste /
tshad ma kun btus las /
thun mong min pa'i rgyu yi phyir / /
de yi tha snyad dbang pos byas / /
zhes gsungs pa'i phyir /
yid shes yin na /
khyod kyi thun mong ma yin pa'i bdag rkyen du gyur pa'i yid dbang yod pas khyab ste /
mdo las /
gzugs shes pa ni rnam gnyis te / /
mig dang yid la brten pa'o / /
zhes pa'i tshig zur gyi yid la brten pa'o zhes pa'i gzhung don grub pa'i phyir /
kho na re /
sgra 'dzin dbang shes kyi thun mong ma yin pa'i bdag rkyen yin na /
rna ba'i dbang po gzugs can pa yin dgos par thal /
dbang shes rnams rang gi thun mong ma yin pa'i bdag rkyen dbang po gzugs can pa la byung dgos pa'i phyir /
'dod mi nus te /
sgra 'dzin dbang shes kyi thun mong ma yin pa'i bdag rkyen du gyur pa'i lce'i dbang po gzugs can pa yod pa'i phyir /
ma grub na| der thal /
sgra 'dzin dbang shes kyi bdag rkyen du gyur pa'i lce'i dbang po gzugs can pa yod pa'i phyir /
zer na ma khyab /
ma grub na /
der thal /
sgra 'dzin dbang shes kyi rgyur gyur pa'i lce'i dbang po gzugs can pa yod pa'i phyir te /
lce dbang gis rgyu byas nas ngag smra ba thos pa'i sgra 'dzin dbang shes yod pa'i phyir te /
lce dbang gis rgyu byas nas ngag smra ba yod pa'i phyir /
kha cig na re /
bde ba'i bdag rkyen dang sdug bsngal gyi bdag rkyen gnyis 'gal bar thal /
bde ba dang sdug bsngal gnyis 'gal ba yin pa'i phyir /
zer na ma khyab /
'dod mi nus te /
yid shes de bde sdug gnyis ka'i bdag rkyen yin pa'i phyir te /
yid shes kyis bdag rkyen byed pa'i bde ba yod pa gang zhig /
des bdag rkyen byed pa'i sdug bsngal yod pa'i phyir /
dang po grub ste /
yid shes kyis bdag rkyen byed pa'i dge ba yod pa'i phyir te /
yid shes kyis rgyu byas pa'i dge ba yod pa'i phyir te /
yid shes kyi 'bras bur gyur pa'i lam yod pa'i phyir /
khyab ste /
lam yin na /
dge ba yin dgos pa'i phyir /
gnyis pa grub ste /
yid shes kyis bdag rkyen byas pa'i ngan 'gro'i sdug bsngal yod pa'i phyir te /
yid shes kyis bdag rkyen byas nas ngan 'gror skye ba yod pa'i phyir te /
yid shes kyi 'bras bur gyur pa'i ngan 'gro ba yod pa'i phyir /
de ltar du yid shes kyis bde sdug gnyis ka'i bdag rkyen byas pa'i phyir te /
bdag rkyen gcig gi 'bras bu 'gal ba skye ba mthong ba'i phyir te /
rnam 'grel las /
bdag po nyid du gyur yin na / /
de ni 'gal ba bdag la'ang mthong / /
zhes gsungs pa'i phyir /
gzhan yang /
bdag @# / /
rkyen gcig gis bdag 'bras 'gal ba dus gcig tu skye ba yod pa'i phyir te /
bdag rkyen nyi ma'i 'od zer gcig pus bdag 'bras 'gal ba gnyis dus gcig tu skyed pa'i phyir te /
snang ba nyi ma'i 'od zer gcig gis mtshan mo rgyu ba 'ug pa'i mig shes kyis gzugs mi mthong ba dang /
de las gzhan mi'i mig shes kyis gzugs mthong ba'i bdag rkyen byed pa'i phyir te /
rnam 'grel las| dper na snang gcig mtshan rgyu dang / /
de las gzhan pa'i dbang po dag /
gzugs mthong ba dang mi mthun dang / /
mthun pa cig car byed pa yin / /
zhes gsungs pa'i phyir /
kho na re /
sngon po chos can /
sngon 'dzin rtog pa'i dmigs rkyen yin par thal /
sngon 'dzin rtog pa'i dmigs yul yin pa'i phyir /
zer na ma khyab /
rtags grub ste /
sngon 'dzin rtog pa'i 'dzin stangs kyi yul yin pa'i phyir /
'dod mi nus te /
sngon 'dzin rtog pa'i dmigs rkyen med pa'i phyir te /
sngon 'dzin rtog pa de phyi rol gyi dmigs rkyen la ma ltos par sngon po zhes pa'i brda dran pa las skyes pa gang zhig /
sngon 'dzin mig shes de brda dran pa la mi ltos par phyi rol gyi dmigs rkyen la ltos nas skyes pa'i phyir /
rtags dang po song /
phyi ma grub ste /
rnam 'grel las /
de bzhin brda la ltos med par / /
dngos nus nyid las mig blor gyur / /
zhes gsungs pa'i phyir| kha cig na re /
rten bcas kyi mig dbang gzugs can pa chos can /
bdag rkyen ma yin par thal /
dmigs rkyen yin pa'i phyir /
zer na ma khyab /
ma grub na /
de chos can /
der thal /
rten bcas kyi mig dbang gzugs can pa 'dzin pa'i mngon sum gyi dmigs rkyen yin pa'i phyir /
ma grub na /
rten bcas kyi mig dbang gzugs can pa chos can /
khyod khyod 'dzin pa'i mngon sum gyi dmigs rkyen yin par thal /
dngos po yin pa'i phyir /
'dod na /
de chos can /
bdag rkyen yin par thal /
gzugs 'dzin mig shes kyi bdag rkyen yin pa'i phyir te /
de'i thun mong ma yin pa'i bdag rkyen yin pa'i phyir te /
rten bcas kyi mig dbang gzugs can pas thun mong ma yin pa'i bdag rkyen byas pa la brten nas gzugs 'dzin mig shes skye ba'i phyir te /
mdo las /
mig dang gzugs la brten nas mig gi rnam par shes pa skye'o / /
zhes gsungs pa'i phyir /
kha cig na re| gzugs kyi steng gi mi rtag pa chos can /
gzugs 'dzin dbang mngon gyi dmigs rkyen yin par thal /
gzugs 'dzin dbang mngon gzugs kyi rnam ldan du gtso bor dngos su skyed byed yin pa'i phyir /
zer na ma khyab| ma grub na /
de chos can /
der thal /
gzugs 'dzin dbang mngon rang nyid kyi rnam ldan du gtso bor dngos su skyed byed yin pa'i phyir te /
gzugs 'dzin dbang mngon la gzugs kyi steng gi mi rtag pa'i rnam pa @# / /
shar ba gang zhig /
de dngos su skyed byed yin pa'i phyir /
dang po ma grub na /
der thal /
gzugs 'dzin dbang mngon de gzugs kyi steng gi mi rtag pa la sgrub 'jug yin pa'i phyir te /
de la mngon sum yin pa'i phyir /
gnyis pa grub ste /
gzugs kyi steng gi mi rtag pa de gzugs 'dzin dbang mngon dngos su skyed byed yin pa'i phyir te /
gzugs de gzugs 'dzin dbang mngon dngos su skyed byed yin pa'i phyir /
khyab ste| gzugs kyi steng gi mi rtag pa dang gzugs gnyis skyes pa dus mnyam yin pa'i phyir te /
de gnyis skye 'jig gnas gsum dus mnyam yin pa'i phyir te /
de gnyis grub bde rdzas gcig yin pa'i phyir te /
de gnyis yul dus rang bzhin gang la ltos kyang grub bde rdzas gcig yin pa'i phyir /
ma grub na /
gzugs chos can /
khyod dang khyod kyi steng gi mi rtag pa gnyis yul dus rang bzhin gang la ltos kyang grub bde rdzas gcig yin par thal /
'dus byas yin pa'i phyir /
rtsa bar 'dod na /
gzugs 'dzin dbang mngon chos can /
khyod kyi dmigs rkyen du gyur pa'i ldan min 'du byed yod par thal /
gzugs kyi steng gi mi rtag pa de khyod kyi dmigs rkyen yin pa gang zhig /
de ldan min 'du byed yin pa'i phyir /
rtags dang po khas /
gnyis pa ma grub na /
gzugs chos can /
khyod kyi steng gi mi rtag pa ldan min 'du byed yin par thal /
'dus byas yin pa'i phyir /
khyab ste 'dus byas yin na /
khyod kyi steng gi mi rtag pa ldan min 'du byed yin dgos pa'i phyir /
gong du 'dod na /
gzugs 'dzin dbang mngon chos can /
khyod kyi dmigs rkyen du gyur pa'i ldan min 'du byed med par thal /
khyod kyi gzung don du gyur pa'i ldan min 'du byed med pa'i phyir te /
khyod rang gi gzung don du gyur pa'i ldan min 'du byed las ma skyes pa'i phyir te /
sdo snang dbang shes de rang gi gzung don du gyur pa'i ldan min 'du byed las ma skyes pa'i phyir te /
sdo snang dbang shes de sngon po tsam gzung don du byas pa las skyes pa'i shes pa yin pa'i phyir /
khyab ste /
rnam 'grel las| mthong phyir 'du byed las kyang min / /
sdo la sogs pa snang phyir ro / /
zhes gsungs pa'i phyir /
gnyis pa rgyu bshad pa la gnyis /
mdor bstan pa dang /
rgyas par bshad pa'o / /
dang po ni /
byed rgyu lhan cig skal mnyam rgyu / /
rnam smin kun 'gro mtshungs ldan drug /
ces pa ste /
don ni /
phan 'dogs byed /
rgyu'i mtshan nyid /
rgyu la dbye na /
byed rgyu /
lhan cig 'byung ba'i rgyu /
skal mnyam gyi rgyu /
rnam smin gyi rgyu /
kun 'gro'i rgyu /
mtshungs ldan gyi rgyu dang drug yod pa'i phyir /
mdo sde pa'i skabs 'dir rgyu drug bzhed pa dang mi bzhed pa'i lugs gnyis las /
'dir ni snga ma'i rjes su 'brang nas rgyu drug gi rnam @# / /
gzhag byas pa yin no / /
de yang r+wa stod bsdus grwa dang mthun mongs bsdus ra sras bsdus grwar rgyu drug dang /
dkyil khang mdzod dang thos gling mdzod gnyis su mdo sde pa'i rgyu drug khas mi len par gsungs so / /
gnyis pa ni /
dngos dang snga ma gsum don gcig /
dge ba zag bcas mi dge kun / /
rnam smin rgyu ste de gnyis gcig /
nyon mongs kun 'gro kun rgyur nges / /
mtshungs rgyu gzhan rig shes dang gcig /
ces pa ste /
don ni /
dngos po dang rgyu snga ma gsum re re nas don gcig pa yin te /
dngos po yin na /
byed rgyu /
lhan cig 'byung ba'i rgyu /
skal mnyam gyi rgyu gsum po re re nas yin pas khyab /
de gsum po gang rung yin na /
dngos po yin pas khyab pa'i phyir /
rang 'bras skyed pa la gegs mi byed pa'i dngos po de /
byed rgyu'i mtshan nyid /
mtshan gzhi ni /
gzugs lta bu'o / /
gzugs kyi byed rgyu yin na /
gzugs kyi rgyu yin mi dgos te /
gzugs kyi byed rgyu la gzugs sngar med gsar du bskyed pa'i rgyu dang /
skyes zin pa'i rgyu dang /
gnas pa gong 'phel du bskyed pa'i rgyu sogs du ma yod pa'i phyir /
gzugs kyi rgyu yin na /
gzugs kyi byed rgyu yin dgos te /
de yin na gzugs skye ba la gegs mi byed pa'i dngos po yin dgos pa'i phyir te /
de yin na gzugs skye ba la phan 'dogs byed yin dgos pa'i phyir /
gzugs skye ba la gegs mi byed cing gzugs las gzhan pa'i dngos po yin na /
gzugs kyi byed rgyu yin dgos pa'i phyir te /
mdzod las /
rang las gzhan pa byed rgyu'i rgyu / /
zhes gsungs pa'i phyir /
rang 'bras du mnyam du skyed par byed pa /
lhan cig 'byung ba'i rgyu'i mtshan nyid /
mtshan gzhi ni /
lus dang /
sngon gyi las kyi rgyu gcig las skyes pa'i dbang yid dang /
mig sogs dbang po lnga dang /
bu ram gyi gzugs dang ro gnyis bzhin yin te /
rnam 'grel las| rgyu gcig phyir na lhan cig gnas / /
dbang bzhin gzugs dang ro bzhin no / /
zhes gsungs pa'i phyir /
lus chos can /
rang 'bras du ma mnyam du skyed par thal /
khyod kyi phyi logs su byung ba dang khyod kyi dngos 'bras gnyis mnyam du skyed par byed pa'i phyir te /
'dus byas yin pa'i phyir /
rang gi rigs 'dra phyi ma rang dang 'dra ba skyed byed kyi rigs su gnas pa /
skal mnyam gyi rgyu'i mtshan nyid /
mtshan gzhi ni| bum pa dang /
myu gu lta bu'o / /
de ltar yin te /
mdzod las /
skal mnyam rgyu ni 'dra ba 'o / /
zhes gsungs pa'i phyir /
skal mnyam gyi rgyu yin na /
rang gi rigs 'dra phyi ma rang dang 'dra ba skyed byed kyi rigs su gnas pa yin dgos te /
skal mnyam gyi rgyu las skyes na rang dang 'dra ba'i rigs 'dra snga ma sngar song ba las grub dgos pa'i phyir te /
rnam 'grel las /
skal mnyam skye phyir sngar grub yin / /
zhes gsungs @# / /
pa'i phyir /
dge ba zag bcas dang mi dge ba kun rnam smin gyi rgyu yin te /
de gnyis gang rung dang rnam smin gyi rgyu gnyis don gcig pa'i phyir te /
de gnyis po gang rung yin na rnam smin gyi rgyu yin dgos /
rnam smin gyi rgyu yin na de gnyis gang rung yin dgos pa'i phyir /
mi dge ba dang dge ba zag bcas gang rung gis bsdus pa'i cha nas bzhag pa de /
rnam smin gyi rgyu'i mtshan nyid /
mtshan gzhi ni /
srog gcod kyi las lta bu'o / /
de ltar yin te /
mdzod las /
rnam smin rgyu ni mi dge dang / /
dge ba zag bcas rnams kho na / /
zhes gsungs pa'i phyir /
lung ma bstan rnams rnam smin gyi rgyu ma yin te /
sa bon rul bas myu gu mi bskyed pa lta bu yin pa'i phyir /
dge ba zag med rnams rnam smin gyi rgyu ma yin te /
de rnams kyis rnam smin gyi 'bras bu mi 'byin pa'i phyir te /
de nyon mongs pa'i rlan dang bral ba'i phyir te /
rlan dang bral ba'i nas rdog skam ril bas myu gu mi bskyed pa lta bu yin pa'i phyir /
nyon mongs kun 'gro rnams kun 'gro'i rgyur nges te /
nyon mongs kun 'gro dang kun 'gro'i rgyu gnyis don gcig yin pa'i phyir /
rang dang sa gcig pa'i nyon mongs can phyi ma skyed byed kyi nyon mongs de /
kun 'gro'i rgyu'i mtshan nyid /
mtshan gzhi ni /
'dod chags dang /
sred pa lta bu'o / /
de ltar yin te /
mdzod las /
kun 'gro zhes bya nyon mongs can / /
rnams kyi rang sa kun 'gro lnga / /
zhes gsungs pa'i phyir /
'dod chags chos can /
rang dang sa gcig pa'i nyon mongs phyi ma skyed byed yin te /
'dod chags skad cig phyi ma skyed byed yin pa'i phyir /
mtshungs ldan gyi rgyu ni gzhan rig gi shes pa dang don gcig pa yin te /
gzhan rig gi shes pa yin na /
rang dang mtshungs ldan du gyur pa'i sems dang sems byung gang rung yod pas khyab pa'i phyir /
sems dang sems byung gang rung dang mtshungs par ldan pa'i gzhan rig gi shes pa de /
mtshungs ldan gyi rgyu'i mtshan nyid /
mtshan gzhi ni /
mig gi rnam par shes pa sogs rnam shes dang /
tshor ba sogs sems byung lta bu'o / /
de ltar yin te /
mdzod las /
mtshungs ldan rgyu ni sems dag dang / /
sems byung rten mtshungs can rnams so / /
zhes gsungs pa'i phyir /
kho na re /
ka ba chos can /
bum pa'i byed rgyu yin par thal /
bum pa skye ba la gegs mi byed pa'i dngos po yin pa'i phyir /
'dod na /
ka ba chos can /
bum pa'i rgyu yin par thal /
bum pa'i byed rgyu yin pa'i phyir /
zer na ma khyab /
kha cig na re /
mthong spang nyon mongs chos can /
mthong lam gyi byed rgyu yin par thal /
mthong lam las gzhan pa'i dngos po yin pa'i phyir /
zer na ma khyab /
'dod na /
mthong spang nyon mongs chos can /
mthong lam skye ba la gegs mi byed pa'i dngos po@# / /
yin par thal /
mthong lam gyi byed rgyu yin pa'i phyir /
rtags khas /
'dod na /
de chos can /
mthong lam skye ba la gegs mi byed pa'i dngos po ma yin par thal /
mthong lam skye ba la gegs mi byed pa ma yin pa'i phyir te /
mthong lam skye ba la gegs byed pa yin pa'i phyir te /
mthong lam skye ba la gegs byed kyi sgrib pa yin pa'i phyir te /
mthong spang nyon mongs yin pa'i phyir /
yang kho na re /
nyi ma'i 'od chos mun pa'i byed rgyu yin par thal /
mun pa ma yin pa'i dngos po yin pa'i phyir /
zer na ma khyab /
'dod na /
de chos can /
mun pa skye ba la gegs mi byed pa'i dngos po yin par thal /
'dod pa'i phyir /
'dod mi nus te /
mun pa skye ba la gegs byed pa'i dngos po yin pa'i phyir te /
mun pa skye ba la gegs byed pa yin pa'i phyir te /
mdo las /
nyi ma'i dkyil 'khor mngon par shar ba'i tshe mun pa'i gnas med cing mi dmigs so / /
zhes gsungs pa'i phyir /
kha cig na re /
gzhi grub na /
byed rgyu yin pas khyab par thal /
gzugs dang tha dad pa'i chos yin na /
gzugs kyi byed rgyu yin pas khyab pa'i phyir te /
de ltar du bye brag smra bas 'dod pa'i phyir /
zer na ma khyab /
bye brag smra bas de ltar 'dod kyang mdo sde pas byed rgyu yin na /
dngos po yin pas khyab pa khas len pa'i phyir /
kha cig na re /
lus chos can /
phan tshun tha dad yin par thal /
lhan cig 'byung rgyu yin pa'i phyir /
zer na ma khyab /
khyab ste /
mdzod las /
lhan cig 'byung gang phan tshun 'bras / /
zhes gsungs pa'i phyir /
zer na yang ma khyab /
'dod na /
lus chos can /
phan tshun tha dad ma yin par thal /
tha dad ma yin pa'i phyir te /
gcig yin pa'i phyir /
kha cig na re /
chos de'i lhan cig 'byung ba'i rgyu yin na /
chos de'i rgyu yin pas khyab par thal /
rgyu la drug tu dbye ba 'thad pa'i phyir /
zer na ma khyab /
'dod na /
yid kyi rnam par shes pa chos can /
khyod rang gi 'khor du gyur pa'i sems byung kun 'gro lnga po'i rgyu yin par thal /
rang gi 'khor du gyur pa'i sems byung kun 'gro lnga po'i lhan cig 'byung rgyu yin pa'i phyir /
khyab pa khas /
ma grub na /
de chos can /
khyod rang gi 'khor du gyur pa'i sems byung kun 'gro lnga po'i lhan cig 'byung ba'i rgyu yin par thal /
khyod gtso sems yin pa'i phyir te /
rnam shes yin pa'i phyir /
'dod na /
de chos can /
rang gi 'khor du gyur pa'i sems byung kun 'gro lnga po'i rgyu ma yin par thal /
rang gi 'khor du gyur pa'i sems byung kun 'gro lnga po dang dus mnyam du yod pa'i phyir te| de dang dus mtshungs pa yin pa'i phyir /
kho na re /
yid kyi rnam par shes pa chos can /
khyod khyod kyi 'khor du gyur pa'i sems byung kun 'gro lnga po'i lhan cig 'byung ba'i rgyu ma yin par thal /
@# / /
khyod kyi 'khor du gyur pa'i sems byung kun 'gro lnga po khyod kyi lhan cig 'byung ba'i rgyu yin pa'i phyir /
zer na ma khyab /
rtags grub ste /
yid kyi rnam par shes pa de rang gi 'khor du gyur pa'i sems byung kun 'gro lnga po'i lhan cig 'byung 'bras dang /
de'i 'khor du gyur pa'i sems byung kun 'gro lnga po de yid kyi rnam par shes pa'i lhan cig 'byung 'bras yin pa'i phyir te /
mdzod las /
lhan cig 'byung gang phan tshun 'bras / /
zhes gsungs pa'i phyir /
kha cig na re /
lhan cig 'byung ba'i rgyu yin na /
'byung ba bzhi lta bu tha dad yin dgos te /
mdzod las /
'byung bzhi sems kyi rjes 'jug dang / /
sems dang mtshan nyid mtshan gzhi bzhin / /
zhes gsungs pa'i phyir /
zer na ma khyab ste /
gzhung de'i don ni /
lhan cig tu gnas pa'i 'byung ba bzhi dang /
sems kyi rjes 'jug sems byung dang sems gnyis lta bu dang /
'dus byas dang de'i mtshan nyid skye gnas mi rtag pa rnams lhan cig 'byung ba'i rgyu'i mtshan gzhir bstan pa yin pa'i phyir /
kho na re /
yid kyi rnam par shes pa dang de'i 'khor du gyur pa'i kun 'gro lnga po de lhan cig 'byung ba'i 'bras bu ma yin par thal /
lhan cig 'byung ba'i rgyu yod kyang lhan cig 'byung ba'i 'bras bu med pa'i phyir zer na /
de mi 'thad par thal /
lhan cig 'byung ba'i 'bras bu yod pa'i phyir te /
lus sems gnyis po de lhan cig 'byung ba'i 'bras bu yin pa'i phyir /
ma grub na /
der thal /
de gnyis de dag gi rgyu gnyis phan tshun lhan cig byed rkyen byas pa las skye ba'i lhan cig 'byung ba'i 'bras bu yin pa'i phyir /
ma grub na /
der thal /
me dang zangs mes zhu ba gnyis lhan cig 'byung ba'i 'bras bu yin pa ltar lus sems gnyis kyang de ltar yin pa'i phyir /
ma grub na /
der thal /
rnam 'grel las| de rgyu lhan cig byed pa las / /
skye ba'i 'bras bu lhan cig gnas / /
me dang zangs ma'i zhu nyid bzhin / /
zhes gsungs pa'i phyir /
kha cig na re /
mar me skad cig tha ma chos can /
rang gi rigs 'dra phyi ma rang dang 'dra ba skyed byed yin par thal /
skal mnyam gyi rgyu yin pa'i phyir /
zer na ma khyab /
ma grub na /
mar me skad cig tha ma chos can /
skal mnyam gyi rgyu yin par thal /
dngos po yin pa'i phyir /
'dod na /
mar me skad cig tha ma chos can /
rang gi rigs 'dra phyi ma rang dang 'dra ba skyed byed ma yin par thal /
rang gi rigs 'dra phyi ma med pa'i phyir te /
khyod rigs rgyun chad kha ma'i dngos po yin pa'i phyir /
kha cig na re /
rnam smin gyi snga logs su byung ba chos can /
mi dge ba dang dge ba zag bcas gang rung yin par thal /
rnam gyi rgyu yin pa'i phyir /
ma grub na /
rnam smin chos can /
khyod kyi snga logs su byung ba khyod kyi rgyu yin @# / /
par thal /
'dus byas yin pa'i phyir /
zer na chos can skyon can no / /
'dod na /
rnam smin gyi snga logs su byung ba chos can /
mi dge ba dang dge ba zag bcas gang rung ma yin par thal /
lung du bstan pa ma yin pa'i phyir te /
lung ma bstan yin pa'i phyir /
kha cig na re /
ngan 'gro'i srog dbang chos can /
rnam smin gyi rgyu yin par thal /
rang gi 'bras bur gyur pa'i rnam smin gyi rgyu yin pa'i phyir /
zer na ma khyab| ma grub na /
ngan 'gro'i srog dbang chos can /
der thal /
khyod kyi 'bras bur gyur ba'i rnam smin yod pa'i phyir te /
khyod kyi 'bras bur gyur pa'i las kyi rnam smin yod pa'i phyir te /
khyod kyi 'bras bur gyur pa'i mi dge ba'i las yod pa'i phyir /
rtsa bar 'dod mi nus te /
lung ma bstan yin pa'i phyir /
kha cig na re /
rnam smin gyi phyi logs su byung ba'i mi dge ba chos can /
rnam smin gyi rgyu yin par thal /
mi dge ba dang dge ba zag bcas gang rung yin pa'i phyir te /
mi dge ba yin pa'i phyir /
'dod na /
de chos can /
rnam smin gyi snga logs su byung ba yin par thal /
rnam smin gyi rgyu yin pa'i phyir| rtags khas /
khyab ste /
rnam smin gyi rgyu yin na /
rnam smin gyi snga logs su byung ba yin dgos pa'i phyir /
ma grub na /
rnam smin chos can /
khyod kyi rgyu yin na khyod kyi snga logs su byung ba yin dgos par thal /
'dus byas yin pa'i phyir /
zer na rtsod gzhi skyon can no / /
kha cig na re /
gzugs kyi rgyu chos can /
nyon mongs can yin par thal /
kun 'gro'i rgyu yin pa'i phyir te /
gzugs kyi rgyu'i gsal ba kun la rjes su 'gro ba'i rgyu yin pa'i phyir /
zer na ma khyab /
ma grub na /
der thal /
gzugs kyi rgyu'i gsal ba kun la rjes su 'gro ba gang zhig /
rgyu yin pa'i phyir /
dang po grub ste /
gzugs kyi rgyu'i bye brag kun la rjes su 'gro ba'i phyir /
rtsa bar 'dod mi nus te /
zag bcas ma yin pa'i phyir /
kha cig na re /
rnam mkhyen gyi 'khor du gyur pa'i tshor ba chos can /
kun 'gro'i rgyu yin par thal /
kun 'gro yin pa gang zhig /
rgyu yin pa'i phyir /
zer na ma khyab /
dang po grub ste /
kun 'gro lnga po gang rung yin pa'i phyir te /
tshor ba yin pa'i phyir /
rtsa bar 'dod mi nus te /
nyon mongs can ma yin pa'i phyir te /
zag bcas ma yin pa'i phyir te /
zag med yin pa'i phyir te /
sangs 'phags kyi rgyud kyi shes pa yin pa'i phyir /
kho na re /
kun 'gro lnga po gang rung yin na /
kun 'gro'i rgyu yin pas khyab par thal /
mdzod las /
rnams kyi rang sa kun 'gro lnga / /
zhes gsungs pa'i phyir /
zer na ma khyab /
de ni nyon mongs can gyi kun 'gro lnga po gang rung la kun 'gro'i rgyus khyab pa'i don yin pa'i phyir /
'dod na /
dgra bcom pa'i rgyud kyi @# / /
yid kyi rnam shes kyi 'khor du gyur pa'i tshor ba chos can /
der thal /
de'i phyir te /
tshor ba yin pa'i phyir /
'dod na /
dgra bcom pa'i yid kyi rnam shes kyi 'khor du gyur pa'i tshor ba chos can| kun 'gro'i rgyu ma yin par thal /
nyon mongs can ma yin pa'i phyir te /
zag pa can ma yin pa'i phyir te /
zag bcas ma yin pa'i phyir te /
dgra bcom pa'i rgyud la zag bcas med pa'i phyir te /
dgra bcom pa'i rgyud la nyon mongs med pa'i phyir te /
dgra bcom pa de nyon mongs spangs pa'i gang zag yin pa'i phyir /
kha cig na re /
mig gi rnam par shes pa'i 'khor du gyur pa'i tshor ba chos can /
mtshungs ldan gyi rgyu ma yin par thal /
lhan cig 'byung ba'i rgyu yin pa'i phyir /
zer na ma khyab /
rtags grub ste /
dngos po yin pa'i phyir /
'dod mi nus te /
mtshungs ldan gyi rgyu yin pa'i phyir te /
mig gi rnam par shes pa'i mtshungs ldan gyi rgyu yin pa'i phyir te /
mig gi rnam par shes pa dang mtshungs ldan rnam pa lnga mtshungs yin pa'i phyir te /
mig gi rnam par shes pa'i 'khor du 'gyur pa'i tshor ba yin pa'i phyir te /
mig gi rnam par shes pa'i 'khor du gyur pa'i tshor ba yod pa'i phyir te /
mig gi rnam par shes pa de gtso sems yin pa'i phyir /
khyab ste /
gtso sems yin na /
khyod kyi 'khor du gyur pa'i tshor ba yod dgos pa'i phyir te /
tshor ba de gtso sems thams cad kyi 'khor du 'gro ba'i phyir te /
mdzod las /
tshor dang sems pa 'du shes dang / /
'dun dang reg dang blo gros dran / /
yid la byed dang mos pa dang / /
ting nge 'dzin sems thams cad la / /
zhes gsungs pa'i phyir /
kha cig na re /
rgyu drug po 'gal ba yin zer na /
de mi 'thad par thal /
rgyu drug ka'i yin pa yod pa'i phyir te /
kun 'gro mi dge bar gyur pa'i sems dang de'i 'khor du gyur pa'i tshor ba gnyis po de rgyu drug ka re re nas yin pa'i phyir /
rtags rnams sla /
kho na re /
sngon 'dzin mig shes nyams su myong ba'i rang rig chos can /
gzhan rig gi shes pa yin par thal /
mtshungs ldan gyi rgyu yin pa'i phyir te /
khyod ngang mtshungs ldan gyi sems byung yod pa'i phyir /
ma grub na /
der thal /
sngon 'dzin mig shes dang mtshungs ldan gyi sems byung yod pa'i phyir /
zer na ma khyab /
des na /
shes pa yin na /
mtshungs ldan gyi rgyu yin pas ma khyab par 'dod pa dang /
khyab par 'dod pa gnyis las /
snga ma ltar na de ltar ma khyab ste /
rang rig yin na sems dang sems byung gang rung ma yin dgos pa'i phyir /
phyi ma ni /
thun mong bsdus ra las /
mtshungs ldan du gyur pa'i sgo nas phan 'dogs byed /
mtshungs ldan gyi rgyu'i mtshan nyid /
mtshan gzhi shes pa thams cad do / /
@# / /
zhes gsungs shing /
de ltar na sngon 'dzin mig shes nyams su myong ba'i rang rig dang /
sngon 'dzin mig shes kyi 'khor du gyur pa'i tshor ba nyams su myong ba'i rang rig gnyis mtshungs ldan du 'dod dam dpyad par bya'o / /
gsum pa 'bras bu bshad pa la gnyis /
mdor bstan pa dang /
rgyas par bshad pa'o / /
dang po ni /
rnam smin rgyu mthun skyes bu byed / /
bdag 'bras bral 'bras 'bras bu lnga / /
zhes pa ste /
don ni /
phan 'dogs bya /
'bras bu'i mtshan nyid /
de la sgras brjod kyi sgo nas dbye na /
rnam smin gyi 'bras bu /
rgyu mthun gyi 'bras bu /
skyes bu byed pa'i 'bras bu /
bdag po'i 'bras bu /
bral ba'i 'bras bu dang bcas pa'i 'bras bu lnga'o / /
sgras brjod smos pa la dgos pa yod de /
bral ba'i 'bras bu yin na 'bras bu ma yin dgos pa shes par bya ba'i ched yin pa'i phyir /
gnyis pa ni /
rnam smin 'bras bu lung ma bstan / /
lung ma bstan la des ma khyab / /
'dus byas thams cad bdag 'bras dang / /
skyes bu'i byed pa'i 'bras bu'o / /
zag med dang po ma gtogs pa'i / /
'dus byas thams cad rgyu mthun 'bras / /
bral 'bras 'gog bden gnyis don gcig /
ces pa ste /
don ni /
rang rgyu mi dge ba dang dge zag bcas gang rung gi phyis byung zhing rgyud kyis bsdus pa'i ma sgrib lung ma bstan du dmigs pa /
rnam smin gyi 'bras bu'i mtshan nyid /
mtshan gzhi ni /
zag bcas nyer len gyi phung po lta bu /
rnam smin gyi 'bras bu dang /
rnam smin gnyis don gcig cing /
rnam smin gyi 'bras bu yin na /
lung ma bstan yin pas ma khyab ste /
rnam smin gyi 'bras bu yin na /
khyad chos gsum dang ldan pa yin dgos te /
ma sgrib lung ma bstan yin pa /
rgyud kyis bsdus pa /
lung du ma bstan pa'i rnam smin gyi rgyu'i phyis 'byung ba dang ldan pa zhig dgos te /
mdzod las /
rnam smin lung du ma bstan chos / /
sems can spyod lung bstan phyis 'byung / /
zhes gsungs pa'i phyir /
lung ma bstan la rnam smin gyi 'bras bu des ma khyab ste /
lung ma bstan yin na /
rnam smin gyi 'bras bu yin mi dgos pa'i phyir te /
bum pa dang ka ba sogs lung ma bstan yin pa gang zhig /
rnam smin gyi 'bras bu ma yin pa'i phyir /
'dus byas thams cad bdag 'bras dang /
skyes bu'i byed pa'i 'bras bu yin te /
'dus byas yin na /
bdag 'bras dang skyes bu'i byed pa'i 'bras bu yin dgos pa'i phyir zhes pa'o / /
des na /
rang rgyu'i stobs kyis skyes pa'i 'dus byas te /
skyes bu'i byed 'bras kyi mtshan nyid /
mtshan gzhi ni /
gzugs dang /
sgra la sogs pa dang /
sbyor lam chos mchog las mthong lam skyes pa lta@# / /
bu'o| |de ltar yin te /
mdzod las /
gang gi stobs kyis gang skyes pa'i / /
'bras de skyes bu byed las skyes / /
zhes gsungs pa'i phyir /
rang rgyu'i sngon du ma byung ba'i 'dus byas de| bdag 'bras kyi mtshan nyid /
mtshan gzhi ni /
sa chu me rlung dang /
ma dag pa'i snod kyi 'jig rten lta bu'o / /
de ltar yin te /
mdzod las /
sngon byung ma yin 'dus byas ni / /
'dus byas kho na'i bdag po'i 'bras| |zhes gsungs pa'i phyir /
skyes bu'i byed 'bras dang bdag 'bras gnyis rgyu dang 'bras bu dang mi 'gal te /
rgyu yin na de gnyis ka yin dgos /
'bras bu yin na'ang de gnyis ka yin dgos pa'i phyir /
zag med kyi shes pa skad cig dang po ma gtogs pa'i 'dus byas thams cad rgyu mthun gyi 'bras bu yin la /
rang rgyu skal mnyam gyi rgyu las byung ba /
rgyu mthun gyi 'bras bu'i mtshan nyid /
mtshan gzhi ni /
gzugs lta bu'o / /
de ltar yin te /
mdzod las /
rgyu mthun rgyu dang dra ba'o / /
zhes gsungs pa'i phyir /
dbye na gnyis yod de /
myong ba rgyu mthun gyi 'bras bu dang /
byed pa rgyu mthun gyi 'bras bu gnyis yod pa'i phyir /
srog gcod pas bde 'gror skyes kyang tshe thung ba lta bu dang po dang /
srog gcod pas bde 'gror skyes kyang srog gcod la dga' ba lta bu gnyis pa yin pa'i phyir /
gnyen po'i stobs kyis thob pa'i bral bar dmigs pa /
bral 'bras kyi mtshan nyid /
mtshan gzhi ni /
mthong spang spangs pa'i 'gog bden lta bu'o / /
de ltar yin te /
mdzod las /
bral ba blo yis zad pa 'o / /
zhes gsungs pa'i phyir /
des na /
bral 'bras dang 'gog bden gnyis don gcig pa yin no / /
'o na 'bras bu lnga 'gal lam mi 'gal zhe na /
skyes bu'i byed 'bras dang bdag 'bras mi 'gal te /
'dus byas yin na de gnyis ka yin dgos pa'i phyir /
rnam smin gyi 'bras bu /
rgyu mthun gyi 'bras bu /
skyes bu'i byed pa'i 'bras bu /
bdag po'i 'bras bu bzhi mi 'gal te /
rnam smin gyi 'bras bu yin na| de bzhi ga yin dgos pa'i phyir /
bral 'bras ni /
'bras bu gzhan bzhi dang 'gal te /
bral 'bras yin na /
'bras bu gzhan bzhi po gang rung ma yin dgos pa'i phyir /
kho na re /
thar pa chos can| 'bras bu yin par thal /
'bras bu lnga po gang rung yin pa'i phyir /
zer na ma khyab /
ma grub na /
de chos can /
der thal /
bral ba'i 'bras bu yin pa'i phyir te /
'gog bden yin pa'i phyir te /
srid pa'i sdug bsngal mi bskyed pa'i rang bzhin yin pa'i phyir te /
thar pa yin pa'i phyir /
khyab ste /
rnam 'grel las /
sdug bsngal mi bskyed rgyu nyid ni / /
thar yin rtag la de gang las / /
@# / /
zhes gsungs pa'i phyir /
rtsa bar 'dod mi nus te /
rtag pa yin pa'i phyir /
kha cig na re /
rnam mkhyen chos can /
'bras bu dang po bzhi ga yin par thal /
'bras bu yin pa'i phyir /
zer na ma khyab /
'dod na /
de chos can /
rnam smin gyi 'bras bu yin par thal /
de bzhi ga yin pa'i phyir /
'dod na /
de chos can /
rnam smin yin par thal /
'dod pa'i phyir /
'dod na /
de chos can /
lung ma bstan yin par thal /
rnam smin yin pa'i phyir /
khyab ste /
mdzod las /
rnam smin lung du ma bstan chos / /
zhes gsungs pa'i phyir /
'dod na /
rnam mkhyen chos can /
lung ma bstan ma yin par thal /
dge ba yin pa'i phyir te /
lam yin pa'i phyir /
khyab ste /
lam yin na dge ba yin dgos pa'i phyir /
kha cig na re /
ngan song gsum gyi gnas ri rab khang khyim sogs chos can /
rang rgyu mi dge ba'i las kyi rnam smin gyi 'bras bu yin par thal /
rang rgyu mi dge ba'i las kyi bdag po'i 'bras bu yin pa'i phyir /
zer na ma khyab /
'dod na /
de chos can /
rnam smin gyi 'bras bu yin par thal /
'dod pa'i phyir /
'dod na /
de chos can /
sems can gyi rgyud kyis bsdus pa yin par thal /
'dod pa'i phyir /
khyab ste /
mdzod las /
sems can spyod lung bstan phyis byung / /
zhes gsungs pa'i phyir /
khyab ste /
sems can spyod ces pas rnam smin gyi 'bras bu la sems can gyi rgyud kyis bsdus pa dgos pa dang /
bstan phyis byung zhes pas rnam smin gyi 'bras bu kun rang rgyu mi dge ba'i rjes su byung dgos par bstan pa'i phyir /
kha cig na re /
bum pa dngos por rtogs pa'i tshad ma chos can /
bum pa khyod kyi skal mnyam gyi rgyu yin par thal /
khyod bum pa'i rgyu mthun gyi 'bras bu yin pa'i phyir /
'dod mi nus te /
bum pa dang khyod gnyis skal pa mi mnyam pa yin pa'i phyir te /
bum pa dang khyod gnyis rigs gcig ma yin pa'i phyir te /
bem rig gnyis rigs gcig ma yin pa'i phyir /
kha cig na re /
dud 'gro'i srog dbang chos can /
rang rgyu mi dge ba'i las kyi skyes bu'i byed 'bras ma yin par thal /
rang rgyu mi dge ba'i las kyi rnam smin gyi 'bras bu yin pa'i phyir /
zer na ma khyab /
rtags grub ste /
dud 'gro'i srog dbang yin pa'i phyir /
'dod na /
de chos can /
rang rgyu mi dge ba'i las kyi skyes bu'i byed 'bras yin par thal /
rang rgyu mi dge ba'i las kyi bdag 'bras yin pa'i phyir /
ma grub na /
de chos can /
der thal /
rang rgyu mi dge ba'i las khyod kyi bdag rkyen yin pa'i phyir te /
rang rgyu mi dge ba'i las khyod kyi rgyu yin pa'i phyir /
kha cig na re /
khyod kyi @# / /
skyes bu'i byed 'bras yod na /
khyod skyes bu yin pas khyab zer na /
gzugs chos can /
der thal /
de'i phyir /
khyab pa khas /
ma grub na /
gzugs chos can /
khyod kyi skyes bu'i byed 'bras yod par thal| dngos po yin pa'i phyir /
khyab ste /
dngos po yin na /
khyod kyi skyes bu'i byed 'bras yod pas khyab pa'i phyir te /
dngos po de'i 'bras bu yin na /
dngos po de'i skyes bu byed 'bras yin dgos pa'i phyir /
kho na re| gzugs kyi 'bras bu chos can /
gzugs kyi skyes bu'i byed 'bras ma yin par thal /
gzugs kyi bdag 'bras yin pa'i phyir /
zer na ma khyab /
ma grub na /
gzugs kyi 'bras bu chos can /
gzugs kyi bdag 'bras yin par thal /
gzugs khyod kyi byed rgyu yin pa'i phyir /
khyab ste /
mdzod las /
byed rgyu zhes bya bdag por bshad / /
ces gsungs pa'i phyir /
kho na re /
ka ba chos can /
gzugs kyi 'bras bu yin par thal /
gzugs kyi bdag 'bras yin pa'i phyir /
zer na ma khyab /
'o na 'dzam bu gling chos can /
mdun gyi dam bca' ba'i 'bras bu yin par thal /
mdun gyi dam bca' ba'i bdag 'bras yin pa'i phyir /
'dod mi nus so / /
kha cig na re /
ri'o man+da ra chos can /
skyes bu'i 'bad rtsol byas pa las byung ba yin par thal /
skyes bu'i byed 'bras yin pa'i phyir /
zer na ma khyab /
rtags grub ste /
rang rgyu'i stobs kyis skyes pa'i 'dus byas yin pa'i phyir /
'dod na /
ri bo man+da ra chos can /
skyes bu'i 'bad rtsol byas pa las byung ba ma yin par thal /
skyes bu'i rtsol ba las byung ba ma yin pa'i phyir te /
rtsol byung ma yin pa'i phyir te /
rtsol ma byung gi dngos po yin pa'i phyir te /
ri yin pa'i phyir /
kho na re /
de mi 'thad par thal /
skyes bu'i byed 'bras yin na /
skyes bu'i 'bad rtsol byas pa las byung dgos pa'i phyir te /
de yin na /
skyes bu'i rtsol ba'i grub pa yin dgos pa'i phyir /
ma grub na /
der thal /
de yin na /
zhing pa'i rtsol bas sgrub pa'i lo tog lta bu zhig yin dgos pa'i phyir /
ma grub na /
der thal /
mngon kun btus kyi 'grel pa rgyal sras ma las| skyes bu'i byed pa'i 'bras bu ni /
'di lta ste /
lo tog la sogs pa'o / /
zhes gsungs pa'i phyir /
zer na ma khyab ste /
de ni skyes bu'i byed 'bras kyi mtshan gzhi ngo bzung ba yin pa'i phyir /
! bzhi pa nges byed thal 'gyur bshad pa la gnyis /
shes byed kyi khungs 'god pa dang /
thal 'gyur gyi rnam gzhag bshad pa'o / /
dang po ni /
nges par byed pa'i thal 'gyur ni / /
dpal ldan grags pa'i gzhung lugs las / /
phyogs chos de chas khyab pa yi / /
gtan tshigs zhes dang gzhan du yang / /
gang du gsal 'ongs kyis brjod pa / /
zhes sogs gsungs pa'i don ltar du / /
zhes pa ste /
don ni /
bsgrub bya nges par byed pa'i rjes dpag skye ba'i @# / /
rgyud snod rung du byed pa'i byed las can gyi thal 'gyur ni /
dpal ldan chos kyi grags pa'i gzhung lugs las /
phyogs chos dang de chas khyab pa yi rjes khyab dang ldog khyab ste gtan tshigs kyi ni tshul gsum mo zhes pa dang /
gzhan phyogs kyi glang po'i tshad ma kun btus kyi gzhung du yang /
gang du gsal 'ongs kyis brjod pa / /
gtan tshigs med par thal bar 'gyur / /
zhes pa'i don gang du gzhan don phyogs sel ba'i thal ba tsam gyis rang phyogs 'jigs par byed pa gsal 'ongs kyis te /
gsal ba rnams su sngar med las skye bar 'dod pa la gsal ba chos can /
sngar med gsar du skye ba ma yin te /
de ltar skye na rjes su 'gro ba med pa'i gsal thar 'ba' zhig tu thal bar 'gyur ba'i phyir ro / /
zhes pa gzhan phyogs 'gog pa dang /
rang phyogs sgrub pa'i sgrub byed yang dag brjod pa yin na ni de ni gtan tshigs te /
phyogs chos med par thal bar 'gyur bas de tsam gyis rang phyogs sgrub nus pa ma yin no / /
zhes pa ni sogs khong gi rkang pa gcig dang bcas pa'i don yin no / /
chos grags kyi gzhung gis rang rgyud dang /
phyogs glang gi gzhung gis thal 'gyur bstan to / /
de ltar gsungs pa'i don ltar du rang rgyud dang thal 'gyur gyi rnam gzhag bshad par bya'o / /
gnyis pa thal 'gyur gyi rnam gzhag bshad pa la lnga /
thal 'gyur 'god pa'i gzhi dang rgol ba /
rang rgyud dang thal 'gyur 'god tshul bshad pa /
de dag gi byed las bshad pa /
rtags gsal ngos bzung ba'i tshul /
lan 'debs tshul bshad pa'o / /
dang po ni /
shes par 'dod pa'i chos can dang / /
bsgrub bya'i chos su bzung bya dang / /
shes byed kyi ni gtan tshigs gsum / /
thal dag 'god pa'i rgyu yin no / /
zhes pa ste /
don ni /
sgra chos can /
mi rtag ste /
byas pa'i phyir /
zhes pa'i rtags sbyor lta bu la mtshon na /
sgra de sbyor ba de'i shes par 'dod pa'i chos can dang /
sgra mi rtag par sgrub pa'i thal 'gyur gyi rtsod gzhi /
mi rtag pa de sbyor ba de'i bsgrub bya'i chos su bzung bya dang /
sgra mi rtag par sgrub pa'i thal 'gyur gyi rtags log /
byas pa de sbyor ba de'i shes byed kyi ni gtan tshigs dang /
sgra mi rtag par sgrub pa'i thal 'gyur gyi chos log tu song ba la brten nas de gsum la sbyor ba de'i rtags chos don gsum du grags shing /
de dag dang sgra ma byas pa rtag pa rnams byas rtags kyi sgra mi rtag par sgrub pa'i sgrub byed yang dag 'phen pa'i thal 'gyur 'god pa'i rgyu'am gzhi yin la /
byas pa'i rtags kyis sgra mi rtag par sgrub pa'i tshul gsum tshad mas grub cing sgra rtag par bden zhen gyis 'dod pa'i byas rtags kyi sgra mi rtag par sgrub pa'i phyir rgol de /
sgra chos can /
ma byas pa yin par thal /
@# / /
rtag pa yin pa'i phyir /
zhes pa'i thal 'gyur sgrub byed yang dag 'phen pa'i thal 'gyur yang dag tu 'phen pa skabs su babs pa'i rgol bar 'jog pa yin no / /
gnyis pa la gnyis| mdor bstan pa dang /
rgyas par bshad pa'o / /
dang po ni /
gzhung lugs rnams las bshad ltar na / /
rang rgyud ngag dang thal ngag gnyis / /
zhes pa ste /
don ni /
rnam 'grel gyi rnam bshad sogs gzhung lugs che mo rnams las bshad pa ltar na /
gtan tshigs rang rgyud kyi sbyor dag dang /
thal 'gyur gyi dag gnyis yod do / /
gnyis pa la gnyis /
sbyor dag bshad pa dang /
thal dag bshad pa'o / /
dang po ni /
dang po snyan bya chos can bzung / /
mi rtag yin te byas pa'i phyir / /
zhes pa lta bu sbyor ngag yin / /
zhes pa ste /
don ni /
dang po sbyor ngag yod de /
mnyan bya chos can du bzung nas /
mnyan bya chos can /
mi rtag pa yin te /
byas pa yin pa'i phyir /
zhes pa lta bu sbyor ngag yin pa'i phyir /
de chos can /
khyod la sbyor ngag ces pa'i sgra don yod de /
rtags chos don gsum lhan cig tu sbyor ba'i ngag yin pas na de ltar du bshad pa'i phyir /
gnyis pa la gnyis| gzhung don dang /
mtha' dpyad pa'o / /
dang po ni /
gnyis pa chos can de nyid bzung / /
ma byas par thal rtag pa'i phyir / /
zhes pa lta bu thal ngag yin / /
zhes pa ste /
don ni /
gnyis pa thal ngag yod de /
chos can mnyan bya de nyid bzung nas /
mnyan bya chos can /
ma byas pa yin par thal /
rtag pa yin pa'i phyir /
zhes pa lta bu thal ngag yin pa'i phyir /
de chos can /
khyod la thal ngag ces pa'i sgra don yod de /
gsal ba la thal zhes pa'i ngag dang ldan pas na thal dag ces brjod pa'i phyir /
gnyis pa mtha' dpyad pa la /
thal dag tu dmigs pa /
thal 'gyur gyi mtshan nyid /
de la dbye na /
bkod tshod kyi sgo nas dbye ba dang /
ngo bo'i sgo nas dbye ba gnyis| dang po ni /
spyir thal 'gyur la bkod tshod tsam gyi sgo nas dbye na /
rtags kho na ma grub pa'i thal 'gyur /
khyab pa kho na ma grub pa'i thal 'gyur /
rtags khyab gnyis ka ma grub pa'i thal 'gyur /
rtags khyab gnyis ka grub pa'i thal 'gyur dang bzhi /
dang po ni /
sgra chos can /
mi rtag pa yin par thal /
mig shes kyi gzung bya yin pa'i phyir zhes pa'i thal 'gyur lta bu /
gnyis pa ni /
sgra chos can /
mi rtag pa yin par thal /
shes bya yin pa'i phyir zhes pa'i thal 'gyur lta bu /
gsum pa ni /
sgra chos can /
mi rtag pa yin par thal /
rtag pa yin pa'i phyir zhes pa'i thal 'gyur lta bu /
bzhi pa de la sgras brjod kyi sgo nas dbye na /
rtags khyab gnyis ka tshad mas grub pa'i thal 'gyur /
rtags khyab gnyis ka khas blangs tsam gyis grub pa'i thal 'gyur /
rtags tshad mas grub cing khyab pa khas blangs tsam gyis grub pa'i thal 'gyur /
khyab@# / /
pa tshad mas grub cing rtags khas blangs tsam gyis grub pa'i thal 'gyur dang bzhir yod /
dang po de la dbye na /
rtags khyab gnyis ga tshad mas grub cing dam bca' la khas blangs kyi bsal ba 'bab pa'i thal 'gyur /
rtags khyab gnyis ka tshad mas grub cing dam bca' la bsal ba bstan med kyi thal 'gyur dang gnyis /
dang po ni /
sgra byas pa dang byas na mi rtag pas khyab pa tshad mas grub cing /
sgra mi rtag pa ma yin par khas len pa'i gang zag la 'phangs pa'i /
sgra chos can /
mi rtag pa yin par thal /
byas pa yin pa'i phyir zhes pa'i thal 'gyur lta bu /
gnyis pa ni /
sgra byas pa dang byas na mi rtag pas khyab pa tshad mas grub cing sgra mi rtag par khas len pa'i gang zag la 'phangs pa'i /
sgra chos can /
mi rtag pa yin par thal /
byas pa yin pa'i phyir zhes pa'i thal 'gyur lta bu /
gnyis pa de la dbye na /
rtags khyab gnyis ka khas blangs tsam gyis grub cing dam bca' la tshad mas bsal ba 'bab pa'i thal 'gyur /
rtags khyab gnyis ka khas blangs tsam gyis grub cing dam bca' la khas blangs kyis bsal ba 'bab pa'i thal 'gyur /
rtags khyab gnyis ka khas blangs tsam gyis grub cing dam bca' la bsal ba bstan med kyi thal 'gyur dang gsum du yod /
dang po ni /
sgra mig shes kyi gzung bya dang mig shes kyi gzung bya la rtag pas khyab pa khas blangs /
sgra rtag pa ma yin par khas blangs pa'i gang zag la 'phangs pa'i /
sgra chos can /
rtag pa yin par thal /
mig shes kyi gzung bya yin pa'i phyir zhes pa'i thal 'gyur lta bu /
gnyis pa ni /
sgra mig shes kyi gzung bya dang mig shes kyi gzung bya la rtag pas khyab pa khas blangs shing /
sgra rtag pa ma yin par tshad mas ma grub kyang khas blangs pa'i gang zag la 'phangs pa'i /
sgra chos can| rtag pa yin par thal /
mig shes kyi gzung bya yin pa'i phyir zhes pa'i thal 'gyur lta bu /
gsum pa ni /
sgra mig shes kyi gzung bya dang mig shes kyi gzung bya la rtag pas khyab pa khas blangs shing /
sgra rtag par khas blangs pa'i gang zag la 'phangs pa'i /
sgra chos can /
rtag pa yin par thal /
mig shes kyi gzung bya yin pa'i phyir zhes pa'i thal 'gyur lta bu /
gsum pa de la dbye na /
rtags tshad mas grub khyab pa khas blangs tsam gyis grub cing dam bca' la tshad mas bsal ba 'bab pa'i thal 'gyur /
rtags tshad mas grub khyab pa khas blangs tsam gyis grub cing dam bca' la khas blangs kyis bsal ba 'bab pa'i thal 'gyur| rtags tshad mas grub khyab pa khas blangs tsam gyis grub cing bsal ba bstan med kyi thal 'gyur ngang gsum /
dang po ni /
sgra gzhal byar tshad mas grub gzhal bya la rtag pas khyab pa khas blangs /
sgra rtag @# / /
pa ma yin par tshad mas grub pa'i gang zag la 'phangs pa'i /
sgra chos can /
rtag pa yin par thal /
gzhal bya yin pa'i phyir zhes pa'i thal 'gyur lta bu /
gnyis pa ni /
sgra gzhal byar tshad mas grub gzhal bya la rtag pas khyab pa khas blangs /
sgra rtag pa ma yin par tshad mas grub kyang khas len pa'i gang zag la 'phangs pa'i /
sgra chos can /
rtag pa yin par thal /
gzhal bya yin pa'i phyir zhes pa'i thal 'gyur lta bu /
gsum pa ni /
sgra gzhal byar tshad mas grub gzhal bya la rtag pas khyab pa khas blangs /
sgra rtag par khas blangs pa'i gang zag la 'phangs pa'i /
sgra chos can /
rtag pa yin par thal /
gzhal bya yin pa'i phyir zhes pa'i thal 'gyur lta bu /
bzhi pa de la dbye na /
khyab pa tshad mas grub rtags khas blangs tsam gyis grub cing dam bca' la tshad mas bsal ba 'bab pa'i thal 'gyur /
khyab pa tshad mas grub rtags khas blangs tsam gyis grub cing dam bca' la khas blangs kyis bsal ba 'bab pa'i thal 'gyur /
khyab pa tshad mas grub rtags khas blangs tsam gyis grub cing bsal ba bstan med kyi thal 'gyur dang gsum /
dang po ni /
rtag na ma byas pas khyab pa tshad mas grub sgra rtag par khas len sgra byas par tshad mas grub pa'i gang zag la 'phangs pa'i /
sgra chos can /
ma byas pa yin par thal| rtag pa yin pa'i phyir zhes pa'i thal 'gyur lta bu /
gnyis pa ni /
rtag na ma byas pas khyab pa tshad mas grub sgra rtag par khas len /
sgra byas par tshad mas ma grub kyang khas len pa'i gang zag la 'phangs pa'i /
sgra chos can /
ma byas par thal /
rtag pa yin pa'i phyir zhes pa'i thal 'gyur lta bu /
gsum pa ni /
rtag na ma byas pas khyab tshad mas grub sgra rtag par khas len sgra ma byas par khas len pa'i gang zag la 'phangs pa'i /
sgra chos can /
ma byas par thal /
rtag pa yin pa'i phyir zhes pa'i thal 'gyur lta bu'o / /
bcu bzhi po de bsdu na yang dag dang ltar snang gnyis su bsdu ste /
rtags khyab gnyis ka tshad mas grub cing dam bca' la khas blangs kyis bsal ba 'bab pa'i thal 'gyur /
rtag khyab gnyis ka khas blangs tsam gyis grub cing dam bca' la tshad mas bsal ba 'bab pa'i thal 'gyur /
rtags khyab gnyis ka khas blangs tsam gyis grub cing dam bca' la khas blangs kyis bsal ba 'bab pa'i thal 'gyur /
rtags tshad mas grub khyab pa khas blangs tsam gyis grub cing dam bca' la tshad mas bsal ba 'bab pa'i thal 'gyur /
rtags tshad mas grub khyab pa khas blangs tsam gyis grub cing dam bca' la khas blangs @# / /
kyis bsal ba 'bab pa'i thal 'gyur /
khyab pa tshad mas grub rtags khas blangs tsam gyis grub cing dam bca' la tshad mas bsal ba 'bab pa'i thal 'gyur /
khyab pa tshad mas grub rtags khas blangs tsam gyis grub cing dam bca' la khas blangs kyis bsal ba 'bab pa'i thal 'gyur te /
de bdun ni thal 'gyur yang dag dang /
rtags kho na ma grub pa'i thal 'gyur /
khyab pa kho na ma grub pa'i thal 'gyur /
rtags khyab gnyis ka ma grub pa'i thal 'gyur /
rtags khyab gnyis ka tshad mas grub cing dam bca' la bsal ba bstan med kyi thal 'gyur /
rtags khyab gnyis ka khas blangs tsam gyis grub cing dam bca' la bsal ba bstan med kyi thal 'gyur /
rtags tshad mas grub khyab pa khas blangs tsam gyis grub cing dam bca' la bsal ba bstan med kyi thal 'gyur /
khyab pa tshad mas grub rtags khas blangs tsam gyis grub cing dam bca' la bsal ba bstan med kyi thal 'gyur te /
de bdun ni thal 'gyur ltar snang yin no / /
de ltar yang /
rigs gter las /
thal 'gyur bzhi la bcu bzhi zhes / /
kha ba can pa de skad smra / /
ldog par nus dang mi nus la / /
yang dag ltar snang bdun bdun yin / /
zhes gsungs so / /
yang dag bdun po de yang rang rgyud 'phen pa dang /
mi 'phen pa gnyis su bsdu ste /
khyab pa tshad mas grub rtags khas blangs tsam gyis grub cing dam bca' la tshad mas gsal ba 'bab pa'i thal 'gyur ni /
rang rgyud 'phen pa'i thal 'gyur yang dag dang /
de las gzhan pa drug ni rang rgyud mi 'phen pa'i thal 'gyur yang dag yin pa'i phyir /
gnyis pa ngo bo'i sgo nas dbye ba la /
thal 'gyur yang dag dang /
thal 'gyur ltar snang gnyis /
dang po ni /
rang gi 'khor gsum dngos 'gal du song ba'i gang zag srid pa'i thal dag rnam dag tu dmigs pa /
thal 'gyur yang dag gi mtshan nyid /
de la dbye na /
sgrub byed yang dag 'phen pa'i thal 'gyur yang dag dang /
sgrub byed yang dag mi 'phen pa'i thal 'gyur yang dag gnyis /
rang gi 'phang byar gyur pa'i tshul gsum 'phen nus kyi thal dag rnam dag tu dmigs pa /
sgrub byed yang dag 'phen pa'i thal 'gyur yang dag gi mtshan nyid /
de la dbye na /
ldog pa rang rigs 'phen pa'i thal 'gyur yang dag dang /
ldog pa gzhan rigs 'phen pa'i thal 'gyur yang dag gnyis /
sgrub byed yang dag 'phen pa'i thal 'gyur yang dag kyang yin /
rang gi 'phang byar gyur pa'i tshul gsum rang dang sbyor ba'i sde tshan rigs gcig pa 'phen pa yang yin pa'i gzhi mthun par dmigs pa /
ldog pa rang rigs 'phen pa'i thal 'gyur yang dag gi mtshan nyid /
de la dbye na /
rang bzhin dang 'gal ba'i rang bzhin dmigs pa'i rtags yang dag 'phen pa'i rang bzhin dang 'gal @# / /
ba'i rang bzhin dmigs pa'i thal 'gyur /
rgyu dang 'gal ba'i 'bras bu dmigs pa'i rtags yang dag 'phen pa'i rgyu dang 'gal ba'i 'bras bu dmigs pa'i thal 'gyur /
khyab byed dang 'gal ba'i khyab bya dmigs pa'i rtags yang dag 'phen pa'i khyab byed dang 'gal ba'i khyab bya dmigs pa'i thal 'gyur /
'gal ba'i khyab bya dmigs pa'i rtags yang dag 'phen pa'i 'gal ba'i 'gal ba'i khyab bya dmigs pa'i thal 'gyur dang bzhi /
dang po ni /
me stobs chen pos khyab par non pa'i shar phyogs chos can /
me stobs chen pos khyab par non pa'i dngos po ma yin par thal /
grang reg stobs chen rgyun chags yun ring du gnas pa'i phyir /
zhes pa lta bu /
de chos can /
de ltar yin par thal /
khyod kyi chos log tu me stobs chen pos khyab par non pa'i dngos po song /
de'i rang bzhin la tsha reg stobs chen pa song /
de dang 'gal ba la grang reg stobs chen pa song /
de'i rang bzhin la grang reg stobs chen rgyun chags yun ring du gnas pa song /
khyod grang reg stobs chen rgyun chags yun ring du gnas pa rtags su bkod pa'i thal 'gyur yin pa'i phyir /
gnyis pa ni /
du ba drag phyur bas khyab par non pa'i shar phyogs chos can /
du ba drag phyur bas khyab par non pa'i dngos po ma yin par thal /
grang 'bras spu long byed stobs chen rgyun chags yun ring du gnas pa'i phyir /
zhes pa lta bu /
de chos can /
de ltar yin par thal /
khyod kyi chos log tu du ba drag phyur bas khyab par non pa'i dngos po song /
de'i rgyur me stobs chen po'i dngos po song /
de dang 'gal ba la grang reg rgyun chags su gnas pa song /
de'i 'bras bur grang 'bras spu long byed rgyun chags su gnas pa song /
khyod grang 'bras spu long byed stobs chen rgyun chags yun ring du gnas pa rtags su bkod pa'i thal 'gyur yin pa'i phyir /
gsum pa ni /
tsan+dan gyi me stobs chen pos khyab par non pa'i shar phyogs chos can /
tsan+dan gyi me stobs chen pos khyab par non pa'i dngos po ma yin par thal /
kha ba'i reg pa stobs chen rgyun chags yun ring du gnas pa'i phyir /
zhes pa lta bu /
de chos can /
de ltar yin par thal /
khyod kyi chos log tu tsan+dan gyi me stobs chen pos khyab par non po'i dngos po song /
de'i khyab byed la me stobs chen po'i dngos po song /
de dang 'gal ba la grang reg stobs chen pa song /
de'i khyab byar kha ba'i reg pa stobs chen pa song /
khyod kha ba'i reg pa stobs chen rgyun chags yun ring du gnas pa rtags su bkod pa'i thal 'gyur yin pa'i phyir /
bzhi pa ni /
sgra chos can /
ma byas pa yin par thal /
rtag pa yin pa'i phyir /
zhes pa lta bu /
de chos can /
de ltar yin par thal /
khyod kyi chos log tu byas pa song /
de dang @# / /
'gal bar ma byas pa song /
de'i khyab byar rtag pa song /
khyod rtag pa rtags su bkod pa'i thal 'gyur yin pa'i phyir /
sgrub byed yang dag 'phen pa'i thal 'gyur yang dag kyang yin /
rang gi 'phang byar gyur pa'i tshul gsum rang dang sbyor ba'i sde tshan rigs mi gcig pa 'phen pa yang yin pa'i gzhi mthun par dmigs pa /
ldog pa gzhan rigs 'phen pa'i thal 'gyur yang dag gi mtshan nyid /
de la dbye na /
brgyad tshan gcig dang /
de dag las log pa brgyad dang bcu drug tu yod do / /
dang po brgyad yod de /
rgyu dang 'gal ba'i rang bzhin dmigs pa'i rtags yang dag 'phen pa'i rang bzhin dang 'gal ba'i 'bras bu dmigs pa'i thal 'gyur| khyab byed dang 'gal ba'i rang bzhin dmigs pa'i rtags yang dag 'phen pa'i khyab bya dmigs pa'i thal 'gyur /
rang bzhin dang 'gal ba'i 'bras bu dmigs pa'i rtags yang dag 'phen pa'i rgyu dang 'gal ba'i rang bzhin dmigs pa'i thal 'gyur /
khyab byed dang 'gal ba'i 'bras bu dmigs pa'i rtags yang dag 'phen pa'i rgyu dang 'gal ba'i khyab bya dmigs pa'i thal 'gyur /
rang bzhin dang 'gal ba'i khyab bya dmigs pa'i rtags yang dag 'phen pa'i khyab byed dang 'gal ba'i rang bzhin dmigs pa'i thal 'gyur /
rgyu dang 'gal ba'i khyab bya dmigs pa'i rtags yang dag 'phen pa'i khyab byed dang 'gal ba'i 'bras bu dmigs pa'i thal 'gyur /
rgyu ma dmigs pa'i rtags yang dag 'phen pa'i 'bras bu dmigs pa'i thal 'gyur /
khyab byed ma dmigs pa'i rtags yang dag 'phen pa'i khyab bya dmigs pa'i thal 'gyur dang brgyang yong pa'i phyir /
dang po ni /
me stobs chen pos khyab par non pa'i shar phyogs chos can /
me stobs chen pos khyab par non pa'i dngos po ma yin par thal /
grang 'bras spu long byed rgyun chags yun ring du gnas pa'i phyir /
zhes pa'i thal 'gyur lta bu /
de chos can /
de ltar yin par thal /
khyod kyi chos log tu me stobs chen pos khyab par non pa'i dngos po song /
de'i rang bzhin la tsha reg stobs chen pa song /
de dang 'gal ba la grang reg rgyun chags su gnas pa song /
de'i 'bras bu la grang 'bras spu long byed rgyun chags su gnas pa song /
khyod grang 'bras spu long byed rgyun chags yun ring du gnas pa rtags su bkod pa'i thal 'gyur yin pa'i phyir /
gnyis pa ni /
me stobs chen pos khyab par non pa'i shar phyogs chos can /
me stobs chen pos khyab par non pa'i dngos po ma yin par thal /
kha ba'i reg pa rgyun chags yun ring du gnas pa'i phyir /
zhes pa'i thal 'gyur lta bu /
de chos can /
de ltar yin par thal /
khyod kyi chos log tu me stobs chen pos khyab par non pa'i dngos po song /
de dang 'gal bar grang reg stobs chen pa song@# / /
de'i khyab byar kha ba'i reg pa rgyun chags pa song /
khyod kha ba'i reg pa rgyun chags yun ring du gnas pa rtags su bkod pa'i thal 'gyur yin pa'i phyir /
gsum pa ni /
du ba drag phyur bas khyab par non pa'i shar phyogs chos can /
du ba drag phyur bas khyab par non pa'i dngos po ma yin par thal /
grang reg rgyun chags yun ring du gnas pa'i phyir /
zhes pa'i thal 'gyur lta bu /
bzhi pa ni /
du ba drag phyur bas khyab par non pa'i shar phyogs chos can /
du ba drag phyur bas khyab par non pa'i dngos po ma yin par thal /
kha ba'i reg pa rgyun chags yun ring du gnas pa'i phyir /
zhes pa'i thal 'gyur lta bu /
lnga pa ni /
tsan+dan gyi me stobs chen pos khyab par non pa'i shar phyogs chos can /
tsan+dan gyi me stobs chen pos khyab par non pa'i dngos po ma yin par thal /
grang reg stobs chen rgyun chags yun ring du gnas pa'i phyir /
zhes pa'i thal 'gyur lta bu /
drug pa ni /
tsan+dan gyi me stobs chen pos khyab par non pa'i shar phyogs chos can /
tsan+dan gyi me stobs chen pos khyab par non pa'i dngos po ma yin par thal /
grang 'bras spu long byed rgyun chags yun ring du gnas pa'i phyir /
zhes pa'i thal 'gyur lta bu /
bdun pa ni /
me med mtshan mo'i rgya mtshor chos can /
me yod par thal /
du ba yod pa'i phyir /
zhes pa'i thal 'gyur lta bu /
brgyad pa ni /
shing med kyi brag rdzong na chos can /
shing yod par thal /
sha pa yod pa'i phyir /
zhes pa'i thal 'gyur lta bu'o / /
gnyis pa de dag las log pa brgyad yod de /
'bras bu ngang 'gal ba'i rang bzhin dmigs pa'i rang rgyud 'phen pa'i rang bzhin dang 'gal ba'i rgyu dmigs pa'i thal 'gyur /
'bras bu dang 'gal ba'i khyab bya dmigs pa'i rang rgyud 'phen pa'i khyab byed dang 'gal ba'i rgyu dmigs pa'i thal 'gyur /
rang bzhin dang 'gal ba'i rgyu dmigs pa'i rang rgyud 'phen pa'i 'bras bu dang 'gal ba'i rang bzhin dmigs pa'i thal 'gyur /
khyab byed dang 'gal ba'i rgyu dmigs pa'i rang rgyud 'phen pa'i 'bras bu dang 'gal ba'i khyab bya dmigs pa'i thal 'gyur /
'bras bu dang 'gal ba'i rgyu dmigs pa'i rang rgyud 'phen pa'i rgyu dang 'gal ba'i 'bras bu dmigs pa'i thal 'gyur /
rgyu dang 'gal ba'i rgyu dmigs pa'i rang rgyud 'phen pa'i 'bras bu dang 'gal ba'i 'bras bu dmigs pa'i thal 'gyur /
'bras bu ma dmigs pa'i rang rgyud 'phen pa'i rgyu dmigs pa'i thal 'gyur /
rang bzhin ma dmigs pa'i rang rgyud 'phen pa'i khyab byed dmigs pa'i thal 'gyur dang brgyad yod pa'i phyir /
mtshan gzhi rim pa ltar /
me stobs chen pos khyab par non pa'i shar gyi dngos po chos can /
me stobs chen pos khyab par non pa'i dngos po ma yin par thal /
grang reg gi dngos rgyu'i nus @# / /
pa mthu can yod pa'i phyir /
zhes pa'i thal 'gyur lta bu dang po dang /
tsan+dan gyi me stobs chen pos khyab par non pa'i shar gyi dngos po can /
tsan+dan gyi me stobs chen pos khyab par non pa'i dngos po ma yin par thal /
grang reg gi dngos rgyu'i nus pa thogs med yod pa'i phyir /
zhes pa'i thal 'gyur lta bu gnyis pa dang /
me stobs chen pos khyab par non po'i dngos po'i dngos rgyur gyur pa'i me stobs chen pos khyab par non pa'i shar gyi dngos po chos can /
des khyab par non pa'i dngos po ma yin par thal /
grang reg rgyun chags su gnas pa yod pa'i phyir /
zhes pa'i thal 'gyur lta bu gsum pa dang /
chos can dang gsal ba sngar bzhin la /
kha ba'i reg pa rgyun chags su gnas pa yod pa'i phyir /
zhes pa'i thal 'gyur lta bu bzhi pa dang /
chos can dang gsal ba sngar bzhin la /
grang reg gi dngos rgyu'i nus pa thogs med yod pa'i phyir /
zhes pa'i thal 'gyur lta bu lnga pa dang /
chos can dang gsal ba sngar bzhin la /
grang 'bras spra long byed rgyun chags su gnas pa yod pa'i phyir /
zhes pa'i thal 'gyur lta bu drug pa dang /
du bas dben pa'i rtsig skor na chos can /
du ba yod par thal /
du ba'i dngos rgyu yod pa'i phyir /
zhes pa'i thal 'gyur lta bu bdun pa dang /
bum pa tshad mas ma dmigs pa'i sa phyogs chos can /
bum pa tshad mas dmigs par thal /
bum pa yod pa'i phyir /
zhes pa'i thal 'gyur lta bu brgyad pa'i mtshan gzhi yin par r+wa stod bsdus grwar gsungs so / /
de dag ni rigs rgyan las /
de dag las ldog pa brgyad dang bcu drug yod pa yin no / /
zhes pa'i don yin no / /
sdom ni /
bkod tshod bzhi la yang dag bdun / /
ltar snang bdun dang bcu bzhi yod / /
ldog pa rang rigs 'phen pa bzhi / /
rang rigs mi 'phen bcu drug go /
ces pa'o / /
de 'dra'i thal 'gyur dang po de chos can /
khyod la rang bzhin dang 'gal ba'i rgyu dmigs pa'i thal 'gyur zhes pa'i rgyu mtshan yod de /
khyod kyi chos log tu me stobs chen pos khyab par non pa'i dngos po song /
de'i rang bzhin la tsha zhing sreg pa stobs chen pos khyab par non pa'i dngos po song /
de dang 'gal ba la grang reg rgyun chags su gnas pa song /
de'i rgyur grang reg gi dngos rgyu'i nus pa mthu can song /
khyod grang reg gi dngos rgyu'i nus pa mthu can yod pa rtags su bkod pa'i thal 'gyur yin pas na de ltar du brjod pa'i phyir /
des na /
thal 'gyur de sgrub byed yang dag 'phen pa'i thal 'gyur yin na /
rtags tshad mas ma grub dgos te /
de grub na des 'phangs pa'i rang rgyud kyi rtags yang dag gi bsgrub bya tshang mas bsal bar 'gyur ba'i phyir /
de yin na /
de'i khyab pa tshad mas grub dgos te /
de ma grub na nges 'phangs pa'i rang rgyud kyi rtags yang dag gi rjes khyab tshad mas ma grub par 'gyur ba'i phyir /
de yin na /
de'i @# / /
dam bca' la tshad mas bsal ba 'bab pa dgos te /
de mi 'bab na des 'phangs pa'i rang rgyud kyi rtags yang dag gi phyogs chos tshad mas ma grub par 'gyur ba'i phyir /
de ltar yang rigs rgyan las /
de yang rang rgyud 'phen pa'i thal 'gyur yang dag yin na /
rtags pha rol pos khas blangs pa dgos kyi tshad mas ma grub pa zhig dgos te /
rtags tshad mas grub na rang rgyud kyi dam bca' la tshad mas bsal ba 'bab pa'i phyir ro| |khyab pa tshad mas grub pa zhig dgos te /
khyab pa tshad mas ma grub na rang rgyud kyi ldog khyab mi grub pa'i phyir /
dam bca' la tshad mas bsal ba zhugs pa zhig dgos te /
de lta ma yin na rang rgyud kyi phyogs chos mi 'grub pa'i phyir ro / /
zhes gsungs pa'i phyir ro / /
thal 'gyur yang dag kyang yin /
rang gi 'phang byar gyur pa'i tshul gsum mi 'phen pa yang yin pa'i gzhi mthun par dmigs pa /
sgrub byed yang dag mi 'phen pa'i thal 'gyur yang dag gi mtshan nyid /
mtshan gzhi ni /
sgra chos can /
mi rtag pa yin par thal /
byas pa yin pa'i phyir /
zhes pa'i thal 'gyur lta bu'o / /
des na /
sgrub byed yang dag 'phen pa'i thal 'gyur yang dag dang /
rang rgyud 'phen pa'i thal 'gyur yang dag don gcig /
sgrub byed yang dag mi 'phen pa'i thal 'gyur yang dag dang /
rang rgyud mi 'phen pa'i thal 'gyur yang dag don gcig go /
gnyis pa thal 'gyur lhar snang ni /
rang gi 'khor gsum dngos 'gal du song ba'i gang zag mi srid pa'i thal ngag tu dmigs pa /
thal 'gyur lhar snang gi mtshan nyid /
de la dbye na /
ngo bo'i sgo nas dbye ba /
rtags gsal gyi sgo nas dbye ba /
dpe'i sgo nas dbye ba'o / /
dang po la /
'gal ba'i thal 'gyur /
ma nges pa'i thal 'gyur /
ma grub pa'i thal 'gyur ltar snang dang gsum /
dang po ni /
byas na rtag pa yin pas khyab pa phyin ci log tu tshad mas nges pa'i gang zag la 'phangs pa'i /
sgra chos can /
rtag pa yin par thal /
byas pa yin pa'i phyir /
zhes pa'i thal 'gyur lta bu /
gnyis pa ni /
gzhal bya yin na /
rtag pa yin pas khyab pa tshad mas ma nges pa'i gang zag la 'phangs pa'i /
sgra chos can /
rtag pa yin par thal /
gzhal bya yin pa'i phyir /
zhes pa'i thal 'gyur lta bu /
gsum pa ni /
sgra mig shes kyi gzung bya ma yin par khas blangs pa'i gang zag la 'phangs pa'i /
sgra chos can /
rtag pa yin par thal /
mig shes kyi gzung bya yin pa'i phyir /
zhes pa'i thal 'gyur lta bu'o / /
gnyis pa la /
rtags gsal tha mi dad kyi thal 'gyur /
rtags gsal dngos 'gal gyi thal 'gyur /
bsal ba bstan med kyi thal 'gyur dang gsum /
dang po ni /
sgra chos can /
mi rtag pa yin par thal /
mi rtag pa yin pa'i phyir /
zhes pa'i thal 'gyur lta bu /
gnyis pa ni /
sgra chos can /
mi rtag pa yin par thal /
mi rtag pa @# / /
ma yin pa'i phyir /
zhes pa'i thal 'gyur lta bu /
gsum pa ni /
byas na mi rtag pas khyab pa dang sgra byas par khas blangs /
sgra mi rtag par khas blangs pa'i gang zag la 'phangs pa'i /
sgra chos can /
mi rtag pa yin par thal /
byas pa yin pa'i phyir /
zhes pa'i thal 'gyur lta bu'o / /
gsum pa la /
rtags med pa dpa' bo lag rdum lta bu'i thal 'gyur /
khyab pa med pa mtshon cha gri 'khyog lta bu'i thal 'gyur /
bsal ba bstan rgyu med pa rma bya drug 'joms lta bu'i thal 'gyur dang gsum du yod /
dang po ni /
sgra rtag par khas ma blangs pa'i gang zag la 'phangs pa'i /
sgra chos can /
ma byas pa yin par thal /
rtag pa yin pa'i phyir /
zhes pa'i thal 'gyur lta bu /
'di la rtags med pa dpa' bo lag rdum lta bu zhes brjod pa'i rgyu mtshan yod de /
spyir sgra chos can /
ma byas par thal /
rtag pa yin pa'i phyir /
zhes pa'i thal 'gyur de dpa' bo lta bu'i thal 'gyur yang dag yin yang /
de 'dra'i gang zag gis sgra rtag par khas ma blangs pas rtags ma grub kyi lan thebs pas rtag med pa lag rdum lta bur gyur pa'i rgyu mtshan gyis de ltar du brjod pa'i phyir /
gnyis pa ni /
gzhal bya yin na /
rtag pa yin pas khyab pa khas ma blangs pa'i gang zag la 'phangs pa'i /
sgra chos can /
rtag pa yin par thal /
gzhal bya yin pa'i phyir /
zhes pa'i thal 'gyur lta bu /
'di la khyab pa med pa mtshon cha gri 'khyog lta bu zhes brjod pa'i rgyu mtshan yod de /
de 'dra'i gang zag gis gzhal bya yin na /
rtag pa yin pas khyab pa khas ma blangs pas mtshon cha gri 'khyog pha rol po la mi zug pa bzhin du de 'dra'i gang zag gis thal 'gyur de la khyab med kyi lan thebs pa'i rgyu mtshan gyis de ltar du brjod pa'i phyir /
gsum pa ni /
sgra mi rtag par khas blangs pa'i gang zag la 'phangs pa'i /
sgra chos can| mi rtag pa yin par thal /
byas pa yin pa'i phyir /
zhes pa'i thal 'gyur lta bu /
'di la bsal ba bstan rgyu med pa rma bya 'dug 'jom lta bu zhes brjod pa'i rgyu mtshan yod de /
rang gi dam bca' la rang 'phen yul gyi gang zag gis khas blangs dang tshad mas bsal ba gang yang ston rgyu med cing rma byas dug 'joms pa bzhin du 'dod lan thebs pa'i rgyu mtshan gyis de ltar du brjod pa'i phyir /
gsum pa de dag gi byed las bshad pa ni /
dang po bsgrub bya'i dam bca' la / /
shes byed rtags su bkod pa yin / /
gnyis pa rgol ba'i pha rol gyi / /
khas blangs rtags su bkod nas kyang / /
mi 'dod tshad bsal thal bar 'phangs / /
tshad bsal 'di yi dbang byas nas / /
deng sang bsal ba zhes par grags / /
zhes pa ste /
don ni /
sbyor ngag dang thal ngag gnyis las /
dang po sbyor ngag bkod pa la chos can /
rgyu mtshan yod de /
sgra mi rtag par sgrub pa'i rtags yang dag @# / /
'god pa skabs su bab pa'i gang zag la sbyor ba de'i bsgrub bya'i dam bca' sgra mi rtag pa la tshad mas nges pa rnyed pa'i phyir du shes byed byas pa rtags su bkod pa yin pa'i phyir /
de ltar rtags su bkod pa chos can /
byed las khyad par can dang ldan te /
sgra mi rtag par sgrub pa'i phyi rgol yang dag gi rgyud la sgra rtag gam mi rtag phal cher mi rtag go snyam pa'i don 'gyur gyi the tshom bsal nas /
sgra mi rtag par rtogs pa'i rjes dpag skyes par byed pa'i byed las khyad par can dang ldan pa'i phyir /
de bzhin du thal 'gyur yang dag rnams kyang byed las khyad par can dang ldan te /
gzhan tshar gcod pa dang /
rang 'phen yul gyi rgol ba rjes su 'dzin pa'i byed las dang ldan pa'i phyir te /
pha rol po'i grub mtha' ngan pa dang khas blangs ngan pa bzlog pa'i sgo nas gzhan tshar gcod par byed pa'i phyir /
gnyis pa thal ngag bkod pa la chos can /
rgyu mtshan yod de /
byas rtags kyi sgra mi rtag par sgrub pa'i sgrub byed yang dag 'phen pa'i thal 'gyur 'phen pa skabs su bab pa'i phyir gol yang dag la sgra rtag par 'dod pa'i log rtog gzhom pa'i phyir du rgol ba'i pha rol gyi khas blangs sgra rtag pa rtags su bkod nas kyang /
sgra ma byas par mi 'dod kyang sgra ma byas par tshad mas bsal ba thal bar 'phangs pa yin pa'i phyir dang /
sgra ma byas pa tshad mas bsal ba 'di yi dbang du byas nas deng sang tshad mas bsal ba zhes pa tshad mas ma grub pa'i don du mkhas pa rnams la legs par grags pa yin pa'i phyir /
sgra chos can /
ma byas par thal| rtag pa yin pa'i phyir /
zhes pa'i thal 'gyur chos can /
khyod rang 'phen yul gyi gang zag rjes su 'dzin pa'i byed las dang ldan pa yin te /
rang nyid thal 'gyur yang dag tu 'phen yul gyi gang zag gi rgyud kyi sgra rtag par mtha' gcig tu 'dzin pa'i log rtog kun brtags mngon gyur ba dngos su dpal bzhoms nas sgra rtag gam mi rtag phal cher mi rtag las che snyam pa'i don 'gyur gyi the tshom drangs te /
sgra mi rtag par rtogs pa'i rtags can rjes dpag dngos su skye ba'i rgyud snod rung du byed pa'i byed las dang ldan pa'i phyir /
kha cig na re /
thal 'gyur yin na /
thal ngag tu dmigs pa yin pas khyab par thal /
de de'i mtshan nyid yin pa'i phyir| 'dod na /
ljon shing rlung gis bskul ba las byung ba'i sgra chos can /
ma byas pa yin par thal /
rtag pa yin pa'i phyir /
zhes pa'i thal 'gyur chos can /
der thal /
de'i phyir /
khyab pa khas /
rtags grub ste /
thal 'gyur yang dag yin pa'i phyir te /
sgrub byed yang dag 'phen pa'i thal 'gyur yang dag yin pa'i phyir /
rtsa bar 'dod na /
de chos can /
thal ngag tu dmigs pa ma yin par thal /
thal ngag ma yin pa'i @# / /
phyir| zer na ma khyab /
ma grub na /
de chos can /
der thal /
dag ma yin pa'i phyir /
'ga' zhig 'dir ma khyab zer /
ma grub na /
de chos can /
ngag ma yin par thal /
skyes bu'i byas pa lce bkan las byung ba yin pa'i phyir te /
skyes bus 'bad rtsol byas pa las byung ba ma yin pa'i phyir te /
rtsol byung ma yin pa'i phyir te /
zin pa'i byung ba las gyur pa'i sgra ma yin pa'i phyir te /
ma zin pa'i byung ba las gyur pa'i sgra yin pa'i phyir te /
ljon shing rlung gis bskul ba las byung ba'i sgra yin pa'i phyir te /
ljon shing rlung gis bskul ba las byung ba'i thal 'gyur yin pa'i phyir te /
ljon shing rlung gis bskul ba las byung ba'i de 'dra'i thal 'gyur yod pa'i phyir te /
ljon shing rlung gis bskul ba las byung ba'i 'dus byas thams cad mi rtag pa zhes pa'i sgra yod pa'i phyir te /
spyod 'jug las /
lus can kun gyi bya dang ni / /
shing dang 'od zer thams cad dang / /
nam mkha' las kyang chos kyi sgra / /
rgyun mi chad pa thos par shog /
ces gsungs pa'i phyir /
gong gi ma khyab mtshams la /
kho na re /
ngag ma yin na /
thal ngag ma yin pas khyab pa'i phyir te /
ngag ma yin na /
thal 'gyur ma yin pas khyab pa'i phyir te /
rigs rgyan las /
ngag ma yin na thal 'gyur du mi rung bas /
zhes gsungs pa'i phyir zer /
kha cig na re /
rtags dang khyab pa pha rol po'i blo ngor grub cing /
dam bca' la bsal 'bab pa'i rtags ston pa'i ngag /
thal 'gyur yang dag gi mtshan nyid yin par thal /
rigs rgyan las /
thal 'gyur gyi mtshan nyid /
rtags dang khyab pa pha rol po'i blo ngor grub cing /
dam bca' la bsal ba 'bab pa'i rtags ston pa'i ngag /
ces gsungs pa'i phyir /
zer na ma khyab /
'dod na /
thal 'gyur yang dag yin na /
mtshan nyid de yin dgos par thal /
de de'i mtshan nyid yin pa'i phyir /
'dod na /
sgra chos can /
ma byas par thal /
rtag pa yin pa'i phyir /
zhes pa'i thal 'gyur chos can /
der thal /
de'i phyir /
khyab pa khas /
rtags sla /
'dod na /
de chos can /
khyod kyi rtags dang khyab pa pha rol po'i blo ngor grub par thal /
'dod pa'i phyir /
'dod na /
khyod kyi rtags pha rol pa'i blo ngor grub par thal /
'dod pa'i phyir /
'dod na /
pha rol po'i blo ngor sgra rtag pa yin par thal /
'dod pa'i phyir /
'dod mi nus te /
pha rol po'i blo ngor sgra mi rtag pa yin pa'i phyir te| pha rol po'i blo ngor sgra mi rtag pa grub pa'i phyir te /
sgra chos can /
bdag med yin par thal /
mi rtag pa yin pa'i phyir /
zhes pa'i thal 'gyur gyi rtags pha rol po'i blo ngor grub pa'i phyir /
ma grub na /
sgra chos can| bdag med yin par thal /
mi rtag pa yin pa'i phyir /
zhes pa'i thal 'gyur chos can /
khyod kyi rtags pha rol po'i blo ngor grub par thal /
khyod kyi rtags dang khyab pa pha rol pa'i blo ngor grub pa'i phyir te /
rtags @# / /
dang khyab pa pha rol po'i blo ngor grub cing dam bca' la bsal ba 'bab pa'i rtags ston pa'i ngag yin pa'i phyir te /
thal 'gyur yang dag yin pa'i phyir te /
sgrub byed yang dag mi 'phen pa'i thal 'gyur yang dag yin pa'i phyir /
kha cig sgra chos can /
mi rtag pa yin par thal /
byas pa yin pa'i phyir zhes pa'i thal 'gyur chos can /
khyod kyi dam bca' la bsal ba 'bab par thal /
khyod dam bca' la bsal ba 'bab pa'i rtags ston pa'i ngag yin pa'i phyir te /
mtshan nyid de yin pa'i phyir te /
thal 'gyur yang dag yin pa'i phyir te /
sgrub byed yang dag mi 'phen pa'i thal 'gyur yang dag yin pa'i phyir /
'dod na /
de 'dra'i thal 'gyur chos can /
khyod kyi dam bca' la bsal ba mi 'bab par thal /
khyod kyi dam bca' la khas blangs kyis bsal ba mi 'bab pa gang zhig /
tshad mas bsal ba mi 'bab pa'i phyir /
dang po grub ste /
khyod kyi dam bca' khas blangs kyis grub pa'i phyir te /
sgra mi rtag pa khas blangs kyis grub pa'i phyir /
gnyis pa grub ste /
khyod kyi dam bca' tshad mas grub pa'i phyir te /
sgra mi rtag par tshad mas grub pa'i phyir te /
sgra mi rtag pa yin pa'i phyir zer /
de la kha cig na re /
sgra chos can /
mi rtag pa yin par thal /
byas pa yin pa'i phyir zhes pa'i thal 'gyur chos can /
bsal ba bstan med kyi thal 'gyur yin par thal /
thal 'gyur yin pa gang zhig /
khyod kyi dam bca' la khas blangs kyis bsal ba mi 'bab /
de la tshad mas bsal ba yang mi 'bab pa'i phyir /
rtags gnyis ka khas /
'dod na /
de 'dra'i thal 'gyur chos can /
thal 'gyur snang yin par thal /
bsal ba bstan med kyi thal 'gyur yin pa'i phyir /
'dod mi nus te /
thal 'gyur yang dag yin pa'i phyir zer /
kha cig na re /
lan gyis zlog par mi nus pa'i thal ngag /
thal 'gyur yang dag gi mtshan nyid yin par thal /
tshad ma sde bdun yid kyi mun sel las /
dang po'i mtshan nyid /
skabs su babs pa'i lan gyis zlog par mi nus pa'i thal ngag /
ces gsungs pa'i phyir /
zer na ma khyab /
'dod na /
thal 'gyur yang dag yin na /
lan gyis zlog par mi nus pa'i thal dag yin pas khyab par thal /
de de'i mtshan nyid yin pa'i phyir /
'dod na /
sgra chos can /
ma byas par thal /
rtag pa yin pa'i phyir /
zhes pa'i thal 'gyur chos can /
der thal /
de'i phyir /
khyab pa khas /
'dod mi nus te /
lan gyis zlog par nus pa'i thal ngag yin pa'i phyir te /
rtags ma grub kyi lan thebs pa'i thal 'gyur yin pa'i phyir te /
rtags tshad mas ma grub pa'i thal 'gyur yin pa'i phyir te /
rtags tshad mas ma grub /
khyab pa tshad mas grub /
dam bca' la tshad mas bsal ba 'bab pa'i thal 'gyur yin pa'i phyir te /
rtags gsal gnyis tshang mas bsal zhing khyab pa @# / /
tshad mas grub pa'i thal 'gyur yin pa'i phyir te /
sgrub byed yang dag 'phen pa'i thal 'gyur yang dag yin pa'i phyir /
khyab ste /
rigs gter las /
sgrub pa'i thal 'gyur chos gsum ldan / /
zhes gsungs pa'i phyir /
kha cig na re /
rtags tshad mas ma grub /
khyab pa tshad mas grub /
dam bca' la tshad mas bsal ba 'bab pa'i thal 'gyur yang dag yin na /
sgrub byed yang dag 'phen pa'i thal 'gyur yang dag yin pas khyab par thal /
sgrub byed yang dag 'phen pa'i thal 'gyur yin na khyad chos gsum dang ldan dgos pa'i phyir /
zer na ma khyab /
'dod na /
gang zag gi bdag chos can /
tshad mas dmigs par thal /
yod pa yin pa'i phyir /
zhes pa'i thal 'gyur chos can /
der thal /
de'i phyir /
khyab pa khas /
ma grub na /
de 'dra'i thal 'gyur chos can /
der thal /
khyod kyi rtags tshad mas ma grub pa gang zhig /
khyab pa tshad mas grub /
dam bca' la tshad mas bsal ba 'bab /
thal 'gyur yang dag yin pa'i phyir /
dang po grub ste /
gang zag gi bdag yod pa tshad mas ma grub pa'i phyir /
gnyis pa grub ste /
yod pa yin na /
tshad mas dmigs pa yin pas khyab pa tshad mas grub pa'i phyir te /
yod pa yin na /
tshad mas dmigs pa yin pas khyab pa'i phyir /
gsum pa grub ste /
gang zag gi bdag tshad mas dmigs pa la tshad mas bsal ba 'bab pa'i phyir te /
gang zag gi bdag tshad mas dmigs pa tshad mas bsal ba'i phyir te /
gang zag gi bdag yod pa tshad mas bsal ba'i phyir te /
gang zag gi bdag yod pa tshad mas ma grub pa'i phyir /
bzhi pa grub ste /
de 'dra'i thal 'gyur de sgrub byed yang dag mi 'phen pa'i thal 'gyur yin pa'i phyir /
rtsa bar 'dod na /
de 'dra'i thal 'gyur chos can /
sgrub byed yang dag 'phen pa'i thal 'gyur ma yin par thal /
khyod kyis 'phen pa'i sgrub byed yang dag med pa'i phyir te /
tshad mas ma dmigs pa de gang zag gi bdag med par sgrub pa'i rtags yang dag ma yin pa'i phyir te /
de sgrub kyi phyogs chos ma yin pa'i phyir te /
gang zag gi bdag gi steng du ma grub pa'i phyir te /
med pa yin pa'i phyir /
kha cig na re /
ldog pa gzhan rigs 'phen pa'i thal 'gyur yang dag yin na /
de bcu drug po gang rung yin dgos par thal /
de la brgyad tshan gcig dang de las log pa brgyad yod pa'i phyir /
zer na ma khyab /
'dod na /
du ldan la la chos can /
du ba med par thal /
me med pa'i phyir zhes pa'i thal 'gyur chos can /
der thal /
de'i phyir /
khyab pa khas /
ma grub na /
de 'dra'i thal 'gyur chos can /
ldog pa gzhan rigs 'phen pa'i thal 'gyur yang dag yin par thal /
'bras rtags yang dag 'phen pa'i rgyu ma dmigs pa'i thal 'gyur thal 'gyur yin pa'i phyir te /
'bras rtags @# / /
yang dag 'phen pa gang zhig /
rgyu ma dmigs pa'i thal 'gyur yin pa'i phyir /
dang po grub ste /
de 'dra'i thal 'gyur gyis /
du ldan la la chos can /
me yod de /
du ba yod pa'i phyir /
zhes pa'i sgrub byed 'phen pa gang zhig /
du ba de du ldan la la me yod par sgrub pa'i 'bras rtags yang dag yin pa'i phyir /
gnyis pa grub ste /
de'i chos log tu du ba song /
du ba'i rgyu la me song ba gang zhig /
de 'dra'i thal 'gyur de me med pa rtags su bkod pa'i thal 'gyur yin pa'i phyir /
rtsa bar 'dod na /
de 'dra'i thal 'gyur chos can /
bcu drug po de gang rung ma yin par thal /
brgyad tshan gcig gi thal 'gyur brgyad po gang rung ma yin pa gang zhig /
de las log pa'i thal 'gyur brgyad po gang rung ma yin pa'i phyir /
rtags re re nas sla /
kho na re /
bum pa tshad mas ma dmigs pa'i sa phyogs chos can /
bum pa tshad mas dmigs par thal /
bum pa yod pa'i phyir zhes pa'i thal 'gyur chos can /
log pa brgyad kyi tha ma'i thal 'gyur ma yin par thal /
rang bzhin ma dmigs pa'i rtags yang dag 'phen pa'i khyab byed dmigs pa'i thal 'gyur ma yin pa'i phyir te /
khyab byed dmigs pa'i thal 'gyur ma yin pa'i phyir te /
khyod kyi chos log tu bum pa tshad mas ma dmigs pa song /
de'i khyab byed la bum pa med pa 'gro dgos pa gang zhig /
bum pa med pa bum pa tshad mas ma dmigs pa'i khyab byed ma yin pa'i phyir /
ma grub na /
bum pa med pa chos can /
bum pa tshad mas ma dmigs pa'i khyab byed ma yin par thal /
de dang khyab mnyam yin pa'i phyir /
zer na ma khyab /
kha cig na re /
sgra rtag par bden zhen gyis 'dod /
sgra byas pa dang rtag na ma byas pas khyab pa tshad mas grub pa'i gang zag yin na /
sgra chos can /
ma byas par thal /
rtag pa yin pa'i phyir zhes pa'i thal 'gyur sgrub byed yang dag 'phen pa'i thal 'gyur 'phen pa skabs su bab pa'i rgol ba yin dgos par thal /
sgra rtag par bden zhen gyis 'dod /
sgra byas pa dang rtag na ma byas pas khyab pa tshad mas grub pa'i gang zag de de 'dra'i thal 'gyur 'phen pa skabs su bab pa'i rgol ba yin pa'i phyir /
zer na ma khyab /
'dod na /
sgra rtag par bden zhen gyis 'dod /
byas rtags kyi sgra mi rtag par sgrub pa'i tshul gsum tshad mas ma grub cing /
sgra byas pa dang rtag na ma byas pas khyab pa tshad mas grub pa'i gang zag chos can /
der thal /
de'i phyir te /
byas pa'i rtags kyis sgra mi rtag par sgrub pa'i tshul gsum tshad mas ma nges shing /
sgra byas pa dang rtag na ma byas pas khyab pa tshad mas nges pa'i gang zag yod pa'i phyir /
'dod na /
de 'dra'i gang zag chos can /
byas rtags kyis sgra mi rtag par sgrub pa'i sgrub byed yang dag 'phen pa'i thal 'gyur 'phen pa skabs su bab pa'i gang zag yin par thal /
'dod pa'i phyir /
'dod na /
byas pa'i rtags kyis sgra mi rtag par sgrub pa'i tshul gsum tshad mas grub pa'i gang zag @# / /
yin par thal /
'dod pa'i phyir /
khyab ste /
byas rtags kyis sgra mi rtag par sgrub pa'i sgrub byed yang dag 'phen pa'i thal 'gyur 'phen pa skabs su bab pa'i gang zag yin na /
byas rtags kyis sgra mi rtag par sgrub pa'i tshul gsum tshad mas grub pa'i gang zag yin dgos pa'i phyir te /
mdo rang 'grel las /
brjod pa gang zhig gnyis ka la rab tu grub pa la sun 'byin pa yin gyi /
gang yang rung ba dang the tshom za ba la ni ma yin te yang grub par byed pa la ltos dgos pa'i phyir /
zhes gsungs pa'i phyir /
bzhi pa rtags gsal ngos bzung ba'i tshul ni /
'di lta'i 'god tshul gnyis ka yang / /
yongs grags rtags gsal zhes 'bod pa / /
des na lag tu blang bya ni / /
rtags la ma sbyar gsal bar yang / /
dngos khyab nyid dang ldog ste 'bud / /
chos can grub pa'i rjes mi 'brangs / /
bkod tshe rtags gsal rjes su 'brangs / /
rtags la sbyar ba yang yod de / /
chos la shes byas khyab ces bzhin / /
'di la la khyab go ba tshang / /
gzhan du 'thad pa min par go /
'on kyang byed mkhan shin tu mang / /
zhes pa ste /
don ni /
'di lta bu'i thal 'gyur dang rtags sbyor gnyis kyi rtags gsal 'god tshul gnyis ka la yang yongs grags kyi rtags gsal zhes 'bod pa bkod tshod kyi rtags gsal gnyis la byed dgos la /
de yang bkod song gi rtags gsal ngos bzung ba la /
sgra chos can /
ma byas pa yin par thal /
ma byas pa yin par thal /
rtag pa yin pa'i phyir /
zhes pa'i thal 'gyur lta bu la mtshon na /
rtag pa de de 'dra'i thal 'gyur gyi bkod tshod kyi rtags yin kyang de'i rtags ma yin /
ma byas pa de de 'dra'i thal 'gyur gyi thal chos dang bkod tshod kyi gsal ba gnyis ka yin kyang de'i gsal ba ma yin /
sgra rtag pa de de'i rtags dang song tshod kyi rtags gnyis ka yin /
sgra dang ma byas pa'i tshogs don dang sgra ma byas pa de de'i gsal ba dang song tshod kyi gsal ba gnyis ka yin te /
thal 'gyur gyi skabs 'dir bkod tshod dang song tshod gnyis kyi nang nas song tshod gtso che ba yin pa'i phyir ro / /
rnam mkhyen byas pa de /
rnam mkhyen chos can /
mi rtag pa yin par thal /
byas pa yin pa'i phyir /
zhes pa'i thal 'gyur gyi rtags su ngos 'dzin pa'am /
rnam mkhyen dang byas pa'i tshogs don de de'i rtags su ngos 'dzin pa sogs du ma zhig la rigs 'gre shes par bya'o / /
des na lag tu blang bar bya ba'i tshul ni /
de ltar lag tu len pa'i tshe rtags la ma sbyar ba gsal ba rkyang pa can gyi thal 'gyur dang /
yang sgras gsal ba ma sbyar ba'i rtags rkyang pa can gyi thal 'gyur dang /
rtags rkyang pa can gyi rtags sbyor rnams la dngos khyab nyid dang ldog khyab ste rjes khyab dang ldog khyab gnyis grub par 'bud rigs te mi grub pa'i phyir /
dper na /
mi rtag pa yin par thal /
zhes pa lta bu gsal ba rkyang pa can gyi thal 'gyur dang /
byas pa yin pa'i phyir /
zhes pa lta bu rtag @# / /
rkyang pa can gyi thal 'gyur /
dngos po yin pa'i phyir /
zhes pa rtags rkyang pa can gyi sbyor ba gnyis kyi rjes khyab dang ldog khyab mi grub pa'i phyir te /
khyab pa grub pa la rtags gsal gnyis ka dgos pa'i phyir| thal 'gyur de'i khyab pa grub pa thal 'gyur de'i rtsod gzhi chos can grub pa'i rjes su mi 'brangs te de'i rjes su 'brangs mi dgos pa'i phyir te /
dper na /
mi rtag pa yin par thal /
byas pa yin pa'i phyir /
zhes pa'i thal 'gyur gyi chos can tshad mas ma grub kyang khyab pa tshad mas grub pa bzhin yin pa'i phyir /
de ltar na thal 'gyur bkod pa'i tshe thal 'gyur de'i khyab pa grub pa thal 'gyur de'i bkod chod kyi rtags gsal gyi rjes su 'brangs dgos te /
rtags de yin na gsal ba de / /
yin pas khyab pa rjes khyab dang / /
zhes sogs sngar rjes su 'gro ldog gi skabs su bshad pa'i khyab pa rnams bkod tshod kyi rtags gsal dgongs nas gsungs pa'i phyir ro / /
khyab pa rtags la sbyar ba'i thal 'gyur yang yod de /
chos la shes byas khyab pa'i phyir zhes pa'i thal 'gyur lta bu de bzhin yin pa'i phyir /
des na chos la shes byas khyab pa'i phyir zhes pa'i thal 'gyur gyi khyab pa 'di la la khyab kyi go ba tshang zhing /
gzhan du thal 'gyur gyi khyab pa gang yin la la khyab kyi go ba tshang ba 'thang ba min par go ba'i phyir /
'on kyang deng skabs de'i tha snyad byed mkhan shin tu mang ba yod par mngon no / /
kho na re /
sgra chos can| ma byas par thal /
rtag pa yin pa'i phyir /
zhes pa'i thal 'gyur gyi rtags grub par thal /
rtag pa de de 'dra'i thal 'gyur gyi rtags yin pa'i phyir /
ma grub na /
rtag pa chos can /
de 'dra'i thal 'gyur gyi rtags yin par thal /
de 'dra'i thal 'gyur gyi rtags su bkod pa yin pa'i phyir /
zer na ma khyab /
khyab ste /
thal 'gyur de'i rtags su bkod pa thal 'gyur de'i rtags kyi mtshan nyid yin pa'i phyir te /
rtags su bkod pa rtags kyi mtshan nyid yin pa'i phyir /
zer na ma khyab /
yang kho na re /
de 'dra'i thal 'gyur gyi rtags grub par thal /
de 'dra'i thal 'gyur rtags yod pa'i phyir /
ma grub na /
der thal /
sgra rtag pa de de 'dra'i thal 'gyur gyi rtags yin pa'i phyir| zer na ma khyab /
rtags grub ste /
sgra rtag pa de de 'dra'i thal 'gyur gyi song tshod kyi rtags yin pa'i phyir te /
rtag pa de de 'dra'i thal 'gyur gyi bkod tshod kyi rtags yin pa'i phyir te /
de 'dra'i thal 'gyur gyi bkod tshod kyi rtags yod pa'i phyir te /
rtag pa yod pa'i phyir /
kho na ne /
rtag pa de de 'dra'i thal 'gyur gyi bkod tshod kyi rtags ma yin par thal /
rtag pa de de 'dra'i thal 'gyur gyi song tshod kyi rtags yin pa'i phyir /
ma grub na /
der thal /
rtag pa de de 'dra'i thal 'gyur gyi rtags yin pa'i phyir te /
ma byas pa de de 'dra'i thal 'gyur gyi gsal ba yin pa'i phyir /
ma grub na /
der thal /
mi rtag pa de /
sgra chos can /
mi rtag ste /
byas pa'i phyir /
zhes pa'i @# / /
rtags sbyor gyi dngos kyi bsgrub bya'i chos su gzung bya yin pa'i phyir /
zer na ma khyab /
rtags grub ste /
mi rtag pa de byas rtags kyis sgra mi rtag par sgrub pa'i dngos kyi bsgrub bya'i chos su gzung bya yin pa'i phyir /
ma grub na /
der thal /
byas rtags kyis sgra mi rtag par sgrub pa'i dngos kyi bsgrub bya'i chos su gzung bya yod pa'i phyir te /
byas pa de sgra mi rtag par sgrub pa'i rtags yang dag yin pa'i phyir /
kha cig na re /
de 'dra'i thal 'gyur gyi gsal ba grub par thal /
de 'dra'i thal 'gyur gyi gsal ba yod pa'i phyir te /
de 'dra'i thal 'gyur gyi gsal ba dang yod pa'i gzhi mthun yod pa'i phyir te /
ma byas pa de de 'dra'i gzhi mthun yin pa'i phyir /
ma grub na /
ma byas pa chos can /
der thal /
de 'dra'i thal 'gyur gyi gsal ba yin pa gang zhig /
yod pa yin pa'i phyir /
phyi ma sla /
dang po ma grub na /
ma byas pa chos can /
de 'dra'i thal 'gyur gyi gsal ba yin par thal /
rtag na ma byas pas khyab pa de de 'dra'i thal 'gyur gyi rjes khyab yin pa gang zhig /
de'i rjes khyab slong ba'i tshe rtags de yin na gsal ba de yin pas khyab pa slong dgos pa'i phyir /
zer na ma khyab /
kha cig na re /
rtags rkyang pa can gyi thal 'gyur med par thal /
byas pa yin pa'i phyir zhes pa'i thal 'gyur de rtags rkyang pa can gyi thal 'gyur ma yin pa'i phyir te /
de thal 'gyur ma yin pa'i phyir te /
de thal ngag tu dmigs pa ma yin pa'i phyir te /
de thal zhes pa'i tshig dang ldan pa ma yin pa'i phyir /
zer na ma khyab /
rtags grub ste /
de la byas pa yin pa'i phyir zhes pa tsam ma gtogs thal zhes pa'i tshig med pa'i phyir te /
de rtags tsam bkod pa'i thal 'gyur yin pa'i phyir te /
de rtags rkyang pa can gyi thal 'gyur yin pa'i phyir /
khyab ste /
de gnyis don gcig yin pa'i phyir /
kha cig na re /
thal 'gyur dang sun 'byin dang klan ka gsum don gcig yin par thal /
tshad ma yid kyi mun sel las /
sun 'byin dang thal 'gyur ni don gcig pa yin pas /
zhes gsungs pa'i phyir /
'dod na /
sun 'byin yin na /
thal 'gyur yin dgos par thal /
'dod pa'i phyir /
'dod na /
snga rgol gyis sgra chos can /
mi rtag pa yin par thal /
byas pa yin pa'i phyir zhes pa'i thal 'gyur bkod pa la /
phyi rgol gyis rtags ma grub ces lan btab pa de chos can /
thal 'gyur yin par thal| sun 'byin yin pa'i phyir /
khyab pa khas /
rtags grub ste /
snga rgol gyis de 'dra'i thal 'gyur bkod pa la phyi rgol gyis rtags ma grub kyi lan btab nas sun 'byin pa yin pa'i phyir te /
de 'dra'i sun 'byin pa yod pa'i phyir te /
khyab pa 'gal ba dang khyab pa ma nges pa'i lan btab nas sun 'byin pa yod pa'i phyir /
'dod na /
de chos can /
thal 'gyur ma yin par thal /
pha rol po la thal ba brjod pa'i ngag ma yin pa'i @# / /
phyir| zer na ma khyab /
kho na re /
de gnyis 'gal ba yin no zer na /
thal 'gyur yin na /
sun 'byin ma yin pas khyab par thal /
de gnyis 'gal ba yin pa'i phyir /
rtags khas /
'dod na /
sgra chos can /
ma byas par thal /
rtag pa yin pa'i phyir zhes pa'i thal 'gyur chos can /
der thal /
de'i phyir /
khyab pa khas /
rtags grub ste /
thal 'gyur yang dag yin pa'i phyir /
'dod na /
de 'dra'i thal 'gyur chos can /
sun 'byin yin par thal /
sgra rtag par khas blangs pa la sun 'byin pa yin pa'i phyir te /
sgra rtag par khas len pa la sun 'byin du 'phangs pa yin pa'i phyir te /
de la 'phangs pa'i sun 'byin yang dag yin pa'i phyir /
ma grub na /
der thal /
sgra rtag par khas len pa la 'phangs pa'i sun 'byin yang dag yod pa'i phyir te /
sun 'byin yang dag yod pa'i phyir te /
thal 'gyur yang dag yod pa'i phyir /
khyab ste /
thal 'gyur yang dag yin na /
sun 'byin yang dag yin dgos pa'i phyir te /
thal 'gyur yang dag dang sun 'byin yang dag don gcig /
thal 'gyur ltar snang dang sun 'byin lhar snang don gcig yin pa'i phyir /
kha cig na re /
sgra mi rtag pa ma yin pa de /
sgra chos can /
byas pa ma yin par thal /
mi rtag pa ma yin pa'i phyir /
zhes pa'i thal 'gyur gyi song tshod kyi rtags yin par thal /
sgra rtag pa de /
sgra chos can /
ma byas par thal /
rtag pa yin pa'i phyir zhes pa'i thal 'gyur gyi song tshod kyi rtags yin pa'i phyir /
zer na ma khyab /
'dod na /
de 'dra'i thal 'gyur gyi rtags ma grub par thal /
de 'dra'i thal 'gyur de sgrub byed yang dag 'phen pa'i thal 'gyur yang dag yin pa'i phyir /
'dod mi nus te /
de 'dra'i thal 'gyur gyi rtags grub pa'i phyir te /
de 'dra'i thal 'gyur gyi rtags yod pa'i phyir te /
sgra mi rtag pa ma yin pa yod pa'i phyir /
zer na ma khyab /
ma grub na /
sgra mi rtag pa chos can /
khyod ma yin pa yod par thal /
'dus byas yin pa'i phyir /
khyab ste /
'dus byas yin na /
khyod ma yin pa yod dgos pa'i phyir te /
'dus byas yin na khyod med pa yod dgos pa'i phyir /
kho na re /
de 'dra'i thal 'gyur gyi song tshod kyi rtags ngos bzung tshul med par thal /
sgra mi rtag pa ma yin pa de de'i song tshod kyi rtags ma yin pa'i phyir /
zer na ma khyab /
'dod mi nus te /
sgra dang mi rtag pa ma yin pa'i tshogs don de de 'dra'i thal 'gyur gyi rtags yin pa'i phyir /
lnga pa lan 'debs tshul bshad pa ni /
'dod rtags ma grub khyab pa med / /
khyab pa 'gal dang the tshom za / /
lnga po lan zhes bya ba yin / /
yang na khyab lan gcig tu bsdus / /
rnam par dag pa'i sgo bzhir grags / /
zhes pa ste /
don ni /
bod snga rabs pa cha pa chos kyi seng+ges thal 'gyur gyi lan la /
'dod lan /
rtags ma grub /
khyab med kyi lan dang gsum du bzhed /
rigs gter rjes 'brangs rnams kyis ni /
'dod lan dang /
rtags ma grub @# / /
kyi lan dang /
khyab pa med pa'i lan dang /
khyab pa 'gal ba'i lan dang /
the tshom za ba'i lan dang lnga po de la lan zhes bya ba yin la /
yang na khyab pa'i lan gnyis gcig tu bsdus te /
rigs gter las| des na mkhas pa'i thal 'gyur lan / /
rnam par dag pa'i sgo bzhir gdab / /
ces bshad pa ltar /
rnam par dag pa'i lan gyi sgo rnam pa bzhir grags pas so / /
rang lugs ni /
thal 'gyur gyi lan 'debs tshul la /
de kho nar nges pa ma yin te /
de rnams kyi steng du /
bsdoms rtags ma grub pa'i lan /
ci'i phyir gyi lan /
skyon can gyi lan /
the tshom za ba'i lan la /
rtags la the tshom za ba /
gsal ba la the tshom za ba /
khyab pa la the tshom za ba /
skyon can gyi lan la yang /
gshog lugs skyon can gyi lan /
rtags la ltos pa'i skyon can /
gsal ba la ltos pa'i skyon can /
chos can la ltos pa'i skyon can gyi lan du phye ba la sogs pa du ma yod pa'i phyir ro / /
kha cig na re /
rang gi chos log rang gi shes 'dod chos can gyi steng du rang gi rtags log sgrub pa la tshul gsum 'phen pa'i thal dag rnam dag de /
sgrub byed yang dag 'phen pa'i thal 'gyur yang dag gi mtshan nyid yin par thal /
tshad ma yid kyi mun sel las /
dang po'i mtshan nyid /
thal 'gyur yang dag gang zhig /
chos log gis rang gi chos can gyi steng du rtags log bsgrub pa na tshul gsum tshang ba /
zhes gsungs pa'i phyir /
zer na ma khyab /
'dod mi nus te /
de 'dra'i thal dag rnam dag de /
de 'dra'i thal 'gyur yang dag gi mtshan nyid ma yin pa'i phyir te /
de 'dra'i thal ngag med pa'i phyir te /
rang gi chos log rang gi shes 'dod chos can gyi steng du rang gi rtags log bsgrub pa la tshul gsum ma yin pa'i phyir te /
rang gi chos log rang gi shes 'dod chos can gyi steng du rang gi rtags log sgrub pa'i rtags yang dag ma yin pa'i phyir te /
de de sgrub pa'i phyogs chos ma yin pa'i phyir te /
rang gi chos log rang gi shes 'dod chos can gyi steng du 'god tshul dang mthun par ma grub pa'i phyir te /
rang gi shes 'dod chos can rang gi chos log ma yin pa'i phyir /
kho na re /
gong du bshad pa'i thal 'gyur gyi dbye ba de dag mi 'thad par thal /
thal 'gyur la 'god tshul gyi dbye ba yang yod pa'i phyir /
zer na ma khyab /
rtags grub ste /
de la 'god tshul gyi sgo nas dbye na /
rtags gsal rtsod gzhi gsum dang ldan pa'i thal 'gyur 'god tshul /
chos can du ma spungs pa'i thal 'gyur 'god tshul /
gsal ba du ma spungs pa'i thal 'gyur 'god tshul /
rtags du ma spungs pa'i thal 'gyur 'god tshul /
sbugs tshangs kyi thal 'gyur 'god tshul dang lnga yod pa'i phyir /
dang po ni /
rnam mkhyen chos can /
mi rtag pa yin par thal /
byas pa yin pa'i phyir /
zhes pa'i thal 'gyur lta bu yin te /
de rnam @# / /
mkhyen gyi rtsod gzhi /
mi rtag pa'i gsal ba /
byas pa'i rtags byas pa'i thal 'gyur yin pa'i phyir /
gnyis pa ni /
rnam mkhyen chos can /
gzugs chos can /
sgra chos can /
shes bya yin par thal| blo'i yul du bya rung yin pa'i phyir /
zhes pa'i thal 'gyur lta bu yin te /
de chos can du ma dang ldan pa'i thal 'gyur yin pa'i phyir /
gsum pa ni /
rnam mkhyen chos can /
mi rtag pa yin par thal /
skad cig ma yin par thal /
dngos po yin par thal /
don byed nus pa yin pa'i phyir zhes pa'i thal 'gyur lta ba yin te /
de gsal ba du ma dang ldan pa'i thal 'gyur yin pa'i phyir /
bzhi pa ni /
rnam mkhyen chos can /
mi rtag pa yin par thal /
skad cig ma yin pa'i phyir /
dngos po yin pa'i phyir /
byas pa yin pa'i phyir zhes pa'i thal 'gyur lta bu yin te /
de rtags du ma dang ldan pa'i thal 'gyur yin pa'i phyir| lnga pa la /
chos can sbubs tshangs kyi thal 'gyur dang /
gsal ba sbubs tshangs kyi thal 'gyur gnyis /
dang po ni /
rnam mkhyen chos can /
gzugs chos can /
sgra chos can /
dngos po yin par thal /
dngos po yin pa'i phyir zhes pa'i thal 'gyur gyi rtags grub par thal /
byas pa yin pa'i phyir zhes pa'i thal 'gyur la khyab pa yod par thal /
byas pa yin pa'i phyir zhes pa'i thal 'gyur lta bu yin te /
de 'dra'i thal 'gyur gyi gsal ba'i nang du phyir sgra dang po dngos po yin pa'i phyir zhes pa des sgra chos can zhes pa de sbugs su drangs /
phyir sgra gnyis pa byas pa yin pa'i phyir zhes pa des gzugs chos can zhes pa de sbugs su drangs nas /
rnam mkhyen rtsod gzhi /
gzugs chos can man chad gsal ba /
byas pa de 'dra'i thal 'gyur gyi rtags yin pa'i phyir /
ma grub na /
der thal /
de 'dra'i thal 'gyur gyi rjes khyab slong ba'i tshe /
byas pa yin na| gzugs chos can /
sgra chos can /
dngos po yin par thal /
dngos po yin pa'i phyir zhes pa'i thal 'gyur gyi rtags grub par thal /
byas pa yin pa'i phyir zhes pa'i thal 'gyur la khyab pa yod pas khyab bslong dgos pa'i phyir| gnyis pa ni /
rnam mkhyen chos can /
dngos po yin par thal /
byas pa yin par thal /
mi rtag pa yin par thal /
don byed nus pa yin pa'i phyir /
skyes pa yin pa'i phyir /
skad cig ma yin pa'i phyir zhes pa'i thal 'gyur lta bu yin te /
de 'dra'i thal 'gyur gyi rtags kyi nang gi phyir sgra dang po don byed nus pa yin pa'i phyir zhes pa des mi rtag pa yin par thal /
zhes pa de sbugs su drangs /
phyir sgra gnyis pa skyes pa yin pa'i phyir zhes pa des byas pa yin par thal zhes pa de sbugs su drangs nas /
rnam mkhyen rtsod gzhi /
dngos po gsal ba /
byas pa yin par thal man chad rtags yin pa'i phyir /
kho na re /
rnam 'grel du thal 'gyur@# / /
bstan pa'i gzhung med par thal /
sngar shes byed kyi skabs su rnam 'grel gyi thal 'gyur bstan pa'i gzhung ma byung ba'i phyir /
zer na ma khyab /
'dod mi nus te /
rnam 'grel gyi gzhan don le'u las /
gzhan gyis brtags pa yis / /
thal ba bsgrub pa gnyis 'brel phyir / /
gcig med na gzhan dgag phyir yin / /
zhes pa 'di thal 'gyur bstan pa'i gzhung yin pa'i phyir /
slob dpon nas bstan pa'i thal 'gyur yod de /
ba spyi rtag dngos chos can /
du mar thal /
rang gi gsal ba du ma la don dam par 'phrod 'dus 'brel ba'i phyir zhes pa'i thal 'gyur de de yin pa'i phyir /
slob dpon phyogs glang gis bye brag pa'i rigs rgyun du gyur pa'i gang zag kha cig gi ngo bor de 'dra'i thal 'gyur 'phangs pa la chos can /
dgos pa yod de /
du ma ma yin pa'i rtags kyis ba spyi rtag dngos rang gi gsal ba du ma la don dam par 'phrod 'dus 'brel ba de dgag par bya ba'i ched yin pa'i phyir /
de ltar 'gog pa yang nus te /
du ma ma yin pa de ba spyi rtag dngos rang gi gsal ba du ma la don dam par 'phrod 'dus ma 'brel bar sgrub pa'i tshul gsum yin pa'i phyir ro /
! /
lnga pa lha ba dbu mar 'jug pa'i tshul bshad pa ni /
lta ba dbu mar 'jug tshul ni / /
phyi nang dngos po kun chos can / /
bdag med yin te ci'i phyir na / /
bdag med min pa'ang bdag med phyir / /
zhes pa'i gtan tshigs chen po'i don / /
chos kun spros bral bdag med de / /
bdag med min pa'ang bdag med do / /
zhes pa'i gnas tshul dbu mar gnas / /
gzhan yang bsdus pa'i rigs pa la / /
dpyad na thog tha mi rnyed cing / /
dbus su'ang gnas par mi 'gyur te / /
khas blangs thams cad 'jig par 'gyur / /
thog tha med cing dbus mi dmigs / /
khas blangs med cing grub mtha'ang med / /
de'i tshe dbu ma chen po'o / /
zhes pa ste /
don ni /
sngar bshad pa'i kha dog dkar dmar dang /
rdzas ldog sogs kyi rnam gzhag dang rigs lam ji snyed gcig bshad pa thams cad dbu ma thal 'gyur pa'i lugs kyi yang dag pa'i lta ba rtogs pa'i shes rab zab mo dbu mar 'jug pa'i thabs tshul dam pa yin te /
ston pa bcom ldan 'das kyis chos kyi phung po ji snyed gcig gsung pa thams cad gdul bya'i rgyud la yang dag pa'i lta ba rtogs pa'i shes rab skyed pa dang de rnams thar pa thob pa'i thabs su gsungs pa'i phyir /
de ltar yang bstod pa legs bshad snying po las /
khyod kyis ji snyed bka' stsal pa / /
rten 'brel nyid la tsam ste 'jug |de yang mya ngan 'das phyir te / /
zhi gyur min mdzad khyod la med / /
ces dang /
spyod 'jug las kyang /
yan lag 'di dag thams cad ni / /
thub pas shes rab don du gsungs / /
zhes gsungs pa'i phyir /
@# / /
de ltar rtogs pa'i thabs su 'jug tshul gyi rigs pa ni /
gzugs sogs phyi dang mig sogs nang gi dngos po kun chos can /
rang bzhin gyis grub pas stong pa'i bdag med yin te /
des stong pa'i bdag tu tshad mas ma grub pa'i phyir rgyu mtshan ci'i phyir des stong pa'i bdag tu tshad mas ma grub ce na /
de yod de /
rang bzhin gyis grub pas stong pa'i bdag med min pa'ang des stong pa'i bdag med yin pa'i phyir /
zhes pa'i gtan tshigs sam rigs pa chen po'i don /
rgyal ba'i bstan pa dang chos thams cad kyi snying po rten 'brel stong pa nyid ces bya ba chos kun gyi gnas lugs zab mo stong pa nyid spros pa'i mtha' thams cad dang bral zhing bdag tu med de /
rang bzhin gyis grub pas stong pa'i bdag med min pa'ang des stong pa'i bdag med do / /
zhes pa'i bdag dang bdag gi ba la sogs pa'i chos gang yin yang rung de kho na nyid la dpyod pa'i rigs pas btags don btsal ba'i tshe rnyed rgyu'i rang bzhin rdul tsam yang med pa'i stong sang 'ba' zhig la /
las 'bras la sogs pa bya byed thams cad bsnyon med du gnas pa'i tshul la 'jog thub pa zhig byung na /
de'i tshe rtag chad kyi mtha' gnyis dang bral ba'i dbu ma'i lta ba la gnas pa zhes bya ste /
'jug pa las /
de phyir dngos po thams cad stong na yang / /
stong nyid dag las rab tu skye bar 'gyur / /
bden pa gnyis su'ang rang bzhin med pa'i phyir / /
de dag rtag pa ma yin chad pa'ang min / /
zhes gsungs pa'i phyir /
gzhan yang bsdus gzhung gi skabs su bshad pa'i rigs pa rnam dag la brten nas don dam dpyod byed kyi rigs pa yang dag gis dpyad na /
rang bzhin gyis grub pa zhes pa thog ma dang tha ma gang du'ang mi rnyed cing /
dbus su'ang gnas pa zhes pa cung zad kyang yod par mi 'gyur te /
de ltar dpyad pa'i mthar rang bzhin gyis grub par smra ba'i khas blangs dang /
de ltar 'dod pa'i grub mtha' thams cad 'jig par 'gyur zhing /
rang bzhin gyis grub pa zhes pa thog ma dang tha ma gang du med cing /
dbus su'ang tshad mas mi dmigs pa yin pa'i phyir /
de ltar gzugs sogs chos thams cad rang bzhin gyis med pa dang /
rang bzhin gyis grub par smra ba'i khas blangs yang rang bzhin gyis med cing /
de ltar 'dod pa'i grub mtha' rang bzhin gyis med pa la tshad ma'i stobs kyis nges pa yang dag pa rnyed pa de'i tshe gang zag de la dbu ma pa chen po zhes bya'o / /
de lta bu'i chos rnams kyi gnas lugs zab mo stong pa nyid rtogs pa'i shes rab las gzhan pa'i thar par bgrod byed kyi lam gzhan med pas theg pa gsum po gang gi byang chub thob par 'dod kyang shes rab de nyid nyams su len dgos shing /
de ma yin pa'i lam zab mo ji 'dra zhig @# / /
nyams su blangs kyang 'khor ba las grol ba'i thar pa thob mi nus par sher phyin gyi mdo sde rin po che dang /
mgon po klu sgrub yan sras rnams dang /
chos kyi rgyal po tsong kha pa chen po yab sras rnams kyis lan gcig min par gsungs shing /
lhag par ting nge 'dzin rgyal po'i mdo las /
'jig rten pa dag ting 'dzin sgom byed kyi / /
des ni bdag tu 'du shes 'jig mi byed / /
de yi nyon mongs phyir zhing rab 'khrug ste / /
lhag spyod 'di ni ting 'dzin bsgom pa bzhin / /
gal te chos la bdag med so sor rtog /
so sor de brtag gal te bsgom pa ni / /
de ni mya ngan 'das thob 'bras bu'i rgyu / /
rgyu gzhan gang yin des ni zhir mi 'gyur / /
zhes gsungs so / /
de la kha cig na re /
rigs pa'i sgo byed bsdus gzhung la thos bsam byed pa'i skabs su thal 'gyur pa'i gzhung nas bshad pa'i zab mo dbu ma'i lta ba'i skor dang /
lam rim sogs nyan pa slob gnyer gyi gegs yin pas khyod kyis kyang 'dir thal 'gyur pa'i lta ba dngos su ston pa mi rigs pa'i las la 'jug pa yin no zer na /
de mi 'thad par thal /
bsdus gzhung la thos bsam byed pa de yang thal 'gyur pa'i gzhud nas bshad pa'i zab mo dbu ma'i lta ba rtogs pa'i thabs sogs lam gong ma la 'jug pa'i thabs yin pa'i phyir dang /
bsdus gzhung la thos bsam byed pa de la yang mi rigs par thal ba'i skyon yod pa'i phyir te /
slob dpon dpa' bos /
dri bral gos la tshon bzhin du / /
thog mar sbyin sogs gtam rnams kyis / /
sems la legs pa nyid bskyed de / /
de nas chos ni goms par mdzad / /
ces gsungs pa'i phyir /
de ltar na bsdus gzhung la thos sbam byed pa'i skabs zab mo dbu ma'i lta ba'i skor dang /
lam rim sogs nyan pa slob gnyer gyi gegs su bzung ba dag ni /
blun po bas kyang che cher blun pa chos spong gi las ched du bsags nas dmyal ba du 'bod chen por skye ba'i rgyu nges can du gsog pa yin pas /
phyis nas rang gzhan phung bar byed pa'i bdud kyi gsang tshig de 'dra ma smra zhig ces bsdus 'grel du gsungs so /
! /
gsum pa bstan bcos brtsams pa mthar phyin pa'i tshul ni /
dal 'byor lus thob dbang po rno / /
blo gsal gzhon nu shes 'dod rnams / /
rnam dag gzhung brgya'i sgo 'byed pa'i / /
rigs tshul 'di la slob par rigs / /
zhes pa ste /
don ni /
da lta ngal ba brgyad dang 'byor ba bcu ste ngal 'byor gyi chos bco brgyad tshang ba'i mi'i lus brten khyad par can thob pa'i shes ldan gyi skyes bu rnams kyis ni /
thob dka' ba dal 'byor gyi rten khyad par can thob /
mjal dka' ba sangs rgyas kyi bstan pa'i snying po khams gsum chos kyi rgyal po tsong kha pa chen po'i bstan pa dang mjal / /
phrad @# / /
par dka' ba lam ma nor bar ston pa'i dge ba'i bshes gnyen dang phrad /
tshang bar dka' ba nad gcod shin tu dkon zhing phyi nang gi mthun rkyen thams cad tshang /
'dzoms par dka' ba thos bsam gyi shes rab che ba dang /
mi dge ba'i bshes gnyen dang sdig grogs kyis dbang du ma song ba /
rang gi rgyud la chos don gnyer gyi bsam pa yod pa /
zas gos gnas mal sogs mtha' dag 'dzoms / /
de lta bu'i skabs 'dir dbang po rno la blo gsal zhing yid gzhungs pa'i gzhon nu thun mong dang /
thun mong ma yin pa'i rigs lam shes par 'dod pa rnams snyoms las dang le lo'i dang du yung tsam yang ma bsdad par rnam dag gzhung brgya'i sgo brgya 'byed pa'i rigs tshul bsdus gzhung rigs pa'i rgya mtsho 'di la slob par rigs pa ste thos bsam phu thag chod pa bgyis nas /
dri ma med pa'i rigs pa'i mtshon rnon gyi thal ngag gis pha rol rgol ba gzhan gyis ma rtogs pa dang /
log par rtog pa dang /
the tshom gyi dri ma mtha' dag bsal te /
gzhung don rnams bde blag tu rtogs nus pa'i blo gros kyi snang ba bskyed pa'i thabs la 'bad pa dang /
de dag gi tshe yang gang thos bsam byas pa'i don de rnams kha phyir bltar ma song bar /
rang rgyud kyi nyon mongs 'dul ba'i thabs su khyer shes par byas te /
gzhung don thams cad gdams ngag tu shar ba'i thabs la blo'i nus pa dang rtsal ci yod kyis 'bad na ring por mi thogs par mkhas pa'i phul du phyin par gyur te /
rang gzhan bstan 'gro yongs la phan bde rgya chen po bde blag tu sgrub nus pa sogs rang rang gi thob pa'i dal 'byor gyi rten la snying po lon pa zhig cis kyang 'ong ba yin pas de bzhin du 'bad par 'tshal te /
ji skad du yang /
rje bla ma tsong kha pa chen pos /
tshe thung 'di ni glog bzhin yud tsam pa /
gang ltar byas kyang phyid kyi gtan bde gcig /
sgrub dus da re yin no legs par soms / /
dal 'byor rin chen stong log ma byed cig /
ces gsungs pas so / /
smras pa /
gzhung brgya'i 'jug sgo bsdus grwa'i rigs pa yis / /
gtan la 'bebs byed shes bya'i gnas tshul rnams / /
legs par ston pa bsdus rtsa'i 'grel bshad 'di / /
blo gsal thar 'dod rnams la phan phyir bgyis / /
skyes byang dman pas mdzangs pa ma yin yang / /
dam pa snga ma'i lung rigs man ngag rnams / /
gyar gyi dog gnas gcig tu bsdebs pa la / /
nongs pa mchis tshe dam pa rnams la bshags / /
rgyal ba'i bka' yi rjes su 'brang pa yi / /
gzhi lam 'bras bu'i rnam gzhag ji snyed pa / /
gtan la phab ste de don nyams bzhes pa'i / /
mdo sde'i grub mtha' smra ba de rnams rgyal / /
gsung rab spyi dang tshang ma sde bdun sogs / /
tshad ldan gzhung lugs @# / /
bzhin du mdo sde pa'i / /
grub mtha'i 'dod tshul gsal ba'i legs bshad 'di / /
srid mtha'i bar du mi nub yun gnas shog /
gdan sa rnam bzhir zhugs sogs dge 'dun sde / /
gang du gnas pa der ni mtshan nyid kyi / /
slob sbyong dbyar gyi mtsho ltar cher 'phel te / /
bshad sgrub bstan pa phyogs brgyar rgyas par shog /
ces bsdus grwa'i rtsa ba thun mong bsdus pa'i sdom tshig blo gsal dga' bskyed ces bya ba'i 'grel pa lung rigs smra ba'i rgyan mchog ces bya ba 'di ni /
yongs kyi dge ba'i bshes gnyen dkyil 'bras dka' chen rin po che blo bzang dngos grub kyi drung nas bsdus rtsa ba'i gtsos pa'i bsdus tshan rnams kyi bshad khrid legs par thob la /
mkhan rin po che zhal snga nas skyabs rje mdzes pa rje btsun blo bzang bstan 'dzin ye shes kyi drung nas 'di'i lung rgyun thob cing /
blo gsal don gnyer ba du mas bskul ngor rang lo nyer drug skabs 'grel ba cha tshang shog grangs brgya lhag tsam yod pa zhig bris pa dus zing skabs bod du lus shing /
slar yang don gnyer can du mas bskul ngor /
rang lo lnga lnga'i skabs 'grel pa bgyis pa rgyu 'bras bar bris zin skabs /
dga' ldan lnga mchod nyin gling mchod phul nas tshogs su dus bzang chos spyod 'don par phyin tshe 'og gi mi mchod dpe ras la 'khril nas mer tshig /
de'i rjes dka' chen chos grwa byams pa thub bstan dang dbu mdzad dka' chen blo bzang rgyal mtshan sogs kyis nan cher bskul ngor /
rang lo bcu phrag drug dang nyag ma gnyis /
khrag skyug ces pa chu phag lor 'phags yul bkra shis lhun por sngags chen ming 'dzin dka' chen blo bzang bzod pas bgyis pa'o / / / /
'brel thog rnaMs kyang lung rigs grur bzhugs te / /
des 'byung byang sems lta ba'i nor bu blangs / /
srid pa'i chu gter chen po nyer brgal nas / /
pha rol kun mkhyen gnas su myur bgrod shog / /
