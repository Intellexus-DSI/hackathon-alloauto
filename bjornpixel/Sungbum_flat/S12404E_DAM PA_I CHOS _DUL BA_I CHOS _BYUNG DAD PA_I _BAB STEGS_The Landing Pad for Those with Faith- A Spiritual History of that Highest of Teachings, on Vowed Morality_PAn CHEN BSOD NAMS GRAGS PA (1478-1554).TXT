@# / /
dam pa'i chos 'dul ba'i chos 'byung dad pa'i 'bab stegs zhes bya ba bzhugs so / / / /
@# / /
yid bzhin nor bus 'gro ba'i dbul sel ltar / /
thar 'dod yongs kyi 'dod dgu ster byed pa / /
dam chos 'dul ba gsungs mdzad thub dbang gi /
zhabs kyi padmor gus pas phyag 'tshal lo / /
'dul ba 'dzin pa 'phags pa nye bar 'khor / /
kun dga' bo dang sha na'i gos can dang / /
nyer sbas la sogs chos kyi spyan ldan pa / /
dgra bcom chen po rnams la gus phyag 'tshal / /
bstan bcos mdzad pa bram ze yon tan 'od / /
sha'+k+ya 'od dang mi tra rnam gsum dang / /
tshul khrims bskyangs dang dul ba lha la sogs / /
'phags yul 'grel mdzad rnams la phyag 'tshal lo / /
bstan pa'i me ro slong mdzad @# / /
klu mes zhabs / /
gzus dang rgya 'dul la sogs bod yul gyi / /
'dul 'dzin rnams la btud nas 'dul ba yi / /
chos 'byung lo rgyus mdo tsam gsal bar bya / /
de la 'dir bdag cag gi ston pa thub pa'i dbang po me pho rta'i lo la sku 'khrungs / /
so lnga pa lcags 'brug la sangs rgyas par grags che / /
dus 'khor TIka chen du chu rta zhes gsungs pa ltar na so bdun pa la sangs rgyas par bzhed do / /
sangs rgyas nas gdul bya la bden bzhi'i chos 'khor bskor /
de dang phyogs mthun pa'i sho lo ka bdun brgya yod pa'i pha'i so sor thar pa'i mdo /
sho lo ka brgyad brgya yod pa'i ma'i so sor thar pa'i mdo /
de gnyis kyi dgongs 'grel sho lo ka 'bum la sum brgya ma longs pa'i lung sde bzhi /
phyogs mthun gyi mdo la /
dge slong la rab tu gces pa'i mdo /
tshul khrims yang dag par ldan pa'i mdo /
dge ba dang mi dge ba bstan pa'i mdo /
rnam par smin pa lci yang bstan pa'i mdo /
rnam par smin pa lci yang bstan pa'i mdo /
mkhar bsil gyi mdo /
mkhar bsil 'chang ba'i kun spyod ston pa'i mdo /
gaN+Ti'i mdo /
sbyangs pa'i yon tan bstan pa'i mdo rnams bka' stsal /
de ltar ston pas chos kyi 'khor lo bskor nas /
dgung lo brgyad cu la bab pa /
dpyid zla tha chung skar mas gas nya ba'i tshes bco lnga la mya ngan las 'das pa'i tshul bstan pa'i dbyar de'i phyi lo'i dbyar rgyal po'i khab bde chen ma'i phug tu rgyal po ma skyes dgras sbyin bdag dang / /
'od srung chen pos dge 'dun gyi gnas brtan mdzad pa'i dgra bcom pa lnga brgyas dbyar gnas par khas blangs so / /
de'i tshe bsdu ba po rang ma togs pa'i rnam sbyar brtsegs pa'i steng du kun dga' bo 'dzegs te /
'od srung gis kun dga' bo /
chos kyi 'khor lo bskor ba'i mdo / /
bcom ldan 'das kyis gang du gsungs / /
shes rab chen po khyod kyis smros / /
bde gshegs sras po khyod smros shig /
ces gsol bas /
zhal mnyan yod du phyogs /
@# / /
thal mo sbyar /
gdong mchi mas gang /
snyan pa'i gdangs dang bcas te /
'di skad bdag gis thos pa dus gcig na /
zhes bya ba la sogs pas mdo sde'i sde snod bsdus /
de yang mdo sde'i sde snod ji snyed gsungs pa thams cad tshig gcig kyang lhag chad med par blo la thon nas 'don pa'o / /
de nas 'phags pa nye bar 'khor gyis snga ma bzhin du 'dul ba'i sde snod dang /
de nas 'od srungs chen pos snga ma bzhin du mngon pa'i sde snod bsdus so / /
bstan pa'i gtad rabs kyang /
legs par gsungs mdzad thub pa'i dbang po dang /
'od srungs kun dga' sha na'i gos can dang / /
nyer sbas d+hi d+hi ka dang nag po dang / /
legs mthong chen po bstan pa'i gtad rabs bdun / /
zhes pa'i go rim bzhin no / /
de nas bsdu ba gnyis pa ni /
ston pa mya ngan las 'das nas lo brgya dang bcu lon pa na /
yangs pa can gyi dge slong rnams kyis /
hu lu hu lu yi rang dang / /
kun spyod snod dang lan tshwa dang / /
lam dang sor mo gnyis dkrugs gding / /
gser gyi rung ba dag dang bcu / /
zhes pa ltar gyi mi rung ba'i gzhi bcu spyad pa la /
dgra bcom pa grags pa la sogs pa bdun brgyas sun phyungs / /
yangs pa can pa'i dge slong rnams la gnas dbyung byas te bkra shis kyi gso sbyong byas pa la 'chad /
sbyin bdag ni chos rgyal mya ngan med kyis mdzad /
de nas bsdu ba gsum pa byung tshul ni /
rtog gi 'bar bar ston pa mya ngan las 'das nas lo brgya dang sum cu rtsa bdun lon pa na /
rgyal po dga' bo dang padma chen po gnyis kyi dus su /
grong khyer skya bo'i bur bdud sdig can bzang po zhes bya ba dgra bcom pa'i cha byad du sprul nas dge 'dun lta ba tha dad du phye nas /
lo drug cu rtsa gsum 'khrug longs can du gnas / /
de nas lo nyis brgya 'das pa'i rjes su dge slong gnas ma bu pa zhes pas rtsod pa chos phyogs su zhi bar byas pa la 'chad /
yang lugs gcig la /
ston pa mya ngan las 'das nas lo brgya dang bcu lon pa na /
grong khyer me tog gis brgyan pa zhes bya bar /
dge slong rnams lung 'don pa'i skad rigs mi mthun pas sde bzhir gyes /
de dag kyang nang gses kyis /
shar nub ri dang gangs ri dang /
'jig rten 'das par smra ba dang / /
rtag par smra ba'i sde rnams ni / /
lnga tshan dge 'dun phal chen pa / /
gzhi kun pa dang 'od srungs sde / /
sa srungs sde dang chos srungs sde / /
mang thos gos dmar slob mar bcas / /
rnam par phye ste smra ba'i sde / /
@# / /
thams cad yod par smra ba yin / /
rgyal po byed tshal 'jigs med gnas / /
gtsug lag khang chen gnas brtan pa / /
sa sgrog ri dang bsrung ba dang / /
gnas ma bu pa'i sde rnams ni / /
mang pos bkur ba rnam pa gsum /
yul don slob dpon bye brag gis / /
tha dad sde pa bco brgyad 'gyur / /
zhes 'dul ba lhas gsungs pa ltar /
sde pa bco brgyad du gyes pa na /
'di kho na sangs rgyas kyi bstan pa yin gyi gzhan bcu bdun po ma yin no / /
zhes rtsod pa las /
nam zhig na rgyal po kri kri'i rmi lam lung bstan pa'i mdo rnyed pa drangs nas /
sde pa bco brgyad po thams cad sangs rgyad kyi bstan par bsdus pa la 'chad /
sbyin bdag ni rgyal po d+harma a shwa kas mdzad /
lugs snga phyi mi mthun pa med pa ni /
bzang po zhes bya bas chos log bstan nas yun lon pa'i rgyun la dge slong rnams lung 'don pa'i skad rigs mi mthun pas sde pa bco brgyad du gyes pa na /
dge slong gnas ma bu sogs kyis /
rgyal po kri kri'i rmi lam lung bstan pa'i mdo drangs nas thams cad bstan pa rnam dag tu sgrub par bshad chog pas so / /
chos rjes paN gyis /
lha chen zhes bya'i dge slong zhig /
bstan pa 'di yi chom rkun byung / /
de yis rang gi pha ma bsad / /
slob dpon yin pa'i dgra bcom dkrongs / /
mkhan slob med pa'i dge slong byas / /
de yis chos log bshad pa yi / /
rjes su slob ma rnams 'brangs nas / /
'khrul pa'i grub mtha' du ma byung / /
lha chen blun po de shi nas / /
sems can dmyal bar gyur zhes grags / /
de yi log pa'i chos de dag /
dgra bcom sogs kyis sun phyung nas / /
bsdu ba gsum pa byas zhes thos / /
zhes zur 'dod pa lta bu byung ba la /
mang po zhig 'things slad byed /
rjes 'brangs kha cig /
'di'i lha chen dang /
rtog ge 'bar bar 'byung ba'i bzang po gnyis don gcig pa'i lan byed de rung ba tsam mo / /
'grel pa 'od ldan du /
dang por gzhi thams cad yod par smra ba'i sde pa gcig pu dang /
de nas rtsa ba'i sde pa lhag ma gsum du gyes /
de bzhi la gyes pa bco brgyad du byung bar 'chad /
rtog ge 'bar bar dang por phal chen sde pa dang /
gnas brtan pa gnyis gyes par 'chad /
slob dpon dbyig gnyen ni /
de gnyis su gyes pa'i phal chen pa la sde pa brgyad /
gnas brtan pa la bcur gyes par 'chad /
gzhi thams cad yod par smra ba /
phal chen pa /
gnas brtan pa /
mang bkur ba'i mkhan po ni /
rim pa bzhin /
sgra @# / /
can 'dzin /
'od srungs chen po /
'phags pa ka ta ya na /
'phags pa nye bar 'khor rnams las / /
sangs rgyas kyis shA ri'i bu tshur sho gis bsnyen par rdzogs pa la /
sras sgra gcan 'dzin gyis mkhan por zhus nas bsnyen par rdzogs /
de'i mkhan bu bram ze sgra gcan 'dzin /
de'i mkhan bu slob dpon klu sgrub /
de'i mkhan bu legs ldan de'i mkhan bu dpal sbas /
de'i mkhan bu ye shes snying po /
nge'i mkhan bu zhi ba 'tsho /
de bsam yas su byon nas /
sad mi mi bdun rab tu byung /
bdun gyi nang nas sba ra t+na'i mkhan bu le ye shes rin chen /
de'i mkhan bu g.yo dge 'byung sogs yin /
g.yo dang dmar shAkya mu ni / /
gtsang rab gsal gsum /
chu bo rir yod pa'i du su /
rgyal po sdig can gyis bstan pa bsnubs pa gsan nas mdo smad la byon /
dan tig shel gyi yang dgon du gdan phebs pa la /
ma gzu gsal 'bar bya ba'i khye'u zhig gis rab byung zhus te /
ming dge ba rab gsal du btags /
phyis thugs rab che bas dgongs pa rab gsal du grags /
khong gis rgya'i tshong 'dus par kha skong gi dge slong 'tshol du phyin pas /
lha lung dpa' gyi rdo rje dang mjal nas kha skong du zhus pas /
ngas rgyal po sdig can bsad pas kha skong mi 'os gsungs /
rgya'i dge slong gnyis bkug byung ba la kha skong bcol te gtsang rab gsal gyis mkhan po dang g.yos slob dpon dmar gyis gsang ston mdzad nas bsnyen par rdzogs /
de'i tshe klu mes tshul khrims shes rab /
'bring ye shes yon tan /
rag shi tshul khrims 'byung gnas /
rba tshul khrims blo gros /
sum pa ye shes blo gros te /
dbus pa lnga dang /
lo ston rdo rjes dbang phyug tshong btsun shes rab seng+ge /
mnga' ris pa 'od brgyad spun gnyis bo dong pa u pa de dkar te /
gtsang pa lnga /
bsam yas gtsang po tshal na ye shes rgyal mtshan gyis khal rta sogs rdzong bar mdzad nas mdo smad du sdom pa len du byon pa / /
bla chen dgongs pa rab gsal gyis mkhan po /
gtsang dang g.yos las slob dang gsang ston byas te bsnyen par rdzogs /
yar byon te bsam yas su phebs pa /
ye shes rgyal mtshan gshegs kyang /
mnga' bdag khri ral pas bdag rkyen mdzad pa'i steng nas so sor rab byung bsnyen rdzogs mang du spel /
khyad par klu mes chen pos gru mer dang glan sogs rab byung bsnyen rdzogs dpag tu @# / /
med pa bsgrubs pa nas bzung ste /
gzus 'dul 'dzin bu bzhi slob brgyud dang bcas /
rgya 'dul 'dzin sogs 'dul ba 'dzin pa phal che ba /
sku mched gsum /
glang shar gnyis /
snar thang pa sogs bka' gdams pa rnams deng sang gi bar du byung zhing bsnyen par rdzogs pa la /
bla chen mkhan brgyud ces grags pa ste /
mkhan po byang chub sems dpa'i 'phrin las kyi khyab brdal rgyun chags pa nyid du shes par bya'o / /
yang lha bla ma ye shes 'od kyis dang por mkhan slob med par rab byung gi rtags rang gis blangs| phyis paN+Ti ta d+harma pA la dang /
pra dz+nyA pA la sogs spyan drangs te /
zhang zhung rgyal ba'i shes rab kyis sdom pa blangs /
de'i mkhan bu dpal 'byor shes rab /
zhing mo che ba byang chub seng+ge sogs dang /
phyis 'dog long ba mkhan chen kun dga' dpal /
de'i mkhan bu rje btsun red mda' ba dang /
rgyal tshab chos rje sogs nas rab byung bsnyen rdzogs bsgrubs pa la 'dul ba stod lugs kyi mkhan brgyud du grags /
yang slob dpon klu sgrub kyi mkhan bu gu na mi tra /
yon tan blo gros zhes kyang 'byung /
de'i mkhan bu rat+na mi tra /
de'i mkhan bu shrid+harma b+ha dra /
sbyong zer ba'ang yod de'i mkhan bu gu na ma ti /
de'i mkhan bu d+harma ma li /
de'i mkhan bu a ka ra gup+ta /
de'i mkhan bu kha che paN chen shakya shrI b+ha dra /
khong khro phu lo tsA bas bod du spyan drangs / /
rdo rje dpal dang /
byang chub dpal dang /
chos rjes skya pa chen po sogs rab byung bsnyen rdzogs mtha' yas pa bsgrubs /
de rnams las mkhan bu rim par brgyud pa la /
paN chen mkhan brgyud du grags /
rje btsun bla ma tsong kha pa chen po yang bsnyen par rdzogs pa dge slong gi dngos po ni phyi ma paN chen mkhan brgyud las brnyes so / /
bod du mkhan brgyud mi 'dra ba gsum byung ba de dag kyang gzhi thams cad yod par smra ba'i sde pa ste /
de gcig pu ma gtogs sde pa gzhan mi byed par rgyal blon gyi bkas bcad do / /
rgyu mtshan de nyid kyis na jo bo a ti sha lta bu bod du byon pa'ang /
phal chen sde pa yin pas khong nas brgyud pa'i mkhan brgyud ma byung ba yin no / /
bshad pa 'byung tshul gyi dbang du byas na /
nye bar 'khor gyis sangs rgyas la rtsa lung dang bcas pa'i lung sde bzhi thos / /
des kun dga' bo /
des sha na'i gos can /
des nyer sbas / /
des d+hi d+hi ka /
des nag po pa /
des legs mthong chen po /
des phyir mi 'ong blos mi phebs pa /
de'i slob ma yon @# / /
tan 'od du grags kyang dus mi mtshungs zhes bu ston rin po ches gsungs /
des na 'di slob dpon dbyig gnyen gyi slob mar grags la /
dbyig gnyen ni bstan pa'i gtad rabs la'ang yod pa yin te /
lang kar gshegs par /
bde gshegs mya ngan 'das nas ni / /
zhes sogs kyi 'grel par sangs rgyas nas /
d+hi d+hi ka'i bar lung bzhin la /
des bi b+ha ga la / /
des bu d+d+ha nan ti /
des bu d+d+hami tra la /
des dge slong rtsibs la /
des su na sha ta la /
des rta skad la /
des ma shi ba la / /
des klu sgrub la /
des A r+ya de ba la /
des rA hu la la /
des sam g+ha nan di la /
des dgra bcom pa la /
des ka la sha la /
des ku mar ta la /
des sha la ta la /
des ba su ban+d+hu la /
des ma no ta la /
des ha ka li ka na ya na sha la /
des dge slong seng+ge la bstan pa btad ces byung ste ba su ban+d+hu ni dbyig gnyen no / /
de rnams las /
rta skad ces pa slob dpon dpa' bo dang /
ra hu la zhes pa khyung po'i sma mar gyur pa'i ra hu lar 'khrul par mi bya'o / /
slob dpon yon tan 'od kyis 'dul ba'i mdo bam po dgu pa'i bdag nyid can dang /
karma sha taM ma ba po dgu yod pa gcig dang gnyis mdzad de'i slob ma slob dpon chos kyi bshes gnyen te /
'dis mdo rtsa ba'i rgya cher 'grel pa bam po bdun cu pa gcig mdzad /
gzhan yang /
mdo nyid kyi rnam bshad /
'grel chung yon tan 'od mar grags pa / /
shes rab byed pas mdzad pa'i 'grel pa /
dri med bshes gnyen gyis mdzad pa'i 'grel chung /
shAkya 'od kyis mdzad pa'i rgya dpe rnams su yod /
chos kyi bshes gnyen 'di la stod kyi 'dul ba 'dzin pa dang /
dge legs bshes gnyen la bar gyi 'dul ba 'dzin pa dang /
dri med bshes gnyen la smad kyi 'dul ba 'dzin pa zer /
dge legs bshes gnyen gyis lung gzhi dang /
zhu ba'i 'grel pa mdzad cing /
dri med bshes gnyen gyis so sor thar pa'i mdo'i 'grel pa bam po snga bcu pa /
khyad par bshes gnyen gyis so sor bsdus 'grel / /
'du ba lhas rnam dbyer kyi 'grel pa /
tshul khrims bskyangs kyis phran tshegs kyi 'grel pa rnams mdzad /
gzhan yang 'dul ba skor la bye brag bshad mdzod chen po'i nang tshan 'dul ba bye brag tu bshad pa /
gtan la dbab pa bsdu ba'i so sor thar pa'i sdom pa gtan la 'bebs pa /
sa ga lhas mdzad pa'i me tog phreng rgyud /
@# / /
kha che 'dun bzang gis mdzad pa'i ka ri ka lnga bcu pa /
slob dpon badmas mdzad pa'i dge slong gi lo dri ba dang /
dge tshul gyi lo dri ba rnams so / /
kha cig /
yon tan 'od kyi slob ma shAkya 'od yin zer kyang /
khong rang gi gzhung las mkhan po bsod nams grags pa dang /
zhi ba 'od gnyis la thug ces 'byung gi yon tan 'od la thug pa'i bshad pa ma byung| 'dis dge tshul gyi bslab bya gtso bor ston pa sum brgya pa dang /
de'i rang 'grel 'od ldan mdzad /
de'i slob ma dge slong gdong pa can /
de'i slob ma d+ha na shi la /
de'i slob ma 'dzin mi ta'o / /
phyi ma gnyis po 'di bsam yas su byon nas /
sad mi bdun gyis gtugs nas 'dul ba gsan /
de'i nang nas rab rat+na nyid 'dul ba'i sde snod mtha' dag la mkhas par gyur| de la de'i mkhan bu li ye shes rin chen gyis gsan /
de la g.yo gtsang dmar gsum gyis gsan /
de gsum la mdo smad du bla chen pos lo lnga'i bar du 'dul ba la mkhas par sbyangs te /
snubs la shi dang grum ye shes rgyal mtshan gnyis rab tu byung bar mdzad nas 'dul ba gsungs /
de nas dbus gtsang gi mi bcu khams su byon /
bla chen dang grum gnyis zur du bsten nas /
mdo rtsa 'grel la zhib tu sbyangs /
yar byon nas thog mar bsam yas phebs /
de nas lo ston dang tshong btsun gnyis kyis gtsang gi nyang dang shab tu tshogs bsdus /
sum pas g.yu sgro lha khang brtsigs pa bzung nas dge 'dun spel /
rba tshul blos bsam yas su dbu tshal dang /
'bring gis khams gsum zangs khang bzung nas bstan pa'i bya ba mdzad /
klu mes chen pos bsam yas ka chu dang /
yar klungs su gtsang thang dang ro skam la sogs par 'dul ba'i bshad pa mdzad pas /
rngog byang chub 'byung gnas| gru mer tshul khrims 'byung gnas /
glan ye shes shes rab /
sna nam rdo rje dbang phyug ste slob ma che ba bzhi sogs 'dul ba'i tshig don la mkhas pa bsam gyis mi khyab pa byung /
klu mes 'di gtsug lag khang brtsigs pa dang /
dge 'dun gyi sde skyong ba gang la 'ang smon lam 'grub pa'i skyes bu khyad par can zhig yin la /
mthar gru mer gyis thang po cher gdan drangs pa'i skabs su gshegs nas sku gdung thang po che'i 'od can 'bum par bzhugs /
de don gyis yid bzangs rtsebs sa phyogs der byon pa'i tshe /
bod la klu mes @# / /
las bka' drin che ba med gsungs nas 'bum pa de gzigs pa rang gis chibs la bshol ba mdzad skad /
rdog gis gzhu'i kun dga' ra ba dang /
yer pa ba ring gi gtsug lag khang bzhengs / /
rlung shod 'phan yul sogs na gnas gzhi yod 'dug pas jo bo yer par phebs dus zhabs tog kyang mdzad /
glan gyis rgya gsar skang soD brtsigs nas bshad pas /
dge 'dun mang du mched /
sna nam gyis dang por stod lung ra tsag dang /
de nas rgyal lha khang gi gtsug lag khang btab /
dge 'dun rgyal zhes dar rgyas che| gru mer gyis sol nag thang po che'i gtsug lag khang bzhengs nas dge 'dun stong phrag mang po spel /
de'i mkhan bu yam shud kyis sa smad du khrab la kha btab par yang 'dul ba'i bshad pa /
yang gru mer gyi mkhan bu gra phyi ba rlungs legs shes rab 'byung gnas /
skyogs gad pa steng pa /
ka chu pa gzus rdo rje rgyal mtshan dang gsum byung ba las /
rlungs skyogs gnyis kyis klu mes la 'dul ba gsan /
bal yul du bram ze 'dul 'dzin dang /
shAkya se na gnyis la'ang 'dul ba'i gzhung phran lag len dang bcas pa bslabs /
gzugs kyis kyang gtso bor klu mes brten cing klu mes rang gis mdzad pa'i rnam bshad ni med /
rgya cher 'grel /
baM po lnga bcu pa /
sum brgya pa rtsa 'grel rnams kyi steng nas bshad pa mnyan pas mkhas par gyur cing /
rlungs skyogs gnyis la'ang gsan /
skyogs kyis yar klungs gad pa steng bzung nas 'dul gra bskyangs pas /
skyogs gad pa steng pa zhes 'bod /
rlungs kyang g.yor bo phyogs su bshad pa mdzad /
gzus kyis klu mes kyi gnas gzhi gsum bzung nas 'dul ba bshad pas /
slob ma mang du byung ba'i nang nas /
'dzims pa shes rab 'od /
sne bo grags pa rgyal mtshan /
glan tshul byang /
sbo tshul khrims 'byung gnas bzhi la gzus kyi bu bzhi zer /
gzus 'dis jo bo la'ang chos thos pa ste /
dar mas bstan pa lcags bya la bsnabs pa nas lo don brgyad pa sa stag la klu mes kyis gtsos pa rnams dbus gtsang du byon /
de nas re lnga pa chu rta la jo bo mnga' ris su 'byon pa dang bstun na dus 'grig 'ong ngo / /
de la 'dzims pa ni mnga' ris za ri rong du 'khrungs /
gtsang gi g.yas ru kha smad na dbu tshad kyi bshad pa dar po yod pas dbu tshad la mkhas par sbyangs /
dge bshes chen por gyur @# / /
te gzhan gyi mkhan slob kyang mdzad pa la /
nyin gcig chu gling du bsnyen rdzogs kyi las byas pas /
kha cig las chags zer /
kha cig mi chags zer khong gi chags mi chags ma shes pas /
bstan pa la rab tu byung nas 'dul ba cig mi shes kha med du 'dug dgongs ste /
da lta 'dul ba la mkhas pa gang na yod dris pas ka chur gzus rdo rje rgyal mtshan yod zer ba gsan nas /
dbu tshad kyi po ti rnams zhal bsdams /
ka chur byon nas gzus la 'dul ba gsan pas mkhas par gyur te /
yar byon ra ba 'dzims su 'dul ba'i bshad grwa btsugs pas 'dzims pa 'dul 'dzin zhes grags de la slob ma mang du byung ba'i nang nas stod du zhang zhung pa rgyal ba'i shes rab ste /
'di bshad rgyun stod 'dul smad 'dul gnyis ka 'dzin yang /
mkhan brgyud ni stod 'dul ba kho na'o / /
'dzims su 'dul 'dzin gzhon tshul /
dbus su seng kar stod pa ye shes bla ma /
'dis 'dam du ko khyim btab nas 'dul ba bshad pas ko khyim pa yes shes bla ma zhes grags /
khong gis sra rkyang lan gcig kyang bting zer /
sne bo ni rong lho rtsar 'khrungs /
rong mkhar phug dang /
dmu bzung nas bshad pa byas /
de'i bu chen sog chen tshul khrims bla ma ste /
lhan gyi ba so thang dang /
byi gling sogs bzung 'dul grwa bskyangs /
glan ni 'phan yul rgya ri can du 'khrungs /
rgyal lha khang du bshad pa mdzad pas /
bu chen rgyal ba g.yung drung dbang phyug byung /
sbo ni g.yor po 'bum gling du 'khrungs /
klu mes dang gzus kyi gnas gzhi gsum bzung nas 'dul ba bshad pas /
bu chen gra phyi smad pa myangs 'tshams rin chen bla ma /
de'i bu chen skam gsal ba'i snying po khyung dar dang rgya 'dul 'dzin te rgya 'dul 'dzin pa dbang phyug tshul khrims n-i /
nyang stod rgya mang rar me mo phag la 'khrungs /
pu to ba lo nyi shu pa yin /
tshogs pa bsdu ba ni rnam gnyis dus mnyam tsam du 'dug chung du nas yab yum gnyis ka 'das nas /
nyang smad bya rog tsang ba'i btsun pa rnams kyi gseb tu phyin pas /
khong gzugs byad ngan par yod pas /
nged kyi grwa pa'i mi 'bru la gnod zer nas 'dug tu ma bcug skad /
de nas ka ba gdong du phyin nas tshogs pa la bskru zhid phub ma'i gseb tu nyal nas mdo rtsa'i gzhung klog mang du byas bas klog lobs te /
zhor @# / /
la gzhung zin /
gtso bor sog dang myangs 'tshams pa ko khyim pa ste bla ma'i mtshan 'chang ba'i bla ma gsum la 'dul ba gsan /
gzhan yang 'dzims pa ma gtogs gzus kyi bu gsum dang dbus gtsang na mkhas zer tshad la gtugs nas /
dgung lo sum cu so bzhi'i bar du 'dul ba la sbyangs pa mdzad /
so lnga pa la dge bshes kyi cha bzung ste brgyad cu'i bar du bzhugs gnas kyi mthil ka ba gdong dang /
mgon pa tshul mig lung bzung nas chos gzhi skor te 'dul ba'i bshad pa rgya cher mdzad cing /
TIk+ka'ang brtsams| brgyad cu nas sku bgres pas /
so sor thar pa dang /
rgya cher 'grel lam /
kA ri kA thun re tsam ma gtogs /
bshad pa'i rkang zur chos pa rnams kyis bzung ba lo lnga tsam mdzad de /
brgyad cu rtsa lnga pa lcags mo phag la shangs su byon dus gshegs /
de la mkhas btsun bzang gsum gyi snyan grags dang /
byang chub kyi sems che ba dang /
bshad pa yun ring ba'i stobs kyis slob ma yon tan gyis brgyan pa bsam gyis mi khyab pa byon te /
sngar tshar ka ba bzhi dang /
gdung ma bcur grags pa dang /
nges par mdo rtsa la thugs bshad thub pa stong lhag tsam byung zhes grags /
bar tshar skyi bo tshul 'phags dang /
phyi tshar brag dmar rdo rje phur bu rnams byon /
de la ka ba bzhi ni /
gtsang nas 'dar 'dul 'dzin /
mtha' bzhi 'dul 'dzin gnyis /
dbus nas jo gdan nag po dar tshul dang /
rma tsho byang chub rdo rje gnyis so / /
gdung ma bcu ni /
snar rgya tshul khrims yon tan| dwags po 'dul 'dzin /
snar rgya rin tshul /
spyi ther ba rin tshul /
kha ru mes ston /
'dzims pa mes ston / /
'dzims pa glog snying /
ldog pa ye shes grags /
mnga' ris pa dpal 'byor shes rab /
gnyal pa dar ma 'od zer rnams so / /
ka ba bzhi las /
'dar 'dul 'dzin gyis /
shab lcang dang ra sa /
bo dong rnaMs su bzhugs nas bshad pa mdzad cing /
sku tshe thung bas bshad pa'i srol zin pa ma byung /
mtha' bzhis nying ro 'um phug bzung nas bshad pa byas pa'i slob ma che ba gtsang du rin skyabs byung /
jo stan nag po ni /
dgung lo drug cu lon pa na rab tu byung ste klog bslabs /
de nas 'dul ba la sbyangs pa mdzad pas mkhas par gyur te /
ljang tshwa rong du bshad pa mdzad pa'i @# / /
slob ma mang du byung ba'i nang nas go sa che ba sha mi smon lam 'od ni yar klungs stod du 'khrungs /
dang por rgya 'dul ba la gtugs shing /
phyis jo gdan nag po rtsa ba'i bla mar khur nas 'dul ba la sbyangs pas mkhas par gyur te /
yar klungs su bshad pa mdzad pa las /
bshad srol zin pa'i slob ma ches mang ba rnams kyi nang nas grags che ba klub dkar tshul khrims grags dang /
thag ma ba ka ba dar seng gnyis sogs byon /
dang po'i slob ma la snubs 'dul 'dzin dang /
'dul 'dzin gra mi gnyis byung snubs kyis yar stod du g.ya' bzang bzung nas /
'dul ba la bshad pa mdzad /
phyis ni phag mo gru pa'i slob ma skal ldan ye shes seng ge la gtugs nas phyag rgya chen po'ang thugs nyams su bzhes 'dug phyi ma gra mi'i slob ma rgya dur dar ma ye shes /
de la zangs chen pa dar ma bsod nams kyis gtugs nas 'dul ba la sbyangs te zangs mo cher 'dul ba bshad cing /
tshul khrims kyi dri ngad zhim pos zangs mo che'i gling gang ba tsam du mdzad /
de la mtsho sna pa shes rab bzang pos gtugs nas 'dul ba la sbyangs pas mkhas par gyur te mdo rtsa'i gzhung gi mchan /
Tika chen bsdus don rnams rtsom pa mdzad cing /
bshad pa'i srol 'dzin pa'ang mang /
de'i slob ma mon grwa pa tshul khrims bkris| de'i slob ma mkhan chen chos skyabs bzang po ste /
gra gor du 'dul ba'i bshad pa rgya cher byung 'dug rgya dur dar ma ye shes kyi slob ma mkhan chen dad pa mgon gyis spyan g.yas su 'dul ba'i bshad pa mdzad pas rgyan brgyud pa bcu tsam gyi bar du byung zer /
ka ba dar seng gis stong lungs su thag ma btab ste /
bshad pa mdzad pa'i grwa pa dpe 'grems rang yang stong tsam byung /
go sa che ba dpal chen rdor gzhon dang /
sangs rgyas dbon ston sogs byon /
dpal chen pas kyang thag ma nyid du bshad pa yun ring du mdzad pas grwa pa snga ma las kyang lhag tsam pa tshogs /
gtso che ba gzhung pa ston ye /
rnal 'byor byang seng /
sbal ti chen po brtson 'grus dbang phyug dang gsum byung /
skabs zhig tu 'bri gung pas dbang chen byas nas dpal chen pa nyid gdan drangs pa zlog pa la slob ma gsum gyis gzho mda' bar du byon /
ma zlog par phyir log ste /
gzhung pa ston @# / /
ye shes kyis thag ma nyid du bshad pa mdzad /
rnal 'byor byang seng ni 'khrungs yul dbu ru stod pa yin /
bya 'dul gyi drung du dge slong chig rdzogs mdzad /
khong la 'dul ba bslabs kyang /
slob bskyed cher ma byung ba na /
bya 'dul gyi gsung nas /
khyod dang dpal chen rdor gzhon gnyis las 'brel 'dug pas thag mar song gsungs pa bzhin /
de nyid du byon nas sbyangs pa mdzad pas tshegs med par mkhas par gyur /
dpal chen pa 'bri gung du thegs nas /
lha shing khrig gu dang /
mtshal chung rnams su lo 'ga' bshad nyan mdzad /
phyis 'phan yul du dpe'i gro ba dgon pa btab nas 'dul ba'i bshad pa mdzad pas ka ba ston nam sogs 'dul ba 'dzin pa mang du thon /
ston nam gyis cha phur brag tshab dgon pa btab /
dgon ma bu gnyis char du bshad grwa yun ring du byung zhing khyad par gro ba dgon du /
dmar ston dpal ldan rin chen dang /
rgya mtsho rin chen gnyis kyis bshad pa mdzad pas 'dul ba don du gnyer ba'i slob ma rnams kyis bsten pa mdzad /
rje dge 'dun grub kyis kyang khong khu dbon la gtugs nas 'dul ba la mkhas par sbyangs te bshad pa mdzad cing /
mdo rtsa ba'i Tika chen dang / /
gleng 'bum chen mo rnams kyi rtsom pa'ang mdzad /
brag tshab mkhan po dge 'dun rin chen la 'dul ba 'dzin pa grags pa rgyal mtshan dang /
rtogs ldan 'jam dpal rgya mtshos 'dul ba gsan ces grags /
sbal ti chen po ni gzhung du sa mo bya la 'khrungs /
de'i tshe bya 'dul gyi so dgu pa dang /
rgya 'dul gyi gya gsum pa yin /
dge ba'i bshes gnyen gya nya mo skyar bas mkhan po /
dmar lung sgang pas las slob /
spangs sgom pas gsang ston mdzad de bsnyen par rdzogs /
dang por sha mi la gtugs /
sha mi gshegs nas bya 'dul gyi drung du byon pa /
thag mar phyin na legs pa'i lung bstan byung ba bzhin /
de nyid du byon nas ka ba dar seng dang dpal chen rdor gzhon gnyis char la 'dul ba gsan /
de'i nang nas kyang dpal chen pa rang la bsten te gtso bor 'dul ba'i yon tan rdzogs par mdzad /
dpal chen pas 'bri gung du byon rjes /
bong smad r+wa mo cher phebs nas bshad pa mdzad /
de'i tshed gung lo bzhi bcu pa yin /
de nas skyor mo lung gi chos sde 'di btab nas 'dul ba yun ring du bshad pas /
@# / /
snga tshar phyi tshar bar tshar gsum gyi slob ma la /
ngor rje ston pa /
sangs rgyas sgom pa /
glang lung pa /
gru gu ston bsod /
shud phu rnam rgyal /
gzhung pa ye grags /
dol pa brtson seng /
mkhan po dbon tshul brtson /
mnga' ris dgra bcom /
dwags po ston gzhon /
snang ra chos yes /
dbon zhig pa shes rab seng ge gnyal pa gzhon yes /
yol pa dar ma brtson 'grus sogs mang du byon /
dgung lo bdun cu rtsa brgyad la /
lo ras su grags pa bsnyen par rdzogs pa'i mkhan po mdzad /
so thar gyi mdo /
mdo rtsa ba /
sum brgya pa rnams la Tik+ka re yang mdzad /
mnal lam du mi dkar po zhig gis kar+sha pa Na brgyad cu rtsa bdun sbyin pa rmis pa bzhin gya bdun pa shing mo phag la gshegs /
mi dkar po de rnam sras yin zer /
'das rtags su spur ril po byon /
bong smad r+wa mo cher byang chen mchod rten gyi nang na bzhugs / /
mkhan po dbon 'di sbal ti chen po gshegs pa'i shing phag la gdan sar byon /
lo bco brgyad kyi ring bshad pa mdzad pa'i slob ma lha rin chen rgyal po la sogs pa 'dul ba 'dzin pa mang po byon /
dbon zhig po tshul khrims 'od ni rang lo lnga bcu rtsa gnyis pa la gdan sar phebs te / /
bdun cu rtsa gsum gyi ring bzhugs pa snga phyi'i slob ma rgya 'dul /
gtsang 'dul /
yar 'dul /
skyo 'dul| phug khang pa'i mkhan po thog ma dpal ba khyams pa'i mkhan po thog ma dbang ye sogs byon /
'gro mgon 'phags pas kyang sku gzhon dus kA ri kA lnga bcu pa gsan zer| de nas dbon gzhon nu brtson 'grus ni /
mkhan chen zhig pos mkhan po mdzad nas /
rab byung bsnyen rdzogs rim can du bsgrubs /
mkhan po dbon dang gzhi po gnyis la 'dul ba gsan /
rang lo zhe gcig pa la gdan sar byon /
re dgu'i bar bshad pa mdzad pas dbon brtson 'grus 'byung gnas sogs bu slob mang du 'dus /
mkhan po 'di'i dus dor rta dang li byi gnyis kyis gtsos pa'i hor dmag bod du byung zer ste /
lo grangs rtsis na gdan sar ma byon gong du yin tshod 'dug /
de'i dbon brtson 'byung ni mkhan chen gzhon nu brtson 'grus kyis mkhan po mdzad nas rab byung bsnyen rdzogs rin can du bsgrubs /
rang lo so bzhi pa la gdan sar byon /
mdo rtsa ba'i TIk+ka zhig kyang @# / /
mdzad| chu mig chos 'khor du mkhas pa'i grags pa thob pas thams cad mkhyen par grags /
go sar lo bzhi bzhugs nas lo so brgyad pa la gshegs /
'jam dbyangs shAkya gzhon nu dang /
chos 'khor gling pa don grub dpal ba rnams kyis 'dul ba gsan ces grags / /
dbon 'byung gnas rin chen pa ni /
mkhan chen gzhon nu brtson 'grus kyis mkhan po mdzad nas rab byung bsnyen rdzogs bsgrubs /
mkhan po la 'dul ba gsan /
rang lo nga gcig pa la gdan sar phebs pa /
dge 'dun gyi kun dga' r+wa ba brtsigs pa dang /
gzhis byes kyi dge 'dun rnams kyi bdag rkyen bzang po mdzad de /
nga bdun pa la gshegs /
dbon bzod pa dpal ba ni /
mkhan chen 'byung gnas rin chen pas mkhan po mdzad de /
rab 'byung bsnyen rdzogs bsgrubs /
mkhan po la 'dul ba yang gsan /
rang lo nyer dgu pa la go sar byon /
'dul ba bshad pa la grwa pa mang du 'dus /
zhe dgu pa la gshegs dbon dbang phyug shes rab ni /
mkhan chen brtson 'grus byang chub kyis mkhan po mdzad nas bsnyen par rdzogs /
mkhan chen pa dang /
slob dpon stag lung pa la 'dul ba gsan /
dgung lo nyi shu nas zhe gnyis kyi bar la zur chos pa mdzad /
zhes gsum pa la gdan sar byon /
'dul ba'i TIk+ka mdzad pa'i steng nas bshad pa mdzad pas /
rgya ma spyan snga bkras rgyal ba /
slob dpon dar dbang pa la sogs pa mang du 'dus dgon pa'i dar rgyas kyang 'di'i dus kho na che /
drug cu rtsa brgyad pa la dbon shes rab rdo rje pa la gdan sa gtad de /
kun spangs mdzad /
don gcig pa la gshegs /
shes rdor pa ni /
mkhan chen bzod pa ba la rab tu byung dbang she ba la bsnyen par rdzogs /
zhe gnyis pa la gdan sar byon /
zhe dgu pa la kun spangs mdzad de thugs dam gsung chos 'phel bar gyur /
dbon kun dga' 'byung gnas ni /
mkhan chen dbang shes bas mkhan po mdzad de /
rab byung bsnyen rdzogs bsgrubs shing mkhan po la 'dul ba gsan /
so lnga pa la gdan sar byon /
zhe drug pa la sku gshegs /
slar kun spangs shes rdor pas bskyar nas gdan sa mdzad /
'di'i dus su dgon par 'bri gung pa'i dmag lhags @# / /
te bcom khyer byung ba la /
thugs dam gyi stobs kyis dgra phyogs su mi rung ba'i skyon byung zhes grags /
slar yang dka' bzhi pa la gdan sa gtad nas chos ldings su bzhugs te /
don dgu la sku gshegs /
mkhan chen dka' bzhi ba blo gsal ni /
sbal t-i bsod nams rgyal po'i sras su me stag la 'khrungs /
bu ston rin po che so bdun pa yin /
mkhan chen shes rdor ba la rab byung bsnyen rdzogs zhus /
slob dpon bsod nams tshul khrims la 'dul mngon gsan /
so gnyis pa la gong ma ta'i si tus bdag rkyen mdzad nas gdan sar bskos te /
'dul mdzod kyi bshad pa mdzad pas /
rje btsun tsong kha pa chen po /
rgyal tshab rin po che /
rje 'dul ba 'dzin pa /
byang sems r+wa sgrengs pa /
mkhas grub chos rje /
mkhan chen g.yag pa /
chos rje rong chen pa /
dpal ston dpal ldan rin chen /
dmar ston rgya mtsho rin chen /
dwags po 'od zer seng ge 'jam dbyangs chos rje bkris dpal ldan /
rtogs ldan ye shes rgyal mtshan /
bka' bzhi pa nags rin /
dbon dgongs gsal ba /
dbon chos skyong bzang po /
'jam dkar ba dpal ldan bzang po /
'thil chung dka' bzhi pa don yod rgyal mtshan /
slob dpon brtson 'grus grags pa /
mkhas pa bsam gtan 'phel pa /
byams pa ba bsam she ba /
bsaM gtan don grub pa sogs ya mtshan can mtha' yas pa legs bshad la 'khor /
re gcig pa la dbon dgongs gsal ba la gdan sa gtad de zur bzhugs mdzad /
gya bzhi pa sa mo glang gi lo la sku gshegs /
lha sa smon lam chen mo btsugs lo yin /
sku gdung ril por bzhugs pa /
snga thog gzims khang dang /
da lta mchod khang nang na yod 'dug |dgongs gsal ba ni /
mkhan chen shes rdor ba dang /
bka' bzhi pa la rab byung bsnyen rdzogs zhus /
bka' bzhi pa la 'dul ba legs par gsan /
rang lo zhe gcig pa la gdan sar byon /
mkhan chen g.yag pas 'di pa la 'dul ba lung gsan zhes zer /
gdan sar lo bcu drug bzhugs nas dbon chos skyong bzang po gdan sar bskos te kun spangs mdzad /
re gcig pa la gshegs /
dbon chos skyong bzang po ni /
mkhan chen dka' bzhi pas mkhan pu mdzad de rab byung bsnyen rdzoT @# / /
bsgrubs| mkhan po la 'dul mngon dang / /
rje btsun tsong kha pa chen po'i drung du byang chub lam rim la sogs pa gsan /
so bzhi pa la gdan sar byon te /
'dul mngon bshad pas /
chos rje blo gros chos skyong ba /
mtshungs med chos rje rgyal mtshan bzang po /
gya re ba dka' bzhi pa sangs rgyas dbang phyug sems dpa' chen po blo gros rgyal mtshan /
bla ma dpal ldan don grub /
dka' bcu pa kun dga' don grub sogs mang po byon /
nga gnyis pa la gshegs /
dbon chos rgyal dpal bzang po ni /
lcaT pho 'brug la 'khrungs /
mkhas grub chos rje dgung lo bcu drug pa dang /
'jam dbyangs chos rje nyer gnyis pa yin /
sbal ti chen po'i sku'i skye bar yang bzhed /
bcu gsuM pa la mkhan chen chos skyong bzang po mkhan po mdzad de /
rab byung dge tshul du bsgrubs nas mtshan gsol /
mkhan chen pa'i drung du 'dul mngon la sbyangs nas /
zur phul sogs par grwa skor mdzad /
nyi shu pa la mkhan rin po ches mkhan po dang /
chen po grags bzang bas las slob /
byams pa bas gsang ston mdzad de bsnyen par rdzogs /
lo de la gdan sar byon nas 'dul ba'i spyi don zhig gi rtsom pa mdzad /
rje rin po che /
rgyal tshab chos rje /
byams chen chos rje /
rong po blo bzang grags pa la soT pa dam pa mang po la gsung chos gsan 'dul ba bshad pas /
rgya ma spyan snga blo gros rgyal mtshan pa /
gnas brtan chen po dge legs dpal bzang po /
chos rje leT pa chos 'byor ba /
chos rje dpal 'byor lhun grub pa / /
chos rje shAka mchog gzi lung pa slob dpon don yod dpal ba sogs go sa che ba mang du 'dus /
bdun cu pa la dbon rin po che dbang rgyal gdan sar bskos te zur bzhugs mdzad /
brgyad cu gya bzhi pa la zhi bar gshegs /
mkhan chen pa'i slob ma de rnams las /
gnas brtan dge legs dpal ba ni /
'jam dbyangs chos rje dang /
slob dpon brtson 'grus grags pa la sogs pa la'ang 'dul mngon zhib tu gsan pas mkhas par gyur te /
dang por skyor mo lung du bshad pa mdzad pas /
sa skya dga' ldan gnyis ka'i dge bshes 'dus /
'bras spungs 'dul ba grwa tshang gi slob dpon du byon nas kyang 'dul mngon gyi @# / /
bshad pa rgya cher mdzad /
phyis se ra'i gdan sar phebs pa dang /
ka ba gdong du phebs pa na'ang po ti la zab ba bshad mdzad /
snga phyi'i sras rdza dbon po chos rje ye shes bzang po /
slob dpon chos rje nyal ba /
slob dpon chos rje ye shes rab dar ba /
slob dpon chos rje don yod dpal ldan pa /
sha ra rab 'byams pa /
mkhan chen dpal blo ba phyi ma /
kong po dbang phyug grub pa /
slob dpon chos rje shes rab bzang po /
mkhas pa 'ol kha pa sku mched slob dpon chen po nyi ma grags /
slob dpon rin chen kun dga' rgyal mtshan /
chen po don grub pa /
'dul 'dzin dpal 'byor don grub dang /
rin chen grags pa gnyis /
slob dpon gros pa /
dpal mgon pa /
dwags po bka' bcu pa chos skyabs pa sogs grwA pa mang /
yid bzang rtse pas kyang /
'dul ba'i chos smra ba rnams kyi mchog gnas brtan dge legs dpal zhes bsngags pa mdzad /
de rnams las slob dpon dpal blo ba dang /
dpal 'byor don grub pa gnyis la'ang gzhan phan legs po byung 'dug |rin grags pas bshad pa yun ring du mdzad pas /
slob dpon sangs rgyas dpal /
slob dpon lha dbang rin chen pa /
slob dpon 'phyongs rgyas pa /
chos rje ngag dbang chos grags pa sogs /
'bras spungs gzhis byes kyi dge bshes mang du 'dus /
slob dpon kun rgyal pa'i zhal snga nas ni gtsang du chos rje thams cad mkhyen pa la'ang 'dul ba zhib tu gsan pa sogs las mkhas par gyur na'ang /
bshad pa ma mdzad par rtse thang nyid du bzhugs pa la kho bo grogs mched bcu bskor gcig gis Tika chen gyi steng nas mdo rtsa ba'i zhib bshad dang /
me tog 'phreng rgyud kyi lung zhus /
chos rje shes dar pa'i drung du karma sha tam gyi bshad lung dang /
slob dpon chos rje don yod dpal ldan pa la /
mdo rtsa ba'i bshad pa /
bslab bya chung /
gzhi gsum cho ga rnams kyi bshad pa zhus /
gzhan yang thag ma nas mched de /
'phan yul cog po dar steng soT su'ang 'dul ba'i bshad pa byung ngo / /
ji skad bshad pa de rnams la sha mi'i bka' rgyud ces grags te /
de yang jo gdan nag po'i 'phrin las su shes par bya'o / /
rma tsho 'dul @# / /
'dzin ni 'phan yul du 'khrungs /
rab tu byung te rgya 'dul 'dzin gyi drung du byon /
mdo rtsa 'grel la mkhas par gyur pas zhar chos pa mdzad /
rgya'i grwa pa mang rab khong la 'dus phyis rgya'i grwa pa lnga brgya tsam khrid nas dbus su byon te /
bshad pa legs par mdzad /
shul du grwa pa mang chen ma lus pas zhar chos pa gzhan rnams kyis rma tsho la dam nyams yin zhes zer ba la /
rgya'i zhal nas de la skyon med /
bshad nyan byung na gang du byung yang 'dra /
des nga'i 'phrin las la mi gnod gsungs phyi de lo grwa pa ka pa li thogs pa stong tsam byung bas /
rgya'i zhal nas /
nga'i grwa pa nyung du song 'dug ma /
ces gsungs pa yin no / /
rma tshol slob ma che ba bya 'dul brtson 'grus 'bar /
rog chen phub /
dge bshes rnam 'bar ba /
zhus lan pa shes rab grags te bzhi byung /
'di dpon slob kyis nag tsho lo ba'i slob ma dge bshes lag sor ba 'u shang rdor spyan drangs nas bka' gdams gsan pas /
bka' gdams pa rnams kyis bya 'dul sogs la lag sor ba'i bu bzhi zer /
bya 'dul ni gtsang rong g.yung du lcags mo lug la 'khrungs /
de'i tshe rgya 'dul gyi zhe lnga pa dang /
lo ts+tsha ba chen po sum cu so gsum pa gzhon nu dus su 'bre chen po shes rab 'bar rong du chos gzhi la byon pa'i gtam thos pas /
yab la bdag dge bshes 'bre mjal du 'gro zhus pas /
de ka byas pas rung gsungs pa /
mjal du phyin pas phar phyin gsung pa'i lam shes kyi skabs su bslebs /
chos gsungs pa la me tog gi char babs pa mthong nas dad pa chen po skyes te /
rang khyim du bslebs pa na /
yab la bdag dge bshes kyi drung du rab tu byung ba zhu byas pas /
thub na rung gsungs /
der 'bre'i drung du rab tu byung ba la 'dul ba dgos pas thog mar 'dul ba slob cig gsungs pa la brten lhan du sog chen tshul khrims bla ma'i drung du phyin nas /
'dul ba nyan pas /
chos thog gcig gnyis song mtshams /
sog chen 'dul 'dzin dgung lo so drug pa la gshegs song ba de rting /
rgya 'dul 'dzin gyi spyan sngar phyin /
rgya dang rma tsho bya zung du byas pa la 'dul ba mnyan /
phyis rma tshos dbus su khrid /
der 'dul ba la mkhas par sbyangs /
@# / /
rgya tsha zhang yes la dbu tshad dang /
zangs dkar lo tsA ba la yo ga gsan /
de nas tshogs bsdus te bshad nyan mdzad pa'i skabs su /
grwa pa kha cig gis dpe cha brkus pas thugs skyo ba skyes te /
dge bshes stod lung pa chen po'i drung du bka' gdams zhu ru byon pa dang /
yon tan chen po yod pa'i nga rgyal gyis /
mjal ma khad phyag ma byas pa la sogs pa'i spyod pa 'ga' zhig la brten /
stod lung pa chen pos bka' ba kyon drag tu mdzad nas bskrad /
de nas phyir log byon pa dang /
stod lung zam khar phebs pa dang /
chos zhu ru 'ongs pa la de ltar byas pa rang mi bden snyam du thugs 'gyod pa 'khrungs pa dang /
stod lung pa chen po'i zhal snga nas /
da kho 'gyod pa skyes 'dug gi yar bos shog gsungs pa bzhin bos te stong lung pa la gus btud chen po mdzad de /
bka' gdams kyi chos rnams yongs su rdzogs par gsan /
de rjes skyid smad du zul phu btab nas bshad grwa btsugs /
tshogs lo dgu'i bar du bskyangs te /
mdo rtsa'i TIk+ka dang /
spyi'i rnam bzhag zhig kyang mdzad /
de dus bsam yas rgyal po chen pos /
btsun chung zhig la sprul nas zhabs tog lo 'ga' byas pa na na bza'i spu phyir bstan pa tsam ma gtogs 'dul ba dang 'gal ba'i skyon ma rnyed pas khong dad pa thob ces grags te 'thob 'os pa yin no / /
lo dgu 'das nas gdams pa zab mo rnams nyams len mdzad gin bzhugs /
de'i tshe zul zur gdan sa bsko ba sogs ma mdzad 'dug pa'i sku 'tshams khong gsungs chos 'os pa rnams la gsungs pa 'dra'o / /
de ltar bshad sgrub gnyis kyi sgo nas bstan pa'i bya ba mdzad de /
don drug pa me pho khyi'i lo la bab pa na /
dbon po chos dbang la khyod 'dir bsad na nye gnas 'di legs pa mi byed par 'dug pas /
gtsang du rtsibs pa 'dul 'dzin gyi rtsar song zhig gsungs /
zhal chems bzhag nas zul phu'i gzims khang du sku gshegs /
gdung ba zhu pa'i dus su /
dbon po chos dbang gis dad gus kyi sgo nas gsol ba btab pa dang /
gdung khang nas thugs byon te /
dbon po'i pang par babs pa dang /
nye gnas kyis 'di khyod kyi dbang cha min zer 'phrogs te @# / /
khong la brdung btsogs byas nas phyir bton /
dbon pos gzims chung gi rgyab nas gsol ba btab pas /
ljags byon nas dbon po'i pang par babs byung ba khyer nas gtsang du brtsi bas pa can du byon pa /
ljags brtsibs pa'i mgon pa mkhar ba lung na bzhugs shing /
thugs zul phu'i gzim khang du bzhugs ces grags /
'dul 'dzin de la slob ma gzhan phan nus pa bdun cu lhag par byung pa'i nang nas /
ka ba dang seng /
rnal 'byor byung seng /
rdza mo chos seng te dbus pa gsum dang /
gtsang du rin skyabs /
rtsibs pa gzhon nu seng ge lce 'dul 'dzin dang /
gtsang pa gsum gtso che la /
de yang dang po bsnyen rdzogs kyi mkhan bu yin la 'dul 'dzin chen po yin pas bu chen du bgrangs kyi /
bshad pa'i srol ni sha mi la brten /
gtsang du rin skyabs kyang bshad sgros mtha' bzhi 'dul 'dzin la brten nas ma ning zhes zer /
bshad srol 'dzin pa phyi ma gnyis yin la /
de yang stod rtsibs phur 'khrungs /
pha bu gnyis zhing gsar rlog pas /
gdon gyis gnod pa byung nas dang por mtshams bcad dgos pa byung /
gdon las grol nas rab tu byung ste /
bya 'dul gyi drung du phyin nas 'dul ba la mkhas par sbyangs /
yul du mkhar ba lung btab nas mdo rtsa 'grel dus bzhir ma chag par bshad cing /
lo bco brgyad kyi bar phan thogs cig kyang ma byung /
de nas bya 'dul sku gsheT rjes /
dbon po chos dbang gis gtsos pa'i grwa pa slob gnyer byed pa mang po byung ba la 'dul ba bshad pa thams cad slob gnyer tshar nas mkhas par gyur /
bya 'dul gshegs nas lo gsum song mtshams zul phu'i bshad grwa stongs pa na /
nye gnas kyi dbon po chos dbang chos 'chad du gdan 'dren 'ong bas /
dbon po 'gror ma 'dod pa la /
gzhan rnams kyis 'byon pa'i thabs su yul ma gi na yod pas der byon dgos byas nas bskul bas bden snyam te byon pa dang /
yi dam la khar kha ba chen po bab ste lam bgrod dka' ba la /
bya 'dul gyi bu chen lce 'dul 'dzin dor dur smrig na 'dul ba 'chad pa'i skabs na yod pas khong gis dbon po rta la bskyon te zul phur nan @# / /
gyis bskyal /
de'i tshe zul phu na grwa re re tsam las med par gyur pa dang /
grwa pa gcig pu de la dung 'bud mi dgos kyi /
chos stan khyer cig shog gsungs pas grwa pa gcig pu na re /
chos 'dul ba la dung 'bud mi rigs sam /
grwa pa lnga la 'bud mi rigs zer nas ma nyen par dung 'bud cing 'chad /
lo bzhi lnga tsam gyi bar du grwa pa re re gnyis las ma byung /
lo lnga 'das nas grwa pa mang po phebs te 'phrin las rgyas /
khong gi slob ma zul phu'i mkhan po chos byed na bza' 'phred gsol du grags pa /
de'i slob ma zul phu'i mkhan po chos kyi brtson 'grus /
de'i slob ma zul phu'i mkhan po chos grags rin chen sogs kyis brgyud pa 'dzin pa yin no / /
de'i slob ma mkhan chen bka' bzhi pa ni /
rgyal sar sgang du 'khrungs /
gzhon nu dus nas rab tu byung /
chos lung mkhan po bde dpal gyi drung du bsnyen par rdzogs te phar phyin la sbyangs /
de nas zul phu'i mkhan chen chos grags rin chen la 'dul ba legs par gsan pas /
'dul ba phran skor dang bcas pa la mkhas par gyur /
mkhan chen bde ba dpal sku gshegs pa'i rjes su chos lung mkhan po mdzad de /
'dul ba'i bshad pa byas pas 'dul ba shes pa'i slob ma mang po thon pa'i nang nas go sa mtho ba mkhan chen bsod nams grags dang /
'dul 'dzin grub pa dpal te /
bu chen gnyis byung /
mkhan chen snye mo gsum du 'khrungs /
mkhan chen bde ba'i drung du bsnyen par rdzogs par mdzad nas phar phyin la sbyangs /
bka' bzhi pa'i drung du 'dul ba la sbyangs pas 'dul ba'i tshig don nyams len dang bcas pa la 'gran zla med pa lta bur gyur /
bu chen gnyis la 'dul ba 'dzin pa chen po bu ston rin po ches 'dul ba gsan pas mkhas par gyur te /
bshad pa legs par mdzad pas slob ma gos che ba mang du 'dus shing /
Tik+ka /
gleng 'bum /
chos byung las chog sogs kyi rtsom pa'ang mdzad /
yang rtsibs pa gzhon nu seng+ge la /
dpal ldan gro dang /
ba phyar stod nag pos gtugs nas 'dul ba gsan /
dang pos snar thang gi mkhan thog nas bshad pa mdzad /
gnyis pa ni /
yul yar 'brog pa /
rus ba reng /
stod 'gag nag po dri ma can cig las med pas ming de ltar grags /
des @# / /
zul phur bya 'dul gyi drung du 'dul ba lo gcig gnyis nyan /
phyis rtsibs 'dul 'dzin gyi chos grwar byon te /
lo mang po'i bar du 'dul ba la sbyangs pas mkhas par gyur pa na /
rtsibs pas khong yul gzhan du phan thogs che bar dgongs nas /
khyod lung phug 'dir ma bsdad gzhan du song cig ces bskrad nas btang de'i tshe thang po cher mkhan po 'dul ba 'dzin pa med par /
gtsang na yar 'tshol du 'ongs pa dang 'phrad de /
phan tshun glang mo byas pas /
'dod pa mthun te /
thang po cher 'gro bar byas nas 'dul ba'i dpe cha mdzo khal ga cig bkal te lam du zhugs nas phyin pas nya mor sleb pa dang /
gnas tshang du glas po che ba'i gnas brtan gcig byung ba dang gleng mo byas pas gnas brtan dad de /
khyed nged kyi gnas gzhi gcig yod pa der bsnyen bskur cig la 'byon par zhu zer ba bzhin /
khong gis glas po cher byon nas gdan 'dren khal ma dang bcas pa dbus su btang ngo / /
der gnas brtan des glas po cher btsun pa nyi shu tsam zhig 'dug pa la /
dge bshes 'di la mkhan po zhus nas 'dul ba'i bshad nyan cig byed na gyis /
mi byed na 'don pa yin zhes bsdigs pas nyan te khong der bzung nas dpe cha dang so sor song /
de nas stag rtse la smon 'gro bas spyan drangs /
de dang ma bu yin pas rong mkhar phug pas kyang spyan drangs /
de rnams su 'dul ba'i bshad pa byas pas mnga' ris dgra bcom pa sogs pa'i slob ma mang du 'dus /
mthar rong mkhar phug tu sku gshegs /
mnga' ris dgra bcom gyis dang por thag ma pa rdor gzhon la chos thog gcig gnyis la 'dul ba nyan /
de nas ba phyar 'dul 'dzin la brten nas 'dul ba la mkhas par sbyangs te /
lhan dang 'u yug dang /
sa skor brag nag la sogs par bshad pa yun ring du mdzad /
phyis zam 'tsher btab nas kyang bshad pa mdzad pa sogs las mchims nam mkha' dang /
rgyang mo che ba sogs slob ma che ba mang du 'dus /
dang pos snar thang gi mkhan po mdzad nas 'dul ba bshad /
gnyis pas gya ba 'du phug bzung nas brag nag dang gnyis char du 'dul ba bshad pas /
bu chen seng+ge zil gnon dang /
mdzes pa 'od gnyis byung /
dang pos /
mdo phug dang rong thar zhabs bzung @# / /
nas dang /
gnyis pas zam 'tsher bzung nas bshad pa mdzad /
de dus 'dzims su bshad grwa stongs nas /
mnga' ris dgra bcom pa gdan 'dren byas par byon pa'i zhal bzhis mdzad na'ang /
kho rang ma thon bar slob ma gcig btang ba des bya TIka gi steng nas bshad pa byas pas phan rgya cher ma byung zhes grags /
yang kha che paN chen gyi mkhan bu rdo rje dpal dang /
byang chub dpal gnyis kyi paN chen 'byon pa'i phyag phyir 'khrid dgos zhus pa na /
paN chen gyi zhal nas khyed gnyis kyis tshad pa mi thub /
de bas zul phun bza' 'phred gsol la 'dul ba mnyan nas 'dul ba'i bshad pa re btsugs na legs tshul gsungs pa bzhin /
snga mas tshogs chen po dang /
phyi mas chos lung pa btsugs /
dang po la bye rdzings pa dang gnyis pa la dge 'dun la sgang pa gyes sde bzhi char du 'dul ba'i bshad pa dang /
bslab bya tshugs shing grwa pa mang po byung /
paN chen mkhan brgyud ces chen po kun gyi bsnyen rdzogs kyi gtugs sa byas pa ste /
bu ston rin po che dang /
rje btsun chos kyi rgyal po btsong kha pa chen pos kyang /
chos lung pa dang tshogs chen por gtugs pa yin no / /
ji skad bshad pa de rnams bya 'dul dang /
rma tsho'i 'phrin las dang /
de yang gtugs na rgya 'dul 'dzin gyi 'phrin las kyi khyab brdal du shes par bya'o / /
rgya'i gdung ma rnams las| snar rgya tshul khrims yon tan ni /
zhar chos pa che shos yin cing bshad srol 'dzin pa'ang mang /
dwags po 'dul 'dzin sogs gzhan rnams kyis kyang bshad pa legs par mdzad| rgya'i bar tshar skyi bo tshul 'phags ni /
skyid shod pa lam du 'khrungs /
skyid smad ne'ur 'dul ba bshad pas /
grwa pa ka ba li thogs pa lnga brgya tsam byung /
mdo rtsa'i TIk+ka zer lo mang pos bsgrigs pa po ti gsum pa zhig kyang mdzad /
de la la stod 'dar 'tsho ba 'dar tshul khrims rgyal po /
de la gnam na 'go ba tshul khrims 'bum /
de la dar yul nyi sd-ings pa blo gros grags /
de la rgya sgro phu ba tshul khrims grags /
de la dar yul rna mo ba smon lam blo gros kyis gtugs shing /
de nas bzung ste yun ring bar du skyid smad ne'ur 'dul ba'i bshad grwa ma chag par byung /
nel pa paN chen du grags pa'ang 'di'i bshad rgyun la brten pa 'dra zhing /
dmar ston pa khu dbon kyang gros pa'i sgros mi 'dzin par nel pa'i @# / /
bshad srol la brten zhes kyang zer /
yang skyi bo'i slob ma brda 'dul 'dzin du grags pa de yang 'khrungs yul shab stod pa /
rgya'i drung nas rab tu byung nas 'dul ba lo gsum gsan zhing skyi bo la lo bcu bdun du gsan te mdo rtsa'i gzhung gsum zad zad bar du slob gnyer byas so / /
rgya'i phyi tshar rdo rje phur bu ni /
rgya dang dwags po 'dul 'dzin bla zur du byas nas 'dul ba gsan /
kha cig skyi bo'ang zur chos su brten zer /
khong gis dgra bcom la brag dmar du 'dul 'dzin gyis brag dmar ba'i zhar chos pa'ang mdzad /
brag dmar bar grags shing g.ya' lung dgon gsar du'ang bshad grwa btsugs /
de'i slob ma zhang zhi mdzes shes rab ste /
khong gis don mo ri bzung nas bshad pa mdzad /
rnga 'dul 'dzin gyis brag dmar ba'i nar chos pa'ang mdzad /
brag dmar du rdo rje phur bu dang /
don mo ri pa zhang zhi mdzes shes rab slob dpon gyis /
la stod gtsang po'i sngags pa phod kha can bco brgyad rab tu byung ba'i nang nas mdo rtsa 'chad thub pa bshes gnyen sh+'+k+ya grub byung ste /
khong gis kyang brag dmar ba'i zhar chos pa byas /
de nas brag dmar pas brag dmar du bshad pa ma 'dzugs shig /
bya ba'i zhal chems gsungs nas gshegs pa na brda 'dul 'dzin dang /
bshes gnyen sh+'+k+ya grub gnyis pos grwa pa sum cu lhag tsam dang /
mdo rtsa'i gzhung mang du khyer te /
shab stod ri chung du chos gzhi btegs /
de nas stong chung dang /
sgro dpe'a dang /
shangs rnams su chos gzhi bskor zhing /
'chang nyan mdzad pa'i tshe /
brda 'dul 'dzin 'om phug pas spyan drangs pa'i lam khar /
chu mig gi rngog btsun dkar mos bzhugs par zhu ba phul nas snyems gtad de /
chu mig ma bu sde skor gyi mkhan po dang bshad grwa'i gtso bo mdzad /
'om phug pa la blu char rta gcig dang 'bum gcig sprad do / /
'dul 'dzin de la slob ma skyem grags tshul nyi ma /
mthal ston sogs byung /
dang pos grang po bzung nas bshad pa mdzad /
gnyis pas shangs sreg shing bzung nas 'dul grwa dang /
gsum pas nying ro glang ring du bshad pa byas so / /
brda 'dul 'dzin snyems su sku 'da' ba'i zhal chems kyis bshes gnyen sh+'+k+ya grub la bstan pa gtad /
de nas bzung ste snyems su 'dul ba'i bshad pa thing mdzad /
gzhan yang klog skya dpal 'byor gyis don mo ri bzung nas bshad pa byas /
@# / /
zhar chos pa dge bshes skyel gsum dang zhang shes rab 'od /
dbon po khri brtan seng+ge /
shAka rdor dang bzhi byung /
skyel dang shAka rdor gnyis khong rang gi sngon la gshegs /
bshes gnyen shAkya grub snyems su sku gshegs rjes su zhang shes rab 'od kyis gdan sa bzung /
de nas dbon po khri brtan seng+ges bzung ste /
chu mig 'dul grwa'i bshad pa yun ring du byung /
zhang shes rab 'od kyi slob ma lding ston bsod nams grub bya bas mnog bon gong du 'dul ba'i bshad grwa btsugs so / /
yang kha che paN chen shAkya shrI /
khro phu lo ts+tsha bas sne len mdzad nas snar gyi glas mo cher dbyar zhal gyis bzhes pa'i tshe /
lo paN gnyis kyis snga dro 'dul ba me tog 'phreng rgyud bsgyur zhing phyi dro tshogs su de'i bshad pa mdzad pa la /
mkhan po seng+ge zil gnon gyis gsan dus phyis yig cha'ang mdzad /
de'i tshe shangs pa jo gdan zhes bya ba shin tu btsun pa zhig yod pa des /
bdag chos 'dul ba 'di la mos pas 'di slob dang /
gzhan yang chos grwa zhu ba la phyag phyir khrid par zhu zhus pas /
nga'i zan za na de bzhin bya gsungs te /
jo gdan gyis bzhes pa bzhin paN chen gyis bzhes gras nas khong la 'dren dbus gtsang du bzhugs pa'i lo brgyad kyi ring phyag phyir 'brangs te /
me tog 'phreng rgyud la nan tan mdzad nas gsan cing cho ga'i lag len thams cad kyang mkhas par bslabs /
gsung sgros gtso bor mdzad pa'i Tik+ka chen po zhig kyang mdzad /
mkhan po seng+ge zil gnon la bsod nams mgon po zhes pa tshad ma'i skyes bur grags pas me tog 'phreng rgyud mkhan po pa rang gi yig cha dang bcas pa gsan /
de la bu ston rin po ches gsan /
me tog 'phreng rgyud 'di la snga 'gyur med paN chen drang khro lo dpon slob kyis bsgyur zhing bshad pa las jo gdan tshogs pa sde bzhir dang /
de las mched pas sa skya ba rnams kyis bshad pa byed pa cung zad mang bar 'dug /
chos rje rong chen pas Tik+ka'ang mdzad /
Tik+ka der bstan bcos 'di mdo rtsa ba las /
rtsom pa po dgra bcom pa yin pa dang /
gzhung tshigs bcad du sdebs pa dang /
gleng gzhi gzhung du chud pa sogs kyi sgo nas khyad par du 'phags pa zhes byung ste legs bshad du mthong ngo / /
yang chos lung mkhan po gcig la spyan snga rin po che dpal chos kyi grags pas gsan /
de la slob dpon rin po che kun dga' rgyal mtshan pas @# / /
gsan| de la bdag gis thos so / /
go sla ba'i phyir bshad brgyud mdor bsdu na /
'dul ba smad lugs pa'i brgyud pa dang /
stod lugs pa'i brgyud pa gnyis las /
dang po ni /
slob dpon yon tan 'od /
chos kyi bshes gnyen /
shAkya 'od /
dgra bcom pa seng+ge'i gdong can /
dA na shI la /
dzi na mi ta /
rba rin chen /
li ye shes rin chen /
g.yo dge 'byung /
bla chen po /
klu mes /
gzus 'dul 'dzin /
sne bo grags pa rgyal mtshan /
sog chen tshul khrims bla ma /
rgya 'dul 'dzin /
rma tsho byang rdor /
skyi bo tshul 'phags /
'dar tshul khrims rgyal po /
gnam na mgo ba tshul khrims 'bum /
nyi sdings pa blo gros grags /
nel pa paN chen /
'dul 'dzin rgyal mtshan dpal /
rin chen byang chub /
dmar ston dpal ldan rin chen /
dmar ston rgya mtsho rin chen /
chos rje thams cad mkhyen pa dge 'dun grub pa /
slob dpon rin chen kun rgyal ba /
de la kho bo thos so / /
yang rgya yan chad gong bzhin /
jo gdan nag po dar tshul /
sha mi smon lam 'od /
thag ma ba ka ba dar seng /
dpal chen rdor gzhon /
sbal ti chen po mkhan po dbon /
dpon zhig po /
dbon gzhon brtson /
dbon brtson 'grus /
dbon 'byung gnas rin chen pa /
dbon bzod pa ba /
dbon dbang she ba /
shes rab rdo rje ba /
'dul 'dzin bsod nams tshul khrims /
bka' bzhi ba blo gsal /
'jam dbyangs chos kyi rje /
chos rje gnas brtan pa /
de la don yod dpal ldan pa /
kun dga' rgyal mtshan gnyis kyis gsan /
de gnyis char la kho bos thos so / /
gnyis pa stod lugs pa'i brgyud pa ni /
slob dpon yon tan 'od /
chos kyi bshes gnyen /
sh+'+k+ya 'od| paN+Di ta seng+ge'i gdong pa can /
pradz+nyA pA la /
zhang zhung rgyal ba'i shes rab /
dpal 'byor shes rab /
zhing mo che ba byang chub seng+ge sogs nas brgyud do / / / /
'chad rtsod rtsom pa'i 'od dkar bye ba yis / /
mdo dang lung gi ku mud kha 'byed pa / /
sngon phyis 'dul 'dzin mtshan mo'i mgon po ni / /
thub bstan kun gsal mdzes mdzad ci yang shar / /
de ltan 'ang dus kyi 'gyur ba dang / /
tshong dus ngan par nor bu rin chen bzhin / /
'dul ba'i mdo dang dgongs 'grel bcas pa yi / /
bshad pa'i rgyun ni cung zad 'grib @# / /
par 'gyur / /
nges par bde legs 'dod dgu 'byung ba'i gzhi / /
rgyal ba'i bstan pa spyi dang khyad par du / /
dam chos 'dul ba'i bstan pa rin po che / /
sa 'dir ring du gnas na ci ma rung / /
de phyir sngon byon gtam gyi lo rgyus ni / /
dad pa'i 'bab stegs nyid du bkod pa yin /
rnam par dkar ba'i dge bas dam pa'i chos| |'dul ba'i bstan pa dar zhing rgyas gyur cig / / /
ces dam pa'i chos 'dul ba'i chos 'byung dad pa'i 'bab stegs zhes bya ba 'di ni /
bu ston rin po ches mdzad pa'i 'dul ba'i chos 'byung dang deb ther sngon po nas byung ba'i lo rgyus rnams gung bsgrigs /
gzhan yig cha kha 'thor pa rnams las kyang bsdus ti phyogs gcig tu /
sh+'+k+ya'i dge slong bsod nams grags pa'i dpal rnam dpyod mchog gi sdes /
thub pa'i bstan pa lo nyis stong sum brgya brgyad cu rtsa lnga 'das pa /
ting nge 'dzin gyi le'u'i dus kyi tshe /
lcags pho khyi'i lo la dpal ldan 'bras spungs kyi gzim khang du sbyar ba 'dis kyang bstan pa rin po che dar zhing rgyas la yun ring du gnas par gyur cig /
'di bris dge bas nyer 'tshe kun zhi nas / /
'dul ba lhur len tshul khrims rnam par dag /
ngur smrig rgyal mtshan 'dzin pa'i rigs dag tu / /
skye zhing skye bar smon lam 'grub gyur cig / / / /
sarba mang+gal ma /
go bo thub bstan dar rgyas kyis bris /
zhus so / /
blank page
