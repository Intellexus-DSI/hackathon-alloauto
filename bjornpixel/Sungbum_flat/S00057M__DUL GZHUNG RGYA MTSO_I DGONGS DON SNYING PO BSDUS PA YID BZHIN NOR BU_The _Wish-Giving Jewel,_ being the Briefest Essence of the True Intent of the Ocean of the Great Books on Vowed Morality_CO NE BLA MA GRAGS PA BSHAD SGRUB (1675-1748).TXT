@# / /
'dul gzhung rgya mtsho'i dgongs don snying po bsdus pa yid bzhin nor bu zhes bya ba bzhugs so / /
{dd} @## / /
rab 'byams tshogs gnyis chu gter las 'thon spangs rtogs cha shas kun nas rdzogs / /
dmigs med thugs rje'i bsil zer rab 'phro phan dang bde ba'i padmo 'dzum / /
yongs dag ye shes snang ba rab gsal shes bya'i mkha' la bgrod pa can / /
thub dbang rgyu skar rgyal po gang de lhar bcas 'gro ba'i gtan gyi skyabs / /
'dul gzhung rgya mtsho'i 'jing la gnas bcas shing / /
dgag sgrub dpyod pa'i phud sgra drag tu sgrogs / /
bla med gdengs ka mchog gis mdzes gyur pa| |bshes gnyen klu yi dbang po rnams la 'dud / /
rab yangs legs bshad mkha' la rab rgyu zhing / /
thub bstan pad tshal bzhad pa'i dpal yon can / /
don bzang 'od stong 'gyed pa'i nyi ma zhig /
rnam dpyod mgyogs 'gro'i shugs kyis 'dren par bya / /
de la 'dir 'dul ba'i sde snod kyi don bsdus te 'chad pa la gnyis /
{dd} @## / /
sngon du 'gro ba spyi'i rnam gzhag dang /
skabs su babs pa'i gzhung don bshad pa'o / /
dang po ni /
'o skol gyi ston pa shAkya'i rgyal po de nyid kyis dang por byang chub mchog tu sems bskyed /
bar du bskal pa grangs med gsum du tshogs bsags /
mthar mngon par rdzogs par sangs rgyas pa zhes bya ba yin te /
sngon rdza mkhan gyi khye'u snang byed du gyur pa'i tshe sangs rgyas shAkya thub pa chen po'i drung du byang chub mchog tu sems bskyed /
sangs rgyas 'od zer gyi phung po chen po nas rin chen gtsug tor can gyi bar sangs rgyas bdun khri lnga stong la grangs med dang po'i tshogs bsags /
sangs rgyas dkon mchog yan lag nas mar me mdzas kyi bar sangs rgyas bdun khri drug stong la grangs med gnyis pa'i tshogs bsags /
de nas bzung ste sangs rgyas rnam gzigs kyi bar sangs rgyas bdun khri bdun stong la grangs med gsum pa'i tshogs bsags nas rdo rje gdan du mngon par rdzogs {dd} par sangs rgyas pa'i phyir te /
de skad du yang mdzod las /
rnam gzigs mar me rin chen gtsug /
grangs med gsum gyi tha mar 'byung / /
dang po shAkya thub pa yin / /
zhes gsungs pa'i phyir /
de ni theg pa 'og ma dang thun mong ba'i dbang du byas pa yin la /
theg chen thun mong ma yin pa'i lugs 'di ltar yin te /
sa dang po tshun chad du grangs med dang po dang /
sa gnyis pa nas bdun pa'i bar la grangs med gnyis pa dang /
dag pa sa gsum gyi gnas skabs su grangs med gsum pa'i tshogs rdzogs par mdzad nas 'og min du longs spyod rdzogs pa'i skur sangs rgyas te /
dga' ldan du dam pa tog dkar por sprul nas 'dzam bu'i gling du mdzad pa bcu gnyis kyi tshul du bstan pa'i phyir te /
lang gshegs las /
'og min gnas mchog nyams dga' bar / /
yang dag gshegs las /
'og min gnas mchog nyams dga' bar / /
yang dag rgya / /
zhes dang /
rgyud bla ma las /
chos kyi sku las ma g.yos par / /
sprul pa'i rang bzhin sna tshogs kyis / /
zhes sogs gsungs pa'i phyir /
sangs rgyas pa'i dus sogs la bzhed pa mi mthun pa yod kyang 'di ltar bya ste /
'o skol gyi ston pa de nyid lcags sprel gyi lo la sku bltams nas lo nyer dgu'i bar khab tu bzhugs /
de nas sa byi la rab tu byung ste lo drug dka' ba spyad /
lo so lnga bzhes pa'i shing rta la sangs rgyas nas lo der bden bzhi'i chos 'khor bskor te /
dgung lo gya gcig pa lcags 'brug gi lo la mya ngan las 'da' tshul bstan pa ni bai dkar ltar rigs pa'i phyir /
de ltar mngon par rdzogs par sangs rgyas nas chos kyi 'khor @# / /
lo brgyad khri bzhi stong rim par bskor zhing /
de dag gi nang nas brjod bya'i ngos nas phul du byung ba ni 'dul ba'i sde snod rin po che 'di nyid yin te /
'dis ngo bo'i sgo nas bstan pa'i go chod par ma zad /
brjod don bslab bya'i gnas rnams gsal bar ston pa'i cha nas ston pa'i dod thub lta bu yang yin pa'i phyir te /
de skad du'ang /
rgyal ba ston pa de yi dam chos ni / /
mdo dang chos mngon yin gsung 'dul ba ni / /
ston dang bstan pa dngos yin de yi phyir / /
gnyis gyur phyag byas sangs rgyas khyod gcig bzhin / /
zhes gsungs pa'i phyir /
de lta bu'i 'dul ba'i mdo de la gnyis yod de /
rtsa ba'i mdo dang /
de'i bshad pa'i mdo gnyis yod pa'i phyir /
dang po yod de /
dge slong pha'i so thar gyi mdo dang /
ma'i so thar gyi mdo gnyis yod pa'i phyir /
gnyis pa grub ste /
rnam 'byed /
gzhi /
phran tshegs /
gzhung dam pa rnams su yod pa'i phyir /
der thal /
rnam 'byed kyis so thar gyi mdo'i dngos bstan gyi cha gtso bor gtan la 'bebs /
lung gzhis de'i shugs bstan gyi cha gtso bor gtan la 'bebs /
phran tshegs kyis de'i kha skong gi cha gtso bor gtan la 'bebs /
gzhung dam pas de la dogs gcod kyi cha gtso bor gtan la 'bebs par byed pa'i phyir /
phyogs mthun gyi mdo de la yang du ma yod de /
dge slong la rab tu gces pa'i mdo /
tshul khrims yang dag par ldan pa'i mdo /
ltung ba sde lnga'i dge mi dge bstan pa'i mdo /
tshul khrims 'chal ba'i rnam smin lci bar bstan pa'i mdo /
'khar gsil gyi mdo sogs du ma yod pa'i phyir /
de dag gi dgongs 'grel gyi bstan bcos kyang mang du yod de /
tshig 'grel dang /
don 'grel du ma yod pa'i phyir /
dang po grub ste /
rtsa ba'i lung gi tshig 'grel dang /
bshad pa'i lung gi tshig 'grel gnyis yod pa'i phyir /
dang po yod de /
dri med bshes gnyen gyis mdzad pa'i ? bam po lnga bcu pa /
dpa' bos mdzad pa'i 'grel pa bam po nyer bdun pa /
khyad par bshes gnyen gyis mdzad pa'i so thar bsdus 'grel rnams yod pa'i phyir /
gnyis pa grub ste /
dul ba lhas mdzad pa'i 'grel pa /
dge legs bshes gnyen gyis mdzad pa'i 'grel pa /
tshul khrims bskyangs kyis mdzad pa'i 'grel pa rnams su yod pa'i phyir /
gnyis pa don gyi 'grel pa de la yang du ma yod de /
bye brag bshad mdzod chen po'i nang tshan gyi 'dul ba bye brag tu bshad pa /
lung sde bzhi'i dgongs pa gtan la 'bebs pa slob dpon yon tan 'od kyis mdzad pa'i mdo rtsa ba /
des mdzad pa'i mdo rtsa'i rang 'grel /
karma sha tam /
sa ga lhas mdzad pa'i me tog 'phreng rgyud /
shAkya 'od kyis mdzad pa'i sum brgya pa /
rang 'grel 'od ldan /
chos kyi bshes gnyen gyis mdzad pa'i rgya cher 'grel sogs mang du yod pa'i phyir /
'o na 'dir de rnams kyi nang nas gang gi rjes su 'brang zhe na /
'dul ba mdo rtsa ba'i rjes su 'brangs nas 'chad par byed pa yin te /
'di nyid brjod bya'i sgo nas 'grel pa gzhan las khyad par 'phags pa'i phyir /
gnyis pa skabs su babs pa'i gzhung don rim par 'chad pa la bzhi yod de /
mtshan gyi don /
'gyur gyi phyag /
gzhung gi don /
mjug gi don rnams su yod pa'i phyir /
dang po yod de /
legs sbyar gyi skad du /
bi nA ya sU kA zhes 'byung la /
de nyid bod skad du bsgyur na /
'dul ba'i mdo zhes bya bar 'gyur ba'i phyir /
'di chos can /
khyod la de skad brjod pa'i rgyu mtshan yod de /
brjod bya'i dbang du byas na spong bdun 'khor bcas kyi tshul khrims ston cing rjod byed kyi dbang du @# / /
byas na /
'dul ba lung sde bzhi'i don tshig rnams mdor bsdus nas ston pas na /
de ltar du brjod pa'i phyir /
gnyis pa yod de /
thams cad mkhyen pa la phyag 'tshal lo zhes 'byung ba'i phyir /
de ltar mchod brjod mdzad ? pa la chos can /
dgos pa yod de /
'dul ba'i bcas 'tshams phra zhing phra ba rnams thams cad mkhyen pa kho na'i mngon sum gyi yul yin pas na de la mchod brjod mdzad pa'i phyir /
gsum pa la gsum /
dgos sogs chos kyi khyad par dang /
gzhung don dngos bshad pa dang /
'phros don bshad pa'o / /
dang po la du ma yod de /
dgos 'brel ngag gi dgos sogs chos bzhi dang /
bstan bcos lus kyi dgos sogs bzhi yod pa'i phyir /
dang po yod de /
bstan bcos lus kyi dgos sogs chos bzhi po de dgos 'brel ngag gi brjod bya /
ngag de la brten nas bstan bcos 'dir dgos sogs chos bzhi yod par rtogs pa de'i dgos pa /
dgos pa de la brten nas bstan bcos 'di la thos sogs kyis 'jug pa de'i nying dgos /
nying dgos dgos pa de brjod bya de dag 'di la 'brel pa de /
'di'i chos bzhi'i nang tshan gyi 'brel pa yin pa'i phyir /
gnyis pa yod de /
spong bdun 'khor bcas kyis bsdus pa'i so thar gyi tshul khrims de /
bstan bcos lus kyi brjod bya /
bstan bcos 'di la brten pa'i gdul byas brjod bya de rtogs pa dgos pa /
brjod bya spong bdun gyi tshul khrims nyams su blangs pa la brten nas lhag med myang 'das thob pa dang thob pa'i myang 'das de nying dgos /
chos gsum phyi ma snga ma la 'brel pa de /
de'i nang tshan gyi 'brel pa yin pa'i phyir /
chos bzhi po 'dir bstan tshul yod de /
nges par 'byung ba'i tshul khrims kyi dbang du byas te zhes pa'i tshig zur gyi nges par 'byung ba zhes pas nying dgos dang /
tshul khrims zhes pas brjod bya gnyis dngos su bstan nas /
dbang du byas te zhes pa'i tshig gis dgos pa dang 'brel pa don gyis bstan pa'i phyir /
de skad du yang rgya cher 'grel las /
brjod par bya ba dang dgos pa'i yang dgos pa ni tshul khrims dang nges par 'byung ba'i tshig gnyis kyi go rim bzhin du dngos su bstan la /
dgos pa dang 'brel pa ni shugs la bstan te /
zhes gsungs pa'i phyir /
kha cig /
tshul khrims de /
skabs 'dir dngos su bstan pa'i tshul khrims yin zer na /
de ni mi 'thad de /
'di'i dngos bstan gyi tshul khrims yin na /
nges 'byung gi tshul khrims yin dgos pa'i phyir /
der thal /
nges par 'byung ba'i tshul khrims zhes gsungs pa'i phyir /
gzhan yang de mi 'thad de /
tshul khrims de la nges 'byung gi tshul khrims /
legs smon /
'jigs skyobs kyi tshul khrims rnams su yod pa'i phyir /
kha cig /
'di'i dngos bstan gyi tshul khrims yin na /
spong bdun gyi tshul khrims yin pas khyab zer na ni mi 'thad de /
'di'i dngos bstan gyi tshul khrims yin na /
spong bdun tshang ba'i tshul khrims yin mi dgos pa'i phyir /
der thal /
de la lus ngag re re ba'i kha na ma tho ba spong ba'i tshul khrims yod pa'i phyir /
der thal /
de la lus kyi gsum dang /
ngag gi bzhi so sor spong ba'i tshul khrims yod pa'i phyir /
snga ma la ma khyab ste srog gcod sogs re re spong ba'i tshul khrims yin na /
spang bya gzhan kun spong ba'i tshul khrims yin pas ma khyab pa'i phyir /
dpyad do / /
rang res 'di'i dngos bstan gyi tshul khrims de spong bdun 'khor bcas kyi tshul khrims yin byas pa la /
kho na re /
de mi 'thad de /
de la spong bdun 'khor bcas kyi tshul khrims ma yin pa yod pa'i phyir /
zer na /
ma khyab| kha cig /
lhag med myang 'das de /
'di'i nying dgos yin zer na /
de yang mi 'thad de /
de bstan bcos 'di'i tshig don la rag ma las pa'i phyir /
der thal /
bstan bcos 'di ma brtsams pa'i gong du'ang de yod pa'i phyir zer /
'o na /
bstan @# / /
bcos 'dis lus ngag gi spong bdun 'khor dang bcas pa'i so thar gyi tshul khrims brjod byar byed na /
so thar gyi sdom pa'i rnam gzhag ji lta bu yin zhe na /
de yang yod de /
dbye ba /
bsdu ba /
mtshan nyid /
rnam grangs /
sgra don /
rgyu /
rkyen /
'bras bu /
ngo bo / /
gnas tshul /
byed las dang bcas pa bcu gcig yod pa'i phyir /
dang po dbye ba brgyad yod de /
dge slong pha ma'i sdom pa gnyis /
dge slob ma'i sdom pa /
dge tshul pha ma'i sdom pa gnyis /
dge bsnyen pha ma'i sdom pa gnyis /
bsnyen gnas kyi sdom pa ste brgyad yod pa'i phyir /
de skad du'ang /
mdzod las /
so so thar ces bya rnam brgyad / /
ces gsungs pa'i phyir /
'o na /
dge bsnyen sogs la pha ma gnyis su phye nas /
bsnyen gnas la de ltar mi 'byed pa'i rgyu mtshan ci yin zhe na /
yod de /
bsnyen gnas kyi sdom pa de nyin zhag gcig pa'i mtha' can gyi sdom pa yin pas na /
de ltar ma phye ba'i phyir /
kha cig /
bsnyen gnas kyi sdom pa de nyin zhag gcig las mi sdod pa'i rgyu mtshan gyis yin zer na ni mi 'thad de /
de ni ji srid sdom pa gzhan gnas kyi bar de srid du gnas pa'i phyir /
der thal /
dge slong pha ma 'byung ba'i dus su bsnyen gnas pa'ang 'byung rigs pa'i phyir /
kha cig /
dge slong gis bsnyen gnas kyi sdom pa len rigs par thal /
des smyung gnas kyi sdom pa len rigs pa'i phyir /
khyab ste /
de gnyis kyi spang bya'i gtso bo'i grangs mtshungs pa'i phyir na ma khyab /
rtags snga ma der thal /
des de blangs pas gso sbyong gi tshul du 'gro ba'i phyir /
'dod mi nus te /
dge slong gis de blangs na rang gi sdom pa gtong bar 'gyur ba'i phyir /
der thal /
dge slong gis khyim par khas blangs na /
dge slong gi sdom pa gtong ba'i phyir /
gnyis pa bsdu ba'i tshul yod de /
rdzas rigs dang rten gyi sgo nas bsdu ba gnyis yod pa'i phyir| dang po yod de /
dge slong pha ma'i sdom pa rdzas rigs gcig /
dge tshul pha ma dang dge slob ma'i sdom pa rdzas rigs gcig /
dge bsnyen pha ma'i sdom pa rdzas rigs gcig tu 'du ba'i phyir /
rten gyi sgo nas gnyis su 'du ste /
rab byung gi yin na /
rab byung gi sdom pa yin pas ma khyab ste /
tshig gsum phyir /
der thal /
dge bsnyen pha ma gnyis dang bsnyen gnas kyi sdom pa gsum khyim pa'i phyogs kyi sdom pa dang /
gzhan lnga rab byung phyogs yi sdom pa yin pa'i phyir /
rab byung gi rgyud kyi sdom pa yin na /
rab byung gi sdom pa yin pas ma khyab ste /
tshig gsum rim gyis mnos pa'i dge slong gi rgyud la khyim pa'i phyogs kyi sdom pa yod pa'i phyir /
der thal /
de'i rgyud la dge bsnyen gyi sdom pa'i phyogs yod pa'i phyir /
kho na re /
dge slong gi rgyud la khyim pa'i sdom pa yod par thal /
de'i rgyud la khyim pa'i phyogs kyi sdom pa yod pa'i phyir /
zer na /
kha cig ma khyab gsung /
re zhig 'dod byas pa la /
de mi 'thad par thal /
de khyim pa ma yin pa'i phyir zer na /
ma khyab bo snyam /
gsum pa mtshan nyid yod de /
nges 'byung gi bsam pas zin pa'i sgo nas 'dod pa'i sas bsdus pa'i dge ba gzugs can pa gang zhig /
'chal tshul gyi gnyen por gyur pa'i sdom pa de /
so thar gyi sdom pa'i mtshan nyid yin pa'i phyir /
kho na re /
de ni mi 'thad de /
bcas ldan dge slong gi rgyud kyi spong sems sa bon dang bcas pa so thar gyi sdom pa yin pa'i phyir /
der thal /
'dul ba rgya mtsho'i snying po las /
spong ba'i sems pa rgyun chags pa / /
sa bon dang bcas yin no zhes / /
zhes gsungs pa'i phyir /
zer na /
skyon med de /
de ni mdo sde pa yan chad kyis 'dod tshul gyi dbang du byas pa yin pa'i phyir /
bzhi pa rnam grangs yod de /
mdzod las /
tshul khrims dang ni legs spyad dang /
las dang sdom pa zhes bya'o / /
zhes gsungs pa ltar @# / /
ming gi rnam grangs yin pa'i phyir /
lnga pa sgra don yod de /
so thar gyi skad dod du /
pra ti mok+Sha zhes 'byung ba'i pra ti ni so so dang dang po la 'jug cing /
mok+Sha ni thar pa la 'jug pas /
? dang po'i dbang du byas na sdom pa 'di dag srung ba po so so nas 'khor ba las thar par 'gyur ba dang /
phyi ma'i dbang du byas na /
sdom min las dang por thar pa'i rgyu mtshan gyis de ltar brjod pa'i phyir /
phyi ma ltar na /
so thar gyi sdom pa yin na /
so thar yin pas ma khyab ste| so thar gyi sdom pa skad cig dang po ni /
so thar dang so thar gyi sdom pa gnyis ka yin kyang /
skad cig gnyis pa phan so thar ma yin pa'i phyir te /
de dag sdig pa las dang por thar ba ma yin pa'i phyir /
de ltar mdzod 'grel las /
sdom pa yang dag par blangs pa'i rnam par rig byed dang rnam par rig byed ma yin pa dang po dag ni so so thar pa zhes bya ste /
des sdig pa las so sor thar pa'i phyir /
skad cig gnyis pa la sogs pa ni so so thar pa'i sdom pa kho na yin gyi /
so so thar pa ni ma yin no zhes gsungs pa'i phyir /
drug pa rgyu yod de /
rgyu drug gi nang nas kun 'gro'i rgyu dang /
mtshungs ldan dang /
rnam smin gyi rgyu las mi skye yang /
lhan cig 'byung ba dang /
skal mnyam dang /
byed rgyu las skye ba'i phyir /
phyi ma der thal /
lhan cig 'byung ba'i rgyu las skye ba gang zhig /
skal mnyam gyi rgyu las kyang skye /
byed rgyu las kyang skye ba'i phyir /
dang po grub ste /
rang 'dus byas su mtshon pa'i skye 'jig gnas gsum las skye ba'i phyir /
gnyis pa grub ste /
rang dang rigs gcig pa'i dge ba las skye ba'i phyir /
gsum pa grub ste /
rnam par rig byed dang /
'byung ba dang /
kun slong las kyang skye ba'i phyir /
dang po grub ste /
mkhan slob kyi rnam par rig byed las skye ba'i phyir /
gnyis pa grub ste /
'byung 'gyur gyi gzugs yin pa'i phyir /
gsum pa grub ste /
rgyu'i kun slong las skye /
dus kyi kun slong las kyang skye ba'i phyir /
dang po grub ste /
sdom pa len 'dod /
thob 'dod /
nges pa lnga bral /
nges 'byung gi bsam pa las kyang skye ba'i phyir /
phyi ma der thal /
nges 'byung bsam pas rgyu byas nas / /
zhes gsungs pa'i phyir /
nges pa lnga bral gyi bsam pa las skye ste /
yan lag nges pa /
yul nges pa /
sems can nges pa /
dus nges pa /
tshe nges pa ste nges pa lnga dang bral ba'i bsam pa las skye ba'i phyir /
gnyis pa grub ste /
dus kyi kun slong sdom pa skye kha ma'i dge sems las skye ba'i phyir /
bdun pa rkyen yod de /
so thar gyi sdom pa de rkyen bzhi'i nang nas dmigs rkyen dang de ma thag rkyen las mi skye yang rgyu rkyen dang bdag rkyen las skye ba'i phyir te /
skal mnyam gyi rgyu dang byed rgyu las skye pa'i phyir /
brgyad pa 'bras bu gang yin pa yod de /
de 'bras bu lnga'i nang nas bral ba'i 'bras bu dang rnam smin gyi 'bras bu ma yin yang /
bdag 'bras /
rgyu mthun gyi 'bras bu /
skyes bu byed pa'i 'bras bu gsum ka yin pa'i phyir /
bdag 'bras yin te /
byed rgyu las skye ba'i phyir /
rgyu mthun gyi 'bras bu yin te /
skal mnyam gyi rgyu las skye ba'i phyir /
skyes bu byed pa'i 'bras bu yin te /
lhan cig 'byung ba'i rgyu las skye ba'i phyir /
dgu pa ngo bo'i khyad par yod de /
bye brag smra ba'i lugs 'dir gzugs can du 'dod /
mdo sde pa dang dbu sems gnyis kas kyang spong sems sa bon dang bcas pa la 'dod pa'i phyir /
dang po grub ste /
so thar gyi sdom pa de rnam par rig byed dang rig byed ma yin pa'i gzugs gang rung gis bsdus pa'i cha la 'jog pa'i phyir /
der thal /
mdzod las /
'chal ba'i tshul khrims mi dge'i gzugs / /
de spong tshul khrims rnam gnyis so / /
zhes dang /
dang po'i rnam rig rnam rig min / /
zhes gsungs pa'i phyir /
de yang gtso bo'i dbang du byas na /
rnam par rig byed ma yin pa'i gzugs kyis @# / /
bsdus pa yin te /
mdzod las /
rnam rig min rnam gsum zhes bya / /
sdom dang sdom pa ma yin gzhan / /
zhes gsungs pa'i phyir /
so thar gyi sdom pa de dge bar lung du bstan cing thogs med kyi gzugs yin te /
mdzod las /
lung bstan thogs pa med pa'i gzugs / /
zhes gsungs pa'i phyir /
kha cig mdo sde pa sogs kyi lugs la so thar gyi sdom pa'i ngo bo 'di ltar bzhed de /
mdo sde pas spong sems nyid la 'dod /
thal 'gyur bas gzugs can du 'dod ces bzhed pa'i phyir /
der ma zad bye brag tu smra ba'i lugs kyi so thar gyi sdom pa la rnam par rig byed kyi gzugs yod par bzhed pa dang mi bzhed pa'i tshul gnyis yod de /
bu ston rin chen /
dge 'dun grub sogs kyis yod par bzhed /
bsod grags pa sogs kyis med par bzhed pa'i phyir /
bcu pa gnas tshul yod de /
lus kyi cha la til la til mar gyi tshul du gnas pa'i phyir /
tshig gsum rim gyis mnos pa'i dge slong gi rgyud la sdom pa gsum po de ngo bo tha dad du gnas pa yin te /
mdzod las| tha dad de dag 'gal ba med / /
ces gsungs pa'i phyir /
bcu gcig pa byed las yod de /
gnas skabs lha mi'i go 'phang dang /
mthar byang chub 'grub pa'i byed las dang ldan pa'i phyir te /
de ltar yang /
'dul ba rgya mtsho'i snying po las /
gnas skabs 'bras bu lha mi dang / /
mthar thug 'bras bu byang chub gsum / /
'thob par 'gyur /
zhes gsungs pa'i phyir /
gnyis pa gzhung don dngos la gsum yod de /
sdom pa ma thob pa thob byed kyi thabs /
thob pa mi nyams par bsrung ba'i thabs /
nyams na phyir bcos pa rnams yod pa'i phyir /
dang po la gnyis yod de /
sngon chog dang /
da ltar gyi cho ga gnyis yod pa'i phyir /
dang po 'chad pa la /
dge 'dun thams cad 'dus pa na cha lugs 'di bzhin byas /
rgan rim la phyag btsal te /
thal mo sbyar /
tsog tsog phur 'dug cing gsol ba btab par gyur pa gsum dang /
gsol ba dang bzhi'i las kyis cig car rab tu byung ba dang bsnyen par rdzogs pa nye bar bsgrubs par gyur pa lta bu ni sngon gyi cho ga'o / /
zhes 'byung /
mdo 'dis khyad par du ma dang ldan pa'i sngon chog bstan pa yin te /
gang las nod pa /
gang gis nod pa /
ji ltar nod pa /
'bras bu'i khyad par rnams dang ldan pa'i sngon cho ga zhig bstan pa'i phyir /
dang po yod de /
mtshams nang gcig tu gtogs pa'i dge 'dun thams cad 'dus pa las nod par bya ba'i phyir /
gnyis pa yod de /
bsgrub bya cha lugs skra breg chos gos gsum gyon pa'i cha lugs su byas te /
dge 'dun rgan rim nas phyag gsum gsum btsal nas /
spyod lam tsog pur 'dug cing rang nyid kyis gsol ba lan gsum 'debs par byed pa'i phyir /
gsum pa yod de /
gsol bzhi'i las kyis sgrub par byed pa'i phyir /
bzhi pa yod de /
rab byung dang bsnyen rdzogs gnyis cig car du sgrub par byed pa 'os pa'i phyir /
sngon chog la khyad par de lta bu zhig dgos kyi /
gzhan du ma yin no zhes 'chad pa la de lta bu ni sngon gyi cho ga'o zhes gsungs pa yin te /
'di'i rgya cher 'grel las /
lta bu zhes bya ba'i sgra ni rnam pa'i tshig ste /
sngon gyi chog ni rnam pa de lta bur rig par bya'i rnam pa gzhan ma yin no zhes bya ba'i tha tshig go /
zhes gsungs pa'i phyir /
'o na lung las sngon chog bcu'i rnam gzhag gsungs pa ma yin nam zhe na /
ma yin te /
lung las /
sangs rgyas bcom ldan 'das dang rang rgyal dgra bcom pa rang byung gis bsnyen par rdzogs pa dang /
lnga sde ye shes khong chud dang /
bzang sde'i tshogs skyabs gsum khas len gyis dang /
shA ri'i bu sogs tshur shog gis dang /
'od srung chen po ston par khas len gyis dang /
legs sbyin dri bas mnyes bas dang /
mchod sbyin ma 'phrin gyis @# / /
dang /
skye rgu'i bdag mo sogs lci ba'i chos kyis dang /
yul dbus su bcu tshogs dang /
mtha' 'khob tu lnga tshogs kyis bsnyen par rdzogs tshul bcu gsungs pa rnams pa 'dir bshad pa'i sngon chog gi khyad par de lta bu med pas sngon chog tu mi 'thad pa'i phyir /
gzhan yang de mi 'thad de /
skye rgu'i bdag mos mkhan mo byas nas ut+pa la'i mdog 'phrin pa btang ste mchod sbyin ma de chog gi sgo nas bsnyen par rdzogs pa'i phyir /
sngon chog ni /
da ltar gyi cho ga'i sngon du sgyur yang /
de'i snga rol du byung ba tsam gyis sngon chog tu mi 'gyur te /
tshur shog gi sgo nas bsnyen par rdzogs pa sogs da chog gi snga rol du byung yang /
de dag sngon chog ma yin pa'i phyir /
cho ga gnyis gnang ba'i dus 'tshams kyang yod de /
sngon chog ni /
ston pa sangs rgyas pa'i rnam pa bstan nas lo lnga'i nang tshun chad du byung la /
lo drug pa nas da ltar gyi cho ga gnang ba'i phyir /
gnyis pa da ltar gyi cho ga 'chad pa la /
rab tu byung ba dang bsnyen par rdzogs pa de'i phyir /
dge slong 'ga' zhig la mkhan po nyid du gnas pa la'o zhes sogs kyi gzhung 'di byung /
'dir bstan pa'i cho ga'i ngo bo la gnyis yod de /
tshig snga ma dge tshul du sgrub pa'i cho ga dang /
phyi ma bsnyen par rdzogs pa'i cho ga gnyis yod pa'i phyir /
dang po la gsum yod de /
sbyor bar gyi tu 'byung ba dang /
dngos gzhi dang /
'phros don bla ma'i rnam gzhag sogs bstan pa gsum yod pa'i phyir /
dang po rab byung bsgrub pa'i sngon du dge bsnyen gyi sdom pa len dgos te /
mdor /
dge bsnyen nyid dang /
dge tshul nyid dang /
dge slong nyid dag gis snga ma bsnyen par ma rdzogs pa la phyi ma mi bya'o / /
zhes gsungs pa'i phyir /
nyes med phun tshogs kyi dbang du byas na de ltar yin kyang /
dge bsnyen gyi sdom pa ma thob par dge tshul gyi sdom pa mi skye ba ni ma yin te /
skye la nyes byas su 'gyur ba'i phyir te| mdor /
tshig snga ma med pa la ni nyes byas tsam du zad do / /
zhes gsungs pa'i phyir /
kha cig bar ma rab byung ma bsgrubs par dge tshul gyi sdom pa skye ba med zer ba ni mi 'thad de /
mkhan po med par dge slong gi sdom pa skye ba yod pa'i phyir /
der thal /
mdo rtsa bar /
de dang ldan pa'i ltar mkhan po med pa nyid la yang ngo zhes gsungs pa'i phyir dang /
sngon chog la rab byung bsnyen rdzogs cig car du sgrub par byed pa'i phyir /
dge bsnyen gyi de ma thag dge tshul dang dge tshul gyi de ma thag bsnyen par rdzogs par byang rtsang ngam zhe na /
de ltar rung ba yod de /
khyim pa lo nyi shu lon pa zhig gis de ltar du blang rung ba'i phyir te /
de lta bu la chos gos rnam gsum sogs tshang na rab tu 'byung rung ba'i phyir te /
de ltar yang /
phran tshegs las yo byad drug tshang ni rab tu dbyung bar bya'o zhes gsungs pa'i phyir /
dge tshul ma de ma thag bsnyen rdzogs byar ? mi rung ste /
des bsnyen par rdzogs pa'i gong du dge slob ma'i sdom pa len dgos pa'i phyir /
dge bsnyen dang dge tshul gyi sdom pa len tshul yod de /
rkang gnyis rnams kyi mchog sangs rgyas la skyabs su mchi'o zhes sogs kyis skyabs 'gro rtsom byed du byas nas /
dge bsnyen dang dge tshul nyid du khas len pa'i tshig lan gsum brjod pa'i sgo nas blang bar bya ba'i phyir /
de'i 'og tu bslab pa gang brjod pa'i tshul yod de /
dge bsnyen la spang bya lnga spong ba'i bslab pa dang /
dge tshul la spang bya bcu spong ba'i bslab pa brjod par bya ba yin pa'i phyir /
rab tu byung ba'i phyir /
dge bsnyen du bsgrub pa'i snga rol nas mkhan por 'os pa'i dge slong gis bsgrub bya la dar chad yod med dris nas dge ba'i tshe kho bos khyed rab tu dbyung ngo zhes skabs dbye bar bya ste /
bar chad can rab tu byung na sdom pa mi skye ba'am /
skyes na'ang ring du mi gnas pa'i rkyen yod pas nyes par 'gyur ba'i phyir /
dge bsnyen du bsgrubs nas dge slong gzhan zhig la gtad par rgya dgos te /
gtad pa'i dge slong des @# / /
dge 'dun la zhus nas gnang ba thob dgos pa'i phyir /
zhu yul yod de /
dge 'dun rnams lhan cig 'dus pa'am /
gnas khang so so na 'dug kyang legs par zhu bar bya ba yin pa'i phyir /
dge 'dun de dag gis kyang gal te yongs su dag na'o zhes brjod dgos te /
ma brjod na nyes byas su 'gyur ba'i phyir /
bsgrub bya des mkhan por 'os pa'i dge slong la gsol ba lan gsum gdab dgos te /
de ma btab na mkhan por mi 'gyur ba'i phyir /
de'i 'og tu ji ltar bya ba yod de /
skra dang kha spu breg cing /
khrus bya ba dang /
chos gos sbyin pa dang /
mtshan brtag pa rnams bshad pa bzhin bya ba yin pa'i phyir /
de nas rab byung du bsgrub dgos te /
brje ba rnam gsum byas pa'i sgo nas dgongs gsol sngon du 'gro bas skyabs 'gro rtsom byed du byas nas bsgrub par bya ba'i phyir /
bar ma rab byung gi tshul khrims de rab byung gi tshul khrims yin kyang sdom pa ma yin te /
de la sdom par btags pa tsam yin pa'i phyir /
der thal /
rab byung gi sdom pa la rtsa bzhi srung bar khas len dgos pa'i phyir ro / /
gnyis pa dngos gzhi la /
bsgrub bya de rab byung byas nas dge slong gzhan zhig la gtad par bya dgos te /
gtad pa des dge tshul du bsgrub dgos pa'i phyir /
spyir rab byung gi mkhan po de nyid kyis bsgrub bya de dge tshul du bsgrub mi rung yang bsgrub kyang sdom pa mi skye ba ni ma yin te /
skye la nyes byas su 'gyur pa'i ? phyir /
gtad pa'i dge slong des der bsgrub tshul yod de /
bar chad dris nas dag par khas blangs nas dge tshul du bsgrub par bya ba'i phyir /
bsnyen par rdzogs par byed na dge tshul gyi de ma thag bslab par brjod pa dang grib tshod gzhal mi dgos te /
bsnyen rdzogs kyi rjes su thun mong du byar rung ba'i phyir /
gsum pa 'phros don bla ma'i rnam gzhag sogs la /
'dir bla ma de la mang du yod de /
slob dpon lnga dang /
mkhan po gnyis yod pa'i phyir /
dang po yod de /
dge tshul gyi slob dpon /
gsang ste ston pa'i slob dpon /
las byed pa'i slob dpon /
gnas sbyin pa'i slob dpon /
klog pa'i slob dpon rnams su yod pa'i phyir /
slob dpon de rnams so sor gyur pa'i dus yod de /
rang rang gi skabs kyi bya ba'i gtso bo ? grub pa na der 'gyur ba'i phyir /
de dag gi nang nas las slob tu gyur pa'i dus 'tshams yod de /
bsnyen rdzogs kyi sdom pa 'bog ba'i ? cho ga la gsol ba gcig dang brjod pa gsum yod pa'i brjod pa tha ma la'ang ngo bo brjod pa /
bya ba brjod pa /
byed pa brjod pa dang gsum yod pa'i nang tshan bya ba brjod pa rdzogs nas byed pa brjod pa'i dus der 'gyur ba'i phyir /
gsang ston du gyur pa'i dus yod de /
gsang ston gyi bya ba phal cher rdzogs pa na der 'gyur ba'i phyir /
gnas kyi slob dpon du 'gyur ba'i dus yod de /
gnas su bzung ba'i cho ga byas pa'i sgo nas gnas pa slob ma de la gnas med kyi nyes pa zhag gcig bkag pa'i cha nas der 'gyur ba'i phyir /
klog pa'i slob dpon du gyur pa'i dus yod de /
bka' 'am de'i dgongs 'grel tshigs bcad gcig gi tshad du longs pa'i bcad lhug gang rung lan gsum bzlas pa na der 'gyur ba'i phyir /
slob dpon de dag tu nges pa yang ma yin te /
dge bsnyen gyi slob dpon /
dge slob ma'i slob dpon kyang yod pa'i phyir /
gnyis pa mkhan po la gnyis yod de /
rab byung gi mkhan po dang /
bsnyen rdzogs kyi mkhan po gnyis yod pa'i phyir /
der gyur pa'i dus kyang yod de /
mkhan por lan gsum gsol ba btab nas khas blangs pa na der 'gyur ba'i phyir /
mkhan slob tu 'os ? pa yin na /
de dag yin pas ma khyab ste| mkhan slob kyi sta gon du gnas pa'i dge slong rnam dag tha snyad gsum dang ldan pa sogs kyi chos drug tshang ba de nyid de dang de dag tu 'os pa yin kyang /
de dag dngos ma yin pa'i phyir /
chos drug kyang yod de /
bsnyen rdzogs kyi sdom pa rnam dag dang ldan @# / /
pa'i steng du lta ba dang mtshan mthun pa /
smra shes don go ba /
shes pa rang bzhin du gnas pa ste tha snyad gsum dang /
sa rang bzhin du gnas pa /
lus tha mal du gnas pa rnams yin pa'i phyir /
rang gi mkhan slob gnyis la don gyi slad du mtshan nas smos te zhes khyad par du byas pa'i sgo nas brjod dgos te /
g+dzan du na nyes par 'gyur ba'i phyir /
'o na dge bsnyen sogs la dbye ba ji ltar yod ce na /
dge bsnyen la sgras brjod rigs kyis dbye na du ma yod de /
skyabs gsum 'dzin pa'i dge bsnyen /
sna gcig spyod pa'i dge bsnyen /
sna 'ga' spyod pa'i de /
phal cher spyod pa'i de /
yongs rdzogs kyi de /
tshangs spyod kyi de /
gong ma'i dge bsnyen rnams yod pa'i phyir /
de dag gi nang nas yongs rdzogs dang tshangs spyod kyi dge bsnyen gnyis dge bsnyen dngos yin gyi /
gzhan rnams ni ma yin te /
btags pa ba yin pa'i phyir /
dge bsnyen zhes brjod pa'i rgyu mtshan yod de /
thar pa la nye bar byed pas na de skad brjod pa'i phyir /
dge tshul la pha ma gnyis yod pa las gzhan gyi dbye ba med cing /
dge tshul zhes brjod pa'i rgyu mtshan yod de /
bla ma'i bya ba bsgrub pa la ngal zhing dub par byed pas dge tshul lam /
dge ba thar pa'i phyogs kyi tshul sgrub par byed pas na de ltar du brjod pa'i phyir /
dge slong la sgras brjod rigs kyis phye na du ma yod de /
ming gi dge slong /
khas 'che ba'i de /
slong ba'i de /
nyon mongs zad pa'i de /
gsol bzhi'i las kyis bsnyen par rdzogs pa'i dge slong rnams su yod pa'i phyir /
dge slong zhes brjod pa'i rgyu mtshan yod de /
dge ba thar pa'i ched du 'jug cing /
tshul dang 'thun pas bsod snyoms slong bar byed pas sam /
dge ba slong ba ste sgrub par byed pas na de ltar brjod pa'i phyir /
dngos btags kyi khyad par yod de /
phyi ma dngos yin la /
dang po bzhi phal cher btags pa ba yin pa'i phyir ro / /
! gnyis pa tshig phyi ma da ltar gyi cho ga'i sgo nas bsnyen par rdzogs tshul 'chad pa ni /
mdor /
dge 'dun las bsnyen par rdzogs par bya'o / /
zhes sogs gsungs pa de'i don yod de /
yul gang la nod pa /
rten gang gis /
dngos po gang /
tshul ji ltar nod pa rnams su yod pa'i phyir /
dang po yod de /
mkhan slob gsang ston dang bcas pa'i dge 'dun las nod par bya dgos pa'i phyir /
dge 'dun la yang chos bzhi ldan dgos te /
grangs tshang ba /
kha stob du 'os pa /
mi mthun pa gnyis dang bral ba /
las byed pa dang bcas pa zhig dgos pa'i phyir /
rten gang gis nod pa la'ang chos bzhi ldan dgos te /
lus /
yo byad /
bsam pa'i khyad par gsum dang /
tshig snga ma sngon du song ba rnams dgos pa'i phyir /
dang po dgos te /
lus kyi khyad par bar chad kyi chos dang mi ldan cing /
lo nyi shu lon pa /
yo byad kyi khyad par chos gos gsum sogs tshang ba /
bsam pa'i khyad par sdom pa len 'dod /
thob shes /
nges pa lnga bral /
nges 'byung gi bsam pa sogs yod pa rnams dgos pa'i phyir /
gnyis pa tshig snga ma sngon du 'gro dgos te /
nyes med phun tshogs kyi dbang du byas na tshig gsum rim gyis nod dgos pa'i phyir /
gsum pa dngos po gang nod pa yod de /
bsnyen rdzogs kyi sdom pa de nyid nod par bya ba'i phyir /
bzhi pa ji ltar nod pa'i tshul yod de /
sbyor ba /
dngos gzhi /
mjug gsum yod pa'i phyir /
dang po yod de /
mkhan po'i sta go na la gnas pa des /
las byed pa dang gsang ston du 'gyur rgyu'i dge slong la gsol ba 'debs pa dang /
bsgrub byas mkhan por gsol ba 'debs pa dang mkhan pos kyang chos gos lhung bzed sogs byin gyis brlabs nas de nyid la ster ba dang /
gsang ston bsko ba dang /
bskos pa des lkog tu bar chad 'dri ba dang nang du 'ongs nas dge 'dun la zhu ba dang /
las slob kyis brda sprad nas bsgrub byas dge 'dun la gsol ba @# / /
'debs pa dang /
gsol ba'i las byas nas dge 'dun gyi dbus su slar bar chad dri ba sogs yod pa'i phyir /
gnyis pa dngos gzhi yod de /
ston pa mngon du gyur pa sogs mngon gyur bcu tshang ba'i sgo nas bsnyen par rdzogs par bya ba'i phyir te /
mngon gyur bcu pa gsol gzhi'i las kyis bsnyen par rdzogs par bya ba'i phyir te /
dge 'dun btsun pa rnams gsan du gsol /
zhes pa nas /
'di ni gsol ba'o / /
zhes pa'i dar gsol ba'i las lan gcig dang /
yang dge 'dun btsun pa rnams /
zhes pa nas /
de de bzhin du 'dzin to zhes pa'i bar brjod pa lan gsum byas pa'i sgo nas bsgrub pa yin pa'i phyir /
gsum pa mjug la gnyis yod de /
dus go brjod pa dang /
gdams ngag brjod pa gnyis yod pa'i phyir /
dang po ni /
de ma thag tu grib tshod rigs par bya'o zhes sogs kyis 'chad la /
'di'i don la gnyis yod de /
dngos dang /
'phros don gnyis yod pa'i phyir /
dang po la lnga yod de /
yul gang la brjod pa /
rten gang gis /
dus nam gyi tshe /
dngos po gang /
tshul ji ltar brjod pa rnams su yod pa'i phyir /
dang po yod de /
dge tshul dang bsnyen rdzogs kyi sdom pa thob ma thag pa'i gang zag de dag la brjod par bya ba yin pa'i phyir /
gnyis pa yod de /
las slob dang dge tshul gyi slob dpon las gzhan pa'i dge slong zhig gis brjod par bya ba'i phyir /
gsum pa yod de /
las kyi mjug sdud kyi de ma thag dang /
thabs legs kyi mjug de nyid du brjod par bya ba'i phyir /
bzhi pa dngos po gang brjod pa la bdun yod de /
lo| |dus /
zla ba /
zla ngo / /
tshes /
nyin mtshan gyi cha /
grib tshod rnams su yod pa'i phyir /
dang po yod de /
byi ba'i lo sogs bcu gnyis yod pa'i phyir /
gnyis pa yod de /
dgun /
dpyid /
dbyar /
dbyar thung ngu /
dbyar ring po'i dus rnams su yod pa'i phyir /
gsum pa yod de /
dgun /
dpyid /
dbyar /
ston gyi zla ba de dag la rab 'bring tha gsum du byas pa rnams su yod pa'i phyir /
bzhi pa yod de /
zla ba de rnams la yar ngo dang mar ngo gnyis gnyis yod pa'i phyir /
lnga pa yod de /
tshes gcig nas bco lnga'i bar ram /
gnam gang gi bar yod pa'i phyir /
drug pa yod de /
snga dro / /
gung /
phyi dro / /
mtshan mo'i thun dang po / /
thun dang po'i phyed /
gung thun /
gung thun gyi phyed /
thun tha ma /
thun tha ma'i phyed /
skya rengs shar ba /
ma shar ba /
nyi ma ma shar ba /
nyi ma shar ba /
nyi ma brgyad cha shar ba /
bzhi cha shar ba /
gung tshigs ma yol ba /
nyi ma bzhi cha lus pa /
brgyad cha lus pa /
nyi ma ma nub pa /
nyi ma nub pa /
rgyu skar ma shar ba /
rgyu skar shar ba ste nyer gnyis yod pa'i phyir /
bdun pa la gnyis yod de /
skyes bu dang /
rkang pa'i tha snyad byas pa'i grib tshod gnyis yod pa'i phyir /
de gnyis kyi khyad par yod de /
thur ma sor bzhi grib ma dang bcas pa la skyes bu'i tha snyad dang /
sor gnyis man chad la rkang pa'i tha snyad du byed pa yin pa'i phyir /
snga ma la tha snyad de ltar byed pa'i rgyu mtshan yod de /
skyes bu'i skad dod pu bu ru Sha zhes pa ni nus pa dang ldan pa'i don la 'jug pas /
thur ma sor bzhi po de la grib ma de bskyed pa'i nus pa yod pa'i cha nas rgyu 'bras gnyis ka la'ang de ltar brjod du rung ba'i phyir /
lnga pa tshul ji ltar brjod pa yod de /
gzhal ba'i tshe phra rim nas byed kyang /
brjod pa'i tshe rags rim nas brjod dgos pa'i phyir /
phyi ma yin te /
bsgrub bya'i blo yul du 'char bde ba'i phyir /
gnyis pa 'phros don dus tshigs kyi rnam gzhag bsdus te 'chad pa la gnyis yod de| 'phros gzhi dang /
'phros pa'i don gnyis yod pa'i phyir /
dang po yod de /
mdor /
de dag ni lnga'o / /
dgun gyi dus dang /
dpyid kyi dus dang /
dbyar gyi dus dang /
dbyar thung ngu'i dus dang /
dbyar ring po'i dus so / /
dang po gnyis ni zla ba bzhi bzhi'o / /
@# / /
de'i 'og ma ni zla ba gcig go /
de'i 'og ma ni nyin zhag gcig go /
tha ma ni des zla ba gsum du ma chog pa'o / /
zhes gsungs pa'i phyir /
gnyis pa la drug yod de /
dus tshigs kyi thog ma /
dbye ba /
rang bzhin /
dngos btags /
dus bzhi 'khor tshul /
zhar byung dus chen ngos bzung ba rnams su yod pa'i phyir /
dang po yod de /
spyir lo 'go de la hor zla dang po dang gsum pa drug pa brgyad pa bcu gcig pa sogs nas 'dzin pa yod kyang /
'dir hor zla bcu pa'i mar ngo'i tshes gcig nas lo 'go dang dus 'go 'dzin rigs pa'i phyir te /
de nyid mgo zla ba'i mar ngo'i tshes gcig yin pa gang zhig /
de'i mar ngo'i tshes gcig nas lo 'go dang dus 'go 'dzin rigs pa'i phyir te /
dgun zla ra ba'i mar ngo'i tshes gcig la lo 'go 'dzin rigs pa gang zhig /
mgo zla ba de dgun zla ra ba yin pa'i phyir /
dang po grub ste /
tshig gter las /
smal po zhes bya lo yi 'go /
zhes gsungs pa'i phyir /
phyi ma grub ste /
smin drug zla ba nas ston zla tha chung rdzogs pa'i phyir /
gnyis pa dbye ba yod de /
mgo rgyal sogs nya la 'byung ba'i dbang du byas pa'i mgo zla ba sogs bcu gnyis yod pa'i phyir /
gsum pa la gnyis yod de /
zhag gsum gyi dbye ba spyir bstan pa dang /
dus tshigs kyi rang bzhin bye brag tu bshad pa gnyis yod pa'i phyir /
dang po la gnyis yod de /
dngos dang /
dgos pa gnyis yod pa'i phyir /
dang po la gsum yod de /
khyim zhag /
nyin zhag /
tshes zhag gsum yod pa'i phyir /
dang po la gnyis yod de /
khyim gyi dbye ba dang /
yun tshad gnyis yod pa'i phyir /
dang po yod de /
gzhu chu srin bum pa'i khyim gsum /
rta lug glang gi khyim gsum /
'khrig pa karka Ta seng+ge'i khyim gsum /
bu mo srang sdig pa'i khyim gsum ste bcu gnyis yod pa'i phyir /
de dag dus dang sbyor tshul yod de /
dang po gsum dgu dus kyi khyim /
gnyis pa gsum dpyid /
gsum pa gsum dbyar /
bzhi pa gsum ston dus kyi khyim yin pa'i phyir /
gnyis pa yod de /
nyi mas rgyu skar gnyis dang bzhi cha re la rang 'gros kyi tshul gyis g.yon skor du longs spyod pa'i yun tshad re la khyim re rer 'jog pa'i phyir te /
nyi mas rgyu skar nyer bdun la rang 'gros kyis longs spyod pa'i yun tshad de la khyim bcu gnyis su 'byed pa yin pa'i phyir te /
de skad du'ang /
snubs skar nas bzung chu smad bzhi cha gzhu / /
zhes pa nas /
sa ga'i bzhin snon rdzogs sdig pa'i khyim / /
zhes pa'i bar gyi 'byung ba bzhin yin pa'i phyir /
khyim lo re re la khyim zhag ci tsam re 'byung ba yod de /
khyim zhag sum brgya drug cu re 'byung ba'i phyir te /
khyim zla re la khyim zhag sum cu re /
khyim zhag re la chu tshod drug cu dang chu srang lnga bcu re rjes 'brang dang bcas pa yod pa'i phyir /
gnyis pa nyin zhag 'jog tshul yod de /
'dzam gling 'di lta bur da nang skya rengs shar ba nas seng ge skya rengs ma shar gyi bar la 'jog pa'i phyir /
de la chu tshod ci tsam 'byung ba yod de /
drug cu re mnyam par 'byung ba'i phyir /
nyin zhag gi lo la nyin zhag ci tsam 'byung ba yod de /
sum brgya drug cu 'byung rigs pa'i phyir /
'on kyang khyim lo'i dbang du byas pa'i tshe lo gcig la nyin zhag sum brgya drug cu rtsa lnga 'byung ste /
de la khyim zhag sum brgya drug cu yod pa gang zhig /
de sum brgya drug cu la nyin zhag sum brgya re lnga 'byung ba'i phyir te /
khyim zhag sum brgya drug cu 'das pa'i tshe nyin zhag kyang de tsam zhig 'das pa'i steng nas chu tshod sum brgya lhag pa gang zhig /
chu tshod sum brgya la nyin zhag lngar longs pa'i phyir /
dang po grub ste /
khyim zhag re re ni /
nyin zhag re re las chu srang lnga bcu res lhag pa gang zhig /
chu srang lnga bcu ba tshan pa sum brgya drug cu rjes 'brang dang bcas pa bsdoms pa la chu tshod sum brgya 'byung ba'i phyir /
gsum pa tshes zhag yod de /
zla ba'i @# / /
yar ngo dang mar ngo'i 'phel 'grib byed pa'i cha'i yun tshad la 'jog pa'i phyir te /
zla ba'i yar ngo la 'phel cha bco lnga dang mar ngo la 'grib cha bco lnga yod pa'i cha re'i yun tshad la tshes zhag re rer 'jog pa'i phyir /
de yang yin te /
zla ba'i rgyar dpag tshad lnga bcu yod cing /
dpag tshad gsum dang sum cha gcig 'phel 'grib byed pa'i yun tshad re la chu tshod nga dgu re 'byung ba de la tshes zhag rer 'jog pa'i phyir /
tshes lo gcig la tshes zhag ci tsam 'byung ba yod de /
sum brgya drug cu re 'byung rigs pa'i phyir /
de ltar yin kyang khyim lo gcig la tshes zhag sum brgya don gcig rjes 'brang dang bcas pa yod de /
de la nyin zhag sum brgya re lnga yod pa gang zhig /
nyin zhag de tsam zhig la tshes zhag sum brgya don gcig rjes 'brang dang bcas pa 'byung ba'i phyir te /
nyin zhag sum brgya re lnga 'das pa'i tshe tshes zhag kyang de ltar 'das pa'i rjes su chu tshod sum brgya drug cu rtsa lngas lhag pa gang zhig /
chu tshod de tsam zhig gi tshad la tshes zhag drug 'byung ba'i phyir /
dang po grub ste /
nyin zhag ni tshes zhag re las chu tshod res lhag pa yin pa'i phyir /
des na nyin zhag gi lo gcig la ni tshes zhag sum brgya re drug lhag tsam zhig 'byung ba yang thob bo / /
'o na /
de dag las gang dbang btsan zhe na /
yod de| spyir zhag la nyin zhag dbang btsan yang /
zla ba la tshes zla dang /
lo la re zhig tu tshes lo dbang btsan pa'i phyir te /
gnam gang yod med dang /
da lta'i lor 'jog pa yang de'i dbang du byed pa yin pa'i phyir /
don la khyim lo dbang btsan pa yin te /
de la bgrod gnyis mthar thug 'ong zhing /
zla bshol 'dor ba ni de'i dbang gis yin pa'i phyir /
gnyis pa dgos pa yod de /
zhag gsum gyi rnam dbye sogs legs par shes pa'i ched yin pa'i phyir /
gnyis pa dus tshigs kyi dbye ba'i rang bzhin yod de /
dus tshigs la gsum dang /
bzhi dang /
lnga dang /
drug tu dbye ba rnams su yod pa'i phyir /
dang po yod de /
dgun dpyid dbyar gyi zla ba ste bzhi bzhi yod pa'i phyir /
de dag gi mtshan nyid yod de /
mgo rgyal chu dbo'i ? bzhi dang po dang /
nag pa sa ga snon ? chu stod kyi zla ba bzhi gnyis pa dang /
gro bzhin khrums tha skad smin drug gi zla ba bzhi gsum pa yin pa'i phyir /
gnyis pa yod de /
dgun dpyid dbyar ston gyi dus bzhi po re rer zla bar 'bring tha gsum du 'byed pa'i phyir /
de dag gi mtshan nyid yod de /
mgo zla sogs gsum gsum du bgos pas 'grub pa'i phyir /
gsum pa yod de /
dgun zla bzhi /
dpyid zla bzhi /
dbyar zla gsum /
ston ra ba'i mar ngo'i tshes gcig /
lhag ma zla ba gsum du zhag gcig gis ma chog pa rnams su yod pa'i phyir /
zla ba de dag so so'i mtshan gzhi yod de /
sngar gyi rigs pas shes pa'i phyir /
bzhi pa yod de /
dgun stod kyi zla ba gnyis /
de bzhin du dgun smad /
dpyid so ga /
dbyar ston dang bcas pa la sbyar ba rnams su yod pa'i phyir /
mtshan gzhi yod de /
dus tshigs la gsum du phye ba'i zla ba bcu gnyis la nyin mtshan du phye bas de ltar 'gyur ba'i phyir /
phye ba la dgos pa yod de /
gsum du phye ba ni phyag dar khrod kyi gos ngos zin pa'i ched dang /
bzhir phye ba ni /
'jig rten pa dang sgo bstan nas ra 'bring tha gsum du phye ba dang /
lngar phye ba ni dbyar phyi ma khas len pa'i nyin zhag de shes pa'i dgos pa dang /
drug tu phye ba ni gso sbyong zhag mi thub 'byung ba'i dus shes pa'i ched yin pa'i phyir /
bzhi pa dngos btags kyi khyad par la /
kha cig /
dus tshigs la bzhir phye ba de mtshan nyid pa yin zhing /
gsum du phye ba ni btags pa ba yin te /
de ltar ma yin na /
dgun zla dang dpyid zla'i gzhi 'thun /
dbyar zla dang ston zla'i gzhi 'thun yod par 'grub pa'i phyir /
der thal /
dbo zla ba de dus tshigs la @# / /
gsum du phye ba'i dgun zla yin zhing /
bzhir phye tshe dpyid zla ra ba yin pa'i phyir dang /
smin drug gi zla ba de yang /
dbyar ston gyi gzhi 'thun du 'gyur ba'i phyir /
phyi ma der thal /
de gsum du phye ba'i dbyar zla dang /
bzhir phye ba'i ston zla yin pa'i phyir zer yang /
rang lugs dus tshigs la gsum bzhi lnga drug tu phye ba bzhi ka'ang mtshan nyid pa yin no /
'on kyang dgun zla dang dpyid zla mi 'gal la /
dbyar ston gnyis kyang mi 'gal te /
sngar 'phangs pa'i zla ba de gnyis rim pa bzhin du /
dgun dpyid gnyis dang /
dbyar ston gnyis su khas blangs chog pa'i phyir /
bzhi pa dus bzhi 'khor tshul la /
kha cig /
dus bzhi po gling bzhir cig car du 'khor ba yin te /
'dzam bu'i gling na dgun yod pa'i dus su gling gzhan gsum na'ang dgun yod /
'di na dbyar yod pa'i tshe gzhan gsum na'ang dbyar kho na yod pa'i phyir zer ba ni /
mi 'thad de /
gling bzhir dus bzhi rim gyis 'khor yug tu yod pa'i phyir te /
'dzam bu'i gling du dbyar nyi ring ba mthar thug gi dus su shar na ston nyin mtshan mnyam /
byang na dgun nyi thung ba'i mthar thug /
nub na dpyid nyin mtshan mnyam pa'i phyir te /
gling gcig la /
dbyar rjes su ston /
ston rjes su dgun /
dgun rjes su dpyod /
dpyod rjes su dbyar rnams rim par 'byung ba'i phyir| nyin mtshan ring thung gi tshad yod de /
rags rtsis su gang na nyin mtshan ring ba mthar thug gi tshe yud tsam bco brgyad re yod re yod cing /
thung ba mthar thug gi tshe yud tsam bcu gnyis re yod la /
nyin mtshan mnyam pa'i tshe yud tsam bco lnga reng mnyam pa'i phyir ro / /
lnga pa zhar byung dus chen gyi khyad par mang yang gtso bo'i dbang du byas na /
bzhi yod de /
sangs rgyas pa'i dus dang /
chos 'khor bskor ba dang /
lha babs dang /
cho 'phrul gyi dus chen dang bzhi yod pa'i phyir te /
de skad du yang /
mngon byang chub dang chos 'khor dang / /
lha babs cho 'phrul chen po ste / /
dad ldan bsod nams bsogs pa yi / /
khyad par can gyi dus yin no / /
zhes gsungs pa'i phyir /
dus chen de dag 'byung ba'i dus la bzhed tshul mi 'dra ba mang bas gzhan du shes par ? bya'o / /
gnyis pa gdams ngag brjod tshul yod de /
yul gang la /
rten gang gis /
dus nam gyi tshe /
tshul ji ltar /
dngos po gang brjod pa rnams su yod pa'i phyir /
dang po yod de /
bsnyen par rdzogs ma thag pa la brjod par bya ba'i phyir /
gnyis pa yod de /
las slob kyis brjod par byed pa'i phyir /
gsum pa yod de /
dus go brjod zin ma thag tu brjod par bya ba'i phyir /
bzhi pa yod de /
spang blang 'doms pa'i tshul gyis brjod par bya ba'i phyir /
lnga pa yod de /
dge slong ba'i dbang du byas na gdams ngag bcu gcig brjod par bya ba'i phyir te /
tshangs spyod kyi gnas la gdams pa bzhi /
ltung ba'i chos spong bar gdams pa /
gnas brtan dang tshul khrims mnyam pa la nges par sbyar ba'i gdams pa /
tshul dang 'brel ba nges par sbyar ba'i don du gdams pa dul bar gnas pa la de ltar gdams pa /
spong ba dang klog pa gnyis kyi dgos pa bsgrub pa'i don du gdams pa rnams su yod pa'i phyir /
dang po la bzhi yod de /
gos phyag dang khrod pa /
zas bsod snyoms pa /
gnas mal shing drung pa /
sman bkus te bor pa bzhi la gdams pa rnams su yod pa'i phyir /
bzhi po der gdams pa la dgos pa yod de /
ngal zhing dub pa'i mtha' dang /
'dod pa bsod snyoms kyi mtha' spong ched yin pa'i phyir /
spyir /
bsod snyoms pa dang stan gcig phyis mi len /
chos gos gsum pa phying ba phyag dar khrod / /
dgon pa shing drung pa dang bla gab med / /
tsog pu dur khrod pa dang gzhi gcig bzhin / /
zhes 'byung ba ltar sbyangs pa'i yon tan bcu gnyis yod kyang /
'dir gsum po de tsam smos pa la dgos pa yod de /
@# / /
zhe sdang can la dur khrod sogs ma gnang ba'i phyir ro / /
gnyis pa thob pa mi nyams par srung tshul la du ma yod de /
phyi rkyen dge ba'i bshes gnyen la brten nas srung ba /
nang rkyen bsam pa phun tshogs la brten nas srung ba /
mi mthun phyogs ngo shes pa'i sgo nas srung ba /
bslab pa yongs su sbyong ba'i sgo nas srung ba sogs yod pa'i phyir /
dang po grub ste /
mdo rtsa bar /
gnas pas gnas la ma zhus par bya ba mi bya'o / /
zhes 'byung ba'i phyir /
gnas pa slob mas gnas kyi bla ma bsten nas bya ba zhu dgos te /
ma zhus na nyes par 'gyur ba'i phyir /
dus nam gyi tshe zhu ba yod de /
rgyun du lhan cig yod tshe nyin rer lan gsum gsum dang /
glo bur ba ni nam byung ba'i tshe zhu zhing /
bla ma dang rang gi bar du rgyang grags lnga sogs kyis chod na gso sbyong gi tshe lta bu zhu ba'i phyir /
zhu tshul yod de /
bya ba rang rang gi ming nas smos te zhu dgos pa'i phyir / /
dmigs bsal yod de /
gnas kyi bla ma med pa'i tshe gzhan 'os pa la zhu ba dang /
dge bskos lta bu la'ang zhu ba sogs yod pa'i phyir dang /
bya ba zhu mi rung ba dang /
zhu mi dgos pa'ang yod pa'i phyir /
phyi ma gnyis der thal /
srog gcod lta bu la ngo bo'i sgo nas zhu mi rung zhing /
bshang gci 'dor ba sogs la zhu mi dgos pa'i phyir /
'o na /
gnas kyi bla ma bsten dgos na /
gnas kyi bla ma la yon tan ji lta bu zhig dgos zhe na /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon pa zhig dgos so zhes ston pa la /
mdor /
bsnyen par rdzogs nas lo bcu ma lon par mkhan po nyid dang /
gnas nyid dang mi gnas par 'dug par mi bya'o / /
zhes 'byung ngo / /
de tsam gyis chog gam zhe na /
mi chog ste /
de'i yan lag tu lnga phrugs nyer gcig po gang rung dang ldan pa zhig kyang dgos so zhes 'chad pa la /
'og nas 'byung ba dag las lhan cig sbyar ba gang dang yang mi ldan pas ni ma yin no / /
zhes gsungs pa'i phyir /
'o na /
lnga phrugs nyer gcig po de gang zhe na /
yod de /
sdom las /
lo bcu lon dang 'dzin dang mkhas / /
rig dang gsal dang 'dzin 'jug dang / /
slob dang slob 'jug rnam pa gnyis / /
phun sum tshogs gnyis rnam pa gsum / /
slob dang mi slob byung shes dang / /
gnas 'cha' 'char 'jug ltung ba shes / /
lha yi ri la rgyu ba yi / /
sde tshan yang dag bsdu ba yin / /
zhes gsungs pa rnams yin pa'i phyir /
de rnams kyi nang nas dang po lo bcu lon pa'i lnga pa yod de /
bsnyen par rdzogs nas sdom rgyun bar ma chad du lo bcu lon pa /
nad g.yog byed dam byed du 'jug nus pa /
'gyod pa sel bar byed dam byed du 'jug nus pa /
sdig lta spong bar byed dam byed du 'jug nus pa /
gnas mi dga' ba 'dor bar byed dam byed du 'jug nus pa rnams su yod pa'i phyir /
lnga pa 'dis bla ma'i yon tan bstan tshul yod de /
gnyis pas bla ma de snying rje dang ldan dgos par bstan cing /
gsum pas 'dul ba la mkhas shing tshul khrims dag pa /
bzhi pas mngon pa'i don shes shing yang dag pa'i lta ba rnyed pa /
lnga pas slob ma'i bsam pa shes pa'i yon tan de bstan pa'i phyir /
sde snod gsum 'dzin pa'i lnga pa /
gsum mkhas pa'i lnga pa /
gsum rig pa'i lnga pa /
gsum gsal ba'i lnga pa /
gsum 'dzin 'jug gi lnga pa rnams yod de /
sde snod gsum gyi tshig don 'dzin nus pa'i steng du mang du thos pa dang tshul khrims dang ldan pa gnyis bsnan pa'i lnga pa dang po / /
de gsum gyi tshig don 'byed nus pa'i steng du mang thos tshul ldan gnyis bsnan pa gnyis pa /
de gsum gyi tshig don ma 'dres par phye nas lung rigs dang sbyor nus pa'i steng du mang thos tshul ldan gnyis bsnan pa gsum pa /
de ltar sbyar nas gzhan la ston nus pa'i steng du mang thos tshul ldan gnyis bsnan pa bzhi pa /
de gsum gyi tshig don rang gis @# / /
'dzin par ma zad /
gzhan 'dzin pa la sbyor nus pa'i steng du mang thos tshul ldan gnyis bsnan pa lnga pa yin pa'i phyir /
bslab pa gsum la slob pa'i lnga pa dang /
slob tu 'jug pa'i lnga pa gnyis yod de /
tshul khrims ting 'dzin shes rab kyi bslab pa gsum la rang nyid slob pa'i steng du mang thos tshul ldan gnyis bsnan pa dang po dang /
de gsum la gzhan slob tu 'jug pa'i steng du mang thos tshul ldan gnyis bsnan pa gnyis pa yin pa'i phyir /
lhag pa'i spyod pa sogs gsum la slob pa dang /
slob tu 'jug pa'i lnga pa gnyis yod de /
lhag pa'i spyod pa dang /
'dul ba dang /
so thar gsum la slob pa'i steng du mang thos tshul ldan gnyis bsnan pa dang po dang /
de gsum la slob tu 'jug nus pa'i steng du mang tshul gnyis bsnan pa gnyis pa yin pa'i phyir /
lhag pa'i spyod pa sogs gsum yang yod de /
'dul ba nas bshad pa'i spyod lam bzhi lta bu dang po dang /
'dul ba lung sde bzhi lta bu gnyis pa /
pha ma'i ? so thar gyi mdo lta bu gsum pa yin pa'i phyir /
phun tshogs dang po dang /
gnyis pa'i lnga pa gnyis yod de /
dad pa dang /
tshul khrims dang /
thos pa dang /
gtong ba dang /
shes rab phun sum tshogs pa'i lnga pa dang po dang /
tshul khrims dang /
ting 'dzin dang /
shes rab dang /
rnam par grol ba dang /
rnam par grol ba shes shing mthong ba'i phun sum tshogs pa'i lnga pa gnyis pa yin pa'i phyir /
'di'i skabs kyi tshul khrims snga phyi gnyis mi 'dra ste /
snga ma tshul khrims dngos la byed /
phyi ma 'dul ba shes pa la byed pa'i phyir /
dran pa dang ldan pa dang /
nang du yang dag 'jog pa dang /
mnyam par gzhag pa'i lnga pa gsum yod de /
dran pa dang /
brtson 'grus dang /
shes rab dang ldan pa gsum gyi steng du mang thos tshul ldan gnyis bsnan pa dang po dang /
nang du yang dag 'jog pa sogs gsum gyi steng du mang thos tshul ldan gnyis bsnan pa gnyis pa dang /
mnyam par gzhag pa sogs gsum gyi steng du mang tshul gnyis bsnan pa gsum pa yin pa'i phyir /
mang du thos zhes gsungs pa rnams kyi don yod ? de /
sde snod gsum gang rung gi tshig don mang du thos pa la byed la /
'ga' zhig tu phyi rol pa'i bstan bcos mang du thos pa la byed pa'ang yod pa'i phyir /
tshul khrims dang ldan pa zhes 'byung ba sogs kyi don yod de /
pham pas ma gos shing /
rang bzhin gyi kha na ma tho ba la 'dzems pa'i tshul khrims dang ldan dgos pa'i don yin pa'i phyir /
slob pa dang /
mi slob pa'i lnga pa gnyis yod de /
slob pa'i tshul khrims /
ting 'dzin /
shes rab /
rnam par grol ba /
de shes shing mthong ba'i lnga pa dang po dang /
mi slob pa'i tshul khrims sogs kyi lnga pa gnyis pa yin pa'i phyir /
byung shes kyi lnga pa yod de /
byung ba mngon par shes pa /
bcas pa /
rjes su bcas pa /
bkag pa /
gnang ba mngon par shes pa rnams su yod pa'i phyir /
dang po byung ba mngon par shes pa la gnyis yod de /
gleng bzhi byung la bcas pa ma mdzad pa dang /
mdzad pa'i khyad par gnyis yod pa'i phyir /
dang po yod de /
sras sgra gcan 'dzin gyis bsam bzhin du brdzun smras pa la bcas pa ma mdzad pa lta bu yin pa'i phyir /
gnyis pa yod de /
dge slong bzang sbyin gyis mi tshangs spyod byas pa la brten nas bcas pa mdzad pa lta bu yin pa'i phyir /
gnyis pa bcas pa mngon par shes pa la gsum yod de /
sgrub pa mngon par shes pa /
dgag pa bcas pa mngon par shes pa /
gnang ba mngon par shes pa rnams su yod pa'i phyir /
de gsum gyi khyad par yod de /
rab tu byung bas stod g.yogs smad g.yogs tshad ldan 'chang ba lta bu dang po / /
rtsa bzhi mi rung bar bcas pa lta bu gnyis pa /
ljongs @# / /
rgyur gnang ba lta bu gsum pa yin pa'i phyir /
gsum pa rjes su bcas pa mngon par shes pa la dgu yod de /
dgag pa'i rjes su dgag pa bcas pa mngon par shes pa /
dgag pa'i rjes su sgrub pa /
dgag pa'i rjes su gnang ba gsum /
sgrub pa'i rjes su sgrub pa /
sgrub pa'i rjes su dgag pa /
sgrub pa'i rjes su gnang ba gsum /
gnang ba'i rjes su gnang ba /
gnang ba'i rjes su dgag pa /
gnang ba'i rjes su sgrub pa bcas pa mngon par shes pa gsum rnams su yod pa'i phyir /
dang po gsum gyi khyad par yod de /
dge slong bzang sbyin la brten nas mi tshangs spyod bkag pa'i rjes su dge slong dgon pa ba la brten nas de bkag pa lta bu dang po dang /
rab byung la kheg ? spog ? byed pa bkag pa'i rjes su bu lon 'jal ma nus na de byed dgos par bcas pa lta bu gnyis pa dang /
rab byung rnams kyis phyi dro'i kha zas za ba bkag pa'i rjes su nad pa la nyes med du gnang ba lta bu gsum pa yin pa'i phyir /
bar ma gsum gyi khyad par yod de /
dbyar snga ma khas len dgos par bcas pa'i rjes su phyi ma yang khas len par bcas pa lta bu dang po dang /
gso sbyong sogs byed dgos par bcas pa'i rjes su gnas kyi bla ma bsten dgos pa nang 'doms na /
gso sbyong sogs byed pa bkag pa lta bu gnyis pa dang /
rab byung rnams kyis dus bzang por chos nyan bshad byed dgos par bcas pa'i rjes su nad pas de ma byas kyang nyes med du gnang ba lta bu gsum pa yin pa'i phyir /
phyi ma gsum gyi khyad par yod de /
rab byung la 'chi la lham gnang ba'i rjes su lham spu ? gu can gnang ba lta bu dang po dang /
rab byung la lham gnang ba'i rjes su khra bo dang sgra krog krog zer ba bkag pa lta bu gnyis pa dang /
sra brkyang 'ding bar gnang ba'i rjes su de dbyung dgos par bcas pa lta bu gsum pa yin pa'i phyir ro / /
bzhi pa bkag pa mngon par shes pa yod de /
srog gi phyir yang byar mi rung bar bcas pa shes pa de yin pa'i phyir /
srog gi phyir yang ma gnang ba yod de /
rang bzhin gyi nyes pa rnams dang /
bcas rkyang las chang 'thung ba ma gnang ba'i phyir /
lnga pa gnang ba mngon par shes pa yod de /
rgol ngan tshad gcod pa'i ched du phyi rol pa'i bstan bcos klog par gnang ba lta bu yin pa'i phyir /
gnas 'cha' ba'i lnga pa yod de /
bar du gcod pa mngon par shes pa dang /
bar du gcod pa ma yin pa shes pa dang /
de gzhan la smra ba dang /
rjes su ston pa dang /
gzhan la gnas 'cha' bar gzhug pa rnams su yod pa'i phyir /
gnas 'cha' bar 'jug nus pa'i lnga pa yod de /
bla ? ma ? bzhi'i steng du gnas 'char 'jug nus zhes sbyor ba'i phyir /
'di la gnyis yod de /
gtan du gnas 'cha' ba dang /
re zhig gnas 'cha' ba gnyis yod pa'i phyir /
nyer gcig pa ltung shes kyi lnga pa yod de /
ltung ba mngon par shes pa dang /
ltung min mngon par shes pa dang /
yang ba mngon par shes pa dang /
lci ba mngon par shes pa dang /
so thar dang lung rgyas pa gang rung blo la thon pa rnams su yod pa'i phyir /
lci ba de la lnga yod de /
ngo bo nyid kyis lci ba /
byed pa'i sgo nas lci ba /
gzhi'i sgo nas lci ba /
bsam pa'i sgo nas lci ba /
grangs kyi sgo nas lci ba rnams su yod pa'i phyir /
dang po yod de /
pham pa bzhi dang /
mtshams med lnga lta bu yin pa'i phyir /
gnyis pa yod de /
ma gus pas byas pa lta bu yin pa'i phyir /
gsum pa yod de /
mi bsad pa lta bu yin pa'i phyir / /
bzhi pa yod de /
zhe sdang drag pos bsad pa lta bu yin pa'i phyir /
lnga pa yod de /
de lan mang du byas pa rnams yin pa'i phyir /
rten gyi sgo nas lci ba yang yod de /
sdig @# / /
pa la 'gyod cing nyes dmigs su blta ba'i mkhas pa la yang bdag kyang /
las de la spro bar 'jug pa'i mi mkhas pa rnams la lci bar gsungs pa'i phyir /
de dag las bzlog pa ni yang bar shes so / /
lnga phrugs de dag bsdu tshul yod de /
khyad par can yin min gnyis dang /
rten skye 'phags gnyis dang /
rang dbang yin min gnyis rnams su 'du ba'i phyir /
dang po yod de /
sde snod gsum shes kyi yon tan yan lag tu yod med gnyis su 'du ba'i phyir /
gnyis pa yod de /
rten so skye dang 'phags pa gang rung gi rgyud kyis bsdus pa'i phyir /
gsum pa yod de /
rang nyid rgyud la ldan pa la lnga phrugs gzhan rgyud la ldan dgos pa dang /
mi dgos pa gnyis su 'du ba'i phyir te /
lnga phrugs 'cha' ba'i gzhi byed cing lnga pa'i yan lag ma tshang ba gzhan gyi kha skong du 'gro mi dgos pa dang /
de las ldog pa gnyis su 'du ba'i phyir /
gang zag la yang rang dbang can yin min gnyis ? yod de /
bsnyen par rdzogs nas bsnyen rdzogs rnam dag gi sdom rgyun bar ma chad du lo bcu lon cing /
lnga phrug nyer gcig po gang rung dang ldan pa'i gang zag de /
gang zag rang dbang can yin la /
de las gzhan du na rang dbang can ma yin pa'i phyir /
dang po grub ste /
gang zag des gzhan gyi mkhan po dang gnas kyi slob dpon byar rung zhing /
rang nyid gnas kyi slob dpon gzhan la ma brten par ljongs rgyur rung ba'i phyir /
gnyis pa grub ste /
snga ma las ldog pa'i phyir ? / /
? lnga phrugs nyer gcig dang ldan pa'i gang zag yin pa med de /
slob pa dang mi slob pa'i lnga pa gnyis rgyud ldan gyi gang zag yin pa med pa'i phyir /
lo bcu lon pa brtan pa'i yon tan dang lnga phrug nyer gcig po gang rung shes pa mkhas pa'i yon tan te /
brtan mkhas kyi yon tan gnyis gang rung dang mi ldan na ni dgra bcom pa yin kyang gnas ma bcas par ljongs rgyur mi rung ste /
rgyu bar byas na ltung ba bskyed pa'i phyir /
ljongs rgyur rung ba la brtan mkhas gang rung gis go chod pa yod de /
bsnyen par rdzogs nas lo lnga tsam lon yang /
lnga phrugs tha ma ltung shes dang ldan na ljongs rgyur rung ba'i phyir /
de ni mtshon pa tsam yin gyi /
nges pa ni ma yin te /
lo lnga'am drug lon cing /
sde snod gsum shes pa'i lnga pa dang ldan na'ang ljongs rgyur rung ba'i phyir /
sngar bshad pa'i lnga phrugs lhag ma rnams rim par 'chad pa'i gzhung yod de /
mdo rtsar /
nad g.yog dang /
'gyod pa bsal ba dang /
sdig pa can gyi lta ba'i rnam pa spangs pa dang /
gnas mngon par mi dga' ba dag la 'dor ba byed dam byed du 'jug nus pa'o / /
zhes pa nas /
ltung ba dang /
ltung ba ma yin pa dang /
yang ba dang /
lci ba nyid mngon par shes pa nyid dang /
so so thar pa dang rgyas pa thon pa nyid do zhes pa'i bar gyis bstan pa'i phyir ro / /
mkhan po dang gnas kyi slob dpon du 'os pa la yon tan de dag dgos par ma zad /
bsgrub bya'i ngos nas kyang sdom pa skye ba la 'gal rkyen cher med pa zhig dgos te /
bar gcod dang ldan pa la sdom pa mi skye ba'am /
skyes kyang ring du mi gnas pa'i dgag bya yod pa'i phyir /
'o na /
dgag bya bar chad de la du yod ce na /
bzhi yod de /
skye ba'i bar chad /
gnas pa'i bar chad /
mdzes pa'i bar chad /
khyad par du 'gyur ba'i bar chad rnams su yod pa'i phyir /
dang po la bzhi yod de /
rten /
las sgrib /
gnas skabs /
bsam pa'i dbang gis mi skye ba rnams su yod pa'i phyir /
dang po la bcu yod de /
sprul pa dang /
ma ning pho mo dang /
mtshan lan gsum du gyur pa dang /
mtshan gnyis cig car byung ba dang /
mtshan med ? @# / /
dang| za ma dang /
dud 'gro dang /
mi ma yin pa'i 'gro ba dang /
byang sgra mi snyan pa rnams kyi rten la so thar gyi sdom pa mi skye ba'i phyir /
gnyis pa la drug yod de /
rku thabs su gnas pa sogs yod pa'i phyir /
gsum pa la bzhi yod de /
sdom pa len du rung ba'i lo ma lon pa sogs yod pa'i phyir /
bzhi pa yang bzhi yod de /
mu stegs kyi lta ba len pa sogs yod pa'i phyir /
gnyis pa gnas pa la bar du gcod pa yod de /
pha mas ma gnang ba sogs du ma yod pa'i phyir /
gsum pa mdzes pa'i bar gcod yod de /
lag rdum /
skra ser sogs yod pa'i phyir /
bzhi pa khyad par du 'gyur ba'i bar gcod yod de /
nad pa sogs yod pa'i phyir /
de dag bsdu na gnyis su 'du ste /
gtso bo dang gtso bo ma yin pa gnyis su 'du ba'i phyir /
mtshan gzhi yod de /
sdom pa skye ba'i bar chad rnams dang po dang /
skye la nyes byas su 'gyur ba rnams gnyis pa yin pa'i phyir /
ma ning zhes pa de ? ji lta bu yin zhe na /
de la dbye na du ma yod de /
skyes nas ma ning /
zla phyed ma ning /
'khyud ldang ma ning /
phrag dog ma ning /
nyams pa ma ning rnams su yod pa'i phyir /
dang po yod de /
skyes tsam nyid nas mtshan gnyis gang rung med pa zhig yin pa'i phyir /
gnyis pa yod de /
zla phyed du pho'i 'dod pa bsten la /
zla phyed du mo'i 'dod pa bsten pa zhig la 'jog pa'i phyir /
gsum pa yod de /
gzhan la 'khyud pa'i tshe dbang po las su rung la /
dus gzhan du mi rung ba zhig yin pa'i phyir /
bzhi pa yod de /
pho mo nyal po byed pa'i khyad par mthong ba na dbang po las su rung la /
gzhan gyi tshe mi rung ba zhig yin pa'i phyir /
lnga pa yod de /
pho dbang mtshon sogs kyis bcad pa zhig la 'jog pa'i phyir /
za ma yang ma ning yin kyang khyad par yod de| tshig lor /
gang zhig grong pa'i chos med pa / /
de ni za ma zhes su brjod / /
zhes pa ltar yin pa'i phyir ro / /
rku thabs su gnas pa yod de /
bsnyen rdzogs ma byas pa'am /
byas kyang ma chags pa shes bzhin du lan gnyis su dge 'dun dang ldan cig 'dul ba'i las brgya rtsa gang rung nyams su myong ba zhig la 'jog pa'i phyir /
mu stegs can zhugs pa yod de /
mu stegs can gyi rtags blangs nas chos 'di pa'i brtul zhugs bor ba zhig la 'jog pa'i phyir /
'di la sngar rab tu byung ba zhig dgos te /
gzhan du na der mi 'gyur ba'i phyir /
de rnams 'dir bstan tshul yod de /
rab tu byung ba'i phyir nye bar 'ongs pa la /
zhes pa nas /
nye bar bzhag par mi bya'o zhes pa'i bar gyis bstan pa'i phyir /
der ma zad lhung bzed med par rab tu byung ba dang bsnyen par rdzogs par byar mi rung ste /
de ltar byas nas nyes par 'gyur ba'i phyir te /
mdor /
lhung bzed med par rab tu byung ba dang bsnyen par rdzogs par mi bya'o zhes gsungs pa'i phyir /
'o na lhung bzed la rgyu sogs ji lta bu zhig dgos zhe na / /
yod de /
rgyu'i khyad par /
dbye ba /
kha dog /
dbyibs tshad kyi khyad par rnams su yod pa'i phyir /
dang po yod de /
rgyu ni shing dang zangs dang gser sogs ma yin par sa dang lcags gang rung las byas pa zhig dgos pa'i phyir te /
sa ga lhas /
sa dang lcags las byas rang bzhin / /
zhes gsungs pa'i phyir /
dbye na gnyis yod de /
chung 'bring chen po gsum mam /
che chung gnyis su yod pa'i phyir /
phyi ma grub ste /
sa ga lhas /
lhung bzed rnam pa gnyis su brjod / /
ces gsungs pa'i phyir /
kha dog gi khyad par yod de /
dkar po sogs ma yin par bya rog gi mig 'bras ltar nag pa zhig dgos pa'i phyir /
dbyibs kyi khyad par yod de /
gru bzhi sogs ma yin par sgong phyed pa lta bu zlum pa zhig dgos @# / /
pa'i phyir /
lhung bzed kyi tshad 'di la sngon gyi mkhas pa dag bzhed pa mi 'dra ba mang du snang yang /
snying po bsdu na lhung bzed chung 'bring chen po'i tshad yod de /
drug phul phyi ? phul dgu shong ba chung tshab /
? phul bco brgyad shong ba che tshad /
de'i bar 'bring tshad du 'jog pa'i phyir /
de yang bod yul dbus kyi bre chung gi dbang du byas pa yin te /
ya khyor nyer gcig la bod bre de'i gang tshad du byed pa'i phyir /
de ni dge slong pha'i dbang du byas kyi /
ma'i lhung bzed kyi che tshad yod de /
dge slong pha'i lhung bzed kyi chung tshad de /
de'i lhung bzed kyi che tshad yin pa'i phyir /
lhung bzed kyi khyad par 'chad pa la /
'dir /
kha cha'i mtha' kho na nas mthe bo'i lto gang gi lhag par 'bras thug po che ma ga ta'i bre chung gang btsos pa sran tshod dang bcas tshod ma dang bcas pa lhag pa nas do'i bar shong ba de'i rigs yin no / /
zhes gsungs te /
de'i don rgyas par ni gzhan du shes par bya dgos pa'i phyir /
'o na /
dge slong ma'i sdom pa'i cho ga 'dir dngos su ma bshad pas ji ltar zhe na /
yod de /
dge slong 'ga' zhig la mkhan po nyid du gnas pa la'o zhes pa nas /
mkhan mo nyid du zhes bsgyur ba'i tshul gyis bstan pa'i phyir /
dge slong ma'i sdom pa de yul gang las nod pa sogs phal cher sngar bshad pa dang 'dra yang /
khyad par yod de /
mkhan mo'i dbang du byas na bsnyen par rdzogs nas sdom rgyun par ma chad du lo nyi shu lon zhing /
pham pa brgyad kyis ma gos pa dang /
las slong la pha ma gnyis ka dgos pa dang /
dge 'dun yul dbus su dge slong pha bcu /
ma bcu gnyis tshogs dgos pa dang /
rten kyang khyim so bzung na lo bcu gnyis dang /
mi bzung na nyi shu lon pa dang /
yo byad chos gos gsum gyi steng du rdul gzan dang /
shing de dbang phyed dang /
lhung bzed sogs dgos pa'i phyir /
khyad par gzhan yang yod de /
gnyis ka'i dge 'dun la gsol ba 'debs pa dang /
lci ba'i chos brgyad brjod dgos par ma zad /
thun mong ma yin pa'i pham pa bzhi yang brjod dgos pa dang /
dge slong pha gsar bu la'ang phyag bya dgos pa sogs mang du yod pa'i phyir /
lci ba'i chos brgyad yod de /
dge slong gi dge 'dun la zla ba phyed phyed nas gdams pa nod pa sogs brgyad yod pa'i phyir /
thun mong ma yin pa'i pham pa bzhi yod de /
'chab pa'i pham pa /
reg pa'i pham pa /
lus bkan ? pa'i pham pa /
ldog pa'i pham pa rnams su yod pa'i phyir /
dge slong ma'i sdom pa len pa'i gong du dge slob ma'i sdom pa lo gnyis kyi bar du len dgos te /
yul dbus su dge slong ma bcu gnyis dang /
mtha' 'khob tu drug gi grangs tshang ba dang /
rtsa ba'i chos drug dang /
rjes 'thun gyi chos drug spong bar khas len pa'i tshul gyis 'jug pa'i phyir /
khyad par gzhan yang yod de /
na tshod khyim so bzung na lo bcu dang /
ma bzung na bcu gnyis lon pa dang /
snam sbyar ma gtogs pa'i chos gos gnyis sogs lhung bzed bcas sngar bzhin dang /
dge tshul gyi sdom pa la gnas pa dang /
dngos gzhi'i tshe gsal gnyis kyi las kyis bsgrub par bya ba rnams su yod pa'i phyir /
gdams ngag kyang rtsa ba dang rjes 'thun gyi chos drug tshan gnyis brjod par bya dgos te /
de yang ji skad du /
gcig pur lam du 'gro mi bya / /
sogs rtsa ba'i chos drug dang /
gser la bzung bar mi bya zhing / /
sogs rjes 'thun gyi chos drug bshad pa ltar brjod par bya ba'i phyir /
dge slob ma'i de ma thag dge slong gi sdom pa sbyin du mi rung ste /
de'i bar du tshangs spyod nyer gnas kyi sdom pa sbyin dgos pa'i phyir /
kha cig /
dge slong bzhi tshogs @# / /
tsam la brten nas dge slong pha ma'i sdom pa skye ba yod par thal /
de tsam la brten nas dge slong ma'i sdom pa skye ba yod pa'i phyir /
zer na /
ma khyab /
'dod mi nus te /
de tsam la brten nas dge slong ma'i sdom pa skye ba med pa'i phyir /
kha cig /
dge slong bzhi tshogs tsam la brten nas nyes med phun tshogs kyi dge slong gi sdom pa skye ba med kyang /
skye ba ni srid pa yin te /
me tog phreng rgyud las /
gal te bzhi ni las brjod mkhas / /
tshul khrims ldan par gyur pa na / /
bsnyen rdzogs ma smad gyur pa ste / /
lha yis kyang ni phyag byar 'os / /
zhes gsungs pa'i phyir zer /
kha cig /
de mi 'thad de /
me tog phreng rgyud kyi don ni /
las byed pa po bsnan pa'i lnga la dgongs pa'i phyir zer /
kho na re /
de mi 'thad de /
dmigs bsal gyi dbang du byas na /
mkhan po dang /
gsang ston pa med kyang dge slong gi sdom pa skye ba yod pa'i phyir te /
mkhan po med pa nyid la yang ngo / /
zhes gsungs pa'i phyir gsung /
'di la bzhed pa mi mthun pa mang du yod kyang /
rang lugs ni nyes med phun tshogs kyi dbang du byas na da ltar gyi cho ga la mkhan slob gnyis dang /
gzhan dge slong bzhi tshogs dgos la /
dmigs bsal mkhan slob gnyis po gcig gis byed pa dang mkhan po dang /
gsang ston med kyang bsnyen rdzogs kyi sdom pa skye ba yod de /
mkhan po'i ming brjod pa chad na dge slong gi sdom pa mi skye ba sogs bshad pa ni /
spyir btang yin la /
phyi ma 'di dmigs bsal yin pa'i phyir zhes bya'o / /
gnyis pa nang rkyen bsam pa phun tshogs la brten nas bsrung tshul yod de /
ngo tsha khrel yod kyi bsam pa bsten pa'i sgo nas bsrung bar bya dgos pa'i phyir /
gsum pa mi mthun phyogs ngo shes pa'i sgo nas bsrung tshul yod de /
ltung ba sde lnga ngo shes pa'i sgo nas bsrung dgos pa'i phyir /
ltung ba sde lnga'i dngos gzhi bskyed pa la /
sdom pa'i gtong rgyu dag gis ma btang ba zhig dgos te /
gtong rgyu byung na /
ltung ba sde lnga'i dngos gzhi bskyed pa'i don med pa'i phyir /
gtong rgyu spyi dang bye brag yod de /
bslab pa phul dang shi 'phos dang / /
mtshan gnyis byung dang lan gsum 'gyur / /
dge rtsa chad rnams thun mong ste / /
nyi shu ma lon der shes dang / /
bsten phyir khas blangs nyin zhag 'das / /
zhes gsungs pa ltar yin pa'i phyir /
bslab pa phul bas gtong ste /
sdom pa gnas byed kyi mi mthun phyogs khas blangs pa'i phyir /
'di la yang /
yul gang la 'bul ba /
rten gang gis /
dngos po gang /
tshul ji ltar /
phul ba'i dgos pa rnams su yod pa'i phyir /
dang po yod de /
mi yin pa /
smra shes pa /
don go ba /
bsam pa rang bzhin du gnas pa /
ma ning dang mtshan gnyis pa ma yin pa sogs tha snyad lnga dang /
lus tha mal du gnas pa gzhan zhig la 'bul bar bya ba'i phyir /
gnyis pa yod de /
bsam pa rang bzhin du gnas shing /
'bul 'dod pa zhig gis 'bul ba yin pa'i phyir /
gsum pa yod de /
rang nyid gang 'bul 'dod pa'i rang rgyud kyi bslab pa de 'bul ba yin pa'i phyir /
bzhi pa yod de /
'di 'bul bar bgyi'o zhes pa'i tshig bsam pa thag pas brjod pa'i don pha rol pos go bar bya ba yin pa'i phyir /
'bul ba'i yul la gang zag tu ma nges te /
dkon mchog gi rten la phul bas kyang 'bul bar 'gyur ba'i phyir /
dge slong gis bdag dge bsnyen du bzung du gsol zhes byas na dge bsnyen du 'gyur la /
bdag khyim par bzung du gsol zhes spyir phul na /
sdom pa thams cad gtong bar 'gyur te /
bsam pa'i dbang gis der 'gyur ba'i phyir /
lnga pa dgos pa yod de /
bsrung ma @# / /
nus par phul na /
phyis blangs pa'i tshe legs par skye ba sogs kyi dgos pa yod pa'i phyir /
shi 'phos pas gtong ste /
sdom pa'i rten por zhing /
khas blangs pa'i dus las 'das pa'i phyir /
mtshan gnyis cig car du byung bas gtong ste /
sdom pa'i rten nyams pa'i phyir /
dge rtsa chad pas gtong ste /
sdom pa'i rten gzhi med pa'i phyir /
bsnyen gnas kyi sdom pa mtshan mo'i mtha'i skad cig ma 'das pas gtong ste /
bsrung bar khas blangs pa'i dus las 'das pa'i phyir /
mdo sde pa na re /
rtsa ltung 'chab bcas byung bas kyang gtong ste /
rgyud ngo tsha dang khrel med shas chen pos gang bar byas pa'i phyir zer /
dge slong gi sdom pa blangs pa'i dus de lo nyi shu ma lon pa'i dus yin par phyis shes na gtong ste /
'du shes kyi dbang las der 'gyur ba'i phyir /
lo nyi shu ma lon pa'i dge slong rnam dag med pa ma yin te /
'du shes 'khrul nas lo nyi shu ma lon pa la lon par 'du shes nas bsnyen par rdzogs pa'i dge slong yod par ma zad /
bcas pa ma mdzad pa'i dus kyi lo nyi shu ma lon pa'i dge slong rnam dag yod pa'i phyir te /
las dang po pa'i dge slong yod pa'i phyir /
kha che ba rnams na re /
rtsa ltung 'chab bcas byung ba'i dge slong de tshul khrims dang ldan pa dang tshul khrims 'chal ba gnyis ka yin te /
mi 'ga' zhig la bu lon yang yod la /
nor dang yang ldan pa bzhin yin pa'i phyir te /
mdzod las /
kha che rnams ni byung ba la / /
bu lon nor bzhin gnyis su 'dod / /
ces gsungs pa'i phyir /
'o na /
bcug reg nyams su myong na'o / /
zhes sogs kyi skabs su bstan pa'i ltung ba sde lnga'i rnam gzhag ji ltar zhe na /
'di la gnyis /
so sor bshad pa dang /
spyir bstan gyi tshul du bshad pa'o / /
dang po la spyi dang bye brag gnyis kyi /
dang po la bcu yod de /
dbye ba /
bsdu ba /
mtshan nyid /
grangs nges /
go rims /
sgra bshad /
'das na cir 'gyur /
rten /
phan yon /
nyes dmigs rnams su yod pa'i phyir /
dang po yod de /
dge slong pha'i spang bya'i ltung ba nyis brgya lnga bcu rtsa gsum dang /
ma'i sum brgya dang drug cu rtsa bzhi yod pa'i phyir /
dang po grub ste /
pham pa bzhi /
lhag ma bcu gsum /
spang ltung sum cu /
ltung byed 'ba' zhig pa dgu bcu /
sor bshags bzhi /
nyes byas brgya dang bcu gnyis rnams su yod pa'i phyir /
gnyis pa grub ste /
pham pa brgyad /
lhag ma nyi shu /
spang ltung sum cu rtsa gsum /
ltung byed 'ba' zhig pa brgya dang brgyad cu /
sor bshags bcu gcig /
nyes byas brgya dang bcu gnyis rnams su yod pa'i phyir /
gnyis pa bsdu ba yod de /
dngos po dang bsam pa'i sgo nas bsdu ba /
byed las kyi sgo nas bsdu ba /
ngo bo'i sgo nas bsdu ba /
sde tshan gyi sgo nas bsdu ba rnams su yod pa'i phyir /
dang po grub ste /
dngos po gtso che ba dang /
'du shes gtso che ba'i ltung ba gnyis yod pa'i phyir te /
pham pa dang /
lhag ma dang po gnyis dngos po gtso che /
gzhan rnams 'du shes gtso che ba'i phyir /
gnyis pa byed las kyi sgo nas gnyis su 'du ste /
sdom pa gso rung gi lhag ma med pa dang /
lhag ma dang bcas pa'i ltung ba gnyis su 'du ba'i phyir te /
thun mong ba'i pham pa 'chab bcas kyis lhag ma gsor mi rung bar byas pa dang /
ma byas pa gnyis su 'du ba'i phyir /
gsum pa ngo bo'i sgo nas bsdu ba la gnyis su yod de /
rang bzhin gyi kha na ma tho ba'i ltung ba dang /
bcas pa'i kha na ma tho ba'i ltung ba gnyis su 'du ba'i phyir /
bzhi pa sde tshan gyi sgo nas lngar yang 'du ste /
pham lhag sogs lngar 'du ba'i phyir /
kho na re /
@# / /
mi 'thad de /
sbom po rnams de dag tu ma 'dus pa'i phyir /
zhe na /
skyon med de /
pham pa'i sbyor ba'i sbom po sogs gsum pham pa'i sder gtogs la /
lhag ma'i sbyor sbom sogs gsum lhag ma'i sder 'dus pa'i phyir /
ma nges pa gnyis gang du 'du ba'i tshul yod de /
gsum du ma nges pa pham lhag ltung byed gsum po gang rung gis bsdus la /
gnyis su ma nges pa lhag ma dang ltung byed gnyis kyis bsdus pa'i phyir /
bcas rang gi khyad par la /
kha cig /
rang bzhin gyi kha na ma tho ba'i ltung ba yin na /
mi dge ba yin pas khyab /
bcas pa'i de yin na /
lung ma bstan yin pas khyab zer na /
de mi 'thad de /
bcas pa'i kha na ma tho ba'i ltung ba la mi dge ba dang /
lung ma bstan gyi cha gnyis yod pa'i phyir te /
rab byung gis mi dge bas kun nas blangs te chang 'thung ba'i ltung ba lta bu dang po dang /
dgra bcom pa'i rgyud kyi ltung ba lta bu gnyis pa yin pa'i phyir /
kha cig /
bcas rang gnyis 'gal lo zer ba yang mi 'thad de /
dge slong gi rgyud kyi srog gcod kyi ltung ba de /
de gnyis ka yin pa'i phyir /
der thal /
dang po gang zhig /
phyi ma yin pa'i phyir /
dang po der thal /
gtso bor bcom ldan 'das kyi bcas pa dang 'gal bar zhugs pa'i ltung ba yin pa'i phyir /
phyi ma der thal /
mi dge ba'i ngo bor gyur pa'i ltung ba yin pa'i phyir /
kha cig /
bcas rang gang rung gi kha na ma tho ba yin na /
ltung ba yin pas khyab zer ba ni mi 'thad de| sdom pa dang mi ldan pa'i gang zag gi rgyud kyi rang bzhin gyi kha na ma tho ba de /
ltung ba ma yin pa'i phyir te /
gang zag de sdom pa dang mi ldan pa'i phyir /
kha cig /
bcas pa'i kha na ma tho ba yin na /
gnang ba'i skabs yod pas khyab zer ba ni mi 'thad de /
chang gi ltung ba do /
bcas pa'i kha na ma tho ba gang zhig /
de rab byung la gnang ba'i skabs med pa'i phyir /
dang po grub ste /
mdzod las /
bcas pa'i kha na ma tho ba / /
myos 'gyur las gzhan bsrung phyir ro / /
zhes gsungs pa'i phyir /
phyi ma grub ste /
mdo las /
nga ston par smra ba rnams kyis chang ni rtswa'i mchog mas kyang btung bar mi bya'o zhes gsungs pa'i phyir /
rang lugs la de gnyis kyi ngo bo'i khyad par yod de /
khyim pa dang rab byung gnyis ka'i rten la sdig tu 'gyur ba'i sgo nas bzhag pa'i kha na ma tho ba de /
rang bzhin gyi kha na ma tho ba'i ngo bo dang /
gtso bor ston pa'i bcas pa dang 'gal bar zhugs shing sdom ldan gyi dbang du byas nas bzhag pa'i kha na ma tho ba de /
bcas pa'i kha na ma tho ba'i ngo bo yin pa'i phyir /
'on kyang de gnyis ngo bo tha dad ma yin te /
gnyis ka mi 'gal ba'i phyir /
rgyu'i khyad par yang yod de /
gtso bor mi dge bas kun nas blangs ma bslangs kyi khyad par yod pa'i phyir /
kha cig /
rang bzhin gyi kha na ma tho ba yin na| sems can kun la sdig tu 'gyur bas khyab par thal /
sdom gsum rab dbye las /
rang bzhin kha na ma tho ba / /
sems can kun la sdig tu 'gyur / /
zhes gsungs pa'i phyir /
zer na /
ma khyab ste /
gang zag bye brag pa dge slong lta bu'i rgyud kyi rang bzhin gyi kha na ma tho ba de /
sems can kun la sdig tu mi 'gyur ba'i phyir /
der thal /
las ma byas pa dang 'phrad pa med pa'i phyir /
kha cig /
khyim pa'i rgyud kyi kha na ma tho ba yin na /
rang bzhin gyi kha na ma tho ba kho na yin pas khyab par thal /
de gtso bor khyim pa'i rten la yod par bzhag pa'i phyir /
zer na ma khyab ste /
dge bsnyen gyi rgyud la bcas pa'i kha na ma tho ba yod pa'i phyir /
der thal /
de'i rgyud la bcas pa dang 'gal bar zhugs pa'i nyes pa yod pa'i phyir /
@# / /
kha cig /
sdom pa dang mi ldan pa'i gang zag gi rgyud la ltung ba yod par thal /
de'i rgyud la ngan 'gror ltung bar byed pa'i nyes pa yod pa'i phyir /
zer na /
re zhig ma khyab /
kha cig /
'dod de /
sdom pa btang ba'i gang zag gi rgyud la ltung ba yod pa'i phyir /
der thal /
pham pa byung ba'i gang zag gi rgyud la ltung ba yod pa'i phyir /
zer ro / /
kha cig /
bcas pa'i kha na ma tho ba yin na /
bcas rkyang gi kha na ma tho ba yin pas khyab par thal /
bcas pa'i kha na ma tho ba de /
gtso bor bcas rkyang gi dbang du byas pa'i phyir /
zer na /
ma khyab /
'dod na /
mi 'thad de /
srog gcod kyi pham par gyur pa'i bcas rang gi kha na ma tho ba'i gzhi 'thun yod pa'i phyir /
'on kyang /
de gnyis 'gal bar 'dod pa'ang yod do / /
kha cig /
sdig ltung gnyis 'gal bar thal /
sdig pa stobs bzhi'i sgo nas bshags pas 'dags /
ltung ba ming rigs kyi sgo nas 'dags dgos pa'i phyir /
zer na /
ma khyab ste /
ltung ba yang stobs bzhi'i sgo nas 'dags pa yod pa'i phyir /
der thal /
ltung ba phyir bcos bshad tshod bzhin ma byas kyang /
stobs bzhi'i bshags pa la 'bad pas de 'dags pa yod pa'i phyir /
der thal /
de yod kyang /
de las kyi kha skong du mi 'os pa'i rgyu mtshan ni /
ltung ba de las ldang zhes pa'i ming gi tha snyad ma thob pa'i phyir /
de'i rgyu mtshan yod de /
de sangs rgyas kyi bcas pa dbang btsan pa'i stobs kyis yin pa'i phyir /
gsum pa mtshan nyid la gnyis yod de /
spyi dang bye brag gnyis yod pa'i phyir /
dang po'i dbang du byas na /
bcom ldan 'das kyi bcas pa dang 'gal bar zhugs pa'i kha na ma tho ba de /
ltung ba'i mtshan nyid /
de la dbye na /
rang bzhin gyi ltung ba dang /
bcas pa'i ltung ba gnyis /
sdom ldan dang sdom ldan ma yin pa'i gang zag gnyis ka la'ang kha na ma tho bar 'gyur ba'i rigs gnas kyi ltung ba /
rang bzhin gyi ltung ba'i mtshan nyid /
gtso bor ston pa'i bcas pa dang 'gal bar zhugs pa'i rigs gnas kyi ltung ba de /
bcas ltung gi mtshan nyid /
'di la'ang bcas rang thun mong ba dang /
bcas rkyang gnyis yod /
ltung ba sde lnga'i nang tshan gang zhig /
rang gi ngo bo'i cha nas lhag ma man chad las lci rung du gnas pa'i dngos gzhi yongs su rdzogs pa'i ltung ba /
pham pa'i mtshan nyid /
de gang zhig /
ngo bo'i cha nas lhag ma'i ming rigs kyi sgo nas phyir bcos kyis 'dags su rung ba /
lhag ma'i mtshan nyid /
de gang zhig /
ltung byed kyi ming rigs dang /
de gang zhig /
sor bshags kyi ming rigs dang /
de gang zhig /
nyes byas kyi ming rigs kyi sgo nas 'dags su rung ba rnams /
rim pa bzhin du /
ltung byed /
sor bshags /
nyes byas kyi mtshan nyid do / /
bzhi pa grangs nges yod de /
ltung ba sde lngar nges pa'i phyir /
lnga pa go rim yod de /
lci rim gyi dbang du byas pa yin pa'i phyir /
drug pa sgra bshad yod de /
mi mthun phyogs rgyal zhing gnyen po'i phyogs pham pas na pham pa /
sdom pa gsor rung gi lhag ma lus pas na lhag ma /
bshags pa'i tshe gang la ltung ba byung ba'i dngos po de spang dgos pas na /
spang kyang ngan 'gror ltung bar byed pas na ltung byed /
bshags pa so sor byed dgos pas na sor bshags /
nyes pa byas pas na nyes byas zhes brjod pa'i phyir /
de dang de'i sgra 'jug tu yod na /
de'i sgra bshad du yod pas ma khyab ste /
dgra bcom pa'i rgyud kyi ltung byed la /
de'i sgra 'jug tu yod kyang bshad du med pa'i phyir /
sgra bshad du yod na /
'jug tu yod pas ma khyab ste /
pham pa rnams la nyes byas kyi sgra bshad du yod kyang /
'jug tu med pa'i phyir /
bdun pa 'das na cir 'gyur ba yod de /
@# / /
de rnams la so sor spyad pa na /
rang rang gi dngos gzhi de dang de rdzogs par bskyed pa'i phyir /
brgyad pa sde lnga bskyed pa'i rten yod de /
sdom pa ma blangs pa'i gang zag nyes spyod la zhugs na nyes pa bskyed kyang ltung ba mi bskyed cing /
sdom pa nyams pa dang ma chags pa la yang de ltar 'gyur la /
rten /
dge bsnyen /
dge tshul /
dge slong rnams la rang rang gi skabs kyi ltung ba de dag bskyed par 'dod pa yin pa'i phyir /
dge bsnyen dang dge tshul gnyis kyi rten la ltung ba sde lnga'i nang tshan gyi pham pa bskyed pa med kyang /
rtsa ltung bzhi 'byung ba yod de /
rtsa ba bzhi bsrung bar khas blangs pa 'dra ba'i phyir /
de yang dge tshul gyi ltung ba gang yin nyes byas yin te /
rtsa ba bzhi las 'das na pham 'dra'i nyes byas /
dngos su khas blangs pa gzhan las 'das na bshags bya'i nyes byas /
phyogs mthun las 'das na bshags bya'i nyes byas su 'gyur ba'i phyir /
des na ltung ba sde lnga'i dngos gzhi rdzogs par bskyed pa'i rten la dge slong zhig dgos te /
de las gzhan pa dag gis byas pa'i ltung ba rnams ni nyes byas kyi rigs yin pa'i phyir /
dge tshul la rtsa ltung byung na sdom pa nyams par 'gyur ba dge slong dang 'dra ste /
sum brgya pa las /
mi gsod la sogs bzhi rnams kyis / /
dge tshul las ni nyams 'gyur zhing / /
dge slong bzhin du dge tshul la'ang / /
phyis nas sdom skye'i skal ba med / /
ces gsungs pa'i phyir /
bslab rgyun dang bslab tshig kyang gcig pa zhig dgos te /
bslab rgyun mi gcig na ltung ba na smad dang /
bslab tshig mi gcig pa dge tshul gyi rten la rin thang tshang ba brku ba'i sbyor ba byas /
dge slong gi rten la mthar thug grub na'ang /
ltung ba na smad tsam zhig bskyed pa'i phyir /
bsam pa rang bzhin du gnas pa zhig kyang dgos te /
smyo ba dang sems 'khrugs pa dang tshor bas gzir ba rnams la'ang dngos gzhi mi bskyed pa'i phyir /
phal cher la lus tha mal du gnas pa zhig dgos kyang ma nges te /
srog gcod rnams dang /
pham lhag dang po gnyis dang /
ma byin par len pa rnams la de yan lag tu mi dgos pa'i phyir /
dgu pa phan yon yod de /
mdo las /
tshul khrims ldan pa sangs rgyas 'byung dang 'phrad / /
tshul khrims ldan pa rgyan rnams kun gyi mchog /
tshul khrims ldan pa dri dang byug pa yin / /
zhes pa nas /
ji ltar bum pa bzang po rin chen snod / /
de bzhin tshul khrims chos rnams bskyed pa'i gzhi / /
zhes pa'i bar dang /
bshes springs las /
khrims ni rgyu dang mi rgyu'i sa bzhin du / /
yon tan kun gyi gzhi rten legs par gsung / /
zhes pa dang /
gzhan yang mang ba'i phyir /
bcu pa nyes dmigs yod de /
ma bsrung na ji skad du /
lung las /
gang zhig bslab pa mi bsrung ba| |de ni sangs rgyas kun gyis smad / /
lha rnams 'di ni chom rkun zhes / /
smod cing rang gi grogs kyis gshe / /
bdag nyid kyis kyang smod par 'gyur / /
chos nyid kyis kyang smad par 'os / /
zhes sogs nyes dmigs mang du bshad cing /
de'i ldog phyogs phan yon la sbyar bar yang gsungs pa'i phyir /
gnyis pa bye brag tu sde lnga so sor bshad pa la lnga'i dang po pham pa'i sde tshan la bzhi yod de /
sdom las /
mi tshangs spyod dang rku ba dang / /
mi la bsad par mi bya ba / /
brdzun du smra dang bcas pa yi / /
chos bzhi 'di ru gsungs pa yin / /
zhes 'byung zhing /
'dir bzhi po de'i nang nas dang po 'chad pa la /
bcug reg nyams su myong bar byas na'o / /
zag byed do / /
der ro / /
ma nyams par ro / /
kha'am bshang @# / /
lam du'o / /
zhes gsungs pa'i phyir /
'di la cung zad rgyas par bshad na gsum yod de /
ltung ba /
ltung med /
bslab bya rnams su yod pa'i phyir /
dang po la gnyis yod de /
yan lag gi mtshan nyid dang /
sel ba gnyis yod pa'i phyir /
dang po la bzhi yod de /
gzhi /
bsam pa /
sbyor ba /
mthar thug rnams su yod pa'i phyir /
dang po yod de /
gang zag pho mo ma ning gang yin kyang rung gson po dang shi ba'i lus phyed du longs pa'ang rung ste /
de dag gi kha bshang lam zag byed gsum po gang rung du nor bu bcug ste reg pa'i bde ba lus shes kyis myong zhing /
yid kyis bdag gir byas pa na /
mi tshangs spyod kyi pham par 'gyur ba'i phyir /
gnyis pa bsam pa yod de /
'du shes 'khrul ma 'khrul khyad par med cing /
kun slong gnyis kyis sprad pa'i bde ba myong 'dod rgyun mi 'chad pa zhig dgos pa'i phyir /
gsum pa sbyor ba yod de /
dang por bcug /
bar du 'gul bskyod sogs byas pa zhig dgos pa'i phyir /
bzhi pa mthar thug gi dus yod de /
kha'i so phan /
zag byed kyi lpags rim phan /
bshang lam gyi sbu gu'i kha shun phan chad 'das nas lus dang yid kyis bde ba rdzogs par myong ba bdag gir byas pa na /
de la 'gyur ba'i phyir /
de yang gnyis ka bcas ldan yin na /
de'i tshe gnyis ka nyams par 'gyur la /
gang gis bde ba myong ba bdag gir ma byas na de nyams par mi 'gyur te /
bde ba rdzogs par myong zhing bdag gir byas pa yan lag tu dgos pa'i phyir te /
dge slong dgra bcom ma la spyad kyang de srid pa dang bral bas nyams par mi 'gyur ba'i phyir /
gnyis pa sel ba la bzhi yod de /
gzhi'i sel ba nor bu nyams pa'am /
lam gsum nyams pa'i skyon yod na /
sbom po'am /
nyes byas gang rung du 'gyur zhing /
bsam pa'i sel ba chags sems med pa sogs la sbom po / /
sbyor ba'i sel ba yid kyis bsams te khu ba dbyung tsam dang reg pa med pa sogs la yang sbom po / /
mthar thug gi sel ba bde ba rdzogs par ma myong ba sogs la'ang sbom po tsam zhig bskyed pa'i phyir /
gnyis pa ltung med yod de /
bud med kyi steng du 'gyel ba dang /
chus khyer ba 'dzin pa sogs la ltung ba med pa'i phyir /
gsum pa bslab bya yod de /
chags sems skye ba'i gzhi dang rgyun du mi 'brel zhing /
'khrig gtam smra ba sogs bsrung ba la bslab dgos pa'i phyir /
gnyis pa ma byin len gyi pham pa ni /
rku'am brkur bcug pa dag gis so / /
mngags pas kyang ngo / /
ma byin pa'o / /
ma sha ka lnga la sogs pa'o / /
rku sems kyis so / /
mi'i rgyud kyis yongs su bzung ba'o / /
der 'du shes pa'o / /
zhes sogs kyis 'chad la /
don kyang yod de /
bcas ldan dge slong gis /
mi gzhan gyis bzung ba'i rdzas rin thang tshang ba /
'du shes ma 'khrul zhing /
rang don du kun slong du 'phrog byed 'dod rgyun mi chad pa /
sbyor ba rang ngam bskos pa gang rung gis brku 'phrog byed par brtsams shing /
mthar thug thob blo skyes pa na /
der 'gyur ba'i phyir /
rdzas bdag ni /
mi gzhan yin pa dang /
der bdag tu bzung ba zhig dgos te /
rang gi rdzas brkus na ltung ba na smad tsam dang /
mi ma yin gyi rdzas brkus na'ang de tsam bskyed la /
bdag tu ma bzung ba dgra bcom pa dang sgra mi snyan pa sogs kyi rdzas brkus na /
sbom por 'gyur ba'i phyir /
spyir rdzas bdag la bzhi yod de /
bsam sbyor dang /
yul chos dang /
rigs rgyud dang /
sangs rgyas kyi bkas bdag por gyur pa rnams su yod pa'i phyir /
dang po yod de /
shi ba'i yo byad de nyid kyis gzhan la bsngos nas bzhag pa lta bu yin pa'i phyir /
@# / /
gnyis pa yod de /
sho gam gzhal dgos kyi rdzas rnams de len pa por dbang ba lta bu yin pa'i phyir /
gsum pa yod de /
pha nor bu la dbang ba lta bu yin pa'i phyir /
bzhi pa yod de /
sangs rgyas dang chos myang 'das la phul ba ni de dag dbang gi /
gzhan gyis spyod du mi rung la /
lung rtogs la phul ba ni de dag 'dzin pa'i dge 'dun la dbang /
dge 'dun la phul ba ni de nyid la dbang ba yin pa'i phyir /
gang brku ba'i rdzas de yang rin thang tshang ba zhig dgos te /
ma tshang na sbom po'am nyes byas tsam zhig bskyed pa'i phyir /
rin thang brtsi ba'i tshul yod de /
ston pas bslab pa 'cha' ba'i dus su kar sha paN bzhi cha'i tshad la rin thang du brtsi yang /
yul dus kyi dbang gis ma nges pa'i phyir /
yul nye ring gi dbang du byas nas brtsi tshul yod de /
nor bdag dang rkus mkhan gnyis yul thag nye ring mnyam na rkun ma'i yul gyis brtsi /
mi mnyam na nye ba brtsi dgos pa'i phyir /
'jog rdzas dang bgo rdzas kyi dbang du byas na yod de /
rdzas bdag bcu'i 'jog rdzas dge slong gcig kho nas brkus na rin thang tshang ba gcig gis chog la /
bcu'i bgo rdzas yin na /
bdag po so so la ltos pa'i rin thang tshang ba re re thob dgos /
rkun po bcus 'jog rdzas dang dgod rdzas kyi phyir brkus pa la'ang de bzhin du sbyar bar bya ba'i phyir /
des na brku bya'i dngos po de /
bdag po rnams bgo rdzas yin na /
dngul srang brgya phrag brkus pas kyang pham par mi 'gyur ba'i skabs yod de /
rdzas bdag stong gi dgod rdzas kyi dngos po brkus pa'i tshe /
re re la ltos pa'i rin thang tshang ba re thob dgos pa gang zhig /
rdzas bdag stong gis dngul srang brgya phrag gcig bgos pa'i tshe /
so so'i skal bar dngul zho re thob par 'gyur ba'i phyir /
khyab ste /
dngul zho re brkus pa tsam gyis pham par mi 'gyur ba'i phyir ro / /
rku mkhan dang pos /
dgod rdzas kyi phyir du brkus pa na rang rang la ltos pa'i rin thang tshang ba re thob dgos te /
sum brgya par /
skye bo mang pos rdzas brkus gang gi tshe / /
re re'i skal bas rin thang tshang na brlag /
skye bo mang po gtso cho brku byed na / /
de tshe rang skal rin gyis rnam par bzhag /
ces gsungs pa'i phyir /
sbyor ba rgyun gcig pa zhig dgos te /
rin thang ma tshang ba zhig brkus nas de mi brku'o snyam du bsams shing /
slar de ltar brkus nas rin thang tshang yang pham pa mi bskyed pa'i phyir /
'dir rin thang tshang la yul dus kyi dbang gis bzhed pa mi 'dra ba mang du byung ste /
kha cig /
nas bre che ba'i bzhi tsam dang /
la la gser zho phyed tsam dang /
gzhan dag gser se ba gnyis tsam dang /
yang gser zho phyed tsam dang /
dngul zho gsum tsam brkus na pham par 'gyur ro zhes sogs bzhed pa mang du 'byung ba'i phyir /
rang lugs /
mgron bu bzhi brgya'i tshang dang mnyam pa'i dngos po brkus na pham par 'gyur te /
ma sha ka re re la mgron bu brgyad cu re'i rin thang gi tshad dang /
ma sha ka lnga la kar+sha pa Na'i bzhi char bshad pa'i phyir /
des na spyir rags brtsis su dngul zho gsum yan dang /
dmigs bsal nges pa med de /
dkon mi dkon gyi khyad par yod pa'i phyir /
nas kyi rin tshad du byas tshe /
mu ge med pa'i tshe bod kyi nas khal bzhi tsam dang /
mu ge shin tu che ba'i dus su nas khal phyed tsam gyis kyang chog par bshad de /
dus kyi dbang las yin pa'i phyir /
pham pa bskyed pa'i yan lag ma tshang na cir 'gyur ba yod de /
sel ba zhes bya ba'i ltung ba na smad du 'gyur ba'i phyir /
de yang yod de /
rin thang lta bu yan lag gcig ma tshang na yang der 'gyur ba'i phyir /
so sor phye na 'di ltar yin te /
pham @# / /
lhag gi na smad sbom po / /
sbom po ltung byed sor bshags gsum gyi na smad nyes byas /
nyes byas kyi na smad nyes byas phra mor 'gyur ba'i phyir /
gzhan yang sel ba la gsum du 'gyur ba yod de /
tshes na smad du 'gyur ba /
ltung ba gzhan du 'gyur ba /
ltung med la spyod pa rnams su yod pa'i phyir /
dang po yod de /
pham lhag gi ches na smad ni nyes byas /
sbom po gsum gyi na smad ni nyes byas phra mo / /
nyes byas kyi ches na smad ni nyes byas phra mo'i phra mor 'gyur ba'i phyir /
gnyis pa yod de /
mi'i rdzas brkus pa lta bu yin pa'i phyir /
gsum pa yod de /
ltung ba'i dngos gzhi med pa la ltung med du gsungs pa sogs ni 'og tu 'chad par 'gyur ba'i phyir /
gsum pa srog gcod kyi pham pa ni /
srog gcad na'o / /
der sems pas so / /
mir gyur pa'i'o / /
der 'du shes pas so / /
gang yang rung bas so zhes pa'i gzhung gis 'chad la /
don kyang yod de /
bcas ldan dge slong gis rang las gzhan gyi mi'am mir chags pa gang rung kun slong gsod sems dang ldan la sbyor ba rang ngam bskos pa gang rung gis gsod par rtsom zhing /
mthar thug bsad pa na pham pa de nyid du 'gyur ba'i phyir /
gsad bya de la mi yin pa'am mir chags pa zhig dgos te /
mi ma yin bsad na sbom po dang /
dud 'gro bsad na ltung byed du 'gyur ba'i phyir /
rang las gzhan dgos pa ni shes sla la /
'du shes ma 'khrul ba zhig dgos te /
nges bzung gis gang zag 'di kho na gsad par bya'o snyam nas /
nor te gzhan bsad pa na pham par mi 'gyur ba'i phyir /
nges bzung med par gang byung yang gsad par bya'o snyam pa'i kun slong spyi la zhugs pa yod na 'khrul yang dngos gzhi bskyed de /
gsod 'dod mtshungs par yod pa'i phyir /
sbyor ba lus ngag gang rung du thon pa zhig dgos te /
ma thon na bsdam bya tsam du 'gyur ba'i phyir /
gsod thabs la mang ste /
mtshon /
dug /
mthu sogs yod pa'i phyir /
gsad bya mi kho nar ma nges te /
mir chags pa mer mer sogs med par byas pa na'ang der 'gyur ba'i phyir /
gsad bya rang gi sngar shi ba zhig dgos te /
rang dang dus mnyam mam /
rang gi phyis shi na /
pham pa bskyed pa'i rten med pa'i phyir te /
mdzod las /
snga dang mnyam du shi ba la / /
dngos med lus gzhan skyes phyir ro / /
zhes gsungs pa'i phyir /
gros gcig pa'i dmag sogs mang pos mi gcig kho na bsad na ni re re la pham pa'am /
sdom ldan min na'ang /
srog gcod kyi dngos gzhi rdzogs par bskyed pa la khyad par med de /
mdzod las /
dmag la sogs pa don gcig phyir / /
thams cad byed pa po bzhin ldan / /
zhes gsungs pa'i phyir /
'on kyang gros mi gcig pa dang /
blo mi mthun pa mang pos gcig kho na bsad na dngos gzhi bskyed mi bskyed kyi khyad par yod de /
gros byas pa med na ni re res kyang mi de la 'chi nus kyi mtshon bsnun pa sogs gang rung zhig dgos la /
gros bya ba'i gzhir dbang med kyis yod khul du byas kyang /
rang nyid kyi ngos snying thag pa nas gsod sems med na ni dngos gzhi mi skyed pa'i phyir /
bzhi pa brdzun du smra ba'i pham pa ni /
'du shes bsgyur te /
bdag nyid kyi mi chos bla ma dang ldan pa nyid du smras na'o zhes sogs kyis 'chad la /
don yang yod de / /
bcas ldan dge slong gis /
rang las rgyud gzhan pa lus tha mal du gnas shing tha snyad lnga ldan zhig la /
'du shes ma 'khrul ba'i sgo nas kun slong mi chos bla ma de nyid dang rang mi ldan par shes bzhin brdzun smra 'dod kyis sbyor @# / /
pa ngag mtshan nyid lnga ldan zhig des thos par smras pa'i tshe don pha rol pos go ba na der 'gyur ba'i phyir /
smra yul mi yin pa zhig dgos te /
mi min la sbom po dang /
dud 'gro la smras tshe nyes byas su 'gyur ba'i phyir /
lus tha mal du gnas pa zhig dgos te /
lus gzhan du bsgyur ba la smras na na smad tsam zhig bskyed pa'i phyir /
smra shes don go ba shes pa rang bzhin du gnas pa ma ning mtshan gnyis sogs ma yin pa zhig dgos te /
de dag las ldog na gzhan la sgrog pa dang /
dgos pa mi 'grub pa dang /
yid mi ches pa sogs su 'gyur ba'i phyir /
'du shes ma 'khrul ba zhig dgos te /
smyon tshig gis smras pa lta bu la der yid mi ches pa'i phyir dang /
rgyun zhugs thob ces smra 'dod pa las phyir 'ong sogs thob ces smras pa la'ang dngos gzhi mi 'byung ba'i phyir /
rang don du smras pa zhig dgos te /
gzhan don du smras tshe na smad tsam zhig bskyed pa'i phyir /
mi chos bla ma de dang mi ldan pa zhig dgos te /
ldan na bden smra'i ltung byed du 'gyur ba'am nyes med du 'byung ba'i phyir /
'du shes bsgyur nas smras pa zhig dgos te /
yon tan de dang mi ldan yang ldan par rlom nas smras tshe na smad du 'gyur ba'i phyir /
de la ngag yin pa| rang gi yin pa /
gsal por smras pa sogs mtshan nyid lnga ldan zhig dgos te /
gzhogs smos dang springs yig lta bu la dngos gzhi mi skyed pa'i phyir /
gang smra rgyu'i mi chos bla ma de la gnyis yod de /
'bras bu'i sgo nas dang /
rgyu'i sgo nas bzhag pa gnyis yod pa'i phyir /
de yang yin te /
thob bya 'bras bu'i sgo nas /
thob byed lam gyi sgo nas bzhag pa gnyis yod pa'i phyir te /
dper na /
bsam gtan gyi nyer bsdogs dang /
bsam gtan gyi dngos gzhi lta bu 'am bar chad med lam dang rnam grol lam lta bu yin pa'i phyir /
yang na gnyis yod de /
skye 'phags kyi yon tan gnyis yod pa'i phyir /
smra tshul la'ang gnyis yod de /
'bras bu'i sgo nas dang /
ngo bo'i sgo nas smra ba gnyis yod pa'i phyir /
dang po yod de /
lha klu gnod sbyin nam mkha' lding dri za mi'am ci sogs kyi sgra thos /
dngos su mthong /
lhan cig tu gtam smras te phan tshun dga' bar byas zhes sogs brjod pa lta bu yin pa'i phyir te /
sa ga'i lhas /
lha klu gnod sbyin dri za sogs / /
mthong ngo bdag gis gtam yang byas / /
de dag kyang ni bdag la smra / /
zhes smras dge slong mthar 'gyur ro / /
zhes gsungs pa'i phyir /
gnyis pa yod de /
bsam gtan gzugs med kyi snyoms 'jug gam spyan lnga mngon shes dang /
zhugs gnas brgyad sogs kyi go 'phang ma thob par thob bo zhes smra ba lta bu yin pa'i phyir /
mthar thug smras pa'i don go ba zhig dgos te /
ma go na ltung ba na smad tsam zhig bskyed pa'i phyir /
pham pa bzhi gang yin yang las dang po ba ma yin pa zhig dgos te /
bcas pa byed dus kyi dge slong bzang sbyin dang nor can sogs la pham pa ma byung ba'i phyir /
pham pa bzhi po la /
pham pa de dang de'i sbyor ba /
sbyor ba'i sbyor pa /
sbyor ba'i sbyor ba'i yang sbyor ba zhes 'byed rigs par ma zad /
lhag ma rnams la'ang de dang de'i sbyor ba /
sbyor ba'i sbyor ba sogs su 'byed rigs te /
pham lhag de dag lci ba'i rigs yin par mtshungs pa'i phyir /
de yang pham lhag gang rung gi sbyor ba yin na| sbom po yin pas khyab /
de'i sbyor ba'i sbyor ba yin na /
nyes byas rags pa yin pas khyab /
de'i sbyor ba'i sbyor ba'i sbyor ba yin na /
nyes byas phra ba yin pas khyab ste /
de dag lci yang gis rim par bzhag pa'i phyir /
sbom po @# / /
de la sgras brjod kyis dbye na gnyis yod de /
ming du chags pa'i sbom po dang /
yon tan sgra'i sbom po gnyis yod pa'i phyir te /
de gnyis kyi dang po ni pham lhag gi sbom pos bsdus pa yin la /
phyi ma ni ltung ba sde lnga la'ang de'i ming gis btags pa tsam yin pa'i phyir /
yang sbyor ba'i rnam grangs la gnyis su yod de /
pham lhag gi dngos gzhi bskyed par nges pa'i sbyor ba dang /
de gang rung gi dngos gzhi skyed par ma nges pa'i sbyor ba gnyis su yod pa'i phyir /
dang po yod de /
pham lhag gi sbyor ba'i sbom po rnams der 'jog pa'i phyir /
gnyis pa yod de /
pham lhag gi sbyor ba'i rnam pa'i sbom po rnams der 'jog pa'i phyir /
mi gsod par 'dod nas 'du shes 'khrul te /
dud 'gro la mtshon bsnun nas gsod pa'i tshe /
sbyor ba'i rnam pa dang /
bsad pa'i tshe dngos gzhi'i rnam pa lta bu zhig 'byung ste /
de'i tshe mi ma bsad par dud 'gro bsad pa'i phyir /
de'i tshe dngos gzhir mi 'gyur te /
mi bsad par rlom yang ma bsad par gzhan bsad pa'i phyir /
kha cig /
de la dngos gzhi'i rnam pa zhes mi bya ste /
dngos gzhi'i rnam pa ni gzhan don du rdzas rin thang tshad pa brkus pa lta bu dngos gzhi ma tshang ba tsam la byed pa'i phyir gsung ngo / /
spyir ltung med du 'gyur ba la bzhi yod de /
ltung ba'i dngos gzhi de med pa la ltung med du gsungs pa dang /
skabs der gtogs kyi ltung ba med pa la ltung med du byas pa dang /
ltung ba rnam gzhag gi ltung med la der byas pa dang /
ltung ba gtan nas med pa la der byas pa rnams su yod pa'i phyir /
dang po yod de /
sbyor ba rgyun bcad cing bcad cing nyung du nyung du mang du brkus pa la ltung med du gsungs pa lta bu de yin pa'i phyir /
gnyis pa yod de /
lhung bzed do gsum las lhag len du mi rung bar gsungs pa'i skabs su 'bru rjen yin na /
de las lhag blangs pa la ltung med du gsungs pa lta bu yin pa'i phyir /
gsum pa yod de /
gsod sems med par bsad pa 'ga' zhig la ltung med du gsungs pa lta bu yin pa'i phyir /
bzhi pa gnyis yod de /
bcas rang gnyis ka dang /
thun mong ba'i ltung med gnyis yod pa'i phyir /
dang po yod de /
shes pa rang bzhin du mi gnas pa lta bu la ltung ba mi 'byung ba'i phyir /
gnyis pa la bzhi yod de /
dgag bya med pa'i ltung med dang /
bag yangs dang 'brel ba'i ltung med dang /
bar chad dang ldan pa'i ltung med dang /
bsgrub par mi nus pa'i ltung med rnams su yod pa'i phyir /
dang po yod de /
bye ma 'ba' zhig brko ba la ltung med du gsungs pa lta bu yin pa'i phyir /
gnyis pa yod de /
sra brkyang bting ba'i tshe 'chang 'bral 'jog gsum gyi ltung ba med par gsungs pa lta bu yin pa'i phyir /
gsum pa yod de /
srog gi bar chad du 'gyur ba'i tshe chang ma gtogs bcas rkyang ma bsrung na ltung med du gsungs pa lta bu yin pa'i phyir /
bzhi pa yod de /
dge slong nad pas phyi dro'i kha zas za ba la ltung med du gsungs pa lta bu yin pa'i phyir /
gzhan yang ltung med du gsungs pa yod de /
ma byin len spong ba'i ched du nyo tshong drang por byas na ltung med du gsungs pa dang /
dben pa'i gnas su rtogs pa gong du 'phel na byin len ma byas pa sogs la ltung ba med pa dang /
dgos pa khyad par can yod na rin po che dang me sogs la reg pa dang dbyangs kyi nga ro byas pa la ltung med du gsungs pa lta bu rnams su yod pa'i phyir /
'o na bcas rang gnyis nang 'doms na ji ltar bya zhe na /
yod de /
de gnyis nang 'doms na chang ma gtogs @# / /
bcas rkyang 'dor dgos la /
bcas rkyang nang 'doms na /
dgag bya dang dgos pa'i khyad par dang /
che ba'i ngor chung ba gnang ba dang /
chung ba'i ngor che ba gnang ba'ang yod pa'i phyir /
dgag bya che chung dang bcas pa che chung 'brel bar ma nges te /
dgag bya che yang bcas pa chung ba dang /
bcas pa che yang dgag bya chung ba yod pa'i phyir /
dang po grub ste /
de bzhin gshegs pa la ngan sems kyis khrag phyung ba'i mtshams med dgag bya che yang /
bcas pa pham pa las gzhan ltung ba na smad bskyed par gsungs pa'i phyir /
phyi ma grub ste /
dge slong nad pas kyang chang 'thung na ltung byed bskyed par bcas kyang /
nad la phan nges ? yin na /
cung zad 'thung tsam la dgag bya chung ba'i phyir ro / /
gnyis pa lhag ma'i sdom las /
khu ba 'dzin dang 'khri tshig bsnyen bkur smyon /
? /
khang pa khang chen dang ni gzhi med dang / /
bag tsam dge 'dun dbyen dang de rjes phyogs / /
khyim sun 'byin dang bka' blo mi bde ba'o / /
zhes 'byung ba ltar bcu gsum yod pa las /
dang po khu ba 'byin pa'i lhag ma yod de /
bcas ldan dge slong gis bsam pa rang bzhin du gnas pas rang gzhan gyi rma'i sgo gsum po gang rung las gzhan pa'i lus kyi cha la brten nas bsam bzhin du khu ba phyung ba na der 'gyur ba'i phyir /
gnyis pa reg pa dge 'dun gyi lhag ma yod de /
dge slong gis bsam bzhin du chags sems kyis kun nas blangs te bud med kyi lus dngos sam de dang 'brel ba'i skra dang gos sogs la reg cing reg pa'i bde ba bdag gir byas pa na der 'gyur ba'i phyir /
gsum pa 'khrig tshig smra ba'i lhag ma yod de /
dge slong gis chags sems kyis bud med la 'khrig tshig sogs btsog /
gtam smras pa pha rol pos go ba na der 'gyur ba'i phyir /
bzhi pa bsnyen bkur bsngags pa'i lhag ma yod de /
chags sems kyis bud med la khyed kyis bdag la 'khrig pas bsnyen bkur na legs so zhes brjod pa'i don des go ba na der 'gyur ba'i phyir /
lnga pa smyan byed pa'i lhag ma yod de /
pho mo sngar ma 'brel ba gnyis mthun pa'i phyir du 'phrin bskyal ba'i sgo nas de gnyis kyis 'khrig pa spyad pa ni der 'gyur ba'i phyir /
drug pa khang pa'i lhag ma yod de /
rang don du gzhi ma dag pa dang rtsod pa dang bcas pa'i srid du khru bco brgyad dang zheng du khru phyed dang bcu gcig gi tshad las lhag pa'i khang pa brtsig pa na der 'gyur ba'i phyir /
bdun pa khang chen gyi lhag ma yod de /
gzhi dang dngos po sogs ma dag bzhin du dkon mchog gsum mam dge slong bzhi yin gyi ched du khang pa brtsigs pa na der 'gyur ba'i phyir /
brgyad pa gzhi med kyi lhag ma yod de /
dge slong gzhan la pham pa'i mthong thos dogs gsum gang rung med bzhin du ? 'dis 'di 'di ltar byas so zhes bya byed sbyar ba'i sgo nas sgro btags te snying nas skur pa btab pa na der 'gyur ba'i phyir /
dgu pa bag tsam gyi lhag ma yod de /
de la de ltar med bzhin bya byed ma sbyar bas sam /
skur 'debs kyi gzhi bag ? tsam zhig yod pa la brten nas skur pa btab pa na der 'gyur ba'i phyir /
bcu pa dbyen gyi lhag ma yod de /
mi mthun pa'i bsam pas phan tshun bzhi tshan du longs pa'i dge 'dun gyi bar du chos ma yin pas dbyen byed par zhugs pa la /
dge 'dun gyis gzhams bsgo dang gsol bzhi'i las kyis bzlog par byas kyang mthar ma btang ba'i tshe der 'gyur ba'i phyir /
bcu gcig pa dbyen gyi rjes su phyogs pa'i lhag ma yod de /
sngar ltar dbyen byed pa'i grogs su zhugs pa la @# / /
gzhams bsgo sogs kyis bzlog kyang mthar ma btang ba'i tshe der 'gyur ba'i phyir /
bcu gnyis pa khyim sun 'byin pa'i lhag ma yod de /
spyod pa ngan pas khyim bdag dag dge 'dun la mi dad pa'i rkyen byas pa na de'i nyes pas rang nyid gnas nas bskrad pa'i tshe skrod pa po'i dge 'dun la skur pa 'debs par byed pa gzhan gyis bzlog pa lngas bzlog kyang mi nyan na der 'gyur ba'i phyir /
bcu gsum pa bka' blo mi bde ba'i lhag ma yod de| rang nyid la ltung ba byung ba'i tshe dge slong gzhan gyis tshul bzhin du gleng ba dang du mi len cing phyir sgyur bar byed pa sngar bzhin bzlog kyang mi nyan na der 'gyur ba'i phyir /
de dag gi gang gzhi sogs khyad par rgyas par ni gzhen du shes par bya'o / /
'dir ma nges pa'i ltung ba gnyis yod de /
pham lhag ltung byed gsum du ma nges pa dang /
lhag ma dang ltung byed gnyis su ma nges pa gnyis yod pa'i phyir /
dang po yod de /
bud med dang lhan cig 'dom gang gi nang du gnas pa'i tshe der 'gyur ba'i phyir /
gnyis pa yod de /
bud med dang lhan cig 'dom gang gi phyi rol du gnas pa las der 'gyur ba'i phyir /
gsum pa ltung byed la gnyis yod de /
spang ltung dang /
ltung byed 'ba' zhig pa gnyis yod pa'i phyir /
dang po la bcu tshan gsum yod pa'i dang po ni /
sdom las /
'chang ba 'bral ba 'jog pa dang / /
'khrur 'jug pa dang len pa dang / /
slong dang stod g.yogs smad g.yogs bcas / /
rin thang so sor bskur ba'o / /
zhes 'byung ba ltar bcu las /
dang po gos zhag bcu 'chang spang gi ltung ba yod de /
dge slong gis chos gos kyi rgyur ma bsngos shing khru gang gi tshad du longs pa gnas skabs rang nyid dbang byar yod pa'i gos byin gyis ma brlabs pa'am brlabs kyang shan zhugs pa rang don du zhag bcu ma rdzogs kyi bar du bzhag pa'i tshe der 'gyur ba'i phyir /
de yang zhag bcu pa'i mtha' 'das pa la ltos te /
bcu gcig pa'i skya rengs shar ba'i tshe spang ltung de bskyed pa'i phyir te /
de'i skya rengs dang po shar ba'i tshe de bskyed pa'i phyir /
skya rengs la gsum yod de /
dang bar tha gsum yod pa'i phyir /
dang po shar ba'i tshad yod de /
nam ring ba'i tshe lnga cha dang /
thung ba'i tshe sum cha lus pa na de 'char ba'i phyir /
phyi ma der thal /
spyir nam la srod dang sung dang tho rangs gsum du phye nas de re re la'ang gsum gsum du phye ba'i tha ma'i dang po'i phyed nas skya rengs dang po 'char ba'i phyir te /
dge slong ma'i rnam 'byed las /
thun tha ma'i dang po'i phyed rnga brdung du nye ba na skya rengs dang po 'char /
zhes gsungs pa'i phyir /
rtags kyi sgo nas skya rengs 'char tshul yod de /
ji skad du /
skar ma'i bstan bcos las /
skya rengs dang po shar ba ni / /
shar phyogs su ni sngor snang zhing / /
skar ma'i gdong gi 'od nyams la / /
nam mkha' sngo skyar gyur pa yin / /
skya rengs bar pa shar ba na / /
des ni shar phyogs skya zhing dmar / /
rgyu skar 'od ni chung ba dang / /
nam mkha' ser skyar gyur pa yin / /
skya rengs tha ma shar ba na / /
rgyu skar 'od ni med pa dang / /
skya rengs tha ma 'od gzir 'gyur / /
'od zer nyi ma shar bar du / /
zhes gsungs pa ltar yang rung ba'i phyir /
'dir shan gyi dbye ba yod de /
khyad par can dang khyad par can ma yin pa gnyis yod pa'i phyir /
phyi ma la'ang gnyis yod de /
gos dang lhung bzed kyi zhag shan khyad par can ma yin pa gnyis yod pa'i phyir /
gos dang lhung ba med gang rung gi shan rdeg byed yin na /
rang gi shan brdeg bya las phyis rnyed ma yin pas khyab kyang /
sngar rnyed yin pas ni ma khyab ste /
dus mnyam du rnyed pa la @# / /
yang brdeg bya rdeg byed gnyis yod pa'i phyir te /
gos gnyis mnyam du rnyed pa'i tshe gcig byin gyis brlabs la /
cig shos byin gyis ma brlabs par zhag bcu'i mtha' 'das pa na /
snga mas shan stobs dang /
phyi mas rang stobs kyi spang ltung bskyed pa'i phyir /
de bzhin du de gnyis gang rung gi shan brdeg bya yin na /
rang gi rdeg byed kyi sngar rnyed ma yin pas khyab ste /
rigs pa mtshungs pa'i phyir /
sman la mi 'dra ba'i khyad par yod de /
zhag bdun pa'i sman gyi zhag shan rdeg byed yin na /
rang gi brdeg bya las sngar rnyed pas khyab ste /
rdeg byed kyis /
rang gi phyis byung ba la shan rdeg par byed pa'i phyir /
gos lhung gi zhag shan khyad par can yin min gyi dbye ba yod de /
khyad par can ni /
rdeg byed byin gyis ma brlabs pas brdeg bya byin gyis brlabs pa brdeg pa'i sgo nas bzhag /
khyad par can ma yin pa ni /
byin gyis ma brlabs pas ma brlabs pa la shan brdeg pa'i sgo nas bzhag pa'i phyir /
sman la zhag shan khyad par can yin min gnyis yod de /
de ni rdeg byed byin brlabs can gyis brdeg bya yang byin gyis brlabs pa la brdeg pa kho nar 'jog pa'i phyir /
sman thams cad la shan gyi khyad par 'byed dam zhe na /
ma yin te /
dus rung gi sman gyis rang la shan brdeg pa med pa'i phyir /
spang shan la'ang khyad par can yin min gnyis yod de /
gang zag khyad par can yin min gyis de ltar yod pa'i phyir te /
spang ltung phyir bcos byed pa'i tshe gang las spang ltung byung ba'i dngos po de ma spangs par ltung ba de dge slong gzhan gcig gi drung du bshags chog pa dang /
de'i tshe dngos po de spangs dgos pa'i khyad par gyis de ltar yod pa'i phyir te /
dran shes bag yod sogs shugs drag dang ldan pa'i dge slong dang /
de shugs chung ba'i dge slong gnyis kyi dbye bas de ltar yod pa'i phyir /
dngos po de spong tshul gnyis yod de /
re zhig spong ba dang /
gtan du spong ba gnyis yod pa'i phyir te /
chos gos gsum lta bu re zhig dang /
byin 'phrog lta bu gtan du spong dgos pa'i phyir /
gang la spong ba yod de /
gnas tha dad par dge slong zhig la spang bar bya ba'i phyir /
gnyis pa 'bral spang yod de /
dge slong gis 'tsho ba'i yo byad du byin gyis brlabs pa'i chos gos gsum gang rung yod pa'i gnas dang mtshams tha dad du gnas nas zhag phyi ma'i skya rengs shar ba na der 'gyur ba'i phyir /
mtshams tha dad mi tha dad kyi khyad par yod de /
khyim pa nor gcig pa'i khang pa phan tshun rtsig pa sogs kyis 'drel zhing mtshams gzhan ma zhugs na gnas gcig tu chos gos bzhag cing /
cig shos su dge slong de bsdad nas skya rengs shar yang ltung ba mi bskyed la /
nor tha dad pa'i khang pa so sor bsdad pa tsam gyis skya rengs shar ba na ltung ba bskyed pa'i phyir /
bslab pa dang mtshan dang lta ba 'thun pa'i rab byung gi gnas yin na /
rtsig pa sog dang 'brel zhing bar du mtshams gzhan ma zhugs na chos gos gsum po gang rung las rgyang grags gcig tshun chad kyi gnas gang yang rung bar bsngad ? nas phyi ma'i skya rengs shar ba'i tshe 'bral spang mi bskyed de /
rab byung la ni lta ba mthun pa gtso ba'i phyir ro / /
gsum pa zla 'jog gi spang ba yod de /
dge slong gis kha bskang dgos pa'i re ba dang bcas pa'i gos khru gang gi tshad du longs shing pus mo gnyis dang lte ba'i 'khor gsum khebs pa'i tshad du ma longs par byin gyis ma brlabs par zla ba gcig 'das kyi bar bzhag pa na der 'gyur ba'i phyir /
'dir rigs bzlog la shan mi 'byung ba dang /
shan 'byung la rigs mi bzlog pa /
rigs kyang bzlog @# / /
la shan 'byung ba /
rigs mi bzlog cing shan kyang mi 'byung ba ste bzhi yod de /
dang po ni tshes gcig kha gang sogs kyi gos rnyed /
tshes drug lta bu kha skong gi gos rnyed pa /
tshes bdun lta bu la mis tshig pa sogs kyis dgos med du gyur pa'am /
ma rnyed kyang kha skong gi re ba chad pa na zla 'jog gi rigs las bzlog nas zhag bcu 'chang spang skyed /
gnyis pa ni /
tshes gcig la kha sogs kyi gos rnyed pa tshes drug lta bu la kha skong gi gos rnyed kyang tshang du mchog par byin gyis ma brlabs par re ba dang bcas te zhag sum cu 'das pa na spang ltung bskyed /
gsum pa ni /
tshes gcig lta bu kha sogs kyi gos rnyed pa tshes bdun lta bu la kha skong gi gos tshang ba rnyed kyang byin gyis ma brlabs par zla bar bzhag pa na zla 'jog gi rigs las bzlog nas zhag bcu 'chang spang bskyed /
bzhi pa ni /
de las bzlog pa byin gyis brlabs nas bzhag pa lta bu yin pa'i phyir /
dang po grub ste /
zla 'jog gi rigs las bzlog cing /
shan rdeg byed med pa'i phyir /
gnyis pa grub ste /
shan rdeg byed dang bcas shing zla 'jog gi spang ltung bskyed pa'i phyir /
gsum pa grub ste /
zla 'jog gi rigs las bzlog kyang shan 'byung ba'i phyir te /
snga mas ? rang stobs dang phyi ma las shan stobs kyis zhag bcu 'chang spang bskyed pa'i phyir /
des na zhag sum cu yan lag tu dgos pa'i ltung ba yin na /
zla 'jog gi spang ltung yin pas ma khyab ste /
rgyu mtshan bshad zin pa de'i phyir /
zla 'jog gi spang ba bskyed pa'i gos yin na'ang zla ba gcig tshang ba'i bar 'jog dgos pas ma khyab ste /
shan stobs kyis zla 'jog gi spang ltung bskyed pa yod par yang brjod zin pa'i phyir ro / /
bzhi pa 'khrur 'jug gi spang pa yod de /
dge slong gis rang gi nye du ma yin pa'i dge slong mar rang gi 'tsho ba'i yo byad kyi chos gos byin rlabs can 'khrur bcug ste bya ba rdzogs pa'i tshe der 'gyur ba'i phyir /
lnga pa len pa'i spang ba yod de /
rang la chos gos de yod bzhin du brje tshong sogs kyi ched ma yin par dge slong ma nye du ma yin pa nor mi gcig pa las rang don du bslangs na der 'gyur ba'i phyir /
drug pa slong ba'i spang ba yod de /
rang dang nor mi gcig pa'i khyim pa nye du ma yin pa las gos rung ba tshad ldan bslangs pa na der 'gyur ba'i phyir /
bdun pa slong ba rigs pa'i spang ba yod de /
chos gos gsum po sogs gang rung zhig med pa'i dge slong gis khyim pa nye du ma yin pa gcig kho na las chos gos zung gcig las lhag bslengs pa na der 'gyur ba'i phyir /
brgyad pa dpags pa slong ba'i spang ba yod de /
khyim pa nye du ma yin pa gzhan gyis blos gang dpogs byin pa las lhag blangs ba na der 'gyur ba'i phyir /
dgu pa so so nas dpags pa blong ba'i spang ba yod de /
khyim gcig nas pho mo gnyis so so las zhes pa ma gtogs snga ma dang 'dra ba'i phyir /
bcu pa bskur ba'i spang ba yod de /
rang gi gos kyi rin du rin po che zhal ta ba la gtad pa las der lan gsum bskul zhing lan gsum gyi bar du mthong sar bsdad pas kyang ma thob pa slar bskul nas thob pa'i tshe der 'gyur ba'i phyir /
bcu tshan gnyis pa ni /
sdom las /
srin bal 'ba' zhig cha gnyis dang / /
drug dang mtho gang lam dang ni / /
'khru ba dang ni gser dngul len / /
mngon tshan can dang nyo tshong ngo / /
zhes 'byung ba ltar bcu las /
dang po srin bal gyi spang ba yod de /
srin bal kho nas grub pa'i gdan 'khor gsum khebs pa'i mtha'i tshad du longs par byas pa na der 'gyur ba'i phyir /
gnyis pa bal nag @# / /
'ba' zhig gi spang ba yod de /
bal nag 'ba' zhig gi gdan grub par byas pa na der 'gyur ba'i phyir /
gsum pa cha gnyis bsres pa'i spang ba yod de /
gdan la bzhi char bgos pa'i cha gnyis las lhag bal nag las grub par byas pa na der 'gyur ba'i phyir /
bzhi pa lo drug gi spang ba yod de /
lo drug gi bar du stan spyod rgyu rang la yod bzhin du gdan gsar pa byas pa na der 'gyur ba'i phyir /
lnga pa mtho gang ma glan pa'i spang ba yod de /
gding ba gsar pa byas pa'i tshe rnying pa nas bde bar gshegs pa'i mtho gang gi tshad de la ma glan pa na der 'gyur ba'i phyir /
drug pa bal thog gi spang ba yod de /
chags sems kyis kun nas blangs te bal khur chen po khyer nas rgyangs grags 'das pa na der 'gyur ba'i phyir /
bdun pa 'khrur 'jug gi spang ba yod de /
nye du ma yin pa'i dge slong ma la bal rmel ba dang 'tshed pa dang 'khrur bcug pa na der 'gyur ba'i phyir /
brgyad pa gser dngul len pa'i spang ba yod de /
chud za ba sogs kyi rkyen med par dgos med du gser dngul la sogs rin po che la reg gam reg tu bcug pa na der 'gyur ba'i phyir /
dgu pa mngon tshan can gyi spang ba yod de /
chags sems kyis khyim pa nye du ma yin pa la rang don du gser sogs rin po che la khe spog byed du bcug nas bskyed thob pa na der 'gyur ba'i phyir /
bcu pa nyo tshong gi spang ba yod de /
rin po che las gzhan pa'i dngos po la khe spog byed bcug pa na der 'gyur ba'i phyir /
bcu tshan gsum pa ni /
sdom las /
lhung bzed gnyis dang tha ga gnyis / /
byin 'phrog ston zla tha chung dang / /
dgon pa ba dang ras chen dang / /
bsngos pa dang ni gsog 'jog go /
zhes 'byung ba ltar bcu las /
dang po lhung bzed 'chang ba'i spang ba yod de /
dge slong rang la yod pa'i lhung bzed rung ba byin gyis ma brlabs par rang stobs dang shan stobs gang rung gis zhag bcu 'das par bcings pa na der 'gyur ba'i phyir /
gnyis pa lhung bzed lhag po 'tshol ba'i spang ba yod de /
lhung bzed tshad ldan rang la yod bzhin du khyim pa nye du ma yin pa las bslangs pa na der 'gyur ba'i phyir /
gsum pa 'thag tu 'jug pa'i spang ba yod de /
nye du ma yin pa'i khyim pa la gla rngan ma byin par 'thag 'thag tu bcug pa na der 'gyur ba'i phyir /
bzhi pa 'thag pa bskyed pa'i spang ba yod de /
khyim pa nye du ma yin pas 'thag btags nas rang la ster bar khas blangs pa na 'thag mkhan la lkog tu gla rngan byin nas ster mkhan gyi blo dang mi 'tsham ba'i bzang chen 'thag tu bcug pa na der 'gyur ba'i phyir /
lnga pa byin 'phrog gi spang ba yod de /
rang gi yo byad dge slong gzhan la byin zin pa slar 'phrog pa na der 'gyur ba'i phyir /
drug pa brtad pa las byung ba'i spang ba yod de /
dbyar gyi rnyed pa bgo snga ba dang bzhag phyis pa sogs las der 'gyur ba'i phyir /
bdun pa dgon pa'i 'bral spang yod de /
'jigs pa dang bcas pa'i sar dge slong dgon pa ba la rnam sbyar sogs zhag drug gi bar 'bral bar gnang ba las lhag zhag bdun song ba na der 'gyur ba'i phyir /
brgyad pa ras chen bcang ba'i spang ba yod de /
dbyar gyi ras chen dbyar khas len gyi snga rol zla gcig phan nas 'tshol ba dang /
dgag dbye grol nas phan chad 'das par 'jog pa na der 'gyur ba'i phyir /
dgu pa bsngos bsgyur gyi spang ba yod de /
sbyin bdag gis dge 'dun spyi la phul ba'i dngos po rang nyid kho na la bsgyur ba na der 'gyur ba'i phyir /
bcu pa gsog 'jog gi spang ba ? @# / /
yod de /
sman bzhi po gang rung byin len byas pa ma bshig par rang dus las 'das par 'jog pa na der 'gyur ba'i phyir /
khyad par yod de /
snga dro byin len byas pa gung dang /
phyi dro byin len byas ba srod thun gyi mtha' dang /
zhag bdun pa'i sman bdun pa'i mtha' dang /
ji srid 'tsho bcang gi sman nam nad sos kyi mtha' las 'das ba na de dang der 'gyur ba'i phyir ro / /
gnyis pa ltung byed 'ba' zhig pa la bcu tshan dgu yod pa'i bcu tshan dang po ni /
sdom las /
rdzun skyon dge slong phra ma dang / /
skyo ngogs byed dang ston pa dang / /
'don dang gnas ngan len dang chos / /
bshes ngor byed dang khyad du gsod / /
ces 'byung ba ltar bcu las /
dang po rdzun smra'i ltung byed yod de /
dge slong gi 'du shes bsgyur te pham lhag sbom po nyes byas kyi rdzun bzhi po gang rung las gzhan pa'i rdzun shes bzhin du smras pa pha rol pos go ba na der 'gyur ba'i phyir /
gnyis pa skyon smra ba'i ltung byed yod de /
bden nam brdzun yang rung ngan sems kyis dge slong gzhan gyi rigs rus dbang po sogs kyi skyon de nyid kyi mngon sum du brjod pa na der 'gyur ba'i phyir /
gsum pa phra ma byed pa'i ltung byed yod de /
bsam bzhin du mthun pa'i dge slong nang phan tshun gyi bar du phra ma byas te phye ba na der 'gyur ba'i phyir /
bzhi pa skyon 'dogs pa'i ltung byed dam skyo ngogs kyi ltung byed yod de /
dge slong gnyis phan tshun gyi rtsod na dge bdun gyis chos bzhin du zhi bar byas pa la /
slar skyon btags nas rtsod pa bslangs pa na der 'gyur ba'i phyir /
lnga pa bud med la chos ston pa'i ltung byed yod de /
skyes pa med pa'i sar bud med la chos tshig drug las lhag bstan pa na der 'gyur ba'i phyir /
drug pa bsnyen par ma rdzogs pa dang lhan cig 'don pa'i ltung byed yod de /
dus dran med par bsnyen par ma rdzogs pa dang lhan cig tu sho lo ka gcig gi tshad du longs pa'i chos 'don par byas pa na der 'gyur ba'i phyir /
bdun pa gnas ngan len brjod pa'i ltung byed yod de /
rang nyid kyis dge slong de'i pham lhag gi ltung ba gleng mi 'os bzhin du bsnyen par ma rdzogs pa la brjod pa na der 'gyur ba'i phyir /
brgyad pa mi chos bla ma bden par smra ba'i ltung byed yod de /
dgos pa med par rang gis thob pa'i gong ma'i yon tan khyad par can bsnyen par ma rdzogs pa la brjod pa na der 'gyur ba'i phyir /
dgu pa bshes ngor byed pa'i ltung byed yod de /
dge 'dun spyi'i las byed pa'i dge slong gis spyi rdzas kyi steng nas ster 'os pa gzhan la byin pa la bshes ngor byin no zhes skyon brjod pa na der 'gyur ba'i phyir /
bcu pa khyad gsod kyi ltung byed yod de /
gso sbyong sogs kyi tshe bslab pa'i gzhi phra mo 'dis ci byed ces khyad gsod kyis skur ba'i tshig brjod pa na der 'gyur ba'i phyir /
bcu tshan gnyis pa ni /
sdom las /
sa bon 'phya ba bsgo ba dang / /
khri dang gding dang skrod pa dang / /
phyis gnon 'byung ba 'debs pa dang / /
rim pa gnyis su brtsigs pa'o / /
zhes 'byung ba ltar /
dang po sa bon 'jig pa'i ltung byed yod de| sa bon ma nyams pa'i rigs spyi dang gro nas sogs kyi sa bon brdung gcod sogs kyi sgo nas nyams par byas pa na der 'gyur ba'i phyir /
gnyis pa 'phya ba'i ltung byed yod de /
dge 'dun gyi gnas mal skyobs pa po'i dge slong gis tshul bzhin byas kyang 'phya ba na der 'gyur ba'i phyir /
gsum pa bsgo ba rnar gzon gyi ltung byed yod de /
dge slong gzhan dag gis phyir bcos la legs par 'god pa'i ched du tshul khrims kyi sgo nas tshul bzhin gleng ba g.yo thabs kyis gzhan @# / /
du bsgyur bar byed pa na der 'gyur ba'i phyir /
bzhi pa gnas mal las gyur pa'i ltung ba yod de /
dge 'dun gyi gnas mal la longs spyad de chud za ba yod na ma bsdus par nyi ma der 'dom zhe dgu'i gnas su phyin pa na der 'gyur ba'i phyir /
lnga pa gding ba las gyur pa'i ltung ba yod de /
gtsug lag khang du rang gi gding ba'i 'og tu rtswa sogs bting ba yod na rjes su ma bsdus par bzhag pa na der 'gyur ba'i phyir /
drug pa skrod pa'i ltung byed yod de /
gnod sems tsam gyis dge slong gzhan gnas nas phyir skrod pa na der 'gyur ba'i phyir /
bdun pa phyis gnon gyi ltung byed yod de /
gnod sems kyis kun nas bslangs te lus ngag gang rung gis dge slong gzhan zil gyis gnon pa'i mtho btsams byas pa na der 'gyur ba'i phyir /
brgyad pa rtsa ba 'byung ba la 'dug pa'i ltung byed yod de /
gnod sems kyis dge slong gzhan gyi gnas khang thog tu khri rkang pa can lta bu rang lus kyis mnan nas gnod par gyur pa na der 'gyur ba'i phyir /
dgu pa 'debs pa'i ltung byed yod de /
shes bzhin du srog chags dang bcas pa'i rtswa chu shing sogs la longs spyad pa na der 'gyur ba'i phyir /
bcu pa rim pa lhag par brtsigs pa'i ltung byed yod de /
dkon mchog gi ched du gtsug lag khang brtsigs pa'i tshe char chu sogs kyi gnod pa ma bsrung bar nyin gcig rim pa gsum las lhag brtsigs pa na der 'gyur ba'i phyir /
bcu tshan gsum pa ni /
sdom las /
ma bskos nyi ma nub pa dang / /
zas dang chos gos gnyis dag dang / /
don 'thun gru dang dben pa gnyis / /
dge slong ma yis sbyor bcug pa'o / /
zhes 'byung ba ltar bcu las /
dang po ma bskos par chos ston pa'i ltung byed yod de /
dge slong ma'i ston par ma bskos bzhin du de la chos ston pa na der 'gyur ba'i phyir /
gnyis pa nyi ma nub kyi bar du chos ston pa'i ltung byed yod de /
dge slong ma'i ston pa yin yang de la nyi ma nub kyi bar du chos ston pa na der 'gyur ba'i phyir /
gsum pa zas kyi phyir du chos ston to zer ba'i ltung byed yod de /
dge slong ma'i ston par bskos pa'i dge slong la phrag dog gis zas kyi ched du chos ston no zhes zer ba na der 'gyur ba'i phyir /
bzhi pa gos byin pa'i ltung byed yod de /
bshes ngo tsam gyi phyir dge slong ma nye du ma yin pa la rang gi gos byin pa na der 'gyur ba'i phyir /
lnga pa gos byed pa'i ltung byed yod de /
de lta bu'i dge slong ma'i gos bcoms pa na der 'gyur ba'i phyir /
drug pa lam du 'gro ba'i ltung byed yod de /
dge slong ma dang lhan cig lam du rgyangs grags 'das par phyin pa na der 'gyur ba'i phyir /
bdun pa grur 'jug gi ltung byed yod de /
dge slong ma dang lhan cig grur zhugs nas chu'i rgyun phyogs su rgyangs grangs 'das kyi bar du phyin pa na der 'gyur ba'i phyir /
brgyad pa skyabs yod na 'dug pa'i ltung byed yod de /
bud med dang lhan cig grogs skyes pa med par thog mtha' gang rung gi skyabs yod du 'dug pa na der 'gyur ba'i phyir /
dgu pa dben pa der 'greng ba'i ltung byed yod de /
'greng ba'i khyad par ma gtogs snga ma dang 'dra ba'i phyir /
bcu pa zas sbyor du bcug pa'i ltung byed yod de /
dge slong mar rang nyid kyi yang dag pa'i yon tan yod pa min pa'ang yod par brjod du bcug nas des khyim bdag gi zas rang la sbyor bar byas pa na der 'gyur ba'i phyir /
bcu tshan bzhi pa ni /
sdom las /
yang yang dang ni 'dug gnas gcig /
phye dang bca' dang stobs pa dang / /
dus dang dus min gsog 'jog dang / /
kha nas mid dang bsod pa nyid / /
ces 'byung ba ltar bcu las /
dang po yang @# / /
yang za ba'i ltung byed yod de /
dgos pa khyad par can med par nye du ma yin pa'i khyim nas nyin gcig kho nar dus rung gi zas lan gnyis gsum zos pa na der 'gyur ba'i phyir /
gnyis pa 'dug gnas gcig tu za ba'i ltung byed yod de /
mu stegs kho na'i sbyin gnas byed pa'i khyim pa'i nang du mu stegs dang lhan cig nyin zhag gcig las lhag gnas te zas zos pa na der 'gyur ba'i phyir /
gsum pa lhag pa len pa'i ltung byed yod de /
nye du ma yin pa'i khyim nas dus gcig kha zas lhung bzed gsum las lhag bslangs pa na der 'gyur ba'i phyir /
bzhi pa spangs pa za ba'i ltung byed yod de /
byin len byas pa'i dus rung gi zas lus ngag bsam sbyor gyis spangs pa las slar dus rung gi zas lhag por ma byas par zos pa na der 'gyur ba'i phyir /
lnga pa spangs pa stobs pa'i ltung byed yod de /
dus rung gi zas nyin zhag de la za ba spangs pa na slar za ba na lhag por ma byas par shes bzhin du nyin zhag de nyid la stobs par byas pa na der 'gyur ba'i phyir /
drug pa 'dus shing za ba'i ltung byed yod de /
mtshams nang der dge 'dun dang lhan cig za dgos pa'i zas mi mthun pa'i bsam pas logs su 'dus nas zos pa na der 'gyur ba'i phyir /
bdun pa dus min du za ba'i ltung byed yod de /
dus rung gi rang gnas pa'i gling de'i nyi ma phyed yol nas zos pa na der 'gyur ba'i phyir /
brgyad pa gsog 'jog gi ltung byed yod de /
sman bzhi po gang yang rung ba byin len byas pa ma zhig pa'i lhag ma gsog 'jog byas nas zos pa na der 'gyur ba'i phyir /
'di'i cha la brten pa'i nyes byas la bzhi yod de /
lag nya dang mtshams btsos dang zhag lon dang rjen btsos te bzhi yod pa'i phyir /
de dag gi khyad par ni bslab bya chen mo sogs las shes par bya ste /
'dir mang du dogs pa'i phyir ro / /
dgu pa byin len ma byas par za ba'i ltung byed yod de /
sman bzhi po gang rung byin len 'os pa byin len ma byas par zos pa na der 'gyur ba'i phyir /
'di la drug gis bshad du yod de /
gang gis stobs pa| gang la stobs pa /
gang stobs pa /
gnas gang nas ster ba /
tshul ji ltar len pa /
byin len 'jig pa'i rgyu rnams su yod pa'i phyir /
de dag las phyi ma de la ni brgyad yod de /
ji skad du /
phrog dang shor dang 'gril por dang / /
bdus dang shi dang gzhan reg dang / /
dngos po 'gyur dang skye ba 'gyur / /
gzhan la bsngos pa nyid kyang ngo / /
zhes 'byung ba ltar yin pa'i phyir /
bcu pa bsod pa slong ba'i ltung byed yod de /
nye du ma yin pa las zas bsod pa bslangs pa na der 'gyur ba'i phyir /
bcu tshan lnga pa ni /
sdom las /
srog chags dang bcas nyal sar 'dug /
'greng dang gcer bu dmag dang ni / /
zhag gnyis bshams dkrugs 'gro ba dang / /
brdeg dang gzas dang gnas ngan len / /
zhes 'byung ba ltar bcu las /
dang po srog chags dang bcas pa'i chu la longs spyod pa'i ltung byed yod de /
rang don du chu sogs la sems can yod med ma brtags par ltos med kyi bsam pas longs spyod pa na sems can shi ba'i tshe der 'gyur ba'i phyir /
gnyis pa nyal po byed pa'i khyim na 'dug pa'i ltung byed yod de /
khyim pa pho mo nyal po byed pa shes bzhin du der 'dug ste bar du gcod pa na der 'gyur ba'i phyir /
gsum pa 'greng ba'i ltung byed yod de /
de'i khyad par ma gtogs snga ma dang 'dra ba'i phyir /
bzhi pa gcer bu pa la zas byin pa'i ltung byed yod de /
khyad par can gyi dgos pa med par mu stegs kyi bud med la zas gos ster ba na der 'gyur ba'i phyir /
lnga pa dmag la lta ba'i ltung byed yod de /
mtshams kyi phyi rol du rang dgar 'das nas skyes pa brgyad yin gyi dmag la lta ba na der 'gyur @# / /
ba'i phyir /
drug pa dmag nang du gnas pa'i ltung byed yod de /
dgos pa khyad par can med bzhin du dmag gi nang du zhag gcig 'das par gnas pa na der 'gyur ba'i phyir /
bdun pa g.yul dkrugs pa'i ltung byed yod de /
don med par dmag gi g.yul gyi go rim dkrugs pa na der 'gyur ba'i phyir /
brgyad pa brdeg pa'i ltung byed yod de /
dge slong gzhan la rdeg gam brdeg tu bcug pa na der 'gyur ba'i phyir /
dgu pa brdeg par gzas pa'i ltung byed yod de /
der brdeg par gzas pa'i khyad par tsam yin pa'i phyir /
bcu pa gnas ngan len 'chab pa'i ltung byed yod de /
dge slong gzhan la pham lhag gi ltung ba byung ba dgos med du bcabs pa na der 'gyur ba'i phyir /
bcu tshan drug pa ni /
sdom las /
bde dang me dang 'dun pa dang / /
bsnyen par ma rdzogs chos dang smra / /
dge tshul kha dog bsgyur ba dang / /
rin po che dang tsha ba'i dus / /
zhes 'byung ba ltar bcu las /
dang po zan gcod pa'i ltung byed yod de /
gnod sems kyis grogs dge slong la gzhan gyis dus rung gi zas sbyor ba bkag pa na der 'gyur ba'i phyir /
gnyis pa me la reg pa'i ltung byed yod de /
dus dran ma byas par rang dgar me la reg gam reg tu bcug pa na der 'gyur ba'i phyir /
gsum pa 'dun pa phyir bsgyur ba'i ltung byed yod de /
sngar dge 'dun la 'dun pa phul ba mi mthun pa'i bsam pas phyis bsgyur ba na der 'gyur ba'i phyir /
bzhi pa nub lhag nyal gyi ltung byed yod de /
bsnyen par ma rdzogs pa dang lhan cig nub gnyis las lhag nyal ba na der 'gyur ba'i phyir /
lnga pa sdig lta mi gtong ba'i ltung byed yod de /
ston pa'i gsung la yid mi ches pa'i log lta skyes pa gzhan gyis bzlog kyang mi gtong ba na der 'gyur ba'i phyir /
drug pa spangs pa'i rjes su phyogs pa'i ltung byed yod de /
dge 'dun gyis gnas nas phyung ba'i dge slong de dang lhan cig spyod lam mthun par byas pa na der 'gyur ba'i phyir /
bdun pa dge tshul la bsnyil ba bsdud pa'i ltung byed yod de /
dge tshul gyi khyad par ma gtogs snga ma dang 'dra ba'i phyir /
brgyad pa ma bsgyur ba'i gos gyon pa'i ltung byed yod de /
rung ba'i tshon gyis kha ma bsgyur ba'i gos gzhan gyis steng g.yogs med par gyon pa na der 'gyur ba'i phyir /
dgu pa rin po che la reg pa'i ltung byed yod de /
dgos pa khyad par can med par chags sems kyis rin po che'i rigs la reg gam reg tu bcug pa na der 'gyur ba'i phyir /
bcu pa khrus byed pa'i ltung byed yod de /
tsha ba dang nad kyi dus min par lte bar sleb pa'i chu nang du zhugs nas khrus byed pa na der 'gyur ba'i phyir /
bcu tshan bdun pa ni /
sdom las /
dus 'gro 'gyod ba sor mo dang / /
rtse dang lhan cig sdangs byed dang / /
sbed dang gdeng dang gzhi med dang / /
skyes pa med par lam 'gro ba'o / /
zhes 'byung ba ltar bcu las /
dang po dud 'gro gsod pa'i ltung byed yod de /
gzhan gyi zhor la ma yin par bsam bzhin du dud 'gro gsod dam gsod du bcug nas bsad pa na der 'gyur ba'i phyir /
gnyis pa 'gyod pa bskyed pa'i ltung byed yod de /
dge slong gzhan dag la sdom pa ma skyes so zhes brjod nas yid mi bde bar byas pa na der 'gyur ba'i phyir /
gsum pa ga ga tshil byed kyi ltung byed yod de /
skyi g.ya' bar 'dod pa'i bsam pas dge slong gzhan gyi lus kyi char sor mo sogs kyis reg pa na der 'gyur ba'i phyir /
bzhi pa chu la rtse ba'i ltung byed yod de /
rgod bag gi bsam pas chur rtse bar byas pa na der 'gyur ba'i phyir /
lnga pa bud med dang lhan cig nyal ba'i ltung byed yod de /
mtshams nang gcig tu bud med dang lhan cig nyal ba'i spyod lam gyis mtshan mo 'das pa na der 'gyur ba'i phyir /
drug pa sdangs par byed pa'i @# / /
ltung byed yod de /
gnod sems kyis dge slong gzhan la 'jigs par byed pa'i tshul ston pa na der 'gyur ba'i phyir /
bdun pa sbed pa'i ltung byed yod de /
rku sems kyis ma yin par dge slong gzhan gyi yo byad rang dgar sbed pa na der 'gyur ba'i phyir /
brgyad pa gdeng med du longs spyod pa'i ltung byed yod de /
dge slong gzhan la rang gis byin pa'i gos gdengs med par longs spyod pa na der 'gyur ba'i phyir /
dgu pa skur bdebs kyi ltung byed yod de /
bsam bzhin du ngan sems kyis dge slong gzhan la lhag ma'i ltung ba byung zhes brjod pa na der 'gyur ba'i phyir /
bcu pa bud med dang lhan cig 'gro ba'i ltung byed yod de /
nye du ma yin pa'i bud med dang lhan cig lam du rgyangs grags 'das par phyin pa na der 'gyur ba'i phyir /
bcu tshan brgyad pa ni /
sdom las /
rku dang nyi shu ma lon dang / /
rko dang mgron dang bslab pa dang / /
nyan dang mi smra 'gro ba dang / /
ma gus chang 'thung rus min pa'o / /
zhes 'byung ba ltar las /
dang po rkun po dang lhan cig 'gro ba'i ltung byed yod de /
de dang lhan cig tu sngar bzhin song ba na der 'gyur ba'i phyir /
gnyis pa nyi shu ma lon par bsnyen par rdzogs pa'i ltung byed yod de /
bsgrub bya lo nyi shu ma lon pa shes bzhin du bsnyen par rdzogs pa na der 'gyur ba'i phyir /
gsum pa sa rko ba'i ltung byed yod de /
dgos pa khyad par can med bzhin du sa brkos pa na der 'gyur ba'i phyir /
bzhi pa mgron gnyer ring 'jug gi ltung byed yod de /
sbyin bdag gis bos pa'i dus tshod bcad pa las lhag 'das pa'am zhag grangs med kyang zla ba bzhi las lhag de'i bsnyen bkur la longs spyod pa na der 'gyur ba'i phyir /
lnga pa bslab pa nyer 'jog gi ltung byed yod de /
'dul ba shes pas bslab pa la slob dgos pa'i tshul brjod pa mi nyan bar thabs kyis spong ba na der 'gyur ba'i phyir /
drug pa nyan rna byed pa'i ltung byed yod de /
rtsod zla de gzhan dang gros byed pa la mi mthun pa'i bsam pas lkog nyan byed pa na der 'gyur ba'i phyir /
bdun pa mi smra bar 'gro ba'i ltung byed yod de /
las gral du 'khod zin nas 'dun pa ma phul bar rang dgar 'gro ba na der 'gyur ba'i phyir /
brgyad pa ma gus pa'i ltung byed yod de /
dge 'dun gyi chos ldan gyi bya ba byed pa la ma gus pa'i tshul gyis 'da' ba na der 'gyur ba'i phyir /
dgu pa chang 'thung ba'i ltung byed yod de /
myos 'gyur gyi rigs 'thung pa na der 'gyur ba'i phyir /
bcu pa phyi dro grong du 'jug pa'i ltung byed yod de /
nye du ma yin pa'i khyim du gung yol nas 'jug pa na der 'gyur ba'i phyir /
bcu tshan dgu pa ni /
sdom las /
zag bcas skya rengs da gdod dang / /
khab ral dang ni khri rkang dang / /
bdal dang gding dang g.yan pa dang / /
ras chen bder gshegs chos gos so / /
zhes 'byung ba ltar bcu las /
dang po la dro grong du rgyu ba'i ltung byed yod de /
rang tshig gis dge 'dun spyan drangs pa'i sbyin bdag gi nang du rang nyid grong gzhan du rgyu ba la brten nas dge 'dun spyi'i gdugs tshod yol bar byas pa na der 'gyur ba'i phyir /
gnyis pa rgyal po'i pho brang du 'jug pa'i ltung byed yod de| dgos pa khyad par can med par mtshan mo rgyal po'i btsun mo yod pa'i pho brang du 'jug pa na der 'gyur ba'i phyir /
gsum pa khyad gsod kyi ltung byed yod de /
gso sbyong lta bu'i tshe bslab bya phra mo 'dis ci byed ces khyad du gsod pa na der 'gyur ba'i phyir /
'di dang snga ma la khyad par yod de /
snga ma tshig khyad du gsod pa yin la /
'di de gnyis kyi nang nas don khyad du gsod pa la byed pa'i phyir /
bzhi pa khab ral byed pa'i ltung byed yod de /
rin che ba'i dngos po @# / /
la khab ral byed pa na der 'gyur ba'i phyir /
lnga pa khri rkang 'chos pa'i ltung byed yod de /
rang gi khri rkang khru gang las mtho bar byas pa na der 'gyur ba'i phyir /
drug pa shing bal du gos ba'i ltung byed yod de /
bsam bzhin du dge 'dun gyi gnas mal shing bal sogs kyis gos par byas pa na der 'gyur ba'i phyir /
bdun pa gding ba dang /
brgyad pa g.yan pa dgab pa dang /
dgu pa ras chen gsum tshad lhag gi ltung byed yod de /
de gsum gyi tshad las lhag pa byas pa na der 'gyur ba'i phyir /
bcu pa chos gos kyi tshad las gyur pa'i ltung byed yod de /
chos gos rnam gsum gyi tshad rang dang mi 'tshams par bde bar gshegs pa'i chos gos kyi tshad du byas pa na der 'gyur ba'i phyir ro / /
bde bar gshegs pa'i chos gos kyi tshad kyang yod de /
ston pa'i khru gsum la phal ba'i khru dgu /
khru lnga la phal ba'i khru bco lnga'i tshad yod par bshad pa'i phyir /
bzhi pa sor bshags kyi sde tshan ni /
sdom las /
grong dang khyim gzhan nyid dang yang / /
bslab pa rnams dang dgon pa ni / /
sangs rgyas phan par gsungs pa yis / /
so sor bshags par bya bar bshad / /
ces 'byung ba ltar bzhi las /
dang po zas len pa'i sor bshags yod de /
rang nyid kyi 'tsho ba'i ched du dge slong ma nye du ma yin pa'i bsod snyoms bslangs te zos pa na der 'gyur ba'i phyir /
gnyis pa gral rim ma yin par 'grim du 'jug pa'i sor bshags yod de /
dge 'dun mgron du bos pa'i sbyin bdag gi gnas su rang la dge slong mar zas bzang po'am lhag pa 'dren du bcug nas drangs pa na der 'gyur ba'i phyir /
gsum pa bslab dral te khyim du 'jug pa'i sor bshags yod de /
dge 'dun gyi khyim bdag de'i nang du re zhig zas mi len par bcas pa'i bslab pa las 'das te zas bslangs pa na der 'gyur ba'i phyir /
bzhi pa nags ma brtags pa las byung ba'i sor bshags yod de /
'jigs pa dang bcas pa'i sar nags su rkun po sogs yod med ma brtags par zas za ba der 'gyur ba'i phyir ro / /
dge slong ma yan lag tu dgos pa rnams la ni da lta ltung ba de dang de dngos mi bskyed kyang phyogs mthun gyi nyes byas 'byung ba yod de /
btsun ma'i rigs la brten nas de ltar yod pa'i phyir ro / /
lnga pa nyes byas kyi sde tshan la brgyad yod de /
gos kyi sde tshan /
khyim du 'gro ba'i sde tshan /
khyim du 'dug pa'i sde tshan /
zas kyi sde tshan /
lhung bzed kyi sde tshan /
chos nyan pa'i sde tshan /
sgrub pa'i sde tshan /
rgyu ba'i sde tshan rnams su yod pa'i phyir /
dang po yod de /
sdom las /
sham thabs la ni rnam bdun dang / /
stong g.yogs la yang rnam gsum dang / /
zhes 'byung ba ltar /
sham thabs ha cang rtsengs pa /
ha cang 'jol ba /
phyogs gcig glang po'i sna ltar 'phyang ba /
lte gong du mgo ltas pa /
lte 'og tu sprul mgo ltar 'phyang ba /
ma mtha' mnyam por ma bgos pa /
ska rags kyi bar 'bru'i thum bu ltar don pa ste bdun dang /
chos gos ha cang rtsengs pa /
ha cang 'jol ba /
zlum por ma bgos pa ste gsum yod pa'i phyir /
gnyis pa grub ste /
shin tu bsdoms la sogs pa lnga / /
mgo g.yogs la sogs rnam pa lnga / /
'chong la sogs pa rnam pa lnga / /
lus la sogs pa rnam pa lnga / /
zhes 'byung ba ltar /
khyim du 'gro ba'i tshe dran shes ma bsten pa /
chos gos legs par ma gyon pa /
ca co'i gtam mang du smra ba /
mig phyogs kun tu lta ba /
gnya' shing gang las ring bar lta zhing 'gro ba ste lnga /
mgo la gos g.yogs pa /
sham thabs 'doms snang bar brdzes pa /
gzan phrag pa g.yas g.yon du bkal ba /
lag @# / /
pa mdun nas gnya' bar bsnol ba /
sor mo rgyab lag tu bsnol nas 'gro ba ste lnga /
'chongs nas 'gro ba /
tsog pus 'gro ba /
rkang pa'i brang gis 'gro ba /
gru mo dgur brten nas 'gro ba /
dpung brgya ngas nas 'gro ba ste lnga /
lus yang yang bsgyur ba /
lag pa bskyod pa /
mgo bsgril ba /
gzhan dang phrag pa sprad pa /
gzhan dang lag pa sprel nas 'gro ba ste lnga yod pa'i phyir /
gsum pa grub ste /
'dug par bya ba dgu dag dang / /
zhes 'byung ma ltar /
ma bsgos par stan la 'dug pa /
ma brtags par sdod pa /
ljid kyis sdod pa /
rkang pa gnyis bsnol nas brkyang ba /
bral gnyis bsnol ba /
long bu bsnol ba /
gdan khri sogs kyi 'og tu rkang pa bkug pa /
byin pa dang rkang mgo so sor byas gdengs pa /
'doms snang bar byas te 'dug pa dang dgu yod pa'i phyir /
bzhi pa grub ste /
byin len bya ba brgyad yin no / /
zhes 'byung ba ltar /
zas legs par ma blangs pa /
'bras chan dang tshod ma mnyam por blangs pa /
mthar chags su ma blangs pa| lhung bzed la ma bltas par len pa /
zas ma byung bar lhung bzed kha gdangs pa /
zas lhag po 'dod nas gcig gis gcig sbed pa /
bza' bca'i steng du lhung bzed 'jog pa /
lhung bzed las mtho bar len pa ste brgyad yod pa'i phyir /
lnga pa grub ste /
zas la legs par bya ba drug /
tsug tsug la sogs rnam pa lnga / /
'bru nas tha dad byed pa lnga / /
lag pa ldag pa la sogs lnga / /
zhes 'byung ba ltar /
zas legs par ma zos pa /
kham ha cang che ba /
ha cang chung ba /
ran par ma zos pa /
zas ma byung bar kha gdangs pa /
zas kyis kha bkang ste gtam smra ba dang bcas pa drug /
kha nas sgra tsug tsug dang /
cag cag dang /
hu hu dang /
phu phu zer zhing za ba dang /
lce phyir phyung nas za ba ste lnga /
'bras chan sogs 'bru re re nas za ba /
zas la 'phya ba /
mkhur ba phan tshun spo ba /
rkan sgra tog pa /
kham 'phro gcod cing za ba ste lnga /
lag par zas chags pa bldag pa /
lce dang mdzub mos lhung bzed 'phyog pa /
zas lag par 'gos pa sprug pa /
rang gi lhung bzed skyom pa /
zas la mchod rten lta bu'i gzugs bcos nas za ba ste lnga yod pa'i phyir /
drug pa grub ste /
'phya ba la sogs rnam pa bzhi / /
lhung bzed la yang rnam pa bcu / /
zhes 'byung ba ltar /
gzhan gyi lhung bzed la 'phya ba /
zas bgos pa'i lag pas chu snod 'dzin pa /
spags pa'i chu gzhan la 'thor ba /
'khrud chu gang byung ngu 'dor ba ste bzhi /
lhag rol lhung bzed du blug nas 'dor ba /
lhung bzed stegs med par sa dang /
g.yang /
gad kha /
dkan gzar sogs su 'jog pa /
de g.yang /
gad kha /
dkan gzar gsum du bkru ba /
'greng nas 'khru ba /
'bab chu drag po'i rgyun phyogs las bzlog ste bcu ba rnams su yod pa'i phyir /
bdun pa [@#this was sup+posed to be the sixth category| the categories men+tioned abowe saim to be out of order through this sec+tion] grub ste /
'greng ba la sogs rnam pa lnga / /
mgo g.yogs la sogs rnam pa lnga / /
ngo sher can sogs rnam pa lnga / /
glang chen la sogs zhon pa lnga / /
lag na dbyig pa la sogs drug /
ces 'byung ba ltar /
'greng ba /
nyal ba /
mtho sar bsdad pa /
sngon du 'gro ba /
lam gyi 'gram nas lam dbus su 'gro ba la chos 'chad pa ste lnga /
mgo la sogs g.yogs pa /
gos ? pa| gos phrag pa gnyis la gzar ba /
lag pa gnyis gnya' gong du bsnol ba /
ltag par bsnol ba la chos 'chad pa ste lnga /
skra'i thor cog byas pa /
dar gyis cod pan bcings pa /
zhwa gyon pa /
thod dkris bcings pa /
me tog gi phreng ba btags pa la chos 'chad pa ste lnga /
glang po dang /
rta dang /
de las gzhan pa'i bzhon par zhon pa /
khyogs la 'dug pa /
lham gyon pa la 'chad pa ste lnga /
lag na 'khar ba /
gdugs /
mtshon cha /
ral gri /
dgra sta thogs pa /
gos @# / /
gyon pa la chos 'chad pa ste drug yod pa'i phyir /
brgyad pa grub ste /
na ba rnam pa bzhi yin no / /
shing las mi gang las mtho bar / /
'dzegs pa la ni nyes byas so / /
zhes 'byung ba ltar /
min par 'greng nas bshang gci byed pa /
chu nang du de byed pa'am mchil ma sogs 'dor ba /
rtswa sngon gyi steng du mchil snabs sogs 'dor ba /
dgos pa med par shing 'dom gang yan chad kyi steng du 'dzeg pa'i nyes byas gcig rnams su yod pa'i phyir /
mdor na dge slong gi bsrung bya'i gtso bo nyis brgya lnga bcu rtsa gsum yod de /
sngar bshad pa ltar spang bya'i gtso bo pham pa bzhi /
lhag ma bcu gsum /
spang ltung sum cu dang ltung byed 'ba' zhig pa dgu bcu /
sor bshags bzhi /
nyes byas brgya dang bcu gnyis rnams su yod pa'i phyir /
der zad pa ni ma yin te /
char gtogs kyis phye na ches mang du yod pa'i phyir ro / /
de dag mdo rtsa bar rgyas par bstan kyang 'dir mang du dogs nas khungs ma drangs so / /
gnyis pa spyir bstan gyi dbang du byas nas 'chad pa la /
rdzas bkag pa bas bzang po la yang de dang ldan pa nyid yin no / /
'dra ba la yang ngo / /
zhes sogs gsung /
'dis ji ltar bstan pa'i tshul yod de /
lung rnam 'byed dang /
'dul byed /
zhu ba gsum nas 'byung ba'i don gyi gnad 'ga' zhig bsdus nas bstan pa'i phyir /
'di dag gi don la bslab pa dang bsam pa dang tshig gi yan lag sogs du ma yod kyang don bsdu ba'i phyir skabs 'dir thun mong du bshad par bya ste /
de yid 'gyur ba'i yan lag dang /
kha skong gi yan lag bcas kyi sgo nas 'chad par byed pa'i phyir /
'dir ltung ba sde lnga'i dngos gzhi bskyed pa'i rten la bsnyen rdzogs kyi sdom pa blangs nas chags shing ma nyams pa zhig dgos te /
nyams pa dang blangs nas ma 'chags pa la nyes byas tsam zhig bskyed pa'i phyir zhes 'chad pa la /
nyams pa dang ma chags pa ltung ba la sbyor na nyes byas so zhes gsungs pa'i phyir /
nyams pa ltung ba la sbyor tshul yod de /
[a first one mis+sing here?] gang las nyams pa /
gang gis nyams pa /
ji ltar nyams pa sogs yod pa'i phyir /
dang po yod de /
dge slong rtsa ltung la 'jug pa de nyams par 'gyur ba'i phyir /
gnyis pa yod de /
dgos pa sgrub nus kyi bsnyen rdzogs kyi sdom pa las nyams par 'gyur ba'i phyir /
gsum pa yod de /
pham pa 'chab bcas kyi stobs las nyams par 'gyur ba'i phyir /
bzhi pa ji ltar nyams pa la /
mdo sde pa na re /
sdom pa gtong ba'i pham pa la 'chab bcas yan lag tu dgos te /
'chab med kyis sdom pa ma gtong ba'i phyir te /
rtsa ltung yan lag tshang bar spyad kyang 'chab sems ma skyes na pham pa dang pham 'dra gang rung du mi 'gyur ba'i phyir /
des na pham pa byung ba'i tshe dge slong de'i sdom pa rtsa ba nas gtong bar ma zad /
phyis blangs kyang mi skye ste /
rgyud ngo tsha med pa dang khrel med shas chen pos mi rung bar byas pa'i phyir /
dper na /
shing ta la'i mgo bo bcad pa ni phyis gong du 'phel bar mi 'gyur ba bzhin /
lugs 'dir pham pa byung ba'i gang zag de ni dge slong ma yin te /
de'i rgyud la dge slong gi sdom pa med pa'i phyir dang /
de dang lhan cig tu chos dang zang zing la longs spyod par mi rung ba'i phyir /
kho na re /
de mi 'thad de /
pham pa 'chab med byung ba'i dge slong yod pa'i phyir /
zer na /
skyon med de /
de ni rtsa ltung 'chab med la /
pham pa'i ming gis btags pa tsam yin pa'i phyir /
mdo sde ba'i lugs 'dir 'chab sems pham pa'i yan lag tu mi dgos so zhes snga rabs pa mang pos 'dod kyang mi 'thad de /
phyis kyi mkhas pa du mas de legs par bkag pa'i phyir /
bye brag smra ba'i lugs la 'chab sems pham pa'i yan lag @# / /
tu mi dgos te /
pham pa la 'chab bcas 'chab med gnyis yod cing /
'chab med du ma zad /
'chab bcas kyis nyams pa'i dge slong gi rgyud la yang sdom pa yod pa'i phyir /
dang po grub ste /
de gnyis kyi nang nas 'chab bcas byung na sdom pa rnam dag las nyams par byed par ma zad /
dgos pa sgrub nus pas kyang nyams par byed pa'i phyir /
phyi ma grub ste /
de 'dra'i dge slong de sdom ldan dang tshul 'chal gnyis ka yin pa'i phyir /
'o na /
srog gcod kyi pham pa tsam byung ba'i tshe /
gzhan gsum byung ngam ma byung zhe na /
de'i tshe gzhan gsum ma byung yang nyams pa yin te /
pham pa gsum gang rung 'chab bcas byung ba'i tshe spong bdun gyi sdom pa thams cad kyang rnam dag dang dgos pa sgrub nus gnyis ka las nyams par 'gyur ba'i phyir /
pham pa 'chab bcas bzhi rim can du 'byung ba med kyang 'chab med bzhi rim can du 'byung ba yod de /
'chab med byung ba'i dge slong gi rgyud la sdom pa rnam dag skye ba yod pa'i phyir dang /
de ltung ba dngos la sbyor ba'ang yod pa'i phyir /
bsnyen rdzogs kyi sdom pa blangs kyang ma skyes pa ltung ba la sbyor ba yod de /
gang la ma skyes /
gang ma skyes /
gang gis ma skyes pa sogs yod pa'i phyir /
dang po yod de /
dngos po dang bsam pa'i sgo nas mi skye ba'i rigs can lo nyi shu ma lon pa la der 'du shes pa sogs yod pa'i phyir /
gnyis pa sla /
gsum pa yod de /
skye ba'i 'gal rkyen bar chad dang ldan zhing mthun rkyen ma tshang ba'i stobs kyis ma skye ba'i phyir /
gang zag de la bsnyen rdzogs kyi sdom pa med pas ltung ba sde lnga'i dngos gzhi mi bskyed de /
de dang der spyad kyang nyes byas tsam du 'gyur ba'i phyir /
'o na /
dge tshul dang dge slob ma ltung ba la sbyar na cis 'gyur zhe na /
yod de /
dge tshul gyis bslab pa'i gzhi bcu dang /
dge slong mas de'i steng du rtsa ba'i chos drug dang rjes mthun gyi drug la bslab pa la 'das na bshags bya'i nyes byas su 'gyur la /
de'i phyogs mthun la bsdam bya'i nyes byas su 'gyur ba'i phyir /
dge tshul gyi blangs 'das de la der nges pa ni ma yin te /
de'i blangs 'das kyi gtso bo la bcu yod kyang /
khyon so drug yod pa'i phyir te /
ji skad du /
srog gcod bzhi dang ma byin len / /
mi tshangs spyod dang brdzun du smra / /
gzhi med bag tsam dge 'dun dbyen /
? /
de rjes phyogs dang khyim sun 'byin / /
rdzun dang bshes ngor 'phya ba dang / /
zas cung lhag ma'i skur 'debs dang / /
bslab pa spong dang 'bras chen 'gebs / /
chang dang glu gar rol mo byed / /
rgyan dang kha dog spos byug phreng / /
khri dang stan ni che mtho dang / /
phyi dro'i kha zas gser dngul len / /
nyams pa rnam pa gsum dag ste / /
sum cu drug ni blangs las 'das / /
zhes gsungs pa ltar yin pa'i phyir /
de dag ni dge slob ma la'ang sbyar bar bya zhing /
khyad par yod de /
'dis rtsa 'thun gyi chos bcu gnyis sogs spong dgos pa'i phyir /
bar ma'i tshul khrims dang ldan pa tsam ltung ba sde lnga'i gzhir zhugs na cir 'gyur ba yang yod de /
nyes byas tsam du 'gyur ba'i phyir /
bar ma rab byung la gang bshags bya dang gang bsdam byar 'gyur tshul yod de /
khyim pa'i rtags len pa lta bu ni blangs 'das yin pas bshags bya yin la /
dkon mchog la gus pa chung ba lta bu ni bsdam bya'i rigs yin pa'i phyir /
gzhan yang dge tshul gyi blangs 'das kyi phyogs mthun bsdam bya'i nyes byas yod de| nyes med du gsungs pa las gzhan phal cher yid kyi bsdam byar 'grub pa'i phyir /
nyes med du gsungs pa phyed dang bco brgyad yod de /
'chang ba 'bral ba 'jog pa dang / /
de bzhin sa ni rko ba dang / /
rin po che dang mi ? /
spa ras @# / /
nas za bar byed pa dang / /
byin len ma byas za ba dang / /
de bzhin gsog 'jog za ba dang / /
ljon shing 'dzegs dang shing gcod dang / /
rtswa sngon mi gtsang 'dor ba dang / /
sa bon 'joms dang bslab pa'i gzhi / /
zla 'jog dgon pa'i 'bral spang dang / /
gsog 'jog byed dang dge tshul nas / /
mi smra 'gro dang bco brgyad do / /
zhes 'byung ba ltar yin la /
de bzhin du dge slob mar yang ci rigs par sbyor bar bya ba'i phyir /
de dag spyir nyes med du gsungs kyang gang la'ang nyes pa mi srid pa ma yin te /
sa brkos nas srog chags bsad pa lta bu la nyes byas bskyed pa'i phyir /
bslab byin dge slong ltung ba la sbyor tshul yod de /
de las kyi kha skong du mi 'os pa sogs 'ga' zhig ma gtogs /
ltung ba bskyed pa'i rten du dge slong rnam dag dang 'dra ba'i phyir /
pham pa 'chab bcas la bslab pa sbyin du mi rung yang /
'chab med la bslab pa sbyin tshul yod de /
gsol bzhi'i las kyi sgo nas las khyad par can lnga spyod pa spong zhing /
dman spyod lnga dang du len pa'i bslab pa nod par bya ba yin pa'i phyir /
dgos pa yod de /
bye brag smra ba ltar na /
pham pa 'chab med 'dags pa'i phyir yin la /
mdo sde pa ltar na /
pham pa'i sder gtogs kyi spom po lci ba 'dags pa'i ched yin pa'i phyir /
'chab bcas yin kyang mtshan gyur pa'i dbang gis 'chab med du song ba la bslab pa sbyin du rung ba yod de /
dge slong pha ma gnyis la rten mi 'dra ba'i dbang gis 'dod pa tha dad par 'gyur ba'i phyir te /
dge slong pha ma mtshan gyur ba'i dbang gis ltung ba che ba chung ba dang /
chung ba ltung med du 'gro ba'i rgyu mtshan yod pa'i phyir /
ltung ba phal cher la 'du shes ma 'khrul ba dgos kyang gcig tu ma nges te /
yid gnyis phan chad kyis chog pa'i phyir /
'o na /
mi'i 'gro ba lus gzhan du bsgyur ba bsad na cir 'gyur zhe na /
yod de /
mdor /
'gro ba gzhan gyi rnam pa bsten pa bsad pa la yang ngo / /
zhes mi'i 'gro ba pas rang nyid mi'am /
mi ma yin pa'am /
gang zag ma yin pa'i rnam par sprul pa zhig dge slong gis bsad na pham pa'i dngos gzhi bskyed pa la khyad par med par bshad pa'i phyir /
'on kyang kha cig de la'ang mi'i 'du shes yod pa zhig dgos par bzhed do / /
de bzhin du lha'i 'gro ba pas mir sprul pa dang /
dud 'gro'i 'gro ba pas mir sprul pa dag dge slong gis bsad na ji ltar 'gyur ba yod de /
dang po la dngos gzhi'i tshe spom po dang /
phyi ma la ltung byed du 'gyur ba'i phyir /
'o na /
lhas byin kho na gsod snyam nas mchod sbyin bsad pa la'ang dngos gzhi ji lta ba bzhin bskyed par thal /
gong gi dam bca' 'chad pa'i phyir /
zer na /
mi mtshungs te /
gnyis ka la 'du shes 'khrul ba yod kyang mi 'dra ba'i khyad par yod pa'i phyir te /
snga ma ni rgyud gcig yin la /
'di ni rgyud tha dad yin pa'i phyir zhes gsung /
dge slong rang nyid stag tu sprul nas mi gzhan bsad pa na cir 'gyur ba yod de /
de'i tshe rang la dge slong gi 'du shes yod na dngos gzhi'i khyad par ji lta ba bzhin bskyed la /
de'i tshe rang la dge slong gi 'du shes med na ltung ba na smad tsam las mi bskyed pa'i phyir /
sde lnga'i dngos gzhi bskyed pa la bsnyen rdzogs kyi rten la sbyor ba byas nas rten de la dngos gzhi grub dgos te /
tshig snga ma dge bsnyen nam dge tshul gyi rten la mi gsod pa lta bu'i sbyor ba byas nas dge slong gi rten la dngos gzhi grub kyang na smad tsam zhig bskyed pa'i phyir /
mdor /
gnas skabs gzhan thob pa ni gzhan nyid ma yin no / /
zhes gsungs pa'i don yod de /
slob pa'i rten la gsod pa'i sbyor ba byas te /
dgra bcom @# / /
thob pa'i tshe shi ba na gsod pa po'i dge slong la pham pa'i dngos gzhi ji lta ba bzhin bskyed pa'i don yin pa'i phyir /
de'i tshe gsod pa po la mtshams med kyang 'byung ba yin te /
de gnyis lus rten snga phyi gcig pa'i phyir te /
de ltar rgya cher 'grel las bshad pa'i phyir /
'o na /
mdzod las /
bsnun 'og dgra bcom pa la min / /
zhes bshad pa dang 'gal lo zhe na /
skyon med de /
de ni mngon pa rang gi lugs tsam yin pa'i phyir /
'on kyang kha cig 'di ltar bzhed de /
mngon pa'i lugs de spyir btang la dgongs /
rgya cher 'grel gyi de dmigs bsal srid pa zhig la dgongs pa'i phyir zer ro / /
sde lnga'i dngos gzhi bskyed pa la shes pa rang bzhin du gnas pa yan lag tu dgos pa gtso ste /
shes pa rang bzhin du mi gnas na ltung ba gtan med pa'am /
chung ba tsam du 'gyur ba'i phyir /
shes pa rang bzhin du mi gnas pa la brgyad yod de /
smyo ba /
sems 'khrugs pa /
tshor bas gzir ba /
dge slong gi 'du shes brjed pa /
gnyid log pa /
ra rob sogs yod pa'i phyir /
de yang smyo ba lta bu la ltung ba gtan nas med kyang gzhan la med pas ni ma khyab ste /
rang yang shes bzhin byed na ltung bar 'gyur ba dang /
dge slong bud med dang lhan cig gnyid log pa na ltung ba bskyed pa yod pa'i phyir /
des mtshon nas ltung ba dang ltung med du 'gyur ba'i khyad par mang du yod kyang gzhan du shes par bya ste /
'dir don bsdus nas 'chad par 'dod pa'i phyir /
de tsam las ma spros so / /
bzhi pa bslab pa yongs su sbyong ba'i gzhi 'chad pa la gnyis las /
dang po ni /
sdom las /
rab byung gso sbyong gzhi dag dang / /
dgag dbye dbyar dang ko lpags dang / /
sman dang gos dang sra brkyang dang / /
ko'u sham bi dang las kyi gzhi / /
dmar ser can dang gang zag dang / /
spo dang gso sbyong bzhag pa dang / /
gnas mal dang ni rtsod pa ste / /
dge 'dun dbyen rnams bsdus pa yin / /
zhes gzhi bcu bdun gsungs pa las /
dang po rab byung gi gzhi ni bshad zin to / /
gnyis pa la bcu bdun po 'du tshul yod de| gso sbyong /
dbyar gnas /
dgag dbye ste bslab pa yongs su sbyong ba'i gzhi gsum dang /
sra brkyang gos ko lpags te gos kyi gzhi gsum dang sman gyi gzhi gnas mal gyi gzhi dang lnga ni bde bar gnas pa'i rkyen bsten pa'i gzhi /
phyir bcos kyi gzhi bdun ni phyir bcos dang /
las kyi gzhi ni sdom pa ma thob pa thob par byed pa sogs gsum du 'du ba'i phyir /
des na 'dir 'chad pa la gsum yod de /
bslab pa yongs su sbyong ba'i gzhi /
bde bar gnas pa'i rkyen bsten pa'i gzhi /
thun mong du mkho ba'i las kyi gzhi rnams su yod pa'i phyir /
dang po la gsum yod de /
gso sbyong /
dbyar gnas /
dgag dbye rnams su yod pa'i phyir /
dang po la gnyis yod de /
thun mong gi rnam gzhag dang /
so so'i rang bzhin gnyis yod pa'i phyir /
dang po la bzhi yod de /
sgra don /
dbye ba /
bsdu ba /
go rim bcas yod pa'i phyir /
dang po yod de /
bslab pa gso zhing sdig pa sbyong bas na de ltar du brjod pa'i phyir /
gnyis pa yod de /
zhi gnas kyi gso sbyong /
mthun pa'i gso sbyong /
gso sbyong bcu bzhi pa /
bco lnga pa /
gnod pa bzlog pa'i de /
rtsod pa zhi ba'i de /
bkra shis kyi de dang bdun yod pa'i phyir /
gso sbyong bcu bzhi pa la drug dang /
bco lnga pa la bco brgyad yod de /
lo gcig gi hor zla dang po gsum pa lnga pa bdun pa dgu pa bcu gcig pa rnams kyi mar ngo la bcu bzhi pa 'byung gi /
gzhan rnams bco lnga pa yin pa'i phyir /
gsum pa bsdu na gnyis su 'du ste /
zhi gnas kyi gso sbyong dang /
mthun pa'i gso sbyong @# / /
gnyis su 'du ba'i phyir te /
phyi ma lnga mthun pa'i gso sbyong gi nang tshan yin pa'i phyir /
bzhi pa yod de /
gzhung nyung ba dang cho ga'i go rim gyis yin pa'i phyir /
gnyis pa la gnyis /
zhi gnas dang /
mthun pa'i gso sbyong ngo / /
dang po la gnyis yod de /
ngo bo dang /
khyad par gnyis yod pa'i phyir /
dang po yod de /
tshul khrims dang thos pa la brten nas bsgom pa'i sems khyad par can zhig gi steng nas 'jog pa'i phyir te /
mdzod las /
tshul gnas thos dang bsam gtan dang / /
sgom pa la ni rab tu sbyor / /
zhes gsungs pa'i phyir /
gnyis pa la bzhi yod de /
gnas gang du /
rten gang gis /
dngos po gang /
tshul ji ltar bsgom pa rnams su yod pa'i phyir /
dang po yod de /
ting nge 'dzin skye ba dang rjes su 'thun pa'i gnas zhig tu bsgom par bya ba'i phyir zhes 'chad pa la /
spong khang brtsig par bya'o / /
zhes gsungs pa'i phyir ro / /
gnyis pa yod de /
tshul khrims dag cing mang du thos pa zhig gis sgom par byed pa'i phyir te /
mdo las /
mang du thos pa nags kyi nang dag tu / /
zhes sogs gsungs pa'i phyir /
gsum pa yod de /
mos pa yid byed kyis sam /
rang bzhin nyid bsgom par bya ba'i phyir te /
'dod chags kyi gnyen por mi sdug pa /
zhe sdang gi gnyen por byams pa| gti mug gi gnyen por rten 'brel /
nga rgyal gyi gnyen por khams kyi rab dbye /
rnam rtog mang ba'i gnyen por dbugs 'byung rngub bsgom par bya ba yin pa'i phyir /
bzhi pa tshul ji ltar sgom pa yod de /
bying rgod kyi skyon ci rigs dang bral ba'i sgo nas dmigs pa la yid gtod par byed pa dang /
spyod lam gyi skabs su tshul de dang rjes su mthun pa la 'jug dgos pa'i phyir /
gnyis pa mthun pa'i gso sbyong bya ba la gnyis yod de /
dgos don dang /
dgos don can gnyis yod pa'i phyir /
dang po yod de /
tshul khrims rnam par dag pa dang /
chos rnam par dag pa sogs 'byung ba'i ched yin pa'i phyir /
gnyis pa yod de /
gnas gang du gso sbyong bya ba /
rten gang gis bya ba /
dus nam gyi tshe bya ba /
tshul ji ltar bya ba sogs yod pa'i phyir /
dang po yod de /
gnas la blo mthun byas pa /
nye 'khor 'dom gang dang bcas pa /
mtshams po che bcad pa sogs kyi khyad par dang ldan pa zhig dgos pa'i phyir /
dang po yod de /
gnas gang du /
rten gang gis /
cho ga ji lta bus bya ba sogs yod pa'i phyir /
dang po yod de /
gnas gsum gang rung gi ngo bor grub pa /
nye 'khor dang bcas pa /
dge 'dun gyis bzhed pa /
sngar blo mthun ma byas pa zhig rnams su dgos pa'i phyir /
gnyis pa rten gang gis bya ba yod de| dge 'dun gyis bya ba yin pa'i phyir /
gsum pa yod de /
gsol gnyis kyi las kyis bya ba'i phyir /
'jig pa'i rgyu yang yod de /
gnas der dge slong med pa sogs kyis 'jig par 'gyur ba'i phyir /
'tshams po cha gcod tshul yod de /
dbus nas dpag tshad phyed dang gsum gyi mtha' tshun chad du mtshan ma brtan po 'jog pa dang /
dge 'dun gyis gsol gnyis kyis bcad par bya ba yin pa'i phyir /
gnyis pa rten gang gis bya ba yod de /
grangs tshang ba /
kha skong /
mi mthun pa gnyis dang bral ba'i rab byung gis bya ba yin pa'i phyir /
gsum pa dus nam gyi tshe bya ba yod de /
mdor /
gso sbyong bya'o / /
zla ba phyed phyed kyi tshes bco lnga la'o / /
so so thar pa'i mdo 'don pas so / /
zhes 'byung ba ltar yar ngo mar ngo'i tshes zhag bco lnga la bya ba'i phyir /
kho na re /
mi 'thad de /
gso sbyong bcu bzhi pa yang yod /
blo bur du bya ba'i gso sbyong yang yod pa'i phyir /
zhe na /
skyon med de /
dang po ni /
nyin zhag gi dbang du byas na bcu bzhi la bya yang tshes zhag bco lnga 'gro ba yin la /
@# / /
phyi ma ni dmigs bsal yin pa'i phyir /
gso sbyong bcu bzhi pa zla ba gang la 'byung ba yod de /
hor zla'i dbang du byas na sngar bshad pa ltar yin la /
nya skar gyi dbang du byas tshe /
dge tshul gyi lo dri bar /
rgyal dang dbo dang sa ga dang / /
chu stod khrums smad smin drug bcas / /
'di rnams kyi ni nag po'i phyogs / /
zla phyed gso sbyong bcu bzhi pa / /
zhes 'byung ba ltar yin pa'i phyir /
de yang dus tshigs la drug tu phye ba'i zla ba gang la 'byung ba yod de /
mdzod 'grel las /
dgun dang dpyid dang dbyar rnams kyi / /
zla ba phyed dang gnyis 'das shing / /
zla ba phyed ni lus pa na / /
mkhas pas zhag mi thub pa 'dor / /
zhes 'byung ba ltar yin pa'i phyir /
bzhi pa gso sbyong ji ltar bya ba'i tshul yod de /
sbyor ba dang /
dngos gzhi dang /
mjug gsum gyi sgo nas bya ba'i phyir /
dang po yod de /
dge 'dun 'du thabs sgrub pa /
ltung ba phyir 'chos pa /
chos nyan bshad bya ba /
dge 'dun gyi grangs brtag pa /
dge slong gis gsol ba gdab pa rnams su yod pa'i phyir /
dang po grub ste /
mchod pa dang bcas pa'i ston pa'i sku gzugs bzhugs su gsol pa /
dkar gtor cha bzhi bshams pa /
gaN+Di rdung ba rnams su yod pa'i phyir /
phyi ma 'chad pa la don bdun yod de /
gaN+Di'i rgyu /
dbyibs /
tshad /
tshul ji ltar brdung ba /
rten gang gis brdung ba /
tshul mthun brdung pa'i phan yon dang /
ma brdung pa'i nyes dmigs rnams su yod pa'i phyir /
dang po yod de /
gaN+Di'i mdo las /
rab tu 'byor ba'i shing rnams ni / /
rab tu 'bad de brtag par bya / /
tsan+dan bil ba pa la sha /
a shwa ta tha dang tsan+dan dmar / /
rgya star ta la king shu ka /
shing sha pa dang ta ma la / /
zhes sogs 'byung ba ltar bya ba'i phyir /
gnyis pa yod de /
gru bzhi leb mo 'tshad gzung dang bcas pa sne mo gnyis sbal pa'i mgo ltar bya ba'i phyir /
gsum pa yod de /
srid du ring tshad la sor brgya dang brgyad /
thung tshad sor gya bzhi /
zheng du sor drug /
dpangs su sor gnyis /
'chang gzung sor bcu gnyis kyi tshad du bya ba'i phyir /
gaN g.yog gi rgyu dbyibs sogs kyang yod de| rgyu shing de nyid las byas shing dbyibs zlum po rtse gnyis ne'u le'i mgo ltar bya ba yin pa'i phyir /
bzhi pa ji ltar brdung tshul yod de /
gtsug lag khang gi steng sogs su dkon mchog la phyag byas te /
rgyud gsum tog gsum dang bcas pa'i sgo nas brdung bar bya ba yin pa'i phyir /
der ma nges te /
dge 'dun mtha' dag bsdu ba'i phyir yin na /
de ltar brdung bar bya la /
gso sbyong bsten rdzogs sogs las 'ga' zhig bya ba'i don du ni rgyud gcig dang tog gsum mam /
rgyud gsum dang tog gnyis kyang byar rung zhing /
ser ba bzlog pa sogs kyi ched yin na /
gangs ma nges pa'i phyir /
rgyud kyi tshad kyang yod de /
rgyud re re la so lnga so lnga yod la /
de yang chung nas che ba'i bar bco brgyad dang /
bcu dgu nas so lnga'i bar ram so drug gi bar yang rung ba gsungs pa ltar de nas chung rim gyis brdung bar bya ba yin pa'i phyir /
lnga pa yod de /
tshul khrims dang ldan pa'i dge slong /
dge tshul /
dge bsnyen gyis kyang brdung rung ba'i phyir te /
ji skad du /
dge slong rnams dang dge tshul gyis / /
dus rnams kun du brdung bya ste / /
gso sbyong la ni gnas pa'i tshe / /
dge bsnyen gyis kyang brdung bar bya / /
zhes 'byung ba ltar yin pa'i phyir /
drug pa yod de /
tshul bzhin du brdung bas yul der lo legs pa sogs su 'gyur ba'i phyir /
bdun pa yod de /
tshul mthun ma brdung na mi shis pa mang du 'byung ba'i phyir /
gnyis pa ltung ba phyir bcos bya tshul yod de /
gso sbyong sogs la ma 'dus pa'i snga rol du ltung ba bshags pa bsdam pa dang byin gyis brlab par bya ba @# / /
gang rung zhig byed la /
ma grub na las la 'dus pa'i skabs gsol gnyis kyis byin gyis brlab par bya ba'i phyir /
gsum pa chos nyan bshad ji ltar bya ba yod de /
sang gso sbyong 'byung 'gyur gyi nub mo mtshan thog thag chos nyan bshad dang /
de ltar ma grub na sbyor ba'i tshe chos bsgrags kyi mdo 'don par bya ba yin pa'i phyir /
bzhi pa yod de /
grangs ci tsam 'byung ba bgrang bar bya zhing /
ma 'dus pa dag gis 'dun pa dang yongs dag 'bul dgos pa'i phyir /
de ltar 'bul dgos te /
yongs dag phul bas gso sbyong dang dgag dbye ma byas pa'i nyes pa khegs /
'dun pa phul nas las chags shing mthun par 'gyur ba'i phyir /
'dun pa 'bul ba la khyad par lnga yod de /
dngos po gang la| gang zag gang gis /
yul gang la /
dgos pa ci'i phyir /
ji ltar 'bul ba rnams su yod pa'i phyir /
dang po yod de /
mtshams bcad pa ma gtogs las thams cad la 'bul rung ba'i phyir /
gnyis pa yod de /
las gral der 'du ba'i rkyen ma tshang ba'i gang zag zhig gis 'bul ba yin pa'i phyir /
gsum pa yod de /
las byed pa'i dge 'dun nas 'dun pa len par bskos pa zhig la 'bul ba'i phyir /
bzhi pa yod de /
las la mi mthun pa 'gog pa'i ched yin pa'i phyir /
lnga pa yod de /
las chog nas 'byung ba ltar sngags tshig lan gsum brjod pa'i sgo nas bya ba'i phyir /
yongs dag la'ang lnga yod de /
dngos po gang la /
gang gis /
ci'i phyir /
yul gang la /
ji ltar 'bul ba rnams su yod pa'i phyir /
de dag gi khyad par yod de /
sngar gyi rigs pas shes pa'i phyir /
gnyis pa la dngos gzhi'i khyad par yod de /
so so thar pa'i mdo 'don pa'i sgo nas gsol ba 'ba' zhig pa'i las brjod par bya ba yin pa'i phyir /
mdo yongs rdzogs sam zhe na /
ma yin te /
mdo'i gleng gzhi ni dngos su 'don cing /
lhag ma thos pas bsgrags pa'i tshul gyis 'don pa'i phyir /
de yang spyir mdo de'i tshig phyed kyang blo la ma 'khrul bar 'don nus pa'i dge slong zhig gis 'don dgos kyang der ma nges te /
ma nus na gnas brtan gnyis pa dang /
des kyang ma nus na gsum pa dang /
des kyang mi nus na dge slong rnams res mos kyis 'don par bya dgos pa'i phyir /
pham lhag ltung byed sogs thos sgrog byed pa ma yin par sde tshan gang brtsams pa de nyid rdzogs dgos te /
gzhan du na nyes par 'gyur ba'i phyir dang /
ltung byed sde tshan la reg na ni rdzogs par yang 'don dgos pa'i phyir /
gsum pa mjug gi bya ba yod de /
so so thar pa bton pa yi / /
bsod nams grub pa gang yin pa / /
zhes sogs dang /
brtsam par bya zhing dbyung bar bya / /
zhes sogs kyis bsngo smon bya ba yin pa'i phyir /
de dag gi tshe dmigs bsal yod de /
gnas kyi dmig bsal /
rten /
cho ga /
dus kyi dmigs bsal rnams su yod pa'i phyir /
dang po yod de /
mtshams po che bcad pa'i nang du gso sbyong byed pa ma byung na /
dkyil 'khor ba'i mtshams kyi gnas su de byar rung ba'i phyir /
de'i tshad yod de /
gding ba bzhi bcu shong pa'i gnas tshad tsam zhig la byed pa'i phyir /
rten gang gis dang cho ga ji lta bus bya ba yod de /
mtshan nyid bzhi ldan gyi dge 'dun gyis gsol gnyis kyi cho gas bcad par bya ba'i phyir /
gcod pa'i mtshan ma yod de /
mtshams che chung gnyis kar yang phyogs bzhir rdo la sogs pa mtshan ma brtan po bzhag par bya ba'i phyir /
'o na /
dkyil 'khor ba dang mtshams bu chung ngu gnyis gcig gam tha dad ce na /
yod de /
kha cig gcig go zhes bzhed la /
gzhan dag 'gal lo zhes gsung yang /
dkyil @# / /
'khor ba de de gnyis kyi gzhi mthun yin zhing mtshams chen las chung zhing dkyil 'khor ba las che ba de /
mtshams bu chung ngu yin kyang dkyil 'khor ba ma yin pa'i phyir /
mtshams che chung rim gyis gcod na snga ma bkrol nas phyi ma bya la /
'on kyang cig car du chags pa yod de /
mdor /
tshigs gcig gis mtshams gcad pa dang 'grol rung ngo zhes gsungs pa'i phyir /
'o na mtshams che chung gang rung ma bcad na ji ltar bya zhe na /
yod de /
de'i tshe gtsug lag khang lta bu'i rtsig pa'i nye 'khor 'dom gang tshun chad du mtshams yin pa'i phyir te /
mdor /
mtshams ma bcad pa'i gnas su ni las la rtsig pa mtshams yin no / /
wa kha nas chu 'dzag pa gang du 'bab pa yang ngo / /
zhes gsungs pa'i phyir /
gnyis pa rten gyi dmigs bsal yod de /
bslab sbyin dge slong dang dge tshul gyis kyang gso sbyong byar rung bar gsungs pa'i phyir dang /
'gro bzhin du de byar rung ba'i skabs yod par gsungs pa'i phyir /
gsum pa cho ga'i dmigs bsal yod de /
sdig pa ci yang mi bya zhing / /
zhes sogs mdor bsdus pa'i tshigs bcad brjod pa'i sgo nas byar rung ba'i phyir /
der ma zad byin gyis brlabs pas kyang 'grub ste /
dge slong bzhir ma tshang na /
gcig gam gnyis sam gsum gyis sngags tshig brjod pa'i sgo nas byin gyis brlab par bya ba yin pa'i phyir /
de yang gcig kho na yin na /
rang nyid tsog pur 'dug ste bya la /
gnyis gsum yod na gcig drung du gcig gis bya ba yin pa'i phyir /
bzhi pa dus kyi dmigs bsal yod de /
bco lnga'i nyin gso sbyong byed pa rkyen gyis ma grub na /
zhag phyi ma'i skya rengs shar nas nyi ma ma shar ba'i bar der yang rung ba'i phyir te /
mdo 'dir las ni 'das na nyi ma shar ba'i 'o / /
zhes gsungs pa'i phyir /
des na dus ma 'chugs pa'i gso sbyong nyer bzhi po gang rung yin na /
tshes zhag gi dbang du byas pa'i bco lnga pa yin pas khyab kyang /
gzhan du ma khyab ste /
bkra shis pa'i gso sbyong sogs dang /
dmigs bsal de lta bu dag kyang yod pa'i phyir /
spyir lo gcig la gso sbyong nyer bzhi las mi 'byung yang /
dmigs bsal la ma nges te /
zla bshol yod tshe gso sbyong nyer drug tsam 'byung ba'i phyir /
kha cig /
gso sbyong bcu bzhi pa de rnams gso sbyong bco lnga pa yin par thal /
de rnams chos zhag gi dbang du byas na bco lnga par 'jog pa'i phyir te /
dus ma 'chug pa'i gso sbyong nyer bzhi po gang rung la de'i phyir /
zer na /
ma khyab bo / /
'dod mi rigs te /
gso sbyong bcu bzhi pa zhes pa de ni nyin zhag gi dbang du byas nas bzhag pa yin pa'i phyir ro / /
gnyis pa dbyar gyi gzhi 'chad pa ni /
mdor /
dbyar gnas par khas blang bar bya'o / /
zla ba gsum du'o / /
tshes bcu drug la'o / /
dbyar zla 'bring po'i nya'i phyi de nyin bar ro / /
dbyar zla tha chung gi nya'o / /
zhes sogs gsungs la /
don kyang yod de /
dgos don dang /
khyad par gyi don gnyis yod pa'i phyir /
dang po yod de /
dbyar khas ma blangs pa'i nyes pa khegs pa dang /
gzhan ma dad pa spong ba dang /
don dang bya ba nyung ba dang /
gnas grum ral 'chos pa dang /
dgag dbye dang sra brkyang 'byung ba sogs kyi dgos pa yod pa'i phyir /
gnyis pa la drug yod de /
gnas gang du /
yul gang la /
rten gang gis /
dus nam gyi tshe /
yun ci tsam /
cho ga ji lta bus khas blang bar bya ba rnams su yod pa'i phyir /
dang po yod de /
bde bar gnas pa'i 'gal rkyen med cing mthun rkyen tshang ba /
steng g.yogs sgo glegs dang bcas shing mtshams gzhan ma yin pa sogs kyi gnas su khas blang bar bya ba'i phyir /
gnyis pa yod de /
dge slong gnas brtan gyi mdun du len par bya ba'i @# / /
phyir /
gsum pa yod de /
rab byung sde lnga kas khas len par bya dgos pa'i phyir /
bzhi pa yod de /
dbyar snga ma yin na /
dbyar zla tha chung gro zhun zla ba'i mar ngo'i tshes gcig dang /
dbyar phyi ma yin na /
ston zla ra ba 'khrums zla ba'i mar ngo'i tshes gcig la khas len par bya dgos pa'i phyir te /
me tog phreng rgyud las /
gro zhun zla ba'i tshes gcig nas / /
snga ma'i dbyar de gtso bo yin / /
de bzhin khrums kyi zla ba yi / /
tshes gcig nas ni phyi mar grags / /
zhes gsungs pa'i phyir /
lnga pa yod de /
zla ba gsum tshang bar khas blang bar bya ba'i phyir te /
ma tshang bar khas len na mi 'chags pa'i phyir /
'o na /
da lta phyed dang gnyis tsam zhig khas len pa ji ltar yin zhe na /
skyon med de /
mdor gsum khas len par bshad pa ni phun sum tshogs pa'i dbang du byas la /
phyag len la de ltar mdzad pa ni /
yul dus kyi dmigs bsal tsam zhig tu byar rung ba'i phyir zhes bya'o snyam mo / /
drug pa la gsum yod de /
sbyor dngos mjug gsum yod pa'i phyir /
dang po yod de /
zhag bcu 'am zla ba phyed kyi sngon nas gtsug lag khang byi dor bya ba sogs dang /
bco lnga'i dus su gnas mal dang /
gang zag sta gon bya zhing /
tshul shing bzhag ste khrims su bca' ba dang /
gsol ba'i las kyis tshul shing brims pa'i bya ba sgrub pa sogs yod pa'i phyir /
gnyis pa dngos gzhi yod de /
snga phyi'i dbang gis hor zla drug pa dang bdun pa'i mar ngo'i tshes gcig gi nang par snga bar langs te /
yul dge slong zhig gi drung du sngags tshig lan gsum brjod pa'i sgo nas khas blang bar bya zhing /
mjug tu thabs legs brjod par bya ba'i phyir /
dbyar khas blangs nas bya ba la drug yod de /
gang du dam bcas pa'i gnas der 'brel dgos pa dang /
dus der 'khrug long mi byed pa dang /
thos bsam sgom pa sogs dge sbyor la 'bad pa dang /
gnas ral pa dang grum pa 'chos pa dang /
dus ji srid bar gnas dgos pa dang /
dbyar 'bral ba spang ba rnams su yod pa'i phyir /
phyi ma dbyar ral ba la gnyis yod de /
gnang ba ma thob pa dang /
thob pa'i dbang du byas pa gnyis yod pa'i phyir /
dang po grub ste /
spyir dbyar byin gyis ma brlab par mtshams kyi phyi rol du zhag gcig kyang gnas par mi rung zhing /
gnas na dbyar ral ba'i nyes par 'gyur ba'i phyir /
'on kyang chos ldan gyi bya ba'i ched du zhag gcig nas bdun gyi bar gang rung du byin gyis brlabs nas mtshams las 'dar rung ste /
de ltar gnang ba'i phyir /
gnyis pa yod de /
dge 'dun las gnang ba thob pas zhag bzhi bcu'i bar mtshams kyi phyi rol du dgos pa khyad par can gyi ched du gnas rung ba'i phyir /
dgag dbye byed pa la zhag drug las med na byin brlabs mi 'chags te /
mtha'i zhag drug la byin gyis brlabs pa mi 'chags so / /
zhes gsungs pa'i phyir /
gsum pa dgag dbye 'chad pa ni /
dbyar gnas pas dge 'dun la mthong ba dang thos pa dang dogs pa dag gis dgag dbye bya'o / /
dbyar tha ma'i nyi ma la'o / /
zhes sogs gsungs /
'di la gnyis yod de /
spyir btang dang dmigs bsal gyi sgo nas 'chad par byed pa'i phyir /
dang po yod de /
dgos don dang bsdus don gnyis yod pa'i phyir /
dang po yod de /
chos dang tshul khrims dag par 'gyur ba sogs kyi dgos pa yod pa'i phyir /
gnyis pa la brgyad yod de /
yul gang la /
rten gang gis /
byed pa po gang la /
dngos po gang gis /
gnas gang du| dus nam gyi tshe /
tshul ji ltar bya ba sgra bshad pa rnams su yod pa'i phyir /
dang po yod de /
phyogs bzhi'i dge 'dun la bya ba yin pa'i phyir /
gnyis pa yod de /
dbyar khas blangs pa'i dge 'dun rnams kyis bya ba'i phyir /
gsum pa yod @# / /
de| dgag dbye byed par bskos pa'i dge slong zhig la bya ba yin pa'i phyir /
bzhi pa yod de /
ltung ba'i dgag dbye dang /
rdzas kyi dgag dbye gnyis yod pa'i phyir /
dang po yod de /
mthong thos dogs gsum gyi sgo nas ltung ba gleng ba'i skabs phye ste ltung ba gleng ba dang /
ltung ba yod na bshags bsdam bya ba yin pa'i phyir /
de nas gsol gnyis kyi las kyis bsgos pa'i dge slong gis dang por dge 'dun la gsol ba 'ba' zhig pa'i las byas te rtswa 'grim pa dang sngags tshig brjod pa'i sgo nas bya ste /
de ltar dbyar gnas pas dge 'dun la zhes sogs dang /
des rtswa ngur ba brims par bya'o / /
zhes sogs gsungs pa'i phyir /
gnyis pa yod de /
bskos pa'i dge slong gis khab la sogs pa'i rdzas bstan pa'i sgo nas bya ba yin pa'i phyir /
lnga pa yod de /
mtshams po che bcad pa sogs kyi gnas su bya ba'i phyir /
drug pa yod de /
dbyar snga ma khas blangs pa yin na /
ston zla 'bring po'i nya dang /
phyi ma yin na /
ston zla tha chung gi nyal bya ba yin pa'i phyir /
bdun pa la gsum yod de /
sbyor dngos mjug gi sgo nas bya ba rnams su yod pa'i phyir /
dang po la gsum yod de /
zhag bcu 'am zla ba phyed nas ji ltar sgrub pa dang /
tshes bcu bzhi la ji ltar dang /
btswo lnga'i las kyi sngon du ji ltar bya ba rnams su yod pa'i phyir /
dang po yod de /
dge 'dun gyis zhag 'di tsam nas dgag dbye mdzad par 'gyur ro zhes sbyin bdag la go bar bya ba dang /
gtsug lag khang byi dor dang grum ral 'chos pa sogs yod pa'i phyir /
gnyis pa yod de /
seng+ge'i khro'i rgyan cing /
chos nyan bshad 'byung bar brjod pa dang /
de bya ba sogs yod pa'i phyir /
gsum pa yod de /
dge 'dun phan tshun dga' bar byed pa dang /
dgag dbye byed pa'i dge slong bsko ba dang /
des rtswa brim pa sogs yod pa'i phyir /
gnyis pa dngos gzhi la gnyis yod de /
gong du brjod pa ltar rdzas dang ltung ba'i dgag dbye gnyis yod pa'i phyir /
de'i khyad par yod de /
ltung ba'i dgag dbye ni /
dgag dbye byed pa'i mdun du tsog pur 'dug nas /
tshe dang ldan pa dgongs su gsol /
der dge 'dun gyi dgag dbye bco lnga pa lags te /
zhes sogs sngags tshigs lan gsum brjod pa'i sgo nas bya ba yin la /
rdzas kyi dgag dbye ni /
btsun pa rdzas 'di lta bus dgag dbye bgyid du rung ngam /
zhes brjod cing /
snga ma'i mjug tu thabs legs dang /
'di la legs par rung ngo zhes sogs brjod par bya ba yin pa'i phyir /
brgyad pa sgra bshad yod de /
dbyar gyi nang du rnyed pa bgo ba dang /
ltung ba gleng dran sogs bkag nas skabs der dbye bar byed pa'i rgyu mtshan gyis de ltar du brjod pa'i phyir /
gnyis pa dmigs bsal yod de /
yul /
dus /
rten /
gnas /
cho ga'i dmigs bsal rnams su yod pa'i phyir /
dang po yod de /
ltung ba 'di lta bu dang gang zag 'dis ma gleng cig ces pa lta bu yin pa'i phyir /
gnyis pa yod de /
spyir dus kyi dgag dbye na ? sngar ltar yin kyang glo bur gyi rkyen tshe bas non na gso sbyong gnyis gsum thal nas nya shi gang rung gcig dang bstun nas dgag dbye byar rung ba'i phyir /
gsum pa yod de /
dge tshul dang dge slong gi sdom pa blangs nas ma skyes pas kyang de byar rung ba'i phyir /
bzhi pa yod de /
mtshams ma bcad pa'i gnas su yang byar rung ba'i phyir /
lnga pa yod de /
sngags tshig gcig brjod pa dang yongs dag 'bul ba dang /
dgag dbye byin gyis brlabs pas kyang de ma byas pa'i nyes pa khegs par 'gyur ba'i phyir /
dgag dbye byed pa'i rims yod de /
dge slong pha /
dge tshul /
dge slong ma /
dge slob ma /
dge tshul rnams kyis go rim ltar bya ba'i phyir /
gnyis pa bde bar gnas pa'i rkyen bstan pa'i sgo nas bsrung ba la gnyis yod de /
gos dang /
sman gyi gzhi gnyis yod pa'i phyir /
dang po la gsum yod de /
@# / /
sra brkyang dang gos spyi'i dbang du byas pa dang ko lpags kyi gzhi rnams su yod pa'i phyir /
dang po 'chad pa la /
sra brkyang gding bar bya'o zhes sogs gsungs /
'di'i don la gnyis yod de /
dgos pa dang /
dgos pa can gnyis yod pa'i phyir /
dang po yod de /
sra brkyang bting ba'i phan yon mthong nas dbyar khas len pa dang /
'chang 'bral 'jog gsum gyi ltung ba med pas bde bar gnas pa'i ched yin pa'i phyir /
gnyis pa la dgu yod de /
sgra don /
rten gang gis gding ba /
dngos po gang /
gnas gang du /
dus nam gyi tshe /
yun ji srid /
cho ga ji lta bus 'ding ba dang bting ba bskyang ba'i tshul /
bskyang ba dbyung ba'i tshul rnams su yod pa'i phyir /
dang po yod de /
longs ma spyad pa'i gsar pa yin pas sra ba dang /
gtan pa'i steng du brkyang bas na de ltar brjod pa'i phyir /
gnyis pa yod de /
dbyar snga ma khas blangs la ma ral ba dang /
gnas gzhan du khas blangs pa yang ma yin pa'i dge slong dag gis gding bar bya ba yin pa'i phyir /
dge tshul la dbyar gyi rnyed pa dbang yang sra brkyang 'ding du mi rung ste /
sra brkyang 'ding ba ni dge slong nyid la gnang zhing /
dge tshul sogs la ma gnang ba'i phyir /
gsum pa yod de /
gding bya'i dngos po khyad chos bzhi ldan zhig 'ding bar bya ba yin pa'i phyir /
khyad chos bzhi yang yod de /
rgyu /
ngo bo /
grangs /
bdag po'i khyad par rnams su yod pa'i phyir /
dang po yod de /
dbyar khas blangs kyi rgyu las byung ba /
chos gos gsum po gang rung gis bsdus pa'i ngo bor gyur pa zhig dgos pa'i phyir /
gnyis pa yod de /
rgyu dang dbyibs rung ba kha dog dang gnas skabs rung zhing /
tshad ni chos gos gsum gyi che tshad las lhag pa yang rung ba'i phyir /
gsum pa grangs kyi khyad par yod de /
chos gos gsum ka'am du ma dang gcig la'ang 'ding ba 'chags pa'i phyir /
bzhi pa bdag po'i khyad par yod de /
dge 'dun spyi'i yin pa zhig dgos pa'i phyir /
gong gi bzhi pa yod de /
gang du dbyar khas blangs pa'i mtshams nang der 'ding ba'i phyir /
lnga pa dang drug pa yod de /
smin drug gi yar ngo'i tshes gcig nas brtsams te /
dang po zla'i bco lnga'i bar gyi zla ba lngar 'ding bar bya ba'i phyir te /
smin drug nas ni khra yi bar / /
sra brkyang 'ding bar rjes su gnang / /
zhes gsungs pa'i phyir /
bdun pa cho ga ji lta bus 'ding ba yod de /
sbyor dngos mjug gsum gyi sgo nas bya ba yin pa'i phyir dang po la gsum yod de /
gang zag dang /
dge 'dun dang /
bskos pa'i dge slong gi sbyor ba dang gsum yod pa'i phyir /
dang po yod de /
der gnas pa'i dge slong rnams kyis rang rang gi chos gos kyi byin rlabs dbyung bar bya ba yin pa'i phyir /
gnyis pa la bzhi yod de /
zhag ma lon par tshogs pas mos par bya ba /
mtshams nang du blo mthun bya ba /
gsol gnyis kyi las kyis sra brkyang 'ding ba /
gsol ba 'ba' zhig pas 'ding ba po bskos nas gtad pa rnams su yod pa'i phyir /
gsum pa yod de /
rgyu bkru ba dang /
drub pa dang kha bsgyur ba dang dge 'dun la brjod pa sogs yod pa'i phyir /
gnyis pa dngos gzhi yod de /
ston zla tha chung gi mar ngo'i tshes gcig 'ding ba po rnams kyis sra brkyang de nyid me tog dang lhan cig bzung ste /
rgan rim bzhin du sngags tshig lan gsum brjod pa'i sgo nas 'og gzhi'i steng du gding bar bya ba'i phyir /
gsum pa mjug tu bya ba yod de /
'ding bar bskos pa des dge slong re re'i mdun du song ste sra brkyang bting ngo zhes brjod cing /
gzhan rnams kyis kyang legs par bting ngo / /
shin tu bting ngo zhes sogs brjod par bya ba yin pa'i phyir /
brgyad pa la bzhi yod de /
gang gis bskyang ba /
gang du /
yun ci tsam /
tshul ji ltar bskyang ba rnams su yod pa'i phyir /
dang po yod de /
bskos pa'i dge slong gis @# / /
bya ba yin pa'i phyir /
gnyis pa yod de /
bting ba'i gnas der bya ba yin pa'i phyir /
gsum pa yod de /
zla ba lnga'i bar bskyang bar bya ba'i phyir /
bzhi pa yod de /
rlung dang nyi ma la gsang ba dang sprug pa sogs bya dgos pa'i phyir /
dgu pa la gnyis yod de /
rang 'jug bral gyis dbyung ba dang /
bcos ma'i las kyis dbyung ba gnyis yod pa'i phyir /
dang po la gnyis yod de /
dge 'dun gnyis kyis rang 'jug bral dang /
gang zag so so'i rang 'jug bral gyi dbyung ba gnyis yod pa'i phyir /
dang po la bdun yod de /
sra brkyang mes tshig pa lta bu sogs dngos po zhig pa /
sra brkyang mtshams gzhan du khyer ba /
byin gyis ma brlabs par mtshams nang du skya rengs shar ba /
bting ba'i zla tshad las lhag song ba /
'ding ba'i dus ma yin par shes pa /
der 'dus pa'i dge 'dun shi ba sogs su gyur pa /
der 'brel ba'i bsam pa rgyun chad pa rnams su yod pa'i phyir /
gnyis pa la gnyis yod de /
ma lta bu'i 'jug bral drug /
bu lta bu'i 'jug bral nyer bzhi yod pa'i phyir /
dang po yod de /
nges par 'gro ba /
yid gnyis kyis 'gro ba /
thos byung gi ma ma gnyis gnyis te drug yod pa'i phyir /
gnyis pa yod de /
ma lta bu de dag re re la'ang bu lta bu bzhi bzhi yod pa'i phyir /
de dag gi khyad par ni gzhan du shes par bya ste /
'dir mang du dogs pa'i phyir ro / /
sra brkyang bting ba la phan yon yod de /
'chang 'bral 'jog gsum byas pa la ltung ba mi 'byung ba dang /
yang yang za ba dang /
'dus nas za ba sogs la'ang nyes pa med pa bde bar gnas pa sogs kyi phan yon yod pa'i phyir ro / /
gnyis pa gos kyi gzhi ni /
mtshon gyis ma dras pa'i gos spyad par mi bya'o / /
zhes sogs dang /
dras shing drub pa chos gos nyid du byin gyis brlab par bya'o / /
zhes sogs kyis 'chad do / /
'di la don lnga ste /
rgyu rung mi rung gi khyad par /
rung ba bzo tshul /
gos kyi dbye ba /
so so'i rnam gzhag /
longs spyod pa'i tshul rnams su yod pa'i phyir /
dang po yod de /
rgyu mi rung ba kha tshar dang phun tshar ma gcad pa dang rnga mo'i bal las byas pa dang kha dog khra bo sogs las mi rung zhing /
rung ba ni lug bal sogs las rung ba yin pa'i phyir /
'on kyang chos gos rnams gsum sdu shin tu che ba mi rung ste /
'dir /
spu can chos gos gsum nyid du byin gyis brlab par mi bya'o / /
zhes gsungs pa'i phyir /
gnyis pa bzo tshul la gsum yod de /
bkru ba /
kha bsgyur pa /
dras shing drub pa rnams su yod pa'i phyir /
dang po yod de /
dag par bya ba'i ched du chus bkru dgos pa'i phyir /
gnyis pa yod de /
tshon chen brgyad spangs te /
rung ba'i tshon gyis bsgyur dgos pa'i phyir /
rtags zur dang po grub ste /
sa ga'i lhas /
rgya skyegs le brgan rtsi dang btsod / /
sman shing rtsi dang mthing shing ma tshal / /
sin+d+hu ra ? dang gur gum ste / /
'di dag tshon chen brgyad du 'dod / /
ces gsungs pa ltar yin pa'i phyir /
gnyis pa grub ste /
sngon po btsag dang ngur smrig rtsi / /
'di dag rung ba'i tshon gsum ste / /
zhes gsungs pa'i phyir ro / /
'on kyang yul 'dir btsod kyis kha dog bsgyur ba ni skyon du mi 'gyur te /
rgya gar na de dkon zhing /
'dir mi dkon pa'i dbang gis yin pa'i phyir /
gsum pa dbye na bcu gsum yod de /
snam sbyar /
bla gos /
mthang gos /
sham thabs /
sham thabs kyi gzan /
rdul gzan dang rngul gzan gyi gzan /
gdong phyis /
rnag gzan /
g.yan ma dgab pa /
skra bzed /
gding ba /
dbyar gyi gos ras chen dang bcu gsum bshad pa ltar yod pa'i phyir /
gzhan yang dbye na gnyis su yod de /
lhag pa'i yo byad dang /
mkho ba'i yo byad gnyis yod pa'i phyir /
dang po la dngos dang phran tshegs gnyis yod de /
'tsho ba'i yo byed du @# / /
byin gyis brlabs pa'i chos gos rnam gsum lta bu dang po dang /
zhwa lha ma ska rags rnams gnyis pa yin pa'i phyir /
phyi ma'ang gnyis yod de /
chos gos gsum gyi rgyur rung ba lta bu dang po dang /
zhwa lha ma ska rags kyi theb lta bu gnyis pa yin pa'i phyir /
der ma zad lhag pa'i yo byad gzhan la'ang gnyis yod de /
dngos dang phran tshegs gnyis yod pa'i phyir /
dang po yod de /
ras yug lta bu de yin pa'i phyir /
gnyis pa yod de /
ras kyi dum bu sogs lhag po rnams de yin pa'i phyir /
bzhi pa la /
bcu gsum yod pa las /
chos gos gsum gang la bya ba dang ji ltar bya ba'i tshul yod de /
snam sbyar la nges par dras drub dgos par bshad cing /
chos gos gzhan gnyis rab dras drub /
'bring lhan thabs /
tha ma ni thang thang bor byar rung tsam yin pa'i phyir /
ji ltar bya ba'i tshul yod de /
snam sbyar la rab 'bring tha ma'i skor gsum dang /
re re la'ang nang gses kyis gsum gsum du phye ba'i dgu yod pa gang rung gi tshul du bya ba'i phyir /
rab la gsum yod de /
snam phran nyer gcig pa /
nyer gsum pa /
nyer lnga pa rnams su yod pa'i phyir /
'bring la yang gsum ste /
bco lnga /
bcu bdun /
bcu dgu'i bdag nyid can rnams su yod pa'i phyir /
tha ma la'ang gsum ste /
dgu /
bcu gcig /
bcu gsum ma rnams su yod pa'i phyir /
de dag gi glegs bu'i khyad par yod de /
rab kyi glegs bu phyed lnga /
'bring la phyed bzhi /
tha ma la phyed gsum byed pa yin pa'i phyir /
de dag gi rgya khyon gyi khyad par yod de /
rab skor gsum la dpangs su khru gsum dang srid du khru lnga /
tha ma gsum la khru phyed phyed bri zhing /
de'i bar la 'bring tshad du 'jog pa'i phyir /
bla gos kyi khyad par yod de /
snam phran bdun pa la glegs bu phyed dang gsum re bya ba'i phyir /
tshad yod de /
dpangs su khru gsum dang srid du khru lnga par bya ba'i phyir /
mthang gos kyi khyad par yod de /
snam phran lnga pa la /
glegs bu phyed dang gnyis par bya ba'i phyir /
tshad yod de /
dpangs su khru do dang srid du che tshad khru bdun bya ba yin la /
ral kha dpung chad ni de'i tshad la mi gtogs pa'i phyir /
chung tshad yod de /
'khor gsum khebs pa'i mtha' tshad du bya ba'i phyir te /
mdor /
'khor gsum khebs pa nyid yan chad kyang ngo / /
zhes gsungs pa'i phyir /
des na 'bring tshad yod de /
mdun nas 'khor gsum khebs pa'i bar rnams yin pa'i phyir /
sham thabs sogs kyi tshad yod de /
sham thabs dang de'i gzan ni thang gos bzhin dang /
rdul gzan dang de'i gzan ni bla gos bzhin yin pa'i phyir dang /
gdong phyis ni srid du lu gang dang /
g.yan pa dgab pa la ni /
srid du khru drug dang dpangs su khru gsum /
skra bzed ni srid du khru gsum dang zheng du khru phyed gnyis bya ba yin pa'i phyir /
gding ba dang dbyar gyi ras chen gyi tshad yod de /
dang po ni srid du khru gsum /
zheng du khru do dang sor drug bya la /
ras chen ni srid du khru dgu dang zheng du khru gsum dang sor bco brgyad bya ba yin pa'i phyir /
'di'i glegs bu'i grangs yod de /
phyed dang gnyis bya ba yin pa'i phyir /
chos gos gsum gyi glegs bus glegs bu phyed pa bya spu gnon gyi tshul du bya bar gsungs pas sogs la dgongs pa len tshul mi 'dra ba byung ste /
ding sang lag len du snam phran g.yas g.yon du bya spu gnon gyi tshul du byed cing /
glegs bus glegs bu phyed pa gnon pa'i tshul gyis drub nas sbyor ba'i tshe kha gyen bstan 'thur bstan du spel nas byed par snang la /
de ltar na /
gyen bstan du byas pa la bya spu gnon gyi tshul 'ong bar mi 'jug pa'i phyir ro / /
der ma zad /
de ltar byas pa la'ang dbus kyi snam phran phyed pa yod pa nyid gung ltag tu byed pa mang du mthong yang /
kho bo ltar na 'di mi /
@# / /
'thad de /
glegs bus glegs bu phyed pa gnon pa'i tshul gyis 'drub par gsungs pa'i phyir dang /
yug ni gtso bo yin pas gung gi gong du 'ong rigs kyi /
phyed 'phro yin pas der 'ong ba mi 'thad pa'i phyir mjug tu rigs so snyam mo / /
des na gzhung gi dgongs pa brtags na glegs bu yug rnams stong du dang phyed pa rnams gsham du mnyam por 'ong bar byed dgos par mthong ste /
bya spu gnon gyi tshul du bya bar gsungs pa dang mthun zhing /
sngar gyi rigs pas kyang 'grub pa'i phyir ro / /
gzhung du rim pa 'chol bar bya dgos par gsungs pa'i don yod de /
de ni mtho dman gyi rim pa la dgongs par snang ba'i phyir /
'o na /
gzhung du glegs bu dang glegs bu phyed pa dag mnyam par bya'o zhes gsungs pa'i don ci zhe na /
de lta bus 'khrul gzhi byas snang yang /
de'i don ni 'di yin te /
glegs bu yug dang yug /
phyed pa dang phyed pa dag mnyam par bya'o zhes pa'i don yin pa'i phyir /
de lta ma yin na /
lung dang 'gal bar 'gyur te /
'grel chung yon tan 'od las /
tshad che chung ma khyer bar mnyam par bya /
zhes dang /
slob dpon tshul khrims bskyangs kyis mdzad pa'i phran tshegs kyi 'grel pa las /
glegs bu glegs bu dang glegs bu phyed pa glegs bu phyed pa dang mnyam par bya'o zhes bshad pa dang 'gal bar 'gyur ba'i phyir /
'o na /
lung rigs gter mdzod las /
glegs bu che chung rim pa 'chol bar bya spu gnon gyi tshul du bzhag nas zhes bshad pa dang 'gal lo zhe na /
skyon med de /
mkhas pa dag 'di drang don du 'grel pa ltar bya dgos pa'i phyir /
zhes kho bo cag smra yang brtag par bya'o / /
lnga pa yod de /
chos gos rnam gsum ni /
grong du bsod snyoms la rgyu ba dang /
chos dang zas kyi dga' ston chen po la longs spyod pa dang /
dkon mchog la phyag bya ba sogs kyi dus su gyon par bya zhing /
gzhan rnams rang rang gi skabs su spyad par bya ba yin pa'i phyir /
de dag gi nang sham thabs sogs ni gang gi dus su gyon par bya ba yod de /
sham thabs ni nyin mo mthang gos kyi 'og tu gyon zhing /
de'i gzan ni mtshan mo'i tshe mthang gos kyi 'og tu dang /
rdul gzan dang de'i gzan ni nyin mo dang mtshan mo bla gos kyi 'og tu gyon par bya dgos pa'i phyir /
'jal byed kyi khru de la gsum yod de /
lus khru /
lag khru /
rdul khru'i dbang du byas pa gsum rnams su yod pa'i phyir /
dang po yod de /
rang gi lus kyi srid du cha bdun du bgos pa'i cha gnyis kyi tshad la byed pa'i phyir te /
mdor /
khru'i don ni lus kyi cha bdun las gnyis so / /
zhes gsungs pa'i phyir /
gnyis pa yod de /
mdzod las /
sor mo nyi shu bzhi la khru / /
zhes 'byung ba ltar yin yang /
lag khru tsam gyis chos gos 'jal rung mi rung gnyis yod pa'i phyir te /
lus kyi tshad dang /
yan lag gi tshad bshad pa ltar ring thung mi mnyam pa yod pa'i phyir te /
lus ring la lag pa thub pa dang de las zlog pa'ang yod pa'i phyir /
des na lus khrus gzhal ba gtso bo yin te /
ji skad du /
lag ring ha cang thung ba dang / /
de las bzlog pa'i chos gos rnams / /
rang gi lus khru kho nas gzhal / /
zhes gsungs pa'i phyir /
gsum pa yod de /
mdor /
rdul phra mo dang /
chu rdul dang /
lcags dang /
ri bong dang /
lug dang /
glang dang /
nyi zer dang /
sro ma dang /
shig dang /
nas dang /
sor rnams snga ma snga ma las phyi ma phyi ma drug 'gyur dang /
sor mo nyi shu rtsa bzhi la khru gang zhes sogs gsungs shing /
mdzod las ni /
rdul dang ni /
rdul phran dang ni de bzhin du / /
lcags chu ri bong lug dang glang / /
nyi zer rdul dang sro ma dang / /
de las byung dang de bzhin du / /
sor tshigs zhes bya gong bdun 'gyur / /
sor mo nyi shu bzhi la khru / /
zhes 'byung ba ltar yin pa'i phyir /
@# / /
'dir drug 'gyur dang /
mdzod las bdun 'gyur du bshad pa gnyis 'gal lo zhe na /
mi 'gal te /
phra rags kyi khyad par tsam yin pa'i phyir /
'o na lag khru tsam gyis gzhal tshe bskum khru 'am brkyang khru gang yin zhe na| yod de /
brkyang khru yin pa'i phyir te /
Tik+ka las /
khru ni gru mo nas gung mo'i rtse'i bar ro / /
zhes gsungs pa'i phyir /
byin gyis rlob tshul sogs 'dir mi 'chad de /
gzhi gsum cho ga sogs las 'byung ba ltar shes par bya rigs pa'i phyir ro / /
gsum pa ko lpags kyi gzhi ni /
yul dbus kyi mtshams so / /
zhes sogs kyis 'chad la /
'di'i don la bzhi yod de /
dbus dang mtha' 'khob kyi khyad par /
mchil lham gnang mi gnang gi khyad par /
ko lpags rung mi rung /
chu la longs spyod pa'i thabs rnams su yod pa'i phyir /
dang po yod de /
'phags yul gyi rdo rje'i gdan dbus su byas pa'i shar na li kha ra'i shing gi tshang tshing /
lho na chu klung /
nub tu bram ze'i grong ka ba dang nye ba'i ka ba /
byang na u shi ri'i ri yod pas de bzhi tshun yul dbus dang /
de phan chad mtha' 'khob yin pa'i phyir /
'o na /
bod yul 'di mtha' 'khob yin nam zhe na /
sa tshigs kyi dbang du byas pa'i mtha' 'khob yin kyang /
chos tshigs kyi dbang du byas pa'i mtha' 'khob ma yin te /
de'i dbang du byas pa'i dbus yin pa'i phyir /
zhes kha cig bzhed do / /
gnyis pa yod de /
spyi btang yul dbus su mchil lham ma gnang la /
mtha' 'khob tu gnang ba'i phyir /
dmigs bsal ma nges te /
yul dbus su'ang gnang ba yod pa'i phyir /
gsum pa yod de /
spyir yul dbus su ko lpags la longs spyod du mi rung zhing /
mtha' 'khob tu rung ba'i phyir /
dmigs bsal yod de /
dbus su dge slong rlung nad can dom lpags la spyod du rung ba'i phyir /
bzhi pa yod de /
dben pa'i phyogs su chu la 'gro ba'i thabs slob pa sogs byed par gnang ba'i phyir /
gnyis pa sman gyi gzhi ni /
sman bsten par bya'o / /
de ni rnam pa bzhi'o / /
dus su rung ba dang /
thun tshod du rung ba dang /
zhag bdun pa dang /
'tsho ba'i bar du bcad pa nyid do / /
zhes sogs kyis 'chad la /
'di la don lnga yod de /
sman gyi dbye ba dag dang so so'i mtshan gzhi /
mtshan nyid /
byin gyis brlab tshul /
rung khang gcod tshul /
zag pa 'dor lugs rnams su yod pa'i phyir /
dang po yod de /
sman la dbye na /
dus rung gi sman sogs bzhi yod pa'i phyir /
dus rung gi sman la gnyis yod de /
bza' ba dang /
bca' ba lnga lnga yod pa'i phyir /
de dag gi khyad par yod de /
sa ga'i lhas /
sna tshogs 'bras chen zan dang sha /
phye dang khur ba bza' ba ste / /
rtsa ba sdong bu me tog 'bras / /
lo ma yang ni bca' ba lnga / /
zhes 'byung ba ltar yin pa'i phyir /
mdor na 'di ltar yin te /
nas sogs 'bru dang sha rtsam pa sogs dang /
kham bu star kha sogs shing thog dang /
zho dang 'o ma dang dar ba sogs kyang dus rung gi sman yin pa'i phyir /
de rnams la dus rung zhes brjod pa'i rgyu mtshan yod de /
snga dro'i dus su longs spyod du rung gi /
phyi dro'i dus su mi rung bas na de ltar du brjod pa'i phyir /
thun tshod du rung ba'i sman gyi rigs yod de /
dus rung dang /
zhag bdun pa dang /
ji srid 'tsho bcang gi sman gyi rgyu las byung ba rnams su yod pa'i phyir /
dang po yod de /
tshags kyis btsags pa'i rtsam thang shin tu sla ba lta bu yin pa'i phyir /
gnyis pa yod de /
bu ram gyi khu ba shin tu sla ba lta bu yin pa'i phyir /
gsum pa yod de /
a bar skyur gsum gyi khu ba shin tu sla ba lta bu yin pa'i phyir /
de dag thun tshod ces brjod pa'i rgyu mtshan yod de /
'ga' zhig ni nyin mo'i thun tshod kyi mtha' rgyu skar 'char la mngon du phyogs pa'i dus tshun dang /
'ga' @# / /
zhig ni mtshan mo'i thun tha ma skya rengs 'char ba la mngon du phyogs pa'i gnas skabs tshun chad du longs spyod par rigs kyi /
de las mi rung bas na de ltar du brjod pa'i phyir /
zhag bdun pa'i sman gyi rigs yod na zhun mar dang /
'bru mar dang /
sbrang rtsi dang bu ram dang /
li khar dang /
mar sogs rnams de'i rigs yin pa'i phyir /
de dag la zhag bdun pa zhes brjod pa'i rgyu mtshan yod de /
zhag bdun tshun chad byin gyis brlabs nas longs spyod du rung zhing /
de phan mi rung bas na de ltar du brjod pa'i phyir /
ji srid 'tsho bcang gi sman gyi rigs yod de /
sle tres dang /
a bar skyur gsum sogs sman pa la grags pa'i sman gyi rigs phal cher la byed pa'i phyir /
de ltar brjod pa'i rgyu mtshan yod de /
ji srid 'tsho bar bsten rung bas na de ltar du brjod pa'i phyir /
mkhas pa kha cig sman 'di nad ji srid 'tsho ba'i bar gnang bas ji srid 'tsho bcang gi sman zhes brjod kyi /
srog gi ji srid 'tsho ba'i bar ma yin te /
byin gyis rlob dgos pa'i phyir gsung la| kha cig srog ji srid 'tsho ba'i bar gnang bas nyes pa med do zhes bzhed /
gnyis pa mtshan nyid la /
sman spyi dang /
bye brag so so'i mtshan nyid yod de /
dri ro reg bya'i skye mched gsum gyi rang bzhin can gang zhig /
byed las nad sel ba la zhugs pa /
sman gyi mtshan nyid dang /
gtso bor bkres nad sel ba la zhugs pa'i rigs gnas kyi sman dus rung gi sman gyi mtshan nyid /
rgyu sman gsum gang rung las byung zhing btung ba'i bdag nyid can du gnas pa'i sman du byin gyis brlabs pa /
thun tshod du rung ba'i sman gyi mtshan nyid /
gtso bor 'dus pa'i nad sel ba la zhugs pa'i rigs gnas kyi sman gang zhig /
dge slong gis ji srid 'tsho'i bar du byin gyis brlabs pa /
ji srid 'tsho bcang gi sman gyi mtshan nyid du rigs pa yin pa'i phyir /
gsum pa yod de /
dngos po gang /
yul gang la /
rten gang gis /
dus nam /
yul ji srid cho ga ji lta bus /
byin brlabs 'jig pa'i rgyu dang bdun yod pa'i phyir /
dang po dngos po gang byin gyis brlabs pa yod de /
rung ba /
tshad ldan /
rang gi yin pa sogs dgos pa'i phyir /
gnyis pa yod de /
dge slong zhig gi mdun du bya ba yin pa'i phyir /
gsum pa yod de /
dge slong gi sdom pa gso rung dang ldan pas bya ba yin pa'i phyir /
bzhi pa yod de /
sman phyi ma gsum rang rang nam dgos pa'i tshe bya ba yin pa'i phyir /
de yang yin te /
dus rung las sman phyi ma gsum rnams rang rang nas rnyed pa dang rung ba dang dgos pa sogs la ji ltar rigs par sbyar ba'i phyir /
lnga pa yod de /
rang rang gi dus kyis pa'i bar du byin gyis brlab par bya ba'i phyir /
sman de dang de'i rigs yin na /
de dang de yin pas ma khyab ste /
dper na /
byin gyis ma brlabs pa'i bur ma lta bu ni /
zhag bdun pa'i sman gyi rigs yin kyang /
zhag bdun pa'i sman ma yin pa'i phyir /
rang rang gi thun tshod kyi mtha' 'das na longs spyod du mi rung ste /
byin len ma shig bar der longs spyod na gsog 'jog tu song ba za ba'i nyes pa 'byung ba'i phyir /
drug pa yod de /
sbyor dngos mjug gsum gyi sgo nas bya ba yin pa'i phyir /
dang po yin te /
rung chu gdab la sogs kyi sgo nas bya ba yin pa'i phyir /
gnyis pa yod de /
gang zag gi mdun tshe dang ldan pa'am /
btsun pa dgongs su gsol / /
zhes sogs kyi cho ga brjod pa'i sgo nas bya ba yin pa'i phyir /
de'i tshe rang gi ming sbyar bar bya ste /
thun tshod du rung ba ma' /
zhag bdun pa sogs su bsgyur ba'i sgo nas bya ba yin pa'i phyir /
gsum pa yod de /
thabs legs bya ba yin pa'i phyir /
byin brlabs byas pa la dgos pa yod de /
gsog 'jog gi nyes pa sel ba'i ched yin pa'i phyir /
bdun pa yod @# / /
de| byin len 'jig pa'i rgyu sngar bshad pa rnams dang /
'phen pa zad pa dang /
dbyung ba'i cho gas kyang de 'jig pa'i phyir /
gzhan yang /
bsam sbyor ji lta bus longs spyod tshul yod de /
bshes springs las /
rgyags phyir ma lags snyems pa'i phyir ma lags / /
'tshag phyir ma lags lus gnas 'ba' zhig phyir / /
zhes 'byung ba ltar dang /
rang la nad pa dang /
zas la sman gyi 'du shes sogs kyi bsam pa dang /
chab len pa /
dkon mchog mchod pa dang /
'byung po la ster ba sogs kyi sbyor ba dang ldan pas byed pa yin pa'i phyir /
nad pa la chang ma gtogs bcas rkyang mtha' dag gnang ba yod kyang nyes pa gtan mi 'byung ba ni ma yin te /
mi dgos pa dang mi phan pa sogs la rang dgar zhugs na nyes byas su 'gyur ba yod pa'i phyir dang /
sman phyi ma gsum yang byin brlabs bya bar bshad pa'i phyir ro / /
bzhi pa rung khang 'chad pa la gnyis yod de /
dgos pa dang /
ji ltar bya ba gnyis yod pa'i phyir /
dang po yod de| lag nya dang mtshams bcos sogs kyi nyes pa 'gog pa'i ched yin pa'i phyir /
gnyis pa la bdun yod de /
gnas gang du /
rten gang gis /
dus nam gyi tshe /
cho ga ji lta bus gcod ba /
byed las /
sgra don /
de'i 'jig rgyu rnams su yod pa'i phyir /
dang po yod de /
mtshams nang nye 'khor dang bcas pa /
rang ngam rang dang cho ga gcig pa dbang ba sogs su gcad par bya ba yin pa'i phyir /
gnyis pa yod de /
spyir dge 'dun gyi gcod cing /
bye brag dge slong gis kyang gcod pa'ang yod pa'i phyir /
gsum pa yod de /
nam gcod pa'i skabs su babs pa'i tshe bya ba yin pa'i phyir /
bzhi pa yod de /
rung khang bzhi'i dang po gnyis la rang rang gi sngags tshig lan gsum re brjod pa'i sgo nas bya la /
gsum pa ni dge 'dun gyis gsol gnyis dang /
bzhi pa ni cig car tshig brjod pa'i sgo nas bya ba yin pa'i phyir /
rung khang la bzhi yod de /
rdo brteg pa'i mtha' las byung ba /
sems bsdus pa'i mtha' las byung ba /
las kyi mtha' las byung ba /
'grel las byung ba'i rung khang rnams su yod pa'i phyir /
lnga pa yod de /
des dge 'dun gyi dgos pa dang /
gtsug lag khang du ma'i bya ba yang byed pa'i phyir /
drug pa yod de /
mtshams nang du zas btso ba dang /
zhag len sogs byas kyang rung bas na de ltar brjod pa'i phyir /
bdun pa yod de /
mtshams po che gcod pa'i rgyu rnams dang cho gas kyang 'jig par 'gyur ba'i phyir /
lnga pa zas kyi rgyu mthun zag pa 'dor ba'i tshul yod de /
g.yon phyogs su bla gab sogs dang bcas pa'i khang pa byas nas cung zad mi mngon pa'i tshul gyis 'dor bar bya dgos pa'i phyir /
gsum pa thun mong du mkho ba las kyi gzhi ni /
cho ga las 'das na las mi 'chags so / /
zhes sogs kyis 'chad la /
'di'i don la gnyis yod de /
dgos pa dang /
bsdus pa'i don gnyis yod pa'i phyir /
dang po yod de /
de dang de'i las 'chags shing /
las la brten nas bsnyen rdzogs kyi sdom pa skye ba sogs kyi ched yin pa'i phyir /
gnyis pa la gnyis yod de /
las 'chags pa'i yan lag rnams dang /
las kyi ngo bo'i khyad par gnyis yod pa'i phyir /
dang po la lnga yod de /
gzhi'i yan lag /
bsam pa'i yan lag /
las kyi cho ga /
las nyams su myong tshad /
las 'chags pa'i dus rnams su yod pa'i phyir /
dang po la gsum yod de /
dge 'dun gyi gzhi /
las mkhan gyi gzhi /
bsgrub bya'i gzhi rnams su yod pa'i phyir /
dang po la gsum yod de /
grangs tshang ba /
kha skong du 'os pa /
mi mthun pa gnyis dang bral ba rnams su dgos pa'i phyir /
dang po yod de /
mi 'dra ba bcu @# / /
gcig yod pa'i phyir te /
sdom las /
bzhi bcu nyer gnyis nyi shu dang / /
bcu gnyis bcu gcig bcu dang dgu / /
brgyad drug lnga bzhi dgos pa yi / /
las ni rnam pa bcu gcig go /
zhes 'byung ba ltar yin pa'i phyir /
dang po yod de /
yul dbus su dge slong ma dbyung ba la dge slong pha nyi shu dang ma nyi shu ste bzhi bcu dgos pa'i phyir /
gnyis pa yod de /
yul dbus su bud med bsnyen par rdzogs pa la pa'i tshogs bcu dang ma bcu gnyis dgos pa'i phyir /
gsum pa yod de /
mtha' 'khob tu ma dbyung ba la pha ma'i tshogs bcu bcu dang /
dbus su pha dbyung ba la yang pha nyi shu dgos pa'i phyir /
bzhi pa yod de /
dge slong ma'i sdom pa'i snga rol du bslab pa'i sdom pa dang tshangs spyod nyer gnas kyi sdom pa gnyis dang /
'khor dang 'khor mang nyer 'jog gi gnang ba sbyin pa la dge slong ma bcu gnyis dgos pa'i phyir /
lnga pa yod de /
mtha' khob tu ma bsnyen par rdzogs pa la pa'i tshogs lnga dang ma'i tshogs drug dgos pa'i phyir /
drug pa yod de /
yul dbus su pha bsnyen bar rdzogs pa la pha bcu dgos pa'i phyir /
bdun pa yod de /
dge slong ma'i dgag dbye byed pa la pha bzhi dang ma bzhi dgag dbye byed pa po dang bcas dgu dgos pa'i phyir /
brgyad pa yod de /
ma'i spo mgu spyod pa la pha bzhi dang ma bzhi dgos pa'i phyir /
dgu pa yod de /
mtha' 'khob tu snga rol gyi sdom pa gnyis dang 'khor dang 'khor mang nyer 'jog gi gnang ba sbyin pa la ma'i tshogs drug dgos pa'i phyir /
bcu pa yod de /
pha'i dgag dbye byed pa'i tshe pha lnga dgos pa'i phyir /
mtha' 'khob tu pha bsnyen par rdzogs pa la'ang pha lnga dgos pa'i phyir /
bcu gcig pa yod de /
gso sbyong sogs las gzhan phal cher la bzhi'i tshogs dgos pa'i phyir /
de yang mtha' 'khob tu med na lngas bsnyen par rdzogs par byar rung gi /
de las lhag yod bzhin du lngas byar mi rung ste /
skye yang nyes byas su 'gyur ba'i phyir /
gnyis pa kha skong du 'os pa la chos du ma zhig tshang dgos te /
mi 'dug pa 'greng ba ma yin pa nas /
mtshan mi mthun pa ma yin pa'i bar chos bcu gsum dang ldan pa zhig dgos pa'i phyir /
'o na /
de'i grangs su 'khrul bcas ma yin pa zhes 'dren dgos shing /
'khrul bcas ma yin pa'i don bsngam bya'i nyes byas tshun chad kyis kyang ma gos pa zhig la byed pas /
de 'dra ni da lta shin du dka' bas ji ltar bya zhe na /
skyon med de /
de lta bu dka' yang /
las la mi bsgrib pa'i phyir du ltung thun byin brlab bya dgos pa'i phyir /
gsum pa mi mthun pa gnyis dang bral dgos te /
ma 'dus pa'i mi mthun pa dang /
'dus pa phyir bzlog gi mi mthun pa gnyis dang bral dgos pa'i phyir /
dang po bskyed pa la chos drug ldan zhig dgos te /
mtshams nang de'i kha skong du 'os pa /
lus sam 'dun pas der ma 'dus pa sogs tshang dgos pa'i phyir /
gnyis pa bskyed pa la'ang chos drug ldan zhig dgos te /
las 'tshams kyi kha skong du gtogs pa /
spyod lam ma nyams pa sogs yod pa'i phyir /
gnyis pa las mkhan gyi gzhi yod de /
mi 'dug par 'greng ba nas /
'khrul bcas kyi bar gang rung dang mi ldan zhing /
las mkhan gyi mtshan nyid tshang ba zhig dgos pa'i phyir /
gsum pa bsgrub bya'i gzhi la gnyis yod de /
gzhi sems can ma yin pa dang /
sems can la bya ba gnyis yod pa'i phyir /
dang po la gsum yod de /
de la gsol ba 'ba' zhig pa'i las kyis bya ba dang /
de la gsol gnyis kyi las kyis bya ba dang /
de la gsol bzhi'i las kyis bya ba rnams su yod pa'i phyir /
de gsum gyi khyad par yod de /
shi ba'i yo byad byin gyis rlob pa lta bu dang po dang /
mtshams po che gcod pa'i las lta bu gnyis pa dang /
sra brkyang 'byung ba lta bu gsum pa yin pa'i phyir /
@# / /
gsum pa la gnyis yod de /
sems can rab byung ma yin pa dang rab tu byung ba la bya ba gnyis yod pa'i phyir /
dang po yod de /
khyim gyi bslab pa'i sdom pa sbyin pa sogs yod pa'i phyir /
gnyis pa la gnyis yod de /
? bsnyen ? par rdzogs pa la bya ba dang /
ma rdzogs pa'i rab byung la bya ba gnyis yod pa'i phyir /
dang po la bzhi yod de /
de la sbyin pa'i las dang /
bsko ba'i las dang /
tshad pa'i las dang /
rnam dag gi las kyis sgrub pa rnams su yod pa'i phyir /
dang po yod de /
khang pa'i gnang ba sbyin pa /
'khor dang 'khor mang nyer 'jog gi gnang ba sbyin pa sogs lta bu yin pa'i phyir /
gnyis pa yod de /
dge slong ma'i ston par bsko ba sogs yin pa'i phyir /
gsum pa yod de /
nan tur gyi tshad las rnams yin pa'i phyir /
bzhi pa yod de /
gso sbyong dang dgag dbye'i las kyis sgrub pa gnyis yod pa'i phyir /
dang po yod de /
gso sbyong gi las kyis bsgrub par bya ba'i yul dge slong de nyid chos bzhi ldan dang dge 'dun chos gsum ldan gyi steng du gso sbyong gi cho ga shes pa zhig dgos pa'i phyir /
gnyis pa yod de /
yul dang dge 'dun sngar ltar la /
dge 'dun ni dgag dbye'i cho ga yang shes pa zhig dgos pa'i phyir /
gnyis pa bsnyen par ma rdzogs pa'i rab byung la bya ba la gsum yod de /
sbyin pa dang /
bsko ba dang /
tshad pa'i las kyis bya ba gsum yod pa'i phyir /
de dag gi ngos 'dzin tshul yod de /
sngar gyi rigs pas shes par bya ba'i phyir /
gnyis pa bsam pa'i yan lag yod de /
'du shes dang /
kun slong gi yan lag gnyis yod pa'i phyir /
dang po yod de /
gzhi de mtshan nyid dang ldan par 'du shes pa zhig dgos pa'i phyir /
gnyis pa yod de /
bsam pa thag pa nas las de byed 'dod pa zhig la byed pa'i phyir /
gsum pa las kyi cho ga'i ngo bo yod de /
brjod pa tshang ba ma nor zhing /
ma 'khrul ba sogs dgos pa'i phyir / /
kho na re /
mi 'thad de /
nges par ma nor zhing ma 'khrul ba zhig mi dge ba'i ? zhing nor yang las bshags pa yod pa'i phyir /
zer na /
skyon med de /
spyir dgos kyang /
nges par dgos pa ma yin pa'i phyir zhes skabs gcig khas blangs par chog pa'i phyir /
nor zhing 'khrul ba'i cho ga byas pas las ming chags pa mang yang /
'chags pa ni yod de /
mdor /
don gyi skabs dag gi go rim 'khrugs pa ni mi 'chags pa min no zhes gsungs pa'i phyir /
bzhi pa las nyams su myong ba'i tshad yod de /
las kyi cho ga brjod pa'i tshig thos shing don kyang go ba na der 'gyur ba'i phyir / /
lnga pa las 'chags pa'i dus yod de /
rang rang gi skabs kyi las phal char rdzogs pa na 'chags pa'i phyir /
gnyis pa la drug yod de /
las kyi dbye ba /
bsdu ba /
mtshan nyid /
rten gang la bzhag pa /
las kyi grangs nges /
'dir gsol bzhi'i las 'ba' zhig 'chad pa'i rgyu mtshan rnams su yod pa'i phyir /
dang po grub ste /
las brgya rtsa gcig yod pa'i phyir te /
gsol ba 'ba' zhig pa'i las nyer bzhi /
gsol gnyis kyi las bzhi bcu rtsa bdun /
gsol bzhi'i las sum cu rnams su yod pa'i phyir /
dang po grub ste /
karma sha ta ma las /
gsang dang nang du dri phyir dang / /
gso sbyong de la ltung bcas dang / /
de la dge 'dun yid gnyis dang / /
rtsed dang nges nyid ma yin dang / /
de yi don du lnga po dag /
thams cad dgag dbyer gtogs pa yin / /
dbyar gnas khas blangs nyid dang ni / /
shi ba'i rdzas dang nor 'dra dang / /
chos gos sra brkyang gtad pa dang / /
chos gos sbyin par bya ba dang / /
gnas ngan len ni brjod pa dang / /
grangs su gzhug pa bzhi dang ni / /
khyim gyi @# / /
sdom dang de gzhig dang / /
lhung bzed kha sbub bya ba dang / /
de nyid bzlog par bya ba dag /
gsol ba 'ba' zhig las yin no / /
zhes gsungs pa'i phyir /
gnyis pa yod de /
de nyid las /
gnas dang mtshams nas gnyis po dang / /
mi 'bral myos dang dgag dbye dang / /
gnas mal stob par byed pa dang / /
rung ba'i sa gzhi rko ba dang / /
sra brkyang dang ni de 'ding dang / /
spong dang lag gi bla dang ni / /
gnas khang bsko la sogs pa dang / /
gzu dang gsal dang sbed pa ? dang / /
tshul shing brim par byed pa dang / /
khang pa khang chen bstan pa dang / /
gleng dang 'bral bar mi 'gyur dang / /
stan dang lhung bzed 'grim pa dang / /
ma dad go bar bya ba dang / /
ston pa dang ni nags nyul dang / /
phyag mi bya dang mang phyir dang / /
'khor ba dra ba'i phyir dang ni / /
rnyed pa gcig tu bya phyir dang / /
bslab pa sbyin dang nyer gnas dang / /
bu dang nye du'i phyir 'gro ba / /
gsol dang gnyis kyi las yin no / /
zhes gsungs pa'i phyir /
gsum pa yod de /
bsnyen par rdzogs par bya ba dang / /
mu stegs gnas dang mtshams dgrol dang / /
mthun sbyin gso sbyong bdun po dang / /
brgyad dang dran dang ma myos dang / /
de nyid 'tshol du gzhug pa dang / /
bsgo bar bya ba rnams dang ni / /
nyams pas sbyin par bya ba dag /
gsol dang bzhi yi las yin no / /
zhes gsungs pa ltar yin la /
de dag gi khyad par rgyas pa ni gzhan du shes par bya dgos pa'i phyir /
gnyis pa bsdu ba yod de /
las de rnams bsdu na gsol ba 'ba' zhig pa'i las sogs gsum du 'du ba'i phyir /
gsum pa mtshan nyid yod de /
dge 'dun gyis bya ba'i bdag nyid du gyur pa'i sgo nas bzhag pa'i 'dul ba nas bshad pa'i las de /
'dir bstan pa'i las kyi mtshan nyid du gnas pa'i phyir /
bzhi pa rten gang la bzhag pa yod de| pha'i rten la bzhag pa drug /
ma'i rten la bzhag pa bcu gnyis /
thun mong du bzhag pa rnams su yod pa'i phyir /
lnga pa grangs nges yod de /
lung gzhi nas dngos su bstan pa'i grangs nges kyi dbang du byas na de ltar nges pa'i phyir /
drug pa yod de /
gsol bzhi'i las kyi grangs la log rtog 'gog pa'i ched yin pa'i phyir /
gsum pa nyams pa phyir bcos pa'i gzhi ji ltar 'chad ce na /
de ni /
gzhi ma zhi bar shes nas gleng ba pos so sor shes par byas shing /
mngon du 'jog pa la nan tur gyi las bya'o / /
zhes sogs kyis 'chad la /
'di'i don la gnyis te /
ltung ba phyir bcos dang /
rtsod pa phyir bcos gnyis yod pa'i phyir /
dang po la gzhi drug yod de /
phyir bcos kyi gzhi dngos dang /
dus dang dus min pa sdud pa /
sa gzhan na spyod pa /
yongs su sbyong ba /
las bye ba /
'khor lo'i gzhi rnams su yod pa'i phyir /
dang po la brgyad yod de /
nan tur gyi dbye ba /
bsdu ba /
mtshan nyid /
sngon 'gro /
rjes kyi bya ba /
ltung ba'i rgyur 'dra bar bstan pa /
sgra don /
tshul ji ltar bya ba rnams su yod pa'i phyir /
dang po la bco lnga yod de /
bsdigs pa nan tur /
bskrad pa /
smad pa /
phyir 'gyed /
ma mthong ba gnas nas dbyung ba /
phyir mi 'chos pa la gnas dbyung /
de bzhin du /
sdig lta mi gtong ba / /
'thab bkrol las ma log pa /
nye bar ma zhi ba la gnas dbyung nan tur sogs yod pa'i phyir /
gnyis pa bsdu ba yod de /
ngo bo /
cho ga /
yul gyi sgo nas bsdu ba gsum yod pa'i phyir /
dang po yod de /
smad pa /
spangs pa /
rnam dag gi las bzhag pa'i nan tur rnams su 'du ba'i phyir /
gnyis pa yod de /
gsol ba 'ba' zhig pa dang gsol bzhi'i las kyi bya ba gnyis yod pa'i phyir /
gsum pa yod de /
khyim pa dang rab byung la bya ba'i nan tur gnyis su 'du ba'i phyir /
gsum pa mtshan nyid yod de /
dge 'dun gyis chad las @# / /
bcad pa na mthar bzod gsol dgos pa'i rigs gnas kyi bya ba de /
nan tur gyi mtshan nyid yin pa'i phyir /
bzhi pa nan tur gyi sngon 'gro'i bya ba yod de /
gzham bsgo sogs sngon du 'gro ba'i chos rung mthun sbyar ba'i phyir /
lnga pa yod de /
bsdigs pa nan tur byas pas kyang ma log na mjug tu gnas dbyung dngos su gsungs pa'i rigs pa gzhan phal cher la sbyor rigs pa'i phyir /
drug pa yod de /
khyim pa sun 'byin pa'i dge slong la dge 'dun gyis bskrad pa'i nan tur byas pas des dge 'dun la skur ba 'debs pa bzlog kyang mi gtong na lhag ma bskyed pa ltar /
nan tur byas pa gzhan 'ga' la'ang sbyor rigs pa'i phyir /
bdun pa yod de /
mi 'dod bzhin du dge 'dun gyis chad las bcad pa'i rgyu mtshan gyis de ltar brjod pa'i phyir /
brgyad pa ji ltar bya ba la gnyis yod de /
dgos pa dang /
dgos pa can gnyis yod pa'i phyir /
dang po yod de /
nyes pa la phyis mi 'jug cing /
zhugs zin 'phro gcod par bya ba'i ched yin pa'i phyir /
gnyis pa la drug yod de /
yul gang la /
rten gang gis /
dus nam /
cho ga ji lta bus bya ba /
byas pa'i bslab bya /
de las grol ba'i rgyu rnams su yod pa'i phyir /
dang po yod de /
yul chos bcu ldan zhig la bya ba yin pa'i phyir /
gnyis pa yod de /
dge 'dun gyi bya ba'i phyir /
gsum pa yod de /
byar rung ba'i skabs su babs tshe yin pa'i phyir /
bzhi pa yod de /
sbyor dngos mjug gsum gyis bya ba'i phyir /
dang po yod de /
dge 'dun bsdu bas ? dang /
ltung ba gleng dran bya ba sogs yod pa'i phyir /
gnyis pa yod de /
gzhi 'di nyid du ltung ba phyir 'chos shig ces sogs brjod par bya ba yin pa'i phyir /
lnga pa yod de /
khyad par can gyi spyod pa ci rigs pa spong zhing /
dman spyod ci rigs blang bar bya ba yin pa'i phyir te /
dge 'dun dang lhan cig chos dang zang zing la longs spyod du mi rung ba sogs la bslab par bya dgos pa'i phyir /
drug pa nan tur las dgrol ba'i rgyu yod de /
spyi dang /
bye brag gnyis yod pa'i phyir /
dang po yod de| dgra bcom thob pa dang /
bzod pa legs par gsol bar byas pa na de las grol bar 'gyur ba'i phyir /
gnyis pa yod de /
gso sbyong dang dgag dbye bzhag pa lta bu ni /
nam de dag dang lhan cig gso sbyong sogs byar rung zhing byas pa na de las grol ba lta bu yin pa'i phyir /
'o na /
ltung ba mthol bshags kyi sgo nas phyir bcos tshul bzhin du bya bar gsungs pa'i don /
ltung ba ming rigs kyi sgo nas phyir bcos tshul bzhin du byas nas ltung ba'i dgro bar 'gyur ba kho nar byed dam /
spyir mthol bshags byas pa nyid kyis kyang ltung ba 'dags par 'gyur ba la byed ce na /
mkhas pa kha cig na re /
'dul ba nas bshad pa'i phyir bcos tshul bzhin du ma byas par mthol bshags tsam gyis ltung ba de dang de 'dags par 'gyur ba ma yin te /
de'i stobs kyis ltung ba'i 'phel kha chad pa tsam du 'gyur gyi /
ltung ba'i ngo bo 'dags par mi nus pa'i phyir zer /
kha cig /
spyir bshags pa tshul bzhin du byas pas ltung ba de dang de 'dags par 'gyur ba yod ces gsung / /
rang res phyi ma ltar khas len par bya ste /
stobs bzhi tshang ba'i bshags pas mtshams med kyi las kyang 'dags nus par gsungs pa'i phyir /
'on kyang /
de la ltung ba dag pa yin zhes pa'i tha snyad dngos su ni mi byed par gsal te /
'dir bcas pa dbang btsan par 'jog dgos pa'i phyir /
ltung ba phyir bcos tshul la gnyis yod de /
bsam pa dang /
sbyor ba'i sgo nas bya ba gnyis yod pa'i phyir /
dang po la du ma yod de /
nyes pa snga ma la 'gyod sems dang /
phyi ma la bsdom @# / /
sems sogs mang du yod pa'i phyir /
gnyis pa la'ang gnyis yod de /
'chab nyes 'gog pa'i ched du mthol ba dang /
ltung ba nyid bshags pa gnyis yod pa'i phyir /
dang po yod de /
skabs kyi dge 'dun nas /
dge slong ci rigs kyi mdun du mthol ba yin pa'i phyir /
mthol ba'i rten du ni chos bzhi ldan zhig dgos te /
sdom pa gso rung dang ldan pa /
lus tha mal du gnas pa /
bsam pa rang bzhin du gnas pa /
gnas nas ma phyung ba ste chos bzhi ldan dgos la /
mthol ba'i yul la ni chos bdun ldan zhig dgos pa'i phyir /
dngos po gang mthol ba yod de /
rang rgyud kyi ltung ba ngo bo shes shing dran nus pa zhig mthol ba'i phyir /
cho ga ji lta bus mthol ba yod de /
mthol yul gyi mdun du spyod lam gus pa'i sgo nas sngags tshig lan gsum mam /
ltung ba 'di lta bu zhig byung ngo zhes tshig brjod cing /
thabs legs bya ba yin pa'i phyir /
gnyis pa ltung ba bshags pa la gnyis yod de /
bsnyen par rdzogs pa ma yin pa dang /
rdzogs pa'i bshags tshul gnyis yod pa'i phyir /
dang po yod de /
yul gang la gang gis bshags pa sogs yod pa'i phyir /
de dag kyang yod de /
yul ni dge slong chos brgyad ldan gyi mdun du dang /
rten rang gi sdom pa gso rung dang ldan pa sogs dang /
bshags bya'i nyes byas rang rgyud kyis bsdus pa sogs yin pa dang /
bshags tshul ni /
bshags yul gyi mdun du thugs gtad sogs dang /
ming rigs brjod pa'i sgo nas sngags tshig lan gsum dang /
mthong sdom dri lan dang /
thabs legs kyang bya ba yin pa'i phyir /
ltung ba'i ming rigs brjod pa'i don yod de /
ming ni sde tshan dang /
rigs ni de'i ngo bo brjod pa yin pa'i phyir /
gnyis pa rdzogs pa'i bshags tshul yod de /
thog mar bcabs pa'i nyes pa mthol la /
de nas dngos gzhi mthol bar bya ba'i phyir /
dang po la mthol ba dang bshags pa gnyis las /
dang po la bzhi ste /
yul gang la /
rten gang gis /
dngos po gang /
cho ga ji lta bus bshags pa rnams su yod pa'i phyir /
dang po yod de /
dge slong chos brgyad ldan gyi mdun du bshags par bya ba'i phyir /
chos brgyad yod de /
dge slong gi sdom pa gso rung yan chad dang ldan pa /
lus tha mal du gnas pa /
bsam pa rang bzhin du gnas pa /
gnas nas 'byung ? ba /
lta spyod gzhan du ma song ba /
mtshan mthun pa /
tshogs su ma longs pa /
ltung ba ming rigs mthun pas ma gos pa rnams su yod pa'i phyir /
gnyis pa yod de /
bsnyen rdzogs kyi sdom pa gso rung yan chad dang ldan zhing /
bsam pa rang bzhin du gnas pa zhig gis bya ba yin pa'i phyir /
gsum pa yod de /
ltung ba bcabs pa'i nyes pa yin la /
bsdam bya dang pham pa bcabs pa'i nyes pa las gzhan yin pa /
rang rgyud dang 'brel zhing sngar ma mthol ba zhig mthol ba'i phyir /
bzhi pa yod de /
sbyor ba sngon du btang nas ltung ba'i grangs shes pa dang po shes pa'i dbye ba phye ba'i sgo nas mthol zhing /
mjug mthong sdom mi 'di bar thabs legs bya ba yin pa'i phyir /
gnyis pa bcabs pa'i nyes pa bshags tshul la bzhi yod de /
dngos po gang /
yul gang la| rten gang gis /
cho ga ji lta bus bshags pa rnams su yod pa'i phyir /
dang po yod de /
ltung ba bcabs pa'i nyes pa yin pa zhig bshags par bya ba yin pa'i phyir /
gnyis pa yod de /
dge slong chos brgyad ldan gyi mdun du bshags par bya ba'i phyir /
gsum pa yod de /
dge slong chos bzhi ldan zhig gis bya ba'i phyir /
bzhi pa yod de /
sbyor dngos mjug gsum gyi sgo nas bya ba yin pa'i phyir /
dang po yod de /
bshags yul la spyir bslab pa rgan pa dang /
gzhon yang @# / /
dge 'dun du longs na phyag bya ba sogs kyi spyod lam dang /
spangs ltung phyir bcos yin na /
spangs rgyu'i dngos po zhag gcig gzhan la spang dgos pa'i phyir /
gang zag khyad par can la ma nges te /
des ma spangs par bshags chog pa'i phyir /
gnyis pa dngos gzhi'i bya tshul yod de /
sngags tshig lan gsum brjod pa'i sgo nas bya ba yin pa'i phyir /
spyir bshags pa la mthol ba sngon du gtong dgos kyang der ma nges te /
mthol bshags dus gcig tu'ang byar rung ba yod pa'i phyir /
dngos gzhi bshags pa la'ang gnyis yod de /
bshags yul gyi grangs dang /
pham lhag gi phyir bcos gnyis yod pa'i phyir /
dang po yod de /
pham pa'i sder gtogs kyi sbom po lci ba rnams dge slong drug dang / /
lhag ma'i sder gtogs kyi sbom po lci ba rnams dge slong lnga'i mdun du dang /
pham pa'i sder gtogs kyi sbom po yang ba rnams dge slong bzhi dang /
gzhan rnams dge slong re re'i mdun du bshags par bya ba'i phyir /
gnyis pa la lhag ma dang pham pa gnyis las /
dang po la gnyis yod de /
gang zag khyad par can dang /
khyad par can ma yin pa'i lhag ma phyir bcos pa'i tshul gnyis yod pa'i phyir /
dang po yod de /
sde snod gsum shes shing bag yod dang ldan pa'i dge slong des spo mgu dbyung gsum ma spyad par dge slong gcig gi mdun du ming rigs kyi sgo nas bshags pas kyang 'dags par 'gyur ba'i phyir te /
mdor /
ngo tsha dang ldan pa dang /
mdo sde 'dzin pa dang /
'dul ba 'dzin pa dang /
ma mo 'dzin pa dang shes pas ni gang zag gcig gi mdun du bshags pas dge 'dun lhag ma las ldang ngo / /
zhes gsungs pa'i phyir /
gnyis pa yod de /
spo ba'i sgo nas lhag ma'i bcabs nyes phyir bcos dang /
lhag ma dngos kyi phyir bcos bya ba'i tshul gnyis yod pa'i phyir /
dang po la gnyis yod de /
spo ba nod pa dang spyod pa gnyis yod pa'i phyir /
dang po la drug yod de /
yul gang la nod pa /
rten gang gis /
gang gi ched du /
yun ji srid /
cho ga ji lta bus nod pa /
sgra bshad pa rnams su yod pa'i phyir /
dang po grub ste /
dge 'dun chos gsum ldan gyi mdun du yin pa'i phyir /
gnyis pa yod de /
thun mong ba'i chos brgyad dang ldan pa'i dge slong khyad par can ma yin pa zhig gis bya ba'i phyir /
gsum pa yod de /
bcabs nyes 'dags pa'i ched yin pa'i phyir /
bzhi pa yod de /
rnam grangs ji snyed bcabs pa de srid kyi bar yin pa'i phyir /
lnga pa la gsum yod de /
sbyor dngos mjug gsum gyis bya ba'i phyir /
dang po yod de /
dge 'dun bsdu ba'i skabs sgrub pa dang /
gus pa'i spyod lam bsten pa sogs bya ba yin pa'i phyir /
gnyis pa yod de /
gsol bzhi'i las kyis bya ba yin pa'i phyir /
gsum pa yod de /
thabs legs bcas bya ba'i phyir /
drug pa yod de /
rang bzhin gyi gnas de nas dman pa'i sar spos pas na de ltar brjod pa'i phyir /
gnyis pa spo ba spyod pa la'ang drug yod de /
yul gang la /
rten gang gis /
gnas gang du /
ci'i phyir du /
yun ji srid /
tshul ji ltar spyod pa rnams su yod pa'i phyir /
dang po yod de /
mtshams nang der gnas pa /
mtshan dang lta ba mthun pa dag la spyod pa'i phyir /
gnyis pa yod de /
spo ba nod pa des spyod par bya ba'i phyir /
gsum pa yod de /
spo ba nod pa'i gnas nyid du bya ba'i phyir /
bzhi pa yod de /
bcabs nyes 'dags pa'i ched yin pa'i phyir /
lnga pa yod de /
nod pa'i zhag grangs bzhin yin pa'i phyir /
drug pa yod de /
khyad par can gyi spyod pa lnga spong ba dang dman spyod lnga dang du len pa sogs bya ba yin pa'i phyir /
dang po lnga yod de /
gzhan gyis gus pa bdag gir mi @# / /
byed pa dang /
gzhan dang mnyam pa dang lhag pa'i bsam pa mi bskyed pa dang /
bla ma'i gnas dang /
chad las su gtogs pa'i bya ba dang /
ston pa'i khyad par dang nye bar mas re zhig spong bar bya ba'i phyir /
dman spyod lnga len pa yod de /
nang par dang /
chos ston pa'i dus dang /
gdugs kyi dus dang /
dus thams cad dang /
dgong mo'i dus su ji ltar bya ba byed du bcug pa rnams kyang de bzhin du bya dgos pa'i phyir /
gnyis pa lhag ma'i dngos gzhi phyir bcos la gnyis yod de /
mgu ba dang /
dbyung bas phyir bcos pa'i tshul gnyis yod pa'i phyir /
dang po la'ang gnyis yod de /
mgu ba nod pa dang /
spyod pa gnyis yod pa'i phyir /
dang po la drug yod de /
spo ba'i skabs ltar yul gang la sogs drug yod pa'i phyir /
dang po gnyis dang lnga pa ni sngar dang 'dra la /
gsum pa dgos pa yod de /
dbyung ba chags pa'i ched dang /
lhag ma'i dngos gzhi 'dogs pa'i ched yin pa'i phyir /
bzhi pa la zhag grangs kyi khyad par yod de /
mgu ba dge slong gis zhag drug dge slong mas zla phyed du bya ba'i phyir /
drug pa yod de /
dge 'dun mgu bar byed dgos pas na de ltar brjod pa'i phyir /
mgu ba spyod pa la'ang des 'gro'o / /
gnyis pa dbyung bas phyir bcos tshul la lnga yod de /
yul gang las dbyung ba nod pa /
rten gang gis /
dgos pa ci'i phyir /
cho ga gang gis /
sgra bshad pa rnams su yod pa'i phyir /
dang po yod de /
grangs tshang ba'i dge 'dun las nod par bya ba'i phyir /
gnyis pa yod de /
mgu ba spyod pa'i dge slong des nod pa'i phyir /
gsum pa yod de /
rang rgyud kyi lhag ma'i ltung ba dngos gzhi yin pa zhig 'dags pa'i ched yin pa'i phyir /
bzhi pa la gsum yod de /
sbyor dngos mjug gsum yod pa'i phyir /
dang po sla /
dngos gzhi yod de /
gsol bzhi'i las kyis bya zhing /
mjug tu gzengs bstod par bya ba yin pa'i phyir /
lnga pa sgra bshad yod de /
dman sa nas rang bzhin gyi sar dbyung bas na de ltar brjod pa'i phyir /
gnyis pa pham pa phyir bcos la gnyis yod de /
pham pa 'chab bcas byung na ji ltar bya ba dang /
'chab med phyir bcos pa'i tshul gnyis yod pa'i phyir /
dang po yod de /
bcos su mi rung bas gnas dbyung bya ba yin pa'i phyir /
gnyis pa 'chab med byung ba phyir bcos tshul la gnyis yod de /
bslab pa nod pa dang /
de spyod pa'i tshul gnyis yod pa'i phyir /
dang po la drug yod de /
yul gang la nod pa /
rten gang gis /
gang gi ched du /
yun ji srid /
cho ga ji lta bus /
sgra bshad pa rnams su yod pa'i phyir /
dang po yod de /
dge 'dun la nod par bya ba'i phyir /
gnyis pa yod de /
bsnyen rdzogs kyi sdom pa gso rung dang ldan zhing pham pa byung ba'i dge slong des bya ba'i phyir /
gsum pa yod de /
rang rgyud kyi bcabs nyes med pa'i pham pa de 'dogs pa'i ched yin pa'i phyir /
bzhi pa yod de /
ji srid 'tsho bar du yin pa'i phyir /
lnga pa yod de /
sbyor dngos mjug gsum gyis bya ba yin pa'i phyir /
dang po ni gong bzhin dang /
dngos gzhi dang mjug tu bya ba yod de /
gsol bzhi'i las kyis dang mjug sdud bya ba yin pa'i phyir /
drug pa yod de /
khyad par can gyi spyod pa lnga spong zhing dman spyod lnga la bslab par bya ba nod pas na de skad brjod pa'i phyir /
gnyis pa spyod pa la'ang drug yod de /
yul gang /
gang gis /
gang du /
ci'i phyir /
ji srid /
tshul ji ltar du spyod pa rnams su yod pa'i phyir /
dang po yod de /
mtshan nyid dang ldan pa'i dge 'dun la spyod par bya ba'i phyir /
gnyis pa yod de /
bslab pa nod pa des bya ba'i phyir /
gsum pa yod de /
nod pa dang 'dra ba'i phyir /
bzhi pa yod de /
'chab pa 'dogs pa'i ched du yin pa'i phyir /
lnga pa dang @# / /
drug pa yod de /
gong bzhin yin kyang bslab pa byin pa la spyod pas na de ltar brjod pa'i phyir /
dmigs bsal yod de /
dgra bcom pa'i go 'phang thob pa na de las grol bar 'gyur ba'i phyir ro / /
gnyis pa dus dang dus ma yin pa 'byung ba'i gzhi la bzhi yod de /
de la bsam pa sbyor ba mthar thug gi yun lag rnams su yod pa'i phyir /
dang po yod de /
dge 'dun gyi lhag ma'i bcabs nyes rang rgyud dang 'brel ba /
ngo bo shes shing the tshom za ba gang rung zhig bcabs pa yin pa'i phyir /
gnyis pa yod de /
'du shes ma 'khrul zhing kun slong nyes pa de brjod par mi 'dod kyi bsam pa rgyun ma chad pa zhig yin pa'i phyir /
gsum pa yod de /
nyes pa mi mthol ba sems pa zhig yin pa'i phyir /
bzhi pa yod de /
mthar thug mtshan mo de 'das pa na bcabs nyes bskyed pa yin pa'i phyir /
gsum pa sa gzhan na gnas pa spyod pa'i gzhi la drug yod de /
dbye ba /
bsdu ba /
mtshan nyid /
bslab bya /
sgra bshad /
grol ba'i dus rnams su yod pa'i phyir /
dang po la gnyis yod de /
mdor bstan pa dang /
rgyas par bshad pa gnyis yod pa'i phyir /
dang po yod de /
spo ba spyod pa gsum /
mgu ba spyod pa gsum /
spo ldan gsum /
mgu ldan gsum ste bcu gnyis dang /
bsdigs smad sogs nyer drug yod pa'i phyir /
gnyis pa yod de /
spo ba spyod pa /
gzhi nas spo ba spyod pa /
yang gzhi nas spo ba spyod pa ste gsum /
mgu ba la yang de ltar phye ba gsum /
spo ba spyad nas mgu ba spyod pa gsum /
gzhi nas sngo ba spyad nas mgu ba spyod pa gsum /
yang gzhi nas blangs te mgu ba dang ldan pa gsum /
bsdigs smad bskrad pa phyir 'gyed bcas bzhi /
gnas dbyung bdun /
bsnyil ba nan tur /
ngo bo nyid 'tshol ba /
bslab pa byin pa sogs zhe bzhi yod pa'i phyir /
gnyis pa yod de /
ngo bo / /
rnam grangs /
bslab bya'i sgo nas bsdu ba rnams su yod pa'i phyir /
dang po la gsum yod de /
spangs pa sa gzhan na gnas pa /
smad pa sa gzhan du gnas pa /
rnam par dag par byed pa sa gzhan na gnas pa gsum yod pa'i phyir /
gnyis pa yod de /
sa gzhan na gnas pa la nan tur byas pa dang ma byas pa gnyis yod pa'i phyir /
gsum pa yod de /
sa gzhan na gnas pa la chen po dang chung ngu gnyis yod pa'i phyir /
gsum pa yod de /
dman sar byed chos las kyi cho ga'i sgo nas khyad par can gyi spyod pa lnga spangs dgos rung du gnas pa de| de'i mtshan nyid yin pa'i phyir /
bzhi pa yod de /
dman spyod che chung gang la spyod du bcug pa de la bslab par bya ba'i phyir /
lnga pa yod de /
rang bzhin gyi sa nas dman pa'i sa gzhan du gnas pas na de ltar brjod pa'i phyir /
drug pa yod de /
dgra bcom thob pa dang /
bzod pa gsol bas nan tur las grol /
spo mgu spyad zin nas de las grol ba sogs yin pa'i phyir /
bzhi pa yongs su sbyong ba'i gzhi la bdun yod de /
ltung ba de yul gang la gleng ba /
rten gang gis /
gnas gang du /
dus nam gyi tshe /
gzhi gang la /
ji ltar du gleng ba /
gleng ba'i bya ba bsgrub pa rnams su yod pa'i phyir /
dang po yod de /
chos brgyad dang ldan pa zhig la bya ba'i phyir /
gnyis pa yod de /
chos dgu ldan gyi dge slong zhig gis gleng bar bya ba'i phyir /
gsum pa yod de /
dben ba'i gnas su bya ba'i phyir /
bzhi pa yod de /
dbyar gyi nang min par skabs su babs na gleng bar bya ba'i phyir /
lnga pa yod de /
mthong thos dogs gsum gyi gzhi dang bcas pa la gleng ba yin pa'i phyir /
drug pa yod de /
legs par bsams shing brtags nas dran shes dang byams pa'i sems kyis gleng ba'i skabs phye ba'i sgo nas gleng bar bya ba'i phyir /
bdun pa yod de /
gleng ba'i skabs 'byed mi 'byed gnyis las /
mi 'byed pa la thams cad du mi 'byed pa dang /
'byed ma 'byed kyi khyad par @# / /
'byed pa gnyis kyi dang po la gzhams bsgo sogs bya /
des ma btang na spang ba nan tur dang /
des kyang ma btang na bskrad par bya ba'i phyir /
'byed mi 'byed gnyis kyi cha 'byed pa la ji ltar bya ba yod de /
brjod btsam kyi nan tur dang /
des ma nyan na /
gdams ngag dang gso sbyong dgag dbye bzhag /
des kyang ma thul na gnas dbyung bya ba yin pa'i phyir /
skabs 'byed pa la ji ltar bya ba yod de /
mnyan par mi byed pa dang byed pa gnyis las /
dang po la rung bcas dang /
gdams ngag 'jog pa dang /
gnas dbyung gi bar bya ba yin la /
mnyan par byed na ltung ba gleng bar bya zhing /
de'i tshe khas len pa dang mi len pa gnyis las /
dang po la brjed pa yin na /
ngo bo nyid 'tshol ba sbyin pa dang /
shes bzhin mi len na /
ma mthong ba gnas dbyung bya ba dang /
khas len pa la'ang phyir bcos byed mi byed gnyis las /
phyi ma gnas dbyung dang /
snga ma ni phyir bcos la gzhug par bya ba yin pa'i phyir /
lnga pa las bya ba'i gzhi la bzhi yod de /
gzhi bsam pa sbyor ba mthar thug rnams su yod pa'i phyir /
dang po la gsum yod de /
gang du dbye ba /
gang dbye ba /
gang gis dbye ba rnams su yod pa'i phyir /
dang po yod de /
'dzam gling 'di lta bur mtshams gcig gi nang du yin pa'i phyir /
gnyis pa yod de /
brgyad yan gyi grangs tshang zhing /
so skye yin pa zhig dgos pa'i phyir /
gsum pa yod de /
chos min gyi las kyis 'byed pa yin pa'i phyir /
gnyis pa bsam pa'i yan lag yod de /
'du shes ma 'khrul zhing kun slong tha dad du 'byed par 'dod pa zhig la byed pa'i phyir /
gsum pa sbyor ba yod de /
las so sor 'byed pa la zhugs pa zhig yin pa'i phyir /
bzhi pa mthar thug yod de /
phan tshun bye zin pa na der 'gyur ba'i phyir /
drug pa 'khor lo bye ba'i gzhi la gnyis yod de| zhi bya dang zhi byed gnyis yod pa'i phyir /
dang po la bzhi yod de /
gzhi /
bsam pa /
sbyor ba /
mthar thug gi yan lag rnams su yod pa'i phyir /
dang po la bzhi yod de /
dus nam gyi tshe /
gang zag dang /
rten gang gis /
ji ltar 'byed pa'i tshul rnams su yod pa'i phyir /
dang po yod de /
ston pa sangs rgyas nas dus ha cang ring por ma lon pa'i skabs zhig tu yin pa'i phyir /
gnyis pa yod de /
so skye'i dge slong 'gal zhig 'byed pa'i phyir /
gsum pa yod de /
dge slong ? sbyin 'khor bcas kyis 'byed pa'i phyir /
bzhi pa yod de /
bslab tshig lngas chos las gzhan du chos min phyogs su 'byed pa'i phyir /
bslab tshig lnga yod de /
dge sbyong go'u ta ma'i 'khor gyis ni sha za /
'o ma btung /
lan tshwa za /
dras drub gyon /
gzhon par gnas par byed do / /
kho cag ni de ltar mi byed do zhes bcas pa yin pa'i phyir /
gnyis pa zhi byed yod de /
mchog zung gnyis kyis zhi bar byed pa'i phyir /
gnyis pa rtsod pa phyir bcos la bdun yod de /
rtsod pa'i rgyu /
ngo bo / /
dbye ba /
zhi byed /
rtsod pa 'khrul ma dang /
'di byed 'khrul ma'i don /
rtsod pa mthar bskyel ba'i tshul rnams su yod pa'i phyir /
dang po yod de /
'dod chags sogs nang gi rgyu dang /
'khrugs long gi rgyu bzhi yod pa'i phyir /
phyi ma bzhi yod de /
dngos po'i de bzhin nyid la log par sgrub pa dang /
spo ba dang ltung ba dang /
bcas pa dang /
las la mi mthun pa sbyin pa rnams su yod pa'i phyir /
gnyis pa ngo bo yod de /
phan tshun mi mthun par gyur ba'i rkyen gyis 'khon du 'dzin par byed pa'i shes pa zhig la byed pa'i phyir /
gsum pa dbye ba yod de /
'gyed phyir rtsod pa /
mi gdam pha phyir rtsod pa /
ltung phyir rtsod pa /
las phyir rtsod pa rnams su yod pa'i phyir /
gnyis pa de la gnyis yod de /
rgyu bcas kyi rtsod pa dang /
rgyu med kyi rtsod pa gnyis yod pa'i phyir /
bzhi pa zhi @# / /
byed la gsum yod de /
zhi byed ngos bzung ba dang /
rtsod pa gang la zhi byed gang 'jug pa /
rtsod pa po'i zhi byed rnams su yod pa'i phyir /
dang po yod de /
rtsod pa byed pa po che'i dus byas pa lta bu yin pa'i phyir /
gnyis pa yod de /
mngon sum gyis zhi byed /
dran pas 'dul ba sbyin pa /
ma myos pas 'dul ba sbyin pa /
gang mang gi sgo nas zhi ba /
ltung ba'i ngo bo nyid tshol ba sbyin pa /
rtswa bkram pa lta bu'i sgo nas zhi pa /
khas blangs pa'i sgo nas zhi pa dang bdun gyis rtsod pa dang po gsum ci ltar rigs par zhi bar byed cing /
rtsod pa bzhi pa la kun thun mong du 'jug pa'i phyir /
gsum pa yod de /
'gyed phyir rtsod pa zhi byed sogs bzhi yod pa'i phyir /
dang po la gnyis yod de /
mngon sum gyi zhi byed dang /
gang mang gi zhi byed gnyis yod pa'i phyir /
dang po la gnyis yod de /
zhi byed mngon sum brgyad ngos bzung ba dang /
des ji ltar zhi bar byed pa gnyis yod pa'i phyir /
dang po yod de /
rgol phyir rgol gyi mngon sum /
gzu bo'i mngon sum /
dge 'dun gyis zhi ba'i mngon sum /
gsal ba'i mngon sum /
gsal ba'i gsal ba'i mngon sum /
gnas brtan dang bcas pa'i dge 'dun gyi mngon sum /
sde snod 'dzin pa'i mngon sum /
gnas brtan mthu ldan gyi mngon sum rnams su yod pa'i phyir /
gnyis pa yod de /
rgol phyir rgol gnyis kyis bdag yod med lta bu la rtsod pa de de gnyis kyis lung dang rigs pa mngon sum du blo mthun pa'i phyogs su zhi ba dang po /
sgra ? rang stobs kyis mi nus na dbang po brkos bas legs par zhi pa gnyis pa /
de ma nus na rtsod pa'i rgyus yod pa'i dge 'dun zhig gis mi 'thad pa la gnod byed dang 'thad pa la sgrub byed bkod pa'i sgo nas zhi ba gsum pa /
des ma zhi na /
lung rigs pa gzhan bzhi yan chad kyis gsol gnyis kyi las kyis brkos nas sngar bzhin zhi ba bzhi pa /
des ma zhi na bzhi po des kyang gzhan mkhas pa zhig bskos nas sngar bzhin zhi ba lnga pa /
des kyang ma zhi na /
rtsod pa de gnas brtan pa'i dge 'dun la phul te sngar bzhin zhi pa drug pa /
des kyang ma zhi na /
kun gyis tshad mar 'dzin pa'i sde snod 'dzin pa zhig la phul te sngar bzhin zhi ba bdun pa /
des kyang ma zhi na /
gnas brtan mthu ldan zhig la phul te mthu dang bcas pa'i sgo nas zhi bar byed pa brgyad pa yin pa'i phyir /
gnyis pa yod de /
de rnams kyis kyang ma zhi na tshul shing dri mas te gang mang ba'i phyogs la dag pa byin nas zhi bar byed pa'i phyir /
de ni chos kyi dbang du byas la gzhan la ci ltar rigs par sbyar ro / /
gnyis pa mi gdams phyir rtsod pa zhi byed yod de /
rgyu bcas kyi rtsod pa ni mngon sum gyis dang /
rgyu med kyi rtsod pa ni dag pa sbyin pas zhi bar byed pa'i phyir /
phyi ma la bzhi yod de /
gzhi med pa /
gzhi gzhan rjes su sgrub pa phyir bcos la mi ltos pa /
smyos pa rnams su yod pa'i phyir /
de dag gang gis zhi bar byed pa yod de /
dang po gsum la dran pas 'dul ba sbyin pa dang /
phyi ma la ma myos pas 'dul ba sbyin pas zhi bar byed pa'i phyir /
dran pas 'dul ba sbyin tshul yod de /
'das 'di byas pa ma dran pas nyes pa med do zhes gsol bzhi'i las kyis dag pa sbyin pa lta bu yin pa'i phyir /
ma myos bas 'dul ba sbyin tshul yod de /
'di bsam pa rang bzhin du gnas pa'i tshe 'di ma byas pas nyes pa med do zhes sogs kyis dag pa ster pa lta bu yin ba'i phyir /
gsum pa ltung phyir rtsod pa'i zhi byed yod de /
ltung ba rang gi ngo bo shes pa'i rtsod pa zhi byed dang /
mi shes pa'i rtsod pa zhi byed gnyis yod pa'i phyir /
dang po la bzhi yod de /
ltung ba khas len pas zhi byed dang /
mngon @# / /
sum gyi zhi byed /
rtswa bkram pa lta bu'i zhi byed /
ngo bo nyid tshol ba sbyin pa'i zhi byed rnams su yod pa'i phyir /
phyi ma gnyis kyi khyad par yod de /
dge 'dun rnams phan tshun 'dud cing gleng bar byed pa dang po dang /
ltung ba'i ngo bo ji lta ba bzhin dran pa'i ched du gsol bzhi'i las bya ba gnyis pa yin pa'i phyir /
bzhi pa las sam bya ba'i phyir rtsod pa zhi byed yod de /
las la mthun par sbyin pa ni de dngos su zhi byed yin la /
zhi byed gzhan rnams brgyud nas yin pa'i phyir /
lnga pa rtsod pa 'khrul ma'i don yod de /
ltung phyir rtsod pa de la gsum dngos su bshad pa ltar gdams phyir rtsod pa la'ang de ltar sbyar rung ba dang /
rgyu med pa'i rtsod pa de la bzhi dngos su gsungs pa bzhin du ltung phyir rtsod pa la'ang de ltar sbyar rung ba'i don yin pa'i phyir /
drug pa zhi byed 'phrul [@#or 'khrul? fix one] ma'i don yod de /
phyir 'phro ba med pa'i rtsod pa la ltung ba khas len zhi byed du dngos su bshad pa ltar gzhan 'ga' la'ang rung mthun sbyar rung ba'i don yin pa'i phyir /
bdun pa rtsod pa mthar bskyel tshul yod de /
chos min gyi sgo nas rtsod pa mthar gnas nas dbyung ba dang ltung ba phyir bcos bya ba la 'jug par byed pa yin pa'i phyir /
'dir rung mthun sbyor tshul spyi'i dbang du byas pa yod de /
rab byung la mi rung ba dang mthun zhing rung ba dang 'gal ba dgag pa'i bslab pa dngos su bstan pa rnams kyis de dang 'dra ba'i bslab pa gzhan mtshon la /
rung ba dang mthun zhing mi rung ba dang 'gal ba sgrub pa dang gnang ba'i bslab pa dngos su bstan pa rnams kyis de dang mtshan nyid mtshungs pa'i bslab pa gzhan mtshon par byed pa yin pa'i phyir /
dang po grub ste /
dper na /
srin bal gyi stan byed pa bkag pas de dang 'dra ba'am /
de las lhag pa la'ang stan byed par bkag par shes pa lta bu yin pa'i phyir /
gnyis pa grub ste /
rab byung bsnyen par ma rdzogs pa la dbyar gnas dang dgag dbye gnang bas gso sbyong yang byar rung ba mtshon par byed pa lta bu yin pa'i phyir /
'o na /
mdo 'dir /
sgo khang du 'khor ba'i 'khor lo'o / /
cha lnga par bya'o / /
zhes sogs kyi don ji bya zhe na /
yod de /
'khor ba rgyu la bras mtshon byed dang /
myang 'das rgyu 'bras kyi mtshon byed gnyis yod pa'i phyir /
dang po yod de /
dge 'dun bzhugs pa'i gtsug khang gi sgo ngos su /
srin po'i gzugs brnyan gyi lto ba zlum pa'i dbyibs can du byas pa la /
steng du gsum cha dang 'og tu gsum gnyis byas pa'i steng gi cha la dum bu gnyis su byas pa'i gcig la lha /
gcig la mi'i tshogs bri /
'og gi char dum bu gsum du byas pa'i dbus su dmyal ba /
g.yas su ri dwags /
g.yon du dud 'gro'i tshogs bri zhing /
dbus kyi cha la sbrul phug ron gyi mjug ma phag gis bzung ba bri bar bya ba'i phyir /
lha min sgos su mi bri ba'i rgyu mtshan yod de /
de lha dang dud 'gro ci rigs su bsdus pa yin pa'i phyir /
gal te 'bri na lha'i smad cha la bri'o ? / /
de dag gis gang mtshon pa yod de /
spyir srin po'i gzugs kyis ma rig pa spyi nas mtshon la /
khyad par phug ron gyis 'dod chags /
sprul gyis zhe sdang /
phag gis gti mug mtshon zhing /
de yang dang po gnyis gti mug las byung bar mtshon pa'i phyir /
lto ba'i mtha' skor du yan lag bcu gnyis kyi mtshon byed bcu gnyis bri ste /
ma rig pa rgan mo long ba lta bu /
'du byed rdza mkhan /
rnam shes spre'u /
ming gzugs @# / /
gang zag grur zhugs /
skye mched grong stong /
reg pa skyes bu 'o byed pa /
tshor ba mig tu mda' zug pa /
srid pa chang 'thung ba /
len pa spre'us shing thog len pa /
sred pa bya sgo pa la gang ba /
skye ba skyes bu skye bzhin pa /
rga ba rgan po 'khor ba la brten pa /
shi ba skyes bu shi ba'i ro lta bur bri bar bya ba'i phyir /
gnyis pa la gnyis yod de /
'gog bden dang /
lam bden gyi mtshon byed gnyis yod pa'i phyir /
dang po yod de /
srid pa'i 'khor lo'i steng du 'khor lo dkar po sangs rgyas kyis phyag mdzub kyis ston pa bri zhing /
kha dog dkar pos ni skyon dang phral ba dang /
de sangs rgyas kyis ston pa ni sangs rgyas kyis bstan pa la rag las pa mtshon pa'i phyir /
gnyis pa yod de /
yang de'i steng du brtsams par bya zhing 'byung bar bya / /
zhes sogs kyi tshigs bcad gcig 'bri bar bya ba'i phyir /
'dir 'khor ba'i 'khor lo'am srid pa'i 'khor lo bris pa la dgos pa yod de /
'khor ba la nyes dmigs su bltas nas thar pa don gnyer gyi blo bskyed pa'i ched yin pa'i phyir /
de ltar 'dul ba'i gzhung lugs rgya mtsho lta bu'i snying po'i don rnams bsdus te brjod zin to / /
'on kyang rgyas par 'chad ma nus pa ni ma yin te| mkhas pa'i gzhung lugs mang po la ring du 'dris par byas pa'i mthu las spros pa dang bcas te rgya cher 'chad nus pa'i phyir ro / /
'o na /
mi 'chad pa ci yin zhe na /
yod de /
gzhung nyung ba la dga' ba dag rjes su 'dzin pa'i ched yin pa'i phyir ro / /
lhag ma 'ga' zhig ni go sla'o / / / /
smras pa /
sprin bral nyi mas padmo'i tshal la bzhin / /
blo gros snang bas gzhung lugs 'bum phrag brgya / /
'byed mdzad yon shA ka chos kyi bshes gnyen sogs / /
'dul 'dzin mkhan brgyud rnams la slar phyag 'tshal / /
ji snyed chos kyi rnam pa ches mang yang / /
bden pa gnyis kyi tshul las ma 'das bzhin / /
'dul ba'i gzhung don rnam grangs mtha' yas kyang / /
ji skad bshad pa'i khongs las brgal ba med / /
rgyas bshad tshig gi spros pa'i khur chen ni / /
blo chung stobs kyis 'dogs par dka' mthong nas / /
gzhung brgya'i dgongs don snying po yid bzhin nor / /
bde blag nyid du len pa'i thabs zhig bkod / /
'on kyang 'dul ba'i bslab bya phra zhib rnams / /
'phags pa kho na las gzhan bdag lta bu'i / /
spyod yul min phyir nongs gyur nyes pa gang / /
mchog gsum gzu bor gnas pa'i mkhas la 'chags / /
tshul bzhin bshad pa'i mtsho las 'khrungs ba'i / /
dge legs cha shas rgyas pa'i ri bong can / /
bdag yid kun nga'i dpal du gyur pa des / /
skal ldan thar lam 'jug dogs gsal gyur ci /
ces pa 'di ni /
bstan pa'i mnga' bdag ko ? shre na nga so'i bkas bskul zhing /
rang gi slob ma 'ga' zhig gis kyang bskul ba'i ngor shAkya'i dge slong grags pa bshad sgrub ces bya bas /
co ne'i dgon nyid du legs par sbyar ba'o / / / /
zhes pa'i gsung par 'di bzhin ser smad grwa tshang gi mkhas grub chen po bstan pa dar rgyas kyi yig cha gzhir bzung ste yig cha'i dka' gnad mdor bsdus rnams spros bshad dang /
kha skong /
mtha' dpyod /
mtha' dpyod /
thun mong min pa'i khas len mi gsal ba rnams der gsal yod par brten snga dus blo gsal ba rnams nas yig cha dang zung sbrel gsan sbyong mdzad mus dang /
mkho gnad kyang shin tu bri lung ? /
gsung bar co ni dgon chen du bzhugs dus 'gyur dbang gis sngar nas me bzhes zin 'dug pas da phan slob gnyer ba'i khrod du yig cha dkon gshis grwa tshang mkhan po rgyal rong blo bzang bstan 'dzin dang /
dge bshes slob gnyer ba rnams nas yig cha cha tshang gsung bar zhig 'grub thabs thugs gnyer che ba dang bcas mkha' mnyam 'gro kun phan bde'i rtsa ba'i rgyu ? @# / /
ba'i lung rtogs kyi bstan pa rin po che bshad sgrub dar rgyas gong 'phel yun ring du gnas ched ser smad gzhung pa grwa sku bcar mkhan drung tA bla ma rong rnam sras pa thub bstan nor bzang shag tshang nas lhag bsam rnam par dag pas rgyu sbyor 'du i'god kyis gong gsal yid chal co ni 'i ? rnying khungs dag rang la ma phyi byas te rab byung bcu drug pa'i lcags pho stag lor gsung par du legs bskrun thog g+b+ra tshang 'di nyid kyi chos mdzod du bzhugs su gsol ba'o / /
'dir 'bad dge ba'i sa bon legs smin thub pa'i ring lugs yongs 'du'i ljon / /
bstan 'dzin nas drug ? ba rnam rtsen kun dga'i me tog phyogs mthar rgyas / /
ma nor lam bzang 'bras bu'i khur chen bstan srid 'gro phan zungs su dud / /
bla med zhi ba'i grib bsil snum por 'gro ba ma lus dbugs 'byin shog /
mang+ga laM / / /
