@# / /
mkhas btsun bzang po'i bdag nyid sgo mang mkhan rin po che blo bzang chos dar ba'i zhal snga nas kyi rtogs pa brjod pa gzur gnas mkhas pa'i dga' ston zhes bya ba bzhugs so /
@## / /
kun tu bzang po'i 'od kyi gdengs ka yis / /
kun rmongs mun pa bcom ste shes bya'i khyon / /
kun la blo gros mchog ster 'jam mgon lhas / /
kun mkhyen mthob de srid mgon mdzod cig /
blo gros dri med mkhyen pa'i dkyil 'khor rgyas / /
bzang po'i thugs bskyed ri dwags mtshan mas mdzes / /
chos kyi dpal 'byor mi zad chu bo'i gter / /
dar zhing rgyas mdzad kun+da'i gnyen khyod rgyal /
tshul ldan mang thoMs gnas brtan 'dul ba 'dzin / /
rgya chen lhag bsam rmad byung sems dpa' che / /
rdo rje'i rnal 'byor la gnas rig sngags 'chang / /
gsum ldan rdo rje 'dzin khyod pa sngags par 'os / /
deng dus 'dod yon myos 'gyur dbye dang bcas pas rab smyos te / /
spyod pa'i go ma stabs rtsing pos thub bstan bad tshal 'joms byed kyang / /
skal dman bung bas bskor slad rigs mthun rmongs pa'i skye bo rnams / /
phan @# / /
bde'i dga' tshal rgyan du bsngags pa'i mu cor sgrogs byed na / /
rin chen sems kyi rtsa brtan rgyal sras spyod pa'i yal 'dab rdzogs / /
legs bshad me tog rab rgyas bslab gsum 'bras bu'i khur gyis brjid / /
mkhas grub rkang 'thung khrod na cher 'phags bshes gnyen dpag bsam ljon / /
grags pa'i dri ngad ldang a mthun pa'i bser bu cis mi spro / /
mang du gsan pas rmongs pa'i dgra las rgyal / /
tshul bzhin sgrub pas rtogs pa'i btsan sa zin / /
rnam dpyod dpung pas bstan pa'i ru mtshon bsgrengs / /
'di dag ngo mtshar gtam gyi sa bon yin / /
ya rabs dam pa'i lugs srol shes 'dod cing / /
rgyal sras spyod pa'i rjes su slob 'dod la / /
yi rang goms pas dge tshogs spel 'dod pa / /
de dag dga' dang dad pa'i yid kyis nyon / /
de'ang phun sum tshogs pa'i thugs bskyed rlabs po che'i dbang chen gser gyi 'dzin ma la /
rnam par dag pa'i tshul khrims kyi chu gter chen po yongs su 'khyil ba'i klong na /
rgya chen sde snod gsum gyi dgongs don thos bsam sgom pa'i bang rim mngon par mtho zhing /
gsang chen rgyud sde rnam bzhi'i lcog gis nye bar mdzes pa'i bshes gnyen ri yi dbang po sgo mang mkhan rin po che blo bzang chos dar ba'i zhal snga nas kyi rnam par thar pa rags pa tsam zhig gtam du gleng ba la /
thog mar gang du skye ba bzhes pa'i yul kha ba can gyi ljangs mdo khams smad kyi phyogs 'di nyid 'dzam bu gling gi phyogs cha ji lta zhig tu gtogs tshul zur tsam bsnyad na /
'brom ston rgyal ba'i 'byung gnas kyis jo bo sbyan 'dren pa'i don du bod ston rnams la 'phrin du springs pa las /
shing rta'i dbyibs 'dra 'am gling gi /
bye brag brjid ldan gangs ri'i byang / /
kha ba can zhes ming grags pa / /
bod ces bya ba gnas pa'i phyir / /
zhes pa ltar 'dzam gling spyi'i dbyibs ni rgya gar gyi shing rta rta glangs sogs la 'grel ba'i phyogs phra zhing /
'khor lo brten pa'i phyogs zhing che ba zhig yod pas de la dpe sbyar ba yin zhing /
sogs pa'i dbyibs lta bur yang bshad de /
mdzod las /
'dzam bu'i gling de ngos gsum la / /
stong phrag gnyis so shing rta'i dbyibs / /
gcig la dpag tshad phyed dang bzhi / /
zhes pa bzhin no / /
zheng chung ba'i ngos gang la ston pa'ang da lta @# / /
bris pa phal cher nang du ri rab ngos la bstan yod kyang /
khang bu brtsegs pa'i mdo dang /
rmad du byung ba'i chos kyi rnam grangs /
rdo 'phang ba'i mdo sogs las byang ngos che bar gsungs shing /
dbus kyi ri rgyal lhun po ni / /
gling bzhi kun gyi byang na'o / /
zhes pa ltar gling gang yin kyang rang gi byang ri rab la ston dgos pa nyi ma'i 'char tshul gyi dbang gis yin no / /
der ma zad lo rgyus sogs la brtags na'ang gling phran mang po dang kha da nye tshul gyis lho ngos rgya mi che ba dang /
byang phyogs na sham b+ha la sogs yul rgya chen po phan tshun gcig gcig gi ming mthos pa'ang mang po yod pas shes nus so / /
des na yul gyi dngus rdo rje gdan nas byang phyogs su dpag tshad drug cu tsam nas bod kyi sde zin cing /
de la nang gses kyis stod smad par gsum du phye na /
stod mnga' ris skor gsum ni /
spu rang /
mang yul /
zangs dkar gsum skor gcig /
b+chi ma /
bru sha /
sba ti gsum skor gcig /
zang zhung /
khri te stod smad gsum skor gcig tu byed /
par dbus gtsang ru bzhi ni /
sngar dbus la /
dbu ru /
g.yo ru gnyis /
gtsang la g.yas ru /
ru lag gnyis zer yang /
chos rgyal kau shi han gyis khri skor bcu gsum dbang du bsdus te rgyal dbang rin po cher phul phyin la /
g.yas ru /
g.yon ru /
spus ru /
gung ru bzhir byed do / /
smad mdo khams sgang drug @# / /
ni /
zal mo sgang /
tsha ba sgang /
smang kham sgang /
spo 'bor sgang /
dmar rdza sgang /
mi nyag rab sgang dang drug go /
de dag la bod chol kha gsum du'ang grags te /
mnga' ris gung thang nas sog la skya bo yan dbus gtsang chos kyi chol kha /
de nas rma chu khug pa mdo stod mi'i chol kha /
de nas rgya'i mchod rten dkar po yan mdo smad rta'i chol khar byed do / /
'di thams cad zam tog bkod pa sogs mdo sde du mar spyan ras gzigs kyi 'dul zhing kha ba can gyi rgyal khams zhes gsungs pa de yin pas /
'ga' zhig dbus gtsang kho na der ngos 'dzin pa ni rmongs zhen gyi gtam yin te /
gangs can ma kha ba can zhes 'dogs pa'i rtsa ba bod skyobs pa'i gangs chen brgyad du grags shing /
de'ang rje bla mas /
gangs can khrod kyi gangs ri'i dbang po zhes gsungs pa ltar /
gangs ri'i rgyal po'o de gung rgyal /
gangs ri'i dmag dpon sbo mar /
gangs ri'i blon po thang lha sogs su bshad pa ltar yin pas /
rma chen gangs kyi gtso bo zhig tu byed na mdo smad gangs can du mi byed pa'i thabs med do / /
'di dag gnas kyi khyad chos gtso bo yin pas /
rgya bal gyi rgyal po so so'i bsngags pa brjod tshul rgyal po bka' 'bum las /
bod ces bya ba khyad par 'phags pa'i yul / /
sa mtho ri gtsang gangs ri gnyan gyi mgul zhes dang /
gangs ri rang byung mchod rten ya mtshan can / /
zhes gsungs te /
bka' gdams glegs bam las kyang /
gangs dkar po shel gyi mchod rten yod / /
ces byung ba de kun mkhyen 'jam dbyangs bzhad pas dgon 'di'i lung bstan @# / /
du 'grel skabs rma chen gyi gangs la ngos bzung ba ltar /
skyabs mgon rdo rje 'chang nas dgon 'dir rma chen gtso bor bsten pa dang /
klong rdol grub dbang rin po ches rma chen 'di la lhag tu 'khor tshal gsungs ba gung bsgrig rgyu mang ngo / /
der ma zad mdo khams ni sngon chos rgyal gyi dus rgya bod kyi so mtshams sogs su bzhag pa las mched pa yin pas skad rigs la'ang brda snying ma 'gyur ba mang zhing /
de'i rgyu mtshan gyis dbus gtsang la bod dang /
mdo khams la bod chen por grags pa tsam las don 'dra ba /
dper na 'jam dpal rtsa rgyud las /
rgya dang rgya ni che nyid na / /
zhes rgya nag chen po rgya nag las logs su gsungs kyang /
zan shi'i byang phyogs kyi rgyud la rgya nag dang /
man jing sogs lho rgyud la rgya nag chen por 'jog pas gnyi ga rgya nag tu 'dra ba bzhin no / /
'di la dgongs nas lha mo dri ma med pas zhus pa dang /
sher phyin gyi mdo'i yul dpyad pa'i yon tan gyi skabs sogs su /
bstan pa byang nas byang du dar bar 'gyur ro / /
zhes byang phyogs kha ba can gyi ljongs 'di la nang gses kyis cha gnyis su phye ba'i gcig nas gcig tu dar tshul lung bstan pa yin te /
rgya gar dbus nas byang du dpag tshad brgya brgal ba nas skya yod cing /
de nas byang du dpag tshad brgya lhag brgal tshe mdo smad kyi sne zin pas kyang shes nus so / /
der ma zad khro phu lo tsA bas paN chen sh+'+k+ya shrI spyan 'dren skabs phul ba'i zhu yig las /
mag d+ha sogs rig 'byung gnas na sdig to yis / /
dmag tshogs kyis bcom o rgyan kha che bal yul yang / /
log spyod kyis khengs deng sang bstan srog legs gnas ni / /
bod yul 'dir zad skyes chen byang phyogs zhabs bskyod zhu / /
zhes bskabs der rgyal ba lan paN+Ti ta chen po du ma yod la bstan pa'i 'byung khungs su rtsi dus yin kyang / /
bstan pa byang du 'phe ba'i rten 'brel gyis ljon shing yar skye bzhin 'phel skyed bod che bar gsungs pa bzhin /
de skabs dbus gtsang du'ang grwa rgyun gyi khrod nas mkhas pa'i thog mdo smad che bar yod 'dug la /
deng sangs 'di las kyang chos kyi don gnyer dang rnam grangs la blo rno ba sogs smad phyogs drag par 'dug pa rten 'brel gyi che bar mngon /
de ltar thub bstan dbyar gyi lang tsho dar ba'i dus ston gsar du ngoms ba mdo smad sa yi thig le /
de la'ang rgya gar chu bo gang+gA gnyis pa yan lag brgyad dang ldan pa'i klung chen rma chus bgos te lho rgyud dang byang rgyud gnyis su yod pa las lho rgyud /
lung pa'i mda' klung chen de la gtad cing /
phu shar lhor blta ba'i bod sde mang du yod pa las ma nang tsho lngar grags pa'i ya gyal ka ring zhes pa /
lung pa'i sked na ker pangs kyi rdo sha ba lta bu zhig yod pa las btags pa yin zhing /
lo rgyus la lar 'di 'dra la dngos grub kyi rtags mtshan du bshad pa'ang yod /
chu shing 'dzom zhing yo tog smin pa /
phun 'brog gi rtswa sa'ang yod pas /
khangs zhings sa yi dge /
'thung chu zhing chu chu yi dge /
gam 'brog rgyang 'brog 'brog gi dge /
khang shing bud shing shing gi dge /
khang rdo thab rdo rdo yi dge /
zhes pa ltar gyis dge bcu tshang ba zhig go /
yul mi rnams g.yo sgyu med pa ma bcos pa'i rang bzhin drang po @# / /
can /
rkun jag sogs spyod pa ngan pa'i mig ltos mi byed cing dkon mchog la dad ba /
phal cher gzugs byad bzang zhing smra sgo yangs pa sogs chos sgrub pa'i rten du 'os pa shas che la /
de'i nang nas dpal 'bum bya ba dam pa 'di'i yab yin zhing /
yum ni dpal mo mkhar zhes bla ma dkon mchog la gus pa / /
dbul sprang sogs la snying brtse ba zhig ste /
mi tshang 'di 'dul ba lung las /
ha cang phyug po'i khyim dang ni / /
dbul po'i khyim du mi skye bar / /
bar ma'i khyim du skye 'gyur zhing / /
rtag tu rab byung thob par shog /
ces bsngags pa ltar mtha' gnyis sum lhung ba zhig go /
yab yum de gnyis kyi sras su rab 'byung bcu gnyis pa'i bgrang bya zhe drug pa /
stod 'grel ltar na yongs 'dzin te saM skr-i tI skad du pa rid+hA ri /
tsi na'i skad du shin tsi /
dbang thang bstun ba chu pho byi ba'i lor dge mtshan gyi ltas dang bcas te bltams /
de'i snga lo sogs tsha'i rtsis pa la rtsis byed du bcug par /
sang phod bu zhig skye bas de rab 'byung byas na dgon sde mang po'i bla ma dang /
khyim pa byas na grong sde mang po'i dpon po byed pa'i bsod nams can zhig yin /
de'i sku rim la gser gyi ska rags byas pa'i dngul gyi gzungs 'dus shig 'bri dgos zhes bshad 'dug pa ni /
sngon gzhon nu don grub sku bltams pa'i tshe mtshan mkhan snga mas khyim na gnas tshe 'khor sgyur dang /
rab tu byung tshe sangs rgyas su 'gyur bar lung bstan la /
phyi mas rtsod dus 'khor sgyur mi 'byung bas sangs rgyas su 'gyur bar bshad pa bzhin mdo dbus su dge 'dun gyi sde du ma'i gtsug rgyan du 'gyur rgyu de thig par snang ngo / /
der ma zad rim gro 'bab tshal yang /
phywa g.yang sel gsum lta bu zhi ba'i dkar bcos /
mnan bsreg 'phang gsum lta bu drag po'i rim gro grong pa la brin bde 'dra zhi gam babs par /
rgyal ba'i bka' dri ma med pa sgrub tshul babs pa ni sku tshe 'di'i bzhed don mtha' dag chos dang mthun par 'grub pa'i rten 'brel gyi mgo tshugs par snang /
de rjes yab cher ma 'gyang bar 'das te yum gyis bskyangs /
khams mi bde ba sogs ci yang med cing mtsho nang gi padma bzhin skyed che bas shin tu gso slab ba byung /
cung zad nar son te byis pa rnams dang lhan cig rtse ba'i dus na'ang zla bo rnams 'phyong rgyug 'ar 'ur tsitsam byas kyang rtog dpyod mi gtong bar de'i rjes su mi 'gro ba dang /
rtsod mo'ang du ngan spyod kyi rigs mi byed pa rgan po'i spyod pa lta bu kun gyi yid du 'ong bzhig yod par snang ngo / /
kai la shas mtshan bsil ljongs mdo khams smad / /
ka ring zhes grags sa yi thig le ru / /
ku mud tshal du zla zer 'phos pa bzhin / /
kun bzang dge ba'i ltas dang bcas te bltams / /
na tshod padma'i myu gu ches phra yang / /
ne'u ldang bag med dbyis ba'i tshogs kyi nang / /
nor 'khrul nyes spyod dri ma'i 'dab rdzas kyis khwa nam yang ma sbags sngon goms mthu de rmad / /
skabs shig nas a khu bla ma ngag dbang don grub kyi drung du klog bslab par thod rgal byas nas mi 'gro bar phral klog sbyar klog sogs rim pa bzhin nan tan gyis dal bus zhib mor slob cing /
gang shes pa de nam yang mi brjed par byas te yid la 'jag pas slob mkhan la'ang dka' tshegs @# / /
med cing shin tu mgu ba byung ste /
grog mkhar dang sbrang rtsi ltar yon tan gsog tshul mnong pa'i nyer bsdogs dang por brtsam mo / /
de nas blo bzang dar rgyas zhes pa mang thos tshul ldan mkhan por 'os bzhig gi drung nas rab tu byung ba'i tshul khrims yang dag blangs te ngur smrig gi rgyal mtshan 'chang zhing mtshan blo bzang chos dar zhes btags /
ka ring skar du zhugs te de na 'don rgyun la yod pa'i cho ga chos spyod rnams rdzogs par bslabs /
de skabs thugs la rab tu byung ba'i ming tsam des go mchod pa 'dur / /
chos rnam par dag pas gtan gyi mdun ma 'grub nges shig mi byed pa'i thabs mi 'dug /
de byed pa la thog mar grwa sa chen po zhig tu zhugs nas slob gnyer tshul bzhin byas la chos kyi gnad go bzhig byed dgos par 'dug snyam ste /
dbyar thog cig bkra shis 'khyil du bros nas phebs /
yul mi rnams kyis rjes bsnyegs nas 'ongs te bzhugs thub pa ma byung yang /
dang por phebs pa de sngon gyi thugs smon gyis bskul ba yin zhing phyis 'byung rten 'brel bsgrigs pa lta bur yang mngon /
de lo dbyar chos kyi gling bsre dka' bcu a bar bzod pa dang /
skyor dpon rno 'bug gnyis yin zer gin 'dug ces phyis dgung lo bdun cu skor la phebs dus bka' chos 'ga' zhig gi skabs su gsung snang /
des mtshon sku na phra mo'i dus nas gsan gzigs byung tshad nam yang bsnyel ba med pa'i dran pa brtan po zhig mnga' ba ni skye ba'i 'phreng par sems kyi rta mchog dran shes srab kyis kha lo bsgyur te bag med pa'i lam du nam yang mi gtong bar /
thub pa'i gzhung lam drang por bgrod pa'i 'bras rtags su mngon /
de nas yul mi rnams kyis kyang 'di grwas zhig tu ma btang bar mi sdod 'dug snyam ste ji ltar 'os pa'i mthun pa'i 'tshog chas bsgrubs ba bzhin dgung lo bcu bdun pa bid+ha bste rnams 'byung zhes pas pho 'brug gi lo dbus su phebs pas lam skabs sogs nas nye zho ci yang med pas bde bar son to / /
nyi ma'i gnyen gyi bstan pa'i sgor zhugs te / /
nyes ltung rnyog pa'i dri ma ring du spangs / /
nyon mongs gdung sel tshul khrims bdud rtsi'i bcud / /
nyams su myong bas dga' ba ci yang brtas / /
thar pa'i go 'phang mchog de sgrub pa yang / /
thog ma kho nar rgyal ba'i gsung rab la / /
thos bsam tshul bzhin ba gyid la rag las pas / /
thugs kyis dgongs te sbyor ba 'di brtsams so / /
de nas sangs rgyas dngos dang dbyer ma mchis pa jo shAka sogs kyi zhal bzang mig gi bdud rtsir gyur pas dga' dad dbyar gyi chu gter bzhin rgyas shing chos kyi bzhed don smon pa bzhin 'grub pa'i gsol 'debs nan tan zhus /
rgyal dbang thms cad mkhyen pa bskal bzang rgya mtsho'i zhabs kyi padmor mjal zhing mos bus tshad med bskyes /
de nas mkhas grung klu dbang pye ba'i bsti gnas /
lung dang rigs pa'i dbyangs snyan sgrogs pa'i dga' tshal /
dpal ldan 'bras dkar spungs pa'i gling gi grwa tshang bzhi'i nang nas gur dkar po'i tog lta bu bkra shis sgo mang gi chos grar zhugs /
tshul khrims rnam par dag cing byang chub kyi sems la mnga' 'byor pa mkhan po sangs rgyas rdo rje'i drung nas bsdus grwa'i brtsi bzhag thog mar gsan /
@# / /
rang gi khams tshan bsam blo yin kyang sngon gyi 'brel bas mtshams sbyar te yongs kyi dge ba'i bshes gnyen bra nye ngag dbang dge legs dge rgan du bsten /
tshogs chos 'grim /
dpe 'dzin dang gshar sbyang mdzub khrid sogs la brtson pa chu bo'i rgyun lta bu nyin mtshan khor mo yug tu mdzad /
zhar la dmigs brtse ma dang a ra pa tsa sogs la 'bad nas lha dang bla mar gsol ba 'debs pa bshag sbyang sogs rgyu dang spun gyi tshul du 'bad pas cher ma 'gyang bar bsdus tshad kyi rigs pa'i sgo phye ste bgro gleng legs par byed thub pa byung /
sa sprul lo paN chen rin po ches rgyal dbang thams cad mkhyen pa'i mdun nas bka' chos gsan ched sa ga zla ba'i nang du phebs pa la dan 'bag gling khar ser 'phreng gi che zhal mthong btsam nas dad pas ba spu g.yo ba byung /
slob gnyer byed sa'i gtso bo zab rgyas kyi gzhung gnyis yin pas /
bsdus gra'i skabs der rgyan 'jug gnyis la blo 'dzin shin tu byang ba mdzad /
bsdus grwa blo rtags sogS kyi rtsod pa rdzogs nas gzhung tshugs te phar phyin dbu mdzod 'dul ba rnams la rim bzhin sbyangs pa na blo gros je rgyas su song ba bzhin brtson pa je cher 'gro bas klog pa thos bsam gyi bya ba dbyar gyi chu gter bzhin du 'phel /
nyid rang bzhin gyis thugs sgam zhing brtan pa'i thog dge rgan nas kyang rje yab sras kyi gsung rab rnams rtsa ba yin pa smos ci dgos /
gzhan grwas so so'i yig cha spyi don thal phreng mi 'dra ba mang po 'dug mod kyang gsung rab kyi dgongs don zhig go 'dod na kun mkhyen bla ma'i yig cha 'di'i steng nas mgo bar gzhan nas lhag pa blang gtong rgyu e yod mi shes zhes yang yang gsung stabs /
rnam bshad gser phreng sogs la skabs skabs su gzigs pa ma gtogs yig cha kho na gtsor 'don gyi 'dzin skyor chos thog chos mtshams kun la gshar sbyang dang yig cha'i steng nas dpyad pa phu thag chod pa mdzad /
khyad par gzhung tshan so so'i rang lugs skabs kyi /
mtshan nyid /
dbye bsdu /
grangs nges /
go rim /
byed las /
sa mtshams /
sgra don /
mu rtsi tshul sogs gang yod kyi tshig don gnyi ga blo la shin tu byang nas cig car 'char ba lta bu sha zhag rus zhag tu 'gro ba byas /
deng sang slob gnyer la 'bad pa'i khul byed pa phal cher yang dpe cha lta tshul rang gi yig cha 'dzin skyor phyed rgyu bsgyur nas dpe sna mang po zhig gis ma long ba bzhin byas te dpe klog chab cho par rtsi thog la yan pa bzhin thams cad kyis ne btog re byas rung gnad la 'bab rgyu gcig kyang med /
gzhung tshan de'i ngang rang lugs bskyur te gzhan lugs dgag pa'i thad nas par 'phen rgyu re e yod gtso bor byas pas skabs der 'gro thabs tsam 'ong yang /
rang la tshur 'gang ba na 'babs 'di 'dra zhig dgos snyam du blor 'dzin rgyu'i gtad so zhig med stabs ri dwags thang la brdas pa bzhin gar 'gro 'dir 'gro med cing /
lo zla kha shas song dus sems don ci yang med pa ni dang por slob gnyer rgyag dus rgyag ma shes pa'i skyon du snang ste /
kun mkhyen 'jigs med dbang po'i zhal snga nas /
gzhung tshig blo 'dzin mi byed gzhung gi don / /
dpe klog tsam gyis @# / /
shes 'dod bzhad gad gnas / /
zhes dang /
thad ka'i gzhung la lta ba yal bor nas / /
dbe mang blta ba shes rab 'chal ba'i rgyu / /
gsungs pa ltar yin pas /
blo gsar rnams yeng ma yeng gis nyi ma 'phul thabs de 'drar ma song ba dam pa 'di dag gi rnam thar la kha mig yar blta ba zhig dgos so / /
rgyun par bgro gleng gnang tshul gzhung gi go don tshol ba gtsor 'don byas pas bam med ba zhig yin kyang /
pha rol pos tshigs 'khri sogs ha cang gi rigs pa zhib mdog dang ngar ngar byas na de'i tshod kyis rigs pa je rnor btang ste phyi rgol gyi spob pa gzhom nus pa rtsod pa'i khya mchog lta bur yod ces rgyus yod rnams gleng /
nyi shu rtsa grangs shig la mnyam med thub pa'i dbang po'i chos kyi rgyal tshab mkhas grub bye ba'i gtsug rgyan dam pa rje ngag dbang byams pa'i zhabs drung nas bsnyen rdzogs kyi sdom pa bzhes /
de nyid kyi lam rim bka' chos sogs la'ang lan kha yar byon te gsungs gi bdud rtsi nyams su myong /
chu sprel lor kun mkhyen 'jigs med dbang po dbus su phebs par dge rgan gyi stabs thugs 'dris che ba 'byung /
skabs shig thos bsam gyi bar chad lta bus sku khams mi bde bzhig byung ste thabs ci byas kyang ma phan /
nyin gcig kun mkhyen de nyid kyi mdun du song bar thugs khros pa'i rnam pas khyod mi bde ba e red gsung bas /
gnod tshab chen po mi 'dug kyang skyed gtan mi 'ong ba zhig 'dug zhus pas /
de skyon can zhig yin pa 'dra /
sang ngas rta mgrin gyi rjes gnang zhig byed gsung /
phyi nyin yang thugs khros pa'i rnam pa de ga'i ngang nas rjes gnang stsal te grub zin pa na dgyes nyams dang bcas du skyon med mod /
rta mgrin ci thub re thon gsung pa de nas bzung ste sengs dwangs su song /
de rjes thu'u bkwan rin po che'ang phebs pas thugs nang shin tu nye ba 'byung 'dug pa ni /
rtsa ba sngon nas thugs smon gyi 'brel ba zhig yin 'dug la /
thun mong ltar yang /
bzod pas mdzes shing skye bo dam pa la / /
phangs dang lugs dang lugs min shes /
zhes gsungs pa der mngon /
me glang gi lo mjug lcang skya thams cad mkhyen pa'ang dbus su phebs te lo snga phyir chos bka' mang du bka' mang du gnang bar gsan bzhed che'ang /
de skabs chos 'grim gyi sgang du song bas lha sar gnang ba rnams la cher phebs ma thug chos mtshams dang 'grig dus kha shas dang 'bras spungs tshogs chen nas lam rim thun gcig /
sgo mang chos grwar lam gtso'i gzab bshad gnang ba rnams thugs la 'jag nges su byas te gsan /
rtsod bzhin pa'i skabs gnas skor chos nyan sogs la 'gro mi rung bar bla ma gong ma rnams kyi bca' yig tu dgag pa mdzad pa'ang gnas skabs tshogs chos grwa mi 'chag pa'i thabs tsam min gyi dgos pa las dgag bya che ba zhig yod pa yin te /
rgyal swas zhi ba lhas /
gang zhig bsams te byar brtsams pa / /
de las gzhan du mi bsdam ste / /
der gtad pa yi bsam pa yis / /
de nyid re zhig bsgrub par bya / /
de lta na ni kun legs byas / /
gzhan du gnyi gar mi 'gyur ro / /
zhes gang brtsams rim pa ltar 'grub pa dgos kyi /
chos grwar @# / /
rjes bzhag tsam nas dril bu dkrol tshad kyi rtsir rgyug ba'i blo sna mang po rtsi skud mgo brel pa lta bu der snga phyi gnyis po gang yang mi yong bar gsungs so / /
brtson 'grus byed lugs kyang nyi ma kha shas lto'ang mi dran pa lta bu'i tsha drag byas /
skabs skabs su brjed song ba bzhin bskyur nas 'gro ba'i 'phar ldang des gar yang mi phyin par gzigs nas rtag sbyor gyi brtson 'grub rgyun chags pa chu bo'i rgyun lta bu /
'du 'dzi g.yeng ba sogs rkyen gzhan gyis bzlog tu med pa rig zar gyi rbab lta bu /
tsha thub grang thub kyi dka' spyad dam pa gong ma'i rnam thar dang rjes su mthun pa zhig mdzad pas slob gnyer lo re las lo re skyed thon tsha ba che bar byung ba ni rgyu 'bras gom log pa'i 'bras rtags yin te /
skye bo gso thigs las /
gzhon pa'i dus su rig pa bslab / /
zho 'dod pa ni dgun nas gso / /
drod gsher ldan dus sa bon gdab / /
de gsum 'phral du smin pa'i rgyu / /
zhes dang /
'jam mgon sa paN gyis /
mkhas pa slob pa'i dus na sdug /
bde bar 'dod la mkhas mi srid / /
gsungs pa bzhin te /
la la zhig rang gis brtson 'grus mi byed par nga la slob gnyer yong thabs zhes thabs shig thang nas tshol bar snang yang /
tsan ka'i lugs kyi bstan bcos las /
yon tan 'bad pas 'grub pa yin / /
'bad pa bdag nyid la gnas pas / /
'bad nas yon tan mi slob bar / /
gzhan dag yon tan ldan zhes sgrogs / /
gsungs pa'i dpe ltar dgos pa med do / /
de ltar thugs gnyer gnang tshul mkhas shing mgo mjug mtshungs pas ring por ma thogs par bka' po ta chen po lnga'i dgongs don thugs su chud de mkhas pa'i go 'phang thob bo / /
tshogs mchog dge 'dun rigs pa smra ba'i grwar / /
tshad ma sde bdun rigs lam bsdus grwa dang / /
tshul gsum gtan tshigs rigs par spyangs pa yis / /
tshegs med lung dang rigs pa'i dga' ston myong / /
shes rab gru gzings brtson pa'i bdan can / /
shugs drag brtson pa'i rlung gis bskul ba na / /
shAka gsung dgongs don zab cing rgya che'i mtsho / /
shin tu brgal dka'i pha rol lud kyis son / /
so bzhi pas bya'i lo nas mkhan po ngag dbang dge legs sgo mang gi chos khrir phebs pas /
khong gi zhal nas mkhan thog snga ma gnyi ga de tsam mthar phyin bam byung ba sogs kyi stabs deng sang grwa tshang gi bsgrig lam sogs ha cang blor 'bab po zhig yong gi mi 'dug /
khyed rang smon lam ming btags kyi tshad la slebs yod pa cung 'gyang 'gro bar 'dug kyang 'di gal che bas khyod kyis grwa tshang dge bskos byed dgos gsung bar dgongs bzhus kyang nga la grogs shig dgos par 'dug ces gsung nan che bas bka' bzhin zhus /
de ni spyod 'jug las /
ma brtsams pa ni mchog yin gyi / /
brtsams nas ldog par mi bya'o / /
gsungs pa bzhin bya ba 'di byed dgos pa la yal yol gyis 'gro thabs tsam ma yin par sems la 'dzin rgyu yod pa zhig byed dgos par 'dug /
bla ma'i bka' yin par ma zad /
spyir na'ang be'u bum sngon po las /
ci nas byed 'dod sangs rgyas bstan pa / /
'jig rten yun ring ci gnas bya ste / /
de yang dge 'dun sde la rag las @# / /
nus pa yod na de gnas thabs bya / /
zhes 'gro ba'i bde skyid bstan pa dang /
de dge 'dun gyi sde la rag las par gsungs pa de 'byed phyog gi skal ba len mkhan mang bas go mi chod /
'chad nyan bsgrig lam rnam dag cig yod dgos par 'dug /
'di la phan zhig thogs na chos kyi bya ba'ang de las lhag mi 'dug dgongs te dra gzhan su la'ang ngo dga' zol 'jog tu ma song bas bsgrig gi ting gnon 'chun che zhing tshar na snyoms pa gang la gang 'os bab mtshungs le shor med pa gnang /
dge bshes chen po zhi zhing dul ba zer ba'i ming bzang lam ltos par bsgrig 'ga' lang shor du song ba rnams la brdung btags kyang tsha nan mdzad pa ni don go na de dag la'ang phan btags pa kho na yin te /
shes rab sdong bu las /
mi bsrun skye bo zhi bas min / /
de rang 'tsham pa'i rtsub pa bsten / /
bu ni mi bsgrung bdag la / /
phan 'dod pa yis mi bsdigs sam / /
mkhas rnams rna bar mi snyan yang / /
phan tshig sman bzhin bsnyen par gyis / /
skye bo ngan dang gser dang rnga / /
mi bsrun rta dang pud med dregs / /
brdungs na dul ba nyid 'gyur gyi / /
de dag legs byas snod ma yin / /
zhes gang gsungs pa bzhin no / /
de ltar zhi drag gang dgos kyis bab bstun mdzad pas dam rgod dga 'jigs shing dge 'dun rnams spro ba 'phel bas bsgrig lam la shin tu phan thogs pa dang mkhan rin po che'ang dgyes pa'i rtser son ba byung /
de nas slon lam grwa skor gnang dgos pas gzhung gong 'og thams cad la khol 'don tsam ma yin par cha mnyam pa'i zhib dpyod bskyar ma dang /
mtsho TIka mchims mdzod sogs la'ang zhib gzigs /
sdom tshig gal che ba'i rigs blo 'dzin byang bar mdzad /
dgung lo so brgyad bsam glang gi dgun chos thog grwa tshang gi dam bca' dang /
lcags stag lo'i smon lam thog lha sa'i dam bca' bzhag par gzhung 'bab tshan che'ang khas len shor tshab che ba ma byung la /
lan myur zhing gsal la dbangs mtho bsku'i rnam 'gyur sogs gang thad nas khyad du thon pas mkhas blun mtha' dag gi yi dam gzhing bsngags pa'i rol mo 'khrol ba 'byung ngo / /
chos kyi sde chen bkra shis sgo mang gi /
chos khrims 'dzin pa'i res su son ban / /
chos min brlang por spyod rnams spa bkong zhing / /
chos mthun tshogs kyi dbu 'phang ci yang bstod / /
rang gzhan grub mtha' rgya mtsho'i mthar ston te / /
ras 'phrul snang gtsug lag khang chen du / /
rab 'byams smra ba'i grwa skor mdzad pa na / /
rigs lam dri med dga' ston mchog tu 'phel / /
nyid kyi dgongs par smon lam gyi dam bca' grub phral nas rgyud grwar phebs te sngags la slob gnyer tshad dang ldan pa byas /
de rjes mdo sngags kyi lam rdzogs pa'i nyams len rdo rus thug pa zhig gnang bzhed shugs drag po yod pas /
snga lo dgun thog rgyud pa 'bras spungs su phebs skabs dge rgan la snyan gsan pa nas gsol ja sogs drangs te thugs thag bcad yod kyang /
tshogs mchod grol mtshams 'dul ba mkhan po gnang dgos tshul rgyal dbang thams cad mkhyen pa'i bka' babs /
ma 'gyang bar 'dul ba bla brang du spos te khri 'don mdzad @# / /
par rtse shod kyi sku tshub /
'bras spung bla spyi so so /
mkhan po dge 'dun bde chen dang /
mgron gnyer mkhan po sogs mi drag mang po'i ngo tshab /
bsam blo khams tshan /
bis mdo mi tshan sogs spyi sger kun nas khri 'bul gyi bdog pa gya nom pa bstar /
stod lung lding kha'i dgon pa 'dul ba mkhan po snga phyi'i 'dzin thebs su sprod len byed dgos pas der yang khri 'don mdzad /
bla ma gzhan gyi skabs sna tshogs byung yang khong la gus zhen che zhing rigs grwa'i zhabs 'gyur du phan thogs pa byung bas /
nyid nas kyang rjes ser 'gyed 'jog pa sogs spyan bskyangs che bar gnang /
dpal rdo rje 'jigs byed kyi bsnyen sgrub ngag mtshams dam po zla ba gsum tsam gnang ste rdo rje'i rnal 'byor brtan po la gzhol bar mdzad cing mjug tu kha skong gi sbyin sreg rgyas par gnang /
'di skabs las don sogs kyi thugs g.yeng chung bas byams mgon bla ma rin po che sogs kyi drung nas lam rim blo sbyang rim gnyis kyi khrid sogs /
yang yang gsan pa'i don bzhin thun mong pa lam gyi gtso bo rnam pa gsum dang /
thun mong ma yin pa gsang sngags zab mo'i nyams bzhes zung du 'brel bar brtson brgyun chags su gnang bas nyams rtogs yar zla bzhin 'phel /
yi dam chos srung gi bsnyen pa'ang lo ltar gyis ma chag pa gnang /
lan cig rtse'i bzhugs gral du ser byes pa'i bla ma mkhas grags shin tu che ba de dang lhan cig tshogs gleng mdzad de /
nyan thos kyi theg pa la yang dag par zhugs pa rnams la zhes sogs kyis bden bzhi'i chos 'khor gyi ched du bya ba'i gdul bya bstan pa yin tshul gyi bgro gleng btang bas /
skabs shig pha rol pos bye brag smra bar gyur pa'i byang sems de nyan thos kyi rigs can yin zer dgos pa lta bu khas len 'dzin rgyu med pa byung bas kun ya mtshan du gyur /
rgyun par thugs dam gtsor 'don dang don gnyer can kha shas la chos bka' thor bu dpe khrid sogs gnang bzhin pa'i mu nas lo drug song ba shing lug lor rigs gra btang ste dge 'dun stong brag bdun du nye ba la nyin bco lnga'i ring mang ja'i bsnyen bkur dang tsha ra /
nyin ltar gyi 'gyed sna re dang 'gyed chen dngul TaM ka gnyis re /
lhag mchod du sgo mang la grwa ja bzhi dang dngul zho re /
khams tshan la skar lnga /
mi tshan la kha dar re bcas btang /
'dul ba bla brang 'di 'tshub che bas bla rabs snga phyi mang pos mthar phyin dka' ba byung yang /
nyid bzhugs skabs 'tshub ci yang med pas shin tu bde bar byung ba thugs bskyed dang rgyun gyi nyams bzhes ma g.yel ba'i stobs yin par mngon /
de skabs kyang 'ga' zhig gis rigs grwa gcig po 'di gegs ci yang med par mthar phyin pa legs byung bsam tshams 'dir dgongs bzhus na zhes gros 'debs ba byung yang /
dam pa nyid bya ba gang brtsams mthar thon nges shig byed pa rang gi gnas lugs lta bu yin pa dang /
zar zir gyi g.yeng ba chung bas thugs dam 'phel ba sogs kyi thugs spro bar gyur te slar yang bzhugs pas nye zho med cing rigs grwa phyi ma sngon las blta ba 'gyur lta bur gtong rgyu byung ba 'og tu 'chad par 'gyur ro / /
'dus pa'i dge 'dun @# / /
mchog gi grwar phebs pa'i / /
'dun pa shugs drag thugs la breng na yang / /
'dul ba mkhan po'i go sar bka' babs pa / /
'da' bar ma nus de yi khril 'khod / /
thun mong thun mong min pa'i lam bzang gi / /
thugs dam zab mos nyin mtshan dus 'da' zhing / /
theg gsum dge 'dun spel bsnyen bkur sogs / /
thams cad gegs med smon bzhin lhun gyis grub / /
har chin wang rat+na sing+hi'i sras tho yon mthu stobs nyi ma /
har chin zhabs drung /
har chin zla ba tho yon sogs du mas dge rgan du bsten /
dge phrug sogs la bka' bgyon cher mi gnang yang /
stobs kyis bsdigs pa med par 'gro kun 'dud / /
ces pa ltar nang gi rtogs pa'i stobs kyis rigs mthong po nga rgyal can sogs ci 'dra zhig yin kyang gsung las 'da' mi nus par skrag pa dang /
de'i tshod kyis gus zhen che ru 'gro ba zhig yod la /
dpe khrid gnang tshul yang la la shes rab che mdog gis yin byas na'ang 'di bzhin byas chog /
min byas na'ang 'di bzhin byas chog ces rnam grangs mang ba la /
nang na rang lugs thag chod pa'i mdzub mo 'jugs med pa de 'dra mang po 'ong bar snang yang /
de 'dra gtan mi mdzad par rtsa ba yig cha'i dgongs pa bzhir bzhag /
grwa tshang gi khas len gyi rgyun 'di yin zhes go bde la mdor 'dril ba'i gtsang sing de ba re gsung pa de sems la 'jags nas shin tu phan thogs pa /
sngon 'bre chen po shes rab 'bar gyi zhal nas /
chos gcig la dge bshes r+wa ba'i chos las kha zhe gshin pa med /
rgya gar gyi paN grub 'di 'di skad gsung bya ba las rang bzod bod kyis bsre gtan nas mi byed gsung ba'i dpe lta bu zhig yod pas phan thogs shin tu che /
de'i gnad kyis rgyus yod rnams de 'dra'i rigs la khong dge rgan du bsten 'jug pas phyis nas bA rin wang gi tho yon dang /
a lag shA wang gi tho yon sogs mang du byung /
me bya'i lo gnyis pa'i nyi shur paN chen thams cad mkhyen pa rgyal dbang rin po cher thugs rdzogs gnang rgyu'i don du phebs par chibs bsu dang 'bras spungS spyi so'i ja thab steng nas mjal ga zhus /
gsum pa'i nang du paN chen mchog nas bde lam gyi gzab khrid sogs chos bka' mang po gnang ba phal cher gsan /
sa ga zla ba'i tshes bco lngar jo bo shAkya mu ni'i drung du paN chen thams cad mkhyen pas kun gzigs rgyal pa'i dbang por thugs rdzogs kyi sngon pa phog pa'i las gral du bzhugs te thub bstan rin po che'i rgyal mtshan bsgrengs pa la legs smon grub pa'i skal bzang mngon du gyur /
de'i rjes thogs su rgyal dbang yab sras dge 'dun stong phrag mang po dang bcas gso sbyong lhan du mdzad de so sor thar pa'i med 'don pa nyams su myong bas bslab gzhi yongs su dag par mdzad /
lo hril por paN chen thams cad mkhyen pas chos kyi 'khor lo rgya cher bskor bas gsung gi bdud rtsi mang du mnos /
de'i lo rjes ma'i gnyis pa'i zla mjug tu paN chen rin po che gtsang du phyir phebs par chibs skyel zhus /
lo der klong rdol grub dbang rin po che'i drung nas rje yab sras kyi gsung sogs chos bka' yang mang du gsan no / /
tshul khrims phung po yongs su rdzogs zin kyang / /
tshangs spyod mchog gi brtul zhug@# / /
gsar nod kyi / /
tshul bzhes las kyi kha skong mdzad pa yis / /
tshe rabs 'dreng bar 'brel ba'i legs smon grub / /
yam bshad spun pa'i phung po 'phyar min par / /
yang dag don gyi snying po sil ma yis / /
ya rab thar 'dod zhing pa'i re skong gi /
yongs 'dzin gang de gtsug gis bsten bya yin / /
dgung lo zhe brgyad pa sa phag gi lo bdun ba'i tshes la rgyal dbang thams cad mkhyen pa dang no min han nas lo rjes mar 'jam dbyangs gong ma chen po dgung lo bdun cur phebs rgyu'i ba yar mkhan po la 'gro dgos pa'i bka' babs /
de nas phebs chas sogs gang dgos gzhung nas gra bsgrigs pa'i thog nas bcu gcig ba'i tshes la lam du chas /
lho kha brgyud de phebs par rgya pod kyis tshigs so sor rta 'dul gyi gra sgrig le thogs med pas lam bgrod shin tu bde ba byung /
lcags byi zla ba bdun pa'i nyi shu skor la yai hor du 'byor /
phyi nyin 7gong ma chen por tshe dpag med kyi sku /
byi ru'i rgyan 'phreng sogs thog ma'i mtshams zhu phul /
de nas bzung dpon g.yog thams cad la mdzod nas gsol chas kyi phog sogs rgya che ba gnang /
paN chen thams cad mkhyen par mjal bas pod phyogs kyi gsung gleng mang du gnang zhing dgyes gzigs che bang mdzad /
nyer bzhi'i nyin ston chen gnang yul gyi bzhugs gur shin tu che ba dbus su ka ring drug /
mthar ka thung mang po /
phyogs bzhir sgo bzhi yod pa'i dbus su dbangs la mi tshad tsam yod pa'i khri rgya chen po mdun dang g.yas g.yon nas skas btsugs pa /
de'i steng du rin po che 'ba' zhig las grub pa'i khri chen po nyis bsgrigs la gong ma bdag po chen po dang paN chen thams cad mkhyen pa bzhugs /
g.yon ngos su lcang skya rdo rje 'chang /
smin grol no mo na han /
rta tshag rje drung rin po che /
nang gi ja sag bla ma rnams dang wa nga che khang mang po /
g.yas ngos su gsol dpon gangs can mkhan po dang ba yar mkhan po nyid sogs bzhugs ba'i gzham tsam la'ang dpon chen mang po 'khod pas /
mchod yon gnyis la gser rkyang las grub pa'i lder brgya phrag dang /
gzhan rnams la dngul lder sha stag tu ston mo bstar zhing /
7gong ma'i gsol ston de nas nang gi bla ma rnams dang mkhan po nyid la'ang gsol ras stsal /
nyi shu lnga nas bzung nyin bcu'i ring khrang zhi'i gzigs mo bstar ba la paN chen gyi zhabs phyi zhus te lan kha yar phebs /
brgyad pa'i tshes gsum la 7gong nas paN chen rin po cher spo sbas zhes pa rin po che'i tham ga dang 'ja' sa stsal bar ba yar gyi kha btags phul /
tshes bdun la paN chen rin po che nas 7gong mar bdun cu'i ba yar gyi ston chen zhu skabs sogs gsol ston rim ba du mar phebs te 7gong ma'i gser zhal mjal /
tshes bcu gsum rgyal po'i 'khrungs skar gyi ba yar dngos gzhi'i rten 'byung gi thog ma rgyal dbang rin po che'i legs 'bul pyis byed dgos pas 7rgyal po dang paN chen mchod yon gong du bzhugs /
lcang skya rdo rje 'chang /
btsan po no mon han /
rta tshag rje drung rin po che /
nang gi ja sag bla ma bzhi sogs bla ma sum cu tsam gral byas nas 'don pa gsung ba'i '+p+ror mkhan @# / /
po nyid nas brtan bzhugs kyi bshad pa gnad /
'jam dpal rdo rje rnon po mi yi rjer / /
rol pa'i gnam gyi lha mchog zhabs padmor / /
gling bzhi ri rab nyi zla la sogs pa / /
snod bcud dge mtshan mtha' dag dbul bar bgyi / /
zhes sogs tshigs bcad re dang sbrags te rim pa bzhin 7gong ma'i phyag tu phul ba bzhes te shin tu dgyes pa'i rnam pa mdzad /
rten chas kyang nang mdzod sna lnga'i 'dog bcas kyi maN+Dal /
'jigs byed mgon chos lha mo sku lnga so so dang bcas ba'i thang chen dbangs thog so gnyis zheng 'dom phyed do re yod pa gos chen rgyu rnying khyad 'phags kyi gong gsham can tog zhal khebs sogs 'gang che ba grangs mtshungs dgu /
dngul gar blug gi bde mchog lha lnga /
ku ru kul+le sogs dbangs kha brgyad re can /
dngul dkar gyi rgyal srid sna bdun bkra shis rtags brgyad rdzas brgyad sogs khru gang lhag tsam re yod pa /
kha che sha kham /
kha sur ba Ni /
'ba' sha rgun 'bum /
bye ris /
shel dkar so so nas sgam bco lnga re /
spos dmar ngo bo lnga bcu /
phrug do bo bdun cu sogs rten chas mtha' dag rgyal ba'i phyag them dang bcas mnyams par phul /
de'i mjug tu 'thud de bkra shis lhun po'i sku chas gsar 'byor gyi phung lta bur 7gong du 'dog pa spel bar gnang /
de nas ston mo'i skabs mkhan po nyid dang ye hor po ta la'i mkhan po mdung nag zhabs drung gnyis kyis tshogs gleng byas par brjod don phun sum tshogs shing rngo dbyed tshig bkra legs pa dang rnam 'gyur sogs sgo thams cad nas lhun chags pas mig dang rna ba'i bdud rtsi spro bar mdzad /
de skabs 'dzam gling gi ched gu phyogs gcig tu 'dzom pa bzhin mchod yon nyi zla zung du 'brel /
gser gyi ri bo lta bu'i bla mche khag /
'jig rten mes po lta bu'i blon chen rnams dang /
gzhan yang lus kyi cha lugs mi 'dra ba /
ngag gi skad rigs mi gcig pa /
bsam pa'i 'khyer so mi mtshungs ba'i dpan rigs dang blon po che chung grangs med pa nam mkha'i skar tshogs lta bu'i dbus dar brtan bzhugs kyi bshad pa dang tshogs gleng sogs gang gi skabs su'ang dpa' zhum ba med pa bsku'i gzi byin rgyas shing gsung gi gdangs mtho bas khrom zil gyis gnon pa byung bar /
7gong ma chen po shin tu thugs mgu bas spyir bla ma ser mo ba dang /
sgos su nyi ma nub phyogs kyi bstan ba'i lar rgya /
rgyal ba'i dbang bo mchog gi 'phrin las kyi zhabs 'degs bla na med par gyur /
de nas gral du bzhugs skabs 7gong ma chen bo nas tA la'i bla ma'i sku tshab kyi gdan dma' song 'dug gsung nas 'bol sum rtseg byed du bcug cing /
ho thog thu der sdod ces ho thog thu'i thob dang /
mang myug gi lwa ba /
byu ru'i rgyan phreng sogs gnang /
gsol ston grol nas bla dpon che kha mang pos nyid la legs so'i kha dar phul /
7gong nas rjes sor yang gos chen dang gos khug sogs kyi gnang sbyin lan 'ga' zhig stsal /
gtso cher paN chen mchog nas 7gong mar zhu mkhas mdzad pa dang /
de'i yan lag tu dam ba nyid kyis zhabs brtan 'bul tshul sogs gang ci nas 7gong ma chen bo shin tu dgyes te rgyal dbang rin po cher yu'u shis kyi tham ga @# / /
'ja' sa sogs gzengs bstod tshad med gnang rgyu'i sgo dod pas 'phrin las kyi gdugs dkar srid pa'i rtse mor bsgrengs te phebs pa'i dgos don gtso bo lhun gyis grub /
dgu pa'i nang la pho brang du phebs nas sha ra su mer bzhugs /
sku chas rnams dang po nas 'dir phab yod pas paN chen rin po cher maN+Dal sku gsung thugs rten /
phrug bco lnga /
ther dril sum cu /
spos ngo bo gcig /
mnga' ris mgo stab pa ko khra gcig bcas phul /
zhabs phyi nyer gsum yod pa so sos kyang phrug re mjal dar du phul /
paN chen rin po che nas da lan khyed kyis rgyal dbang thams cad mkhyen pa'i sku don lar rgyal 'di las lhag pa'i go gcod tshul med /
legs so rgya chen po zhig gi bab 'os yod kyang slar bod du song nas byed rtsis yin pas /
da lan mtshon byed tsam yin gsung ste /
mdzod gos khyad 'phags yug bcu nang mdzod bcas gnang /
zhabs phyi rnams la srang bcu re dang gos yug re bdag rkyen stsal /
nyid skabs skabs su lcang skya rin po che'i mdun du phebs te chos kyi 'phros pa /
sngon gyi grwas so so dang a mdo'i phyogs kyi lo rgyus /
rgya nag gi gnas tshul sogs lugs gnyis kyi gsung 'phros shin tu 'phrel zhing thugs mnyes mnyes kho na gnang /
nyin gcig lam shes kyi yan lag las brtsams pa'i dri ba zhig gnang bar don bdun cu dang skabs gnyis pa'i mtha' dpyod kyi tshig zin cung mi 'dra tshul dang bcas zhib tu zhus par /
khyod kyis da dung yig g+cha ma brjed 'dug pa shin tu legs /
'jam dbyangs bzhad pa'i yig cha 'di gcig gon ri mthon po'i rtse nas bltas dus ri chung thams cad kha 'og tu chud yod pa lta bu zhig yin /
ba'ang las don gyi g.yeng ba che song bas slob gnyer bsam pa ltar zhig byed rgyu ma byung yang /
yig cha 'di la 'dzin skyor dga' mo byas pa'i khul yin pas da lta po ti lnga la go ba zhig chags pa 'di'i drin yin /
snga mo co ne no mon han gyis nga la nyin gcig grub mtha' thams cad kyi 'dod tshul gsal bar ston pa khyod kyi grub mtha' 'di lta bu'i rgyas bo sngar ma byung 'dug pas bka' drin che phrer bar /
ngas khyed kyis 'jam dbyangs bzhad pa'i grub mtha' chen mo gzigs yod mod byas par lha ma myong zer /
'o na nga'i 'di de'i nang nas nyer mkho nyung nyung zhig btus pa yin /
grub mtha'i 'gro phyogs shig shes 'dod tshe blta na lta rgyu der yod byas pa yin gsung /
de las 'phros te bka' mchid mang bo gnang ba'i lhongs shig la khyed tsho sgo mang gi dge bshes tshos rdo rje'i gzeg ma'i gtan tshigs zhes pa'i rdo rje de gser gi rdo rje yin zer gi yod dam /
zangs kyi rdo rje yin zer gi yod gsung bar /
de 'dra min /
rdo rje pha lam des rdo dang lcags la sogs pa thams cad gcod nus pa ltar /
gtan tshigs 'dis mtha' bzhi las skye bar 'dzin pa'i sgro 'dog gi mtha' thams cad gcod nus pa'i don yin zhus par /
ngas rtsed mo byas pa yin /
snga mo khong gis de 'dra byas bris byung gsung nas bzhad mo gnang /
dge bshes gzhan 'ga' zhig la'ang deng sang shes rab che mdog kha po yod kyang /
rtsod grwa bzhag nas lo gnyis gsum zhig song dus brjod @# / /
pa'i rjes med par 'gro gi 'dug /
sngon gyi dge bshes 'di tshos gang shes bde brjed rgyu med pa rdor thog tu phur pa btab pa 'dra ba zhig 'dug bde sngon dang deng sang gi mi'i rang bzhin brtan mi brtan dang dang po nas slob gnyer rgyag lugs ma 'dra ba red ces bsngags brjod mdzad 'dug /
nyin gcig lcang skya rin po che'i mdun du phebs skabs /
amye chang khyed rang la thugs shin tu dgyes 'dug pas /
ja sag bla ma'i thob lta bu re zhu 'dod na zur tsam zhig btang bas chog tshod red gsung byung bar /
spying bod lung pa na de 'dra zhig byung phyin don yod med thams cad 'jar nas yong zhing /
che chung thams cad ming dang go sa zhig ma gtogs bsam rgyu med pa'i mig ltos la dpag na rnyed ba'i mchog legs par rnyed pa yin mod kyang /
dam pa 'di ni rang gi gshis lugs kyis 'dod chung chog shes la gnas pa dang bya ba gang la'ang tshod zin cing /
phugs su dgos pa ci yod dang gnod pa ci yod kyi phyi rjes su gzigs pa sogs lugs gnyis char nas lhus thengs pa'i mthar thug pa zhig yod pas /
de rigs gtan mi dgos zhes zhus nas dang du ma bzhes /
tshul 'di ni spyod 'jug las /
grags pa'i don du nor gtong zhing / /
bdag nyid kyang ni gsod byed na / /
tshig 'bru rnams kyis ci zhig bya / /
shin des ko su la bde / /
bstod dang grags pa'i rim gro ni / /
bsod nams mi 'gyur tsher mi 'gyur / /
bdag stobs mi 'gyur nad med min / /
lus bde bar yang mi 'gyur ro / /
zhes ming dang grags skam des ci la'ang phan rgyu med par gsung ba'i don kha bshad lag len du yod pa chos dang rgyud 'dres pa'i rnam thar rmad du byung ba'o / /
dgu pa'i bcu gsum la so'u he'u rten bya ba rgyal po na rim khri 'don gnang sa'i pho brang /
rgyun par rgyal po'i bka' med par nang du song yang mi chog pa der mchod yon zhal 'dzom gyi ston mo gnang ba'i bzhugs gral du'ang phebs /
rgyun par mkhan nang rnams zhag grangs 'char can gyi phog yod pa grub nas mi sdod kyang 'di lo 7gong ma chen po nas da lo dgun grang mo red /
tA la'i bla ma'i emchi mkhan po la phog 'phar ma gnang rgyu yin pas sems bde mo byas nas sdod ces bka' bsgyur zhing /
bu la han gyi tA hu /
dngul gyi khrus bum khrus gzhong /
sga srab sdom bcas cha 'grig rnams gnang /
'on kyang nyid lo rjes mar rigs grwa gtong dgos ba'i thugs khur gyi stabs lcang skya rin po che langs rigs grwa mi non 'dug stabs dgongs pa zhu thabs shig bka' drin bskyang dgos zhus par ngas khyod shes rgya che bsam re ma che ba red /
7gong ma rgyal pos dgun grang gi gsung pa des dang rdo grang gi byas pam red /
khyod la thugs rtsis che bas sha tsha gnang ba red /
gtong sgo ci 'dra byed rgyu yin yi ge zhib mo bris mar zab thog nas grai tsi btang chog gsung /
de bzhin byas te grai tsi btang ba sring skyong no mon han gyi phyag tu 'byor bas /
khong gis kyang ser 'bras kyi bla ma rnams lad lo mkhan po chos dar gyis go bcad yod par snang /
gzhan gyi don dag la 7gong ma tshang gis 'di 'dra byas nas grai tsi btang mi yong /
kho la 7gong ma ha cang mnyes nas bdag @# / /
rkyen chen po byung ba red gsung ste de ga rang yin par snang ngo / /
7gong zhabs mchod yon gdan 'dzom mdun sa cher / /
gongs mchog gi bka' 'phrin sbel ba la / /
gong na med pa'i rnam dpyod gar bsgyur tshe / /
7gong ma chen pos dgyes zhal lhug par bstan / /
rgyal blon nam mkha'i skar tshogs lta bu'i dbus / /
rgyal dbang mchog gi mdzad pa 'phrin las kyi / /
rgyal mtshan srid pa'i rtse mong ba sprengs pa 'di / /
rgyal ba'i bstan la'ang bya ba chung du min / /
rigs grwa'i gtong sgo'i skor nyid nas gsung bkod gnang ba bzhin sde pa skal bzang sogs kyis khur len byas te /
'gyed chen la zho lnga re /
nyin ltar gyi mang 'gyed /
sgo mang la lhag mchod grwa ja bzhi'i thog 'gyed dngul zho gsum re /
khams tshan la kha btags bcas btang ste /
rgyun par 'dul shag rgyal gsum rigs chung yin kyang rigs 'bring gi gtong sgo las kyang lhag pa byung /
snga lo bskul ma gnang yod pa bzhin nged kyis kyang mang ja gcig dang rdo tshad bdun gyis ska ru lnga'i 'gyed bcas rigs grwa'i zhal 'debs su phul /
de nas pho brang du tsan+dan jo bo sogs la mchod 'bul dang phyag skor /
dang ldan du mar chos sbyin yang mang du gnang /
paN chen thams cad mkhyen pa dgongs pa gzhan du gtad rjes ho thog thu rnams dang lhan du zla ba gcig gi ring dgongs rdzogs kyi rim pa bsgrubs te gsol 'debs zhus /
nyid nas sger du'ang mchod 'bul sogs rgya gang che zhus /
de skabs phyogs so so nas paN chen thams cad mkhyen par bsnyen rdzogs kyi sdom pa zhu ba'i phyir 'ongs pa mang po lus song ba rnams /
lcang skya rin po che nas paN chen gyi yongs 'dzin la bsgrub tu bcug na zhus par /
7gong mas tA la'i bla ma'i emchi mkhan po 'dug pa de la bsgrub tu chug gsung ste /
bsgrub bya sum brgya lhag tsam la bsnyen rdzogs kyi sdom pa phog ste bslab pa yongs su rdzogs ba'i gzhil bkod cing thar pa'i sa bon grung po 'debS par mdzad /
'di ni paN chen mchog gi'ang mdzad pa'i 'phro bskangs te thag med kyi dgongs pa yongs su rdzogs pa'i sgrub pa'i mchod pa bla na med pa yin la /
bsgrub bya de dag kyang mgon med skyabs med du lus pa'i tshe yid la brang pa'i don las kyi cho gar /
khyod sngon bdag legs par gsung ba'i chos 'dul ba las rab tu byung ba dang bsnyen par rdzogs pa dge slong gi dngos po thob na ci ma rung snyam du smon pa de /
ded khyod mkhan por 'os ba dang slob dpon du 'os pa dang /
gsol ba dang gzhi'i las mi g.yo ba bzhag par mi 'os bas rab tu byung zhing bsnyen par rdzogs so / /
zhes gsungs pa bzhin mdzad pas bka' drin bla na med bar gyur to / /
tshul de dag la brten nas tsho chen zhe dgu sogs kyi mjal ba dang chos 'brel zhu mkhan yang zam mchad par byung /
de'i zhar la bdog pa'i mchod sprin rgya che zhing dngos gtsang ba dbyar gyi char sprin bzhin 'dus pas rigs grwa'i gtong sgo sogs kyi thebs gang dgos dka' chegs ci yang med par lhun grub tu byung ste /
phar phyin bsdus pa las /
tshig tu ma brjod tshogs sum gyur kyang / /
nyams sum kho ba'i longs spyod rim gro 'du / /
zhes tshul khrims kyi phan @# / /
yon du gsungs pa dang /
dpag bsam 'khri shing las /
bsod nams ldan pa'i nyer mkho rnams / /
'bad pa med par phun sum tshogs / /
zhes pa ltar ro /
'di nim tshon byed tsam yin gyi /
mngon rtogs rgyan las /
bde sgrub yon tan phun tshogs kun / /
rgya mtsho che la chu bo bzhin / /
'bras bu mchog gis spa ba yi / /
sems dpa' chen po de la ni / /
rnam pa kun tu rten par byed / /
ces gsungs pa ltar sems dpa' chen po rnams la bde dge legs tshogs kyi yon tan thams cad rgya mtsho la chu bo bzhin du 'du ba ni chos nyid yin no / /
de rjes 7gong ma chen po nas rgyal dbang thams cad mkhyen bar mtshams zhus kyi lan gser dngul gos chen rin po che'i spyad pa sna tshogs pas mtshon khyad nor dpag tu med pa'i rten chas dang /
nyid la'ang gnang sbyin rgya chen po bcas stsal te gser gyi rgyal khab nas btegs tshigs so so'i rgya'i dpon po rnams kyis bsu skyel dang tsha zhag gi gra sgrig rnams bkur gzos phul du che ba'i steng nas rim gyis phebs te rgya grong zad mtshams su dar rtse mdo sa dkar mgo'i nang nas bzhugs /
lcags la rgyal po'i yA mun la gdan 'dren byas te 'bul ba dang bsnyen bkur zhus /
lnga mchod dgon dang lha mo rtse'i dgon pa gnyis kyis gdan drangs te bsnyen bkur bstabs /
dga' ldan lha brgya ma dang chos spyod kha shas kyi lung zhus /
dngos 'bul gya nom pa phul /
khams li thang la phebs nas sde pa a sang nor bu'i nang du bzhugs /
li thang mkhan po chos grags kyis li thang dgon par gdan 'dren zhus par phebs shing mang 'gyed gnang /
de nas rim gyis phebs te 'ba' sde pa rnam nges tshang nas bzhugs /
'ba' sde chen khang sar du gdan 'dren zhus /
'bul ba dang bsnyen bgur gzabs /
sma khams la phebs te 'od zer sprul sku'i nang du bzhugs /
sma khams tha jis gdan drangs /
dngos 'bul dang bsnyen bkur gang legs byas /
de nas khams brag g.yab byams mdun du phebs /
brag g.yab che tshang dang chung tshang gnyis kyis mtshams zhu phul /
khams chab mdor rgyal ba 'phags pa lha dang zhi ba lha rnam gnyis dang mjal 'phrad gnang /
dngos 'bul gya nom pa bteg /
tshur la'ang gnang sbyin gtos che ba stsal /
khams ri bo cher phebs /
nags shod dgon pa'i ja sag bla mas mtshams zhu dang dngos 'bul bgyis /
khams sho pa mdo'i dgon par phebs skabs gra mang nas rten 'brel bstod pa'i lung sogs chos bka' 'ga' zhig zhus te dngos 'bul dang bsnyen bkur shin tu gzabs /
de nas rim gyis phebs te nub gangs la'i mdo rdo thug na bzhugs pa'i dgung mo phyag mdzod la nub gangs la 'dir bstan ma gnas pa 'dra gsung /
de ci red zhus par /
de nas bstan ma phebs te khyod la sgo mang mkhan po yong gsung ba zhig rmis byung /
'on kyang nga la de yong don ga la yod gsung /
de ltar lam skabs su nye zho ci yang med cing bstan 'gro'i don mdzad bzhin pa'i mu nas lha sar phebs /
de'i tshe am+ban gnyis dang bka' blon bzhi /
7gong ma'i cho lo yod pa rnams kyis gser yig la phebs bsu dang /
mkhan po nyid la ja thab byas /
de rjes@# / /
gser yig po ta lar gdan 'dren zhus skabs no min han gzim chu 'phyi ma'i sgor phebs nas pus btsugs /
rgyal ba rin po che bzhugs khri'i rtsar phebs /
de nas nyid kyis !gong ma'i bka' bsgyur ba ni gnam gyi lha'i bka' /
khyod tA la'i bla ma'i sprul sku bde mo e yin zhes zhus te rgyal ba'i phyag tu gsar yig phul /
rten chas bsam gyis mi khyab pa rnams rim bzhin sbyan lam du bstar /
no min han dang am ba nag gnyis bka' blon bzhi /
bod kyi cho lo yod pa rnams la so so'i go bab kyi 7gong ma'i rten chas rim par sprad /
de nas gzhung gis ston chen gnang /
de'i steng du skyabs mgon rgyal ba rin po che dang no min han sogs thugs shin tu dgyes nyams kyi gsung gleng mang po mdzad /
zhag kha shas song nas 'bras spungs su phebs /
tshogs chen la mang ja bzhi dang 'gyed kha re /
sgo mang grwa tshang la grwa ja bzhi dang dngul zho gsum re /
bsam blo khams tshan la dngul zho do re dang tshom ja bzhi /
bis mdo mi tshan la dngul TaM kha re dang tshom ja bzhi btang /
rgyal ba rin po cher gzum chung nang du 'bul ba dngul gyi maN+Tal 'dogs bcas /
nang mdzod kha btags /
sku gsung thugs rten /
dngul srang nyis brgya /
gos yug bco lnga /
shing thog sna tshogs ko khra lnga /
shing thog a mra sgam gsum /
tha ma kha ko khra lnga bcas rnam grangs nyis brgya dang sum cu rtsa gsum /
no min han la'ang maN+Dal /
mdzod btogs /
sku gsungs thugs rten /
dngul srang brgya /
gos yug bdun /
shing thog ko khra bzhi /
tha ma kha ko khra gsum bcas rnam grangs brgya dang dgu bcu phul /
'dul ba bla brang rtsis sprad nas lha dpang gling du zur bzhugs mdzad /
rgyal dbang rin po che nas khyod rang gong ma bdag po chen po dgung lo bdun cur phebs pa'i bkra shis khri phrag gi ba yang 'bul bar phyin skabs 'di ga'i bstan srid la rgyar shin tu phan pa byung bas dmigs bsal gyi bsko bzhag ba byis pa yin gsung ste lho brag chung tsha dgon ma lag dang bcas pa'i mkha nas bdag rkyen la gnang der byon nas khri 'don gnang skabs dngos 'bul rgya chen po dang /
khyad par sku gsung thugs rten gyi gtso bo'i dz+hi khyim las grub pa'i go bo'i sku khru tshad ma kan chag bra gar 'in nang rten gyi tso bo de nyid du phul bas thugs shin tu gyes /
phan yang mang 'gyed sogs kyis tshim par mdzad /
lo bdun gyi ring la 'dzin bdag byas /
bis mdo mi tshan la sngar tsho ma med pas /
tshom ja yod tshe rgyud khang steng gi g.yab skor du 'tshogs dgos ba sogs 'o brgyal bar yod pa dang /
rgyal khang rtse'i khang mig rnams dang grwab nang phan tshun nyo tshong byas te 'gro ba zhig yod pa de skabs nyo mkhan sogs 'grig pa zhig ma byung bas tshur bsnyegs nas yongs pa lta bus dka' tshegs med par gyung ba nyos te mi tshan gyi tshoms su sbyor 'jag gnang /
sngar grwa rkyang skabs der yang yang bzhugs rgyur song zhing /
'di dus rten 'brel rang 'grig gis phyag tu 'ong lugs dang /
sngon chos grwa 'grim skabs mnga' ris sprul sku rin po che nas khyed rgyu byung na dga' ldan khri pa byed rgyu'i sngon gyi las smon gyi 'phro @# / /
zhig 'dug gsung pa rnams gung bsgrigs te /
dbyod ldan 'ga' zhig khri rgyal khang rtse pa'i skye mthar gleng ba'ang byung /
de ni khri thog nyer lnga ba /
mtshan dngos dpal 'byor rgya mtsho rgyal khang rtser yun ring bzhugs pas rgyal khang rtsa bar grags /
r+wa sgreng gi jo bo 'jam pa'i rdo rje dang rgyal ba bsod nams rgya mtshos khu ston gyi skye bar lung bstan /
phyag mdzod seng ge sogs rgyal ba'i sprul sku gdan 'dren la sogs yul du 'gro skabs /
thams cad mkhyen pa yon tan rgya mtsho zhes mtshan 'dogs mkhan yang khong yin la /
dus thog der bstan 'gro la phan pa'i 'phrin las che shos shig byung bar snang ngo / /
de ltar lha dbang gling du zur bzhugs kyi skabs phal cher bcad rgya lta bu'i ngos nas thugs dam mdzad cing /
gzhung nas bka' phebs te rgyal ba'i zhabs brtan la tshe dpag med /
sgrol dkar /
mgon po tshe bdag sogs kyi tshe sgrub kyang lo ltar bdun phrag gnyis gsum re gnang /
chu stag lo nyid kyi dge phrug har chin tho yon mthu stobs nyi ma la zhur bcug ste /
snyigs ma'i dus 'dir rje btsun mi la dang mtshungs bar chos brgyad kyi 'ching bgrol ba'i rnal 'byor gyi dbang phyug klong rdol bla ma rin po che'i drung nas thar 'dod yongs kyi 'jug ngogs gcig pu byang chub lam gyi rim pa chen mo mchan sum sbrags kyi bshad lung rgyas pa man ngag gi gnad du mas brgyan pa dang /
rgyud sde kun gyi rgyal po dang mdo sde kun gyi zam tog dpal gsang ba 'dus pa'i rgyud 'grel ba dang bcas pa'i dgongs don rjen par ston pa 'grel ba bzhi sprags kyi bshad lung smin rgyas /
gzhan yang brgyad stong pa /
bka' gdams gzhung drug / /
'grel chen dri med 'od /
byams chos sde lnga /
tshad ma sde bdun /
mngon pa gong 'og / /
'dul ba mdo rtsa ba /
me tog phreng rgyud /
mdo kun las btus pa /
bzhi brgya pa /
nag po gzhung drug /
phreng bskor gsum /
dril bu'i gzhung chung gsum /
lU i ba'i rgya gzhung /
mdo bsre /
mdor byas /
dkyil chog nyi shu pa /
rnam bzhag rim pa /
gsang 'dus rim lnga /
sgrub thabs rgya mtsho dang ba ri brgya rtsa'i rgya gzhung snar thang brgya rtsa'i rang gzhung sogs rgya gzhung dang /
bka' gdams pha chos bu chos /
rgyal po bka' 'bum /
dpal 'khor lo sdom pa'i rgyud 'grel spas don kun gsal /
rim lnga gsal sgron /
bskyed rim dngos grub rgya mtsho /
'jigs byed bskyed rim chen mo /
'khrul 'khor khams gsum rnam rgyal /
yig chung yang sogs dang /
mgon po'i be bum /
rnam sras be bum /
beg rtse'i bum /
lha mo'i las gsum rnam gzhag / /
thar rtse ba'i sgrub thabs rgya mtsho dang /
chos spyod rab gsal gsar rnying gnyis kyi lung sogs zab pa dang rgya che ba'i chos rgyun dpag tu med pa zla ba mang por sbrel te rgya mtsho las chu bcu pa bzhin du bzhes nas thugs kyi yol go 'gengs par mdzad /
phyi nas dga' ldan khrir phebs pa gzims khang chos mdzad ngag dbang snyan grags sogs dge bshes mang pos kyang de'i zhar la thob bas rgya bod kyi gzhung 'gang che zhing rgyun nyag phra ba mang po'i chad 'thud du gyur ba'i rtsa ba dam pa 'di nyid kyi bka' drin yin /
der ma zad yongs 'dzin ye shes rgyal mtshan @# / /
dpal bzang po'i zhal snga nas lo ltar ston dpyid la bka' chos chen mo gnyis re gnang gi yod pas /
shing 'brug lo'i dpyid chos skabs bdag gis 'di lo ston ka'i bka' chos la 'dul ba mdo rtsa ba'i bshad lung zhig thugs rjes gzigs dgos zhes gsol ba btab par dgyes bzhin zhal gyis bzhes /
dbyar ka yang bskyar gyis nyer len zhus pa'i tshe no min han la gcig zhu dgos gsung /
der phyin nas zhus pas /
ston dpyid kyi bka' chos 'char can 'di sde pa gzhung nas zhus pa yin /
so sos gang 'dod re gnang rgyu yin na rang rang gis gdan 'dren zhus /
rme ru nas 'dul ba 'dra gnang ste mi tsho'i 'du khang bshig btang mi chog gsung nas dgongs pa mkhrol /
da byed thabs mi yong bar 'dug snyam phyir song ste rgyu mtshan bla ma la zhus pas /
khyod rang sems pham mi dgos /
'bras spungs gdan nas khyad par can yin pas nga rang la mjal 'dun zhig kyang yod /
nga rang tsho'i 'di ci las kyang yag po zhig yong gsung /
gsung zur de la brten nas bdag gi dge rgan rin po che mkhan po skal bzang dngos grub par da cha gzhan stabs mi 'dug pas 'bras sbung spyi zhus kyi ming zhig 'jog dgos par 'dug zhus pas thugs shin tu 'thad kyang no min han gyi stabs dogs pa gnang gi 'dug /
'on kyang bla ma tshogs 'du'i steng nas gleng bslang bar /
dam pa 'di nyid nas /
bla ma gzhan dang mi 'dra ba /
gdan sa gzhan dang mi 'dra ba /
chos gzhan dang mi 'dra ba yin pas dogs pa byed rgyu yod dogs med /
zhus thong zhes gros mgo bton te gdan 'dren zhus /
gdan sa phan tshun nas blo gsal don gnyer 'dus pa lnga stong tsam la bdun pa'i tshes brgyad nas bzung rtsi na nyi shu'i ring bstan pa'i nad mdzod 'dul ba mdo rtsa ba'i bshad lung /
de nas sgo mang la mngon rtogs rgyan gyi bshad lung /
blo gsal gling du 'dul brgya mtsho'i snying po'i bshad lung /
bde yangs par sman bla mtho brtsegs kyi rjes gnang /
sngags par bla ma lnga bcu pa'i bshad lung bcas gnang /
'bras spungs spyi so'i gtong sgo rnams rang rang 'os thad kyi gzhi ka'i thog nas yong bas sbyin sbrod len byed rgyu cher med stabs spyis so nas 'bul ba'i rnam bzhag cher mi 'dug la /
rang nyid rtsa ba'i zhu ba por song snyabs gtang rag gi yon du maN+Tal /
sku gsung thugs rten /
dngul rta rmig ma gnyis /
gos yug kha shas bcas phul bas /
bka' chos grol nas phyir yong skabs dam pa 'di nyid nas /
khyed kyis nged 'bras spungs bla ma tsho'i ngo'i 'bag bshus song zhes rtsed mo gnang gi 'dug la /
bka' chos 'di skor la'ang khong bka' drin che bar byung /
ci mdzad bstan pa la phan rlabs bka' drin che ba kho nar 'byung ba ni rgyal ba'i dam chos 'dzin pa'i smon lam grub pa'i 'bras rtags su mngon /
des mtshon te yongs 'dzin rin po che mdun nas chos bka' mang po snga phyir gsan zhing /
skabs shig rgyal sras rin po che skal bzang thub bstan 'jigs med rgya mtsho'i zhal snga nas kyis rnam rgyal grwa khang du rdo rje phreng ba dang mi tra brgya rtsa sogs gnang ba'ang legs par gsan te gsang chen gdams pa'i nor bus thugs kyi @# / /
bang mdzod phyur bur gtams /
don gnyer can 'ga' zhig gis nan gyis zhus te chos bka' 'ga' zhig gnang yang de gtso bor mi mdzad par rang gis gsan rgyu dang /
de ma yin pa'i skabs thams cad du dben pa las skyes pa'i bde bas thugs phrogs te nyams bzhes la shin tu 'grus par mdzad pas thugs dam yar zla bzhin 'phel /
mdzad pa 'di'ang don chen po kun gyis go dgos pa zhig yin te /
deng dus phal mo che rang gis mthos gong nas gzhan la bshad par rings pa /
slob gnyer mgo tshugs tsam nas mkhas pa'i grags pa 'dod pa /
sgom sgrub kyi sne ma zin par grub thob re ba sogs pa'i 'bras bu 'dod kyang rgyu la g.yel ba ni gang yang mi 'grub pa'i snga ltas yin pas /
yon tan phun sum tshogs pa 'dod na dam pa'i mdzad srol 'di bzhin byed dgos te /
bstod pa brgya lnga bcu pa las /
khyod ni yon tan rgyu rnams la / /
mngon gyis 'bras bu rnams la min / /
yang dag sgrub pa de nyid kyis / /
khyod kyi yon tan pha mthar phyin / /
zhes gsungs pa bzhin no / /
shing 'brug gi lo mjug tu kun mkhyen 'jam dbyangs bzhad pa rin po che dbus su chibs bskyod par phebs ba su zhu zhing sbar nas thugs 'dis che bas sang yang mdun du bebs te lugs gnyis kyi gsung gleng 'phel /
kun mkhyen mchog nas khyed bkra shis 'khyil du phebs dgos gsung bar khas len zhus /
phyi lo kun mkhyen mchog gtsang du phebs tu chos kyi 'khor lo rgya cher bskor ba dang paN chen rnam thar bka' rtsom mdzad pa sogs kyis lo ngo lta gtsam 'gyang bas /
de'i shul du gzhungs rin po che nas dam pa 'dir rgya nag mkhan por phebs dgos kyi bka' babs /
gnang ba zhu rtsis mdzad kyang gnang ba zhus mi chog ces dgongs pa ma khrol /
de nas byang kha brgyud de phebs par lam skabs kun tu dpon g.yog rtag khal dang bcas par nyes skyon ci yang med pas bde skyid dang /
7gong du mjal te rta lo'i lo gsar la zhabs brtan dang rten chas 'bul rgyu sogs gra gang 'grig 7gong ma chen pos kyang dgyes gzigs kyi bka' sogs gang legs /
'char can gyi rten chas rgya chen po gnang ba sogs snga ma'i skabs bzhin bkra shis lugs legs kyi mu nas yar phebs pa dang /
kun mkhyen 'jam dbyangs bzhang pa phyir chibs kha bsgyur ba nag chu'i mtsho mo rar mjal 'dzom byung /
phan tshun legs skyes spel zhing gsung 'phros mdzad /
kun mkhyen mchog nas khyed yar phebs na rgyal dbang rin po che'i thugs la sgo mang bla mar bsko rgyu'i thugs 'dun 'dug bas /
de byas te grwa tshang la 'chad nyan yag po zhig gnang na de gal che /
khyed kyis sngar 'dul ba bla ma byas te rigs gru gnyis btang 'dug pas da lan gcig las gtong mi dgos /
de'i mtshams su nged kyis bsu ma gtong rgyu yin pas phebs dgos zhes gsung yang bskyar phebs par /
snga ma'i khas len 'gyur med kyi lan zhus /
yar 'byor nas rgyal bar gsar yig dang rten chas 'bul rgyu /
gzhung gis ston chen sogs sngar rgyun bzhin byas /
rgyal dbang thams cad mkhyen par gzim chung gi 'bul bar /
dngul gyi maN+Tal /
mdzod pa btags @# / /
gcig /
sku gsung thugs rten /
dngul srang brgya dang lnga bcu /
gos yug bco lnga /
shel kar sgam gsum /
tha ma ka ko Ta lnga /
sis thog amra sgam gnyis bcas rnam grangs brgya dang brgyad ca kya gcig phul de nas 'bras spungs la phebs /
'bras spungs tshogs chen la mang ja bzhi dang 'gyed zho re /
sgo mang grwa tshang la grwa ja bzhi 'gyed skar ma phyed brgyad de /
khams tshan mi tshan la'ang tshom ja 'gyed bcas btang ste de skor gyi bya bzhag thams cad kyang bde blag tu 'grub bo / /
che dgu'i thugs kyi ri rtser mi 'gro ba / /
chos tshul zab rgyad yan lag brgyad ldan gyi / /
chu rgyun dad pa'i gshong bur 'khyil ba yi / /
cha tsam gyis kyang srid zhi'i gdung bsel / /
'jam dbyangs mi yi rje bor yang bskyar gyis / /
mjal bas bzhed dgu grub nas slar log tshe / /
'jam dbyangs bzhad pa'i rdo rjes slad kyi dus / /
mjal 'dzom dgos pa'i bka' phebs dang du bzhes /
de nas ma 'gyang bar sgo mang mkhan por bsko bzhag gi bka' bsgyur /
dgung lo nga lngar phebs pas ra b+ha bA ste zil gnon ces pa me pho rta'i lo hor zla bcu gcig pa'i gral tshes bzang por mkhas grub klu dbang stong gi rol mtsho /
lung rigs dbyangs snyan sgrogs pa'i dga' tshal /
'khrul bral bshad sgrub bstan pa'i 'byung khungs /
'dzam bu'i ljon pas mtshan pa'i gling 'dir bshad grwa ji snyed cig yod pas las rab dang phul dang rtse mo'i tog tu son pa dpal ldan bkra shis sgo mang gi chos kyi khri 'phang mthon por mnga' gsol /
rgyal dbang rin po che nas a khu lags kyi sku tshab mdags te sku gsung thugs rten dang bza' cha tshang bcas phul /
gzhan yang yongs 'dzin rin po che /
byams ba rin po che'i sprul sku /
rgyal ba'i sku mched rje drung rnam gnyis /
bka' blon chu mig /
g.yu thog mda' dpon /
dga' ldan khang gsar gyi ja sag bla ma /
sku car dge 'dun /
mgron gnyer lha ri chos mdzad sogs gzhung gi mi drag du ma'i ngo tshab /
bka' blon bzhi'i tshong dpon sogs phyogs nas 'ongs pa che kha bzhi bcu skor dang /
'bras spungs spyi so bla ma gdan zur gyi rigs /
pho prang sde pa /
bkra shis khang gsar gyi sde pa /
grwa tshang so so'i gnyer pa /
ha bsam gyi dge rgan sogs phal cher gyis kha dar phul zhing bdog pa'i tshan grangs rgya gang che bteg /
gzhi byes kyi mgron rnams la dga' ston phun sum tshogs pa bstabs /
gzhung nas rigs chen gyi gtong thebs shes dkar dgon pa'i mkhan sa gnang bar sa thag ring bas dngos su phebs ma thub kyang ma zhabs drung sku tshab tu mngwags te 'dzin bdag mdzad /
dgun chos chen mo'i 'dzin grwa phye ba dang dus 'grig pas po ti thams cad kyi mgo nas rtsi bzhag btang /
de'ang gnyug ring lam chad pa sgra dag cing gsang bstod de gnang bas rang rang gis skyor dus dang mi 'dra ba'i go ba ster ba lta bu dang /
phar phyin ston mo'i dam bca' skor la 'phros ba yang yang mdzad cing /
de'ang rigs 'gros ded tsam ma yin par yig cha'i stod smad kun lhu bsgrigs te 'di e 'phang 'di la ci zer zhes gsung pa na rtsod bzhin pa tshor yang de tsam mi nges pas blo skyed che ba dang /
de'i rkyen @# / /
gyis rgyun par kha brgyal gyi bgro gleng kho nas nyi ma 'phul thabs byed pa tsho'ang tshur yig cha 'ba' zhig gi steng du 'khor ba byung /
skabs shig bca' yig gi steng nas tshogs gtam zhi brgyas gnang bas bshad bzhin pa dang nyan bzhin pa'i yam yam de ma yin par /
thams cad la 'di bzhin ma byas pa'i thabs yod rgyu ma red snyams sems thogs tu lci yor gyis 'bab pa dang /
bsgrig 'gal log sgrub can rnams rang gnong la me btsa' sha thog tu bab pas tsha'ub kyis 'gro ba /
tshul mthun gyi slob gnyer ba rnams dga' lhang gis 'gro ba ste /
mdor na bstod pa brgya lnga bcu pa las /
bag med rnams ni skrag bar mdzad / /
mkhas pa rnams kyi dga' ba skyed / /
bar ma rnams kyi blo yang spel / /
gsung 'di skye bo kun la sman / /
zhes pa ji lta ba bzhin byung /
de'ang bshad mkhas pa dang /
dbang tshe ba'i stobs min gyi /
gsung ba po rang nyid la de dang don mthun pa'i mtshan nyid thams cad tshang ba /
bla ma lnga bcu pa las /
brtan cing dul la blo gros che / /
bzod ldan drang la g.yo sgyu med / /
ces sogs kyi khyad par mig mthong lag bzung lta bur grub pa'i dbang gis yin no / /
de nas bsgrigs lam bya spu non gyi tshul du gnon lugs las sne so so la bkod pas khyab par mdzad de tshogs chos grwa'i rting skul /
rgyug brtsi bzhag yod med kyi blta rtog /
dbyar dgun dus tshod la dpag ba'i 'tshogs tshad grol tshad /
'don pa'i dal brel tshun chad nyi ma gcig la'ang yo bzung med pa byung bas /
grwa rgan mthar thug rnams sgo mang grwa tshang gi bsgrig lam zer ba de 'di 'dra zhig yin dgos zhes gleng ba byung /
bstan pa'i 'byung khungs dge 'dzun gyi sde dang /
de'i bya ba'i gtso bo chos 'chad nyan yin kyang /
chos 'chad nyan gyi rmang gzhi la 'dul khrims rnams par dag pa zhig med mi rung yin pas /
de'i rten 'brel du dgongs te klong rdol grub dbang rin po che nas sgo mang grwa khang gi phu'i mi 'khrugs pa'i lha khang zhig gsos byed dgos gsung pa bzhin /
mi 'khrugs pa'i bzhugs khri gsar bzo dang /
gzungs gzhug skyon zhugs pa rnams la chad bsab /
gsar du gzungs sgril du ma dang /
klong rdol rin po che tsa rir pheb skabs kyi thugs dam rten gtso'i glegs bab dam sbyar ma /
rgyal ba yab sras kyin bza' sogs byin rten bsam gyis mi khyab pa gzungs gzhug tu phul /
grang gser srang du mas ljib thum gyis gsar bzhengs lta bu dang /
gtsang khang gi ngos kun la ldeb ris phul du phyin pa bcas bsgrubs /
bla brang nyid kyi nang rten du'ang btsong kha brgyad cu'i thang ga gser tshon ri mo gong gsham sogs khyad du 'phags pas mtshon sku gsung thugs rten mang du bzhugs /
chos thog la chos grwa 'chag med /
dbyar ston lam rim chen mo'i bshad lung sogs rgyas par gnang /
dus dbang gis nye 'khor nas chos lugs sna tshogs byed mkhan byung bar la las dgag pa byas kyang /
'ga' zhig dag snang sbyor khul byas te de 'dra zer mi nyan byas pa gsan nas thugs lam bab par gsung chos skabs /
khyed tshos dag snang che mdog dang /
rgyu dag bzang mdog byed pa de tam go ba@# / /
yin /
chos rnam dag cig yin na rje bla ma'i dgongs pa 'di dang mthun dgos /
'di dang mi mthun pa'i chos rnam dag cig med ces thag bcad nas bshad chog /
nam me ne ma me byed mi dgos /
de 'dra la chos spong du 'gro dogs med /
dpal ldan zla bas /
'di las gzhan na chos 'di ni / /
ji ltar med pa de bzhin du / /
'dir 'byung lugs kyang gzhan na ni / /
med ces mkhas rnams nges par mdzod / /
gsung pa de gsung rgyu mi gsung rgyu'i mtshams ma zin pa e red gsung tshul sogs rgyus yod rnams kyi ngag nas mang du thos kyang brir ma lang /
mdor na gang gsung thams cad rus pa can /
lo mang po song yang mi brjed par blor bzhag 'dug pa'i shugs can zhig yin par 'dug /
chos mtshams rnams su shas cher thugs dam dang /
don gnyer can du mas yang yang gsol ba btab ste bka' chos kyi rim pa'ang /
thor god dge rgan chos 'phel sogs mang tsam la gser phreng dang grub mtha' rin chen phreng ba sogs kyi lung /
hal ha er ti ni chos rje dang no mon han gnyis kyis gtsos par skyid shod gsung 'bum sogs lung mang po dang rjes gnang 'ga' zhig har chin wang gi tho yon sogs du mar tho'u bkwan rin po che'i gsung 'bum gyi lung gzhan yang lud rjes gnang sogs mang du gnang yod 'dug kyang sa bon ma 'khod stabs brir ma nus so / /
bsgrig lam dang 'gal tshab che ba 'ga' zhig dang por tshogs gtam tsam gnang nas 'jog rtsis kyis tshogs gtam gnang zhor la ha cang nyes pa che bas mi 'tsham par dgongs te /
de ring rang 'gro dgos zhes mar nang gi sbu bzhin bton pa'ang 'ga' zhig byung pas /
tshogs gtam re gnang ba'i tshe bsgrig 'gal can rnams kyi sems la mgo thog gnam jo lhung ba lta bu ci 'dra zhig bab yong snyam nas grol ring la 'dar chum me sdod dgos pa byung /
'di dag kyang gnad go na gzhan pa na rgyal sras kyi spyod pa yin te /
'dul ba las gnas kyi bla mas gnas ba ma dul ba la nan tur lnga byed tshul dang /
byang sa'i tshul khrims le'ur yang sems can gyi don bya tshul 'jam rtsu bsna tshogs shig dgos par gsungs /
gsang sngags kyi drag las bshad pa rnams kyang sems snying rje'i gzhan dbang du gyur pa rnams kyi dbang du byas pa ma gtogs rang don gtso bor byed mkhan rnams la rdo rje 'cheng gis gsungs pa min /
chos min spyod pa de 'dra tshar bcad chog pa tsam min gyi med mi rung du tshar gcod dgos pa yin te /
dkon mchog sprin gyi mdo las /
tshul khrims 'chal ba rnams dang /
dam pa'i chos sun 'byin pa rnams dran bzhin du tshar bcad par ngas gnang ngo / /
gang dag de rnams tshar gcod par mi byed pa de dag ni nga'i bstan pa la shin tu ring ba yin /
gang dag de rnams tshar gcod par byed par byed ba de dag ni nga'i slob ma dang nyan thos yin no / /
zhes gsungs shing /
de'i 'phror /
sangs rgyas bcom ldan 'das sems can thams cad la sgra gcan 'dzin lta bur dgongs pa /
tsan+dan dang ste'ur mtshungs pa yin na de 'dra gsung tshul yod dam zhus pa la /
de rang rang la phan thabs yin pas skyon med tshul sogs gsung ba dang /
de 'dra tshor @# / /
lus ngag gis byams po byas pa la rgyud sde rnams su gdug pa'i byams pa zhes gsungs /
sdom gsum rab dbye las kyang /
smod cing bstan pa 'jig pa la / /
khro bas bzlog par nus bzhin du / /
bzod pa bsgom nam dag pa'o / /
zhes gsungs so / /
de ltar bsgrig lam dam zhing 'chad nyan dmar ba'i ngang nas lo ngo lnga tsam 'das pa lcags mo phag gi lo bstan pa'i gegs chag dang skye dgu'i bsod nams ma yin pa'i dbang gis bal bod kyi 'khrugs pa langs /
de'i rkyen ni sngar lha sa'i 'khyam ra zhig gsos skabs mtha' dmag dang mtha' 'dre'i kha gnon gyi ldeb ris byin can mang po gshegs gsol byas pa'i rkyen du dgongs te rgyal dbang thams cad mkhyen pa yongs 'dzin rin po cha dang bcas pas rab gnas bskyar ma yang yang gnang tshul yongs 'dzin rnam thar bzhin yin la /
rtsa ba de 'dra yin shas che'ang 'phral rkyen ni bal bod mtshams kyi sde 'ga' zhig gi steng na gor Sha la dpyad cung zad cig sdud rgyu yod pa de /
gzhung lar phan res bsam pa'i rkyen dang /
kho rang gis sngar bal bo'i rgyal khag yam bu /
ye rang /
kho khom gsum ga mnga' 'og tu bsdus te khengs dregs 'bar yod pa thug pa'i rkyen yin no / /
de nas bal po'i dmag gi mgo brtsams pa na am 'ban gnyis kyis paN chen rin po che bde chen rab rgyas dgon nas lhas rag gdan drangs /
bal dmag bkra shis lhun por 'byor pa na rgyal ba yab sras gnyi ga khams mgar thar du gdan 'dren rtsis byas /
bod pa'i dmag rnams 'thab ya 'dzin rgyu lta zhog /
bal po steng du sleb pa na gzhung gi me sgyogs chen mo'ang rgyag ya min 'bul ya yin zhes dgra la sprad /
mi ser byings nas /
nga tsho ji ltar byas kyang g.yog po zhig ma gtogs dpon po ni mi nyan /
sdug las 'di 'dra byed pa las bal pos thob song na des dga' shas che zhes 'di phyi gang yang bsam rgyu med pa'i nang cha phyir bton /
gzhung gi mi chen 'jig rten gyi mes po lta bu'i khengs dregs can /
sos bder yod skabs so 'bras dge gsum dang rgyal ba yab sras bsnyegs nas rgya bod hor gsum 'dus pa'i tshe rang rang 'gang che bar 'khrul te su la'ang brnyas thabs kho na byed pa tsho'ang ci bya gtol med du gyur te khyim gyi dbye 'byed dang 'gro chas sogs la g.yeng nas rtser 'khor mi'ang cher med par gra rkyang tsho'ang rgyal ba'i mdun la dang 'dod du song nas gsung 'phros byas chog pas phyi sngom nang sdom thams cad zhig ste /
gzhung dga' ldan pho brang zer ba'i sgra bo che de sogs ma'i khres pa phon thag chad pa bzhin dngos med du 'gro grab byung ba'i tshe /
dam pa 'di nyid nas 'phral yun gyi bya byed kun la blo gros bkram /
zhum ba med pa'i snying stobs kyi go cha bgos te se 'bras kyi bla ma rnams bsdus nas gros mgo bzung ste /
am 'ban gyis byed lugs 'di red /
gzhung gi mi tshos ni khos gang zer blta ba las cad lab thub ki mi 'dug /
rgyal ba yab sras ma bzhugs na dze shAka rnam gnyis /
se 'bras dge gsum sogs thams cad chags thabs med mod da ji 'dra byed rgyu yin gsung bar /
thams cad kyis khyed kyi gang gsung na'ang de ka yin /
nga tsho thams cad de'i rting par 'ju rgyu @# / /
las med zhus pas /
'on rgyal ba rin po che la zhu dgos par 'dug gsung nas thams cad rgyal ba'i mdun du song ste /
mkhan po nyid nas /
rgyal ba thugs rje can /
khyed kyis gras se 'bras dge gsum nas bzung 'di thams cad thugs kyis dor te gzhan la phebs lugs yod dam zhus pas /
rgyal dbang mchog nas /
de med mod kyang am 'ban dbang che bas mi nyan par 'dug gsung /
'on am 'ban la nged tshos bshad chog ces bla ma thams cad am 'ban gyi rtsar phebs /
mkhan po nyid nas /
rgyal ba yab sras ma bzhugs na bod lung par sangs rgyas kyi bstan pa 'di gnas tshul med pas /
nged se 'bras dge gsum gas rgyal ba gzhan la phebs 'jug rgyu min byas par /
ma phebs na skyon mi yong ba'i khag e theg /
khyed tsho la blo rtse ci yod pa yin zer /
lan du /
nged se 'bras dag gsum la grwa ba khri phrag 'ga' yod pas rgyal ba yab sras bsrung thub blo rtse de yin byas pas am 'ban khros te /
de 'dra byas pas mi chog /
'di'i kha gang la yod pas gdan 'dren ma byas par thabs med zer /
de nas mkhan po rang gis kyang je ngar la btang ste 'o na gdan 'dren zhur mi 'jug thag chod yin /
sku 'bum thang du gcig bud dang /
sngon la nga rang tshos thag gcod dgos /
zhes tsham tshom med par gsung pas /
am 'ban 'u thug ste /
gong mar zhu rgyu yin byas na skrag nas lhod e yong snyam ste /
'o na ngas se 'bras tsho'i bla ma rnams kyis rgyal ba 'phebs mi 'jug gi zhes 7gong mar grai tsi 'dzin rgyu yin zer bar /
ci nas kyang de ltar grai tsi bzung chog pa zhig dka' drin che dgos byas pas /
thabs ma rnyed bar grai tsi btang ste rgyal ba yab sras bzhugs rgyu byas /
mkhan po nyid nas grwa sa so so'i gra pa gzhon shar rnams kyis po ta la sogs bsrung tshul /
rgyab mdun gyi lam 'gog lugs sogs kyi bkod khyab btang par thams cad kyis ci gsung dang du blangs te ma bskos rgyal po rang byon du song /
tshul 'di ni shes rab sdong bu las /
ji srid 'jigs pa ma byung ba / /
de srid de la 'jigs par bya /
'jigs pa mngon du byung ba'i tshe / /
'jigs med lta bur gzhom par bya / /
zhes pa'i dgongs pa lugs gnyis gang gi dbang du btang yang dgos nges ba zhig yin no / /
de nas cher ma 'gyang bar bal po'i dmag nang du /
se 'bras dge gsum gyi dmag sngon ma gam pa la'i tshur nang du slebs tshar zhing mjug da dung lha sa nas ma rdzogs pas khri phrag mang po zhig 'ong gi yod pa red ces pa'i gtam zhig 'byor te 'ur zhogs kyis rang yul du chas /
'di'ang rtsa ba dge ldan pa'i bstan srung rnams kyi thugs rje yin kyang 'phral gyi lhan cig byed rkyen ni /
snga sor nged tshogs pa khri phrag mang po yod pa 'dis byed dgos byung na bal po'i do ya thub thag tshod yin zhes dpa' skad cig bton pa de gcig las gnyis 'khyar du song ste /
pho kha thang can gyis /
sngar ma yul 'phud ba'i dper song ba yin par snang /
de rjes dmag dpon chen po hai gung gis so lon gyi dmag khrid de byang kha nas 'ongs /
gser gyi ka ba lta bu'i nang gi blon chen bzhi'i ya gyal bu thi krung thang gis rgya dang rgyal rong gi dmag khrid de lho lam nas @# / /
'ongs /
de nas rgya mtsho 'phyur ba bzhin dmag gi dpung chen po rim pa rim pa 'byor pas sdig can gor Sha pham par byas te mnga' 'og tu bcug /
de skabs shig la 7gong nas sngar gyi grai tsi'i lan bab pas /
ser 'bras kyi bla ma thams cad sang nyi ma rtse shar la nor 'dzin dga' tshal du 'byor dgos zhes brda brgyab /
phyi nyin 'dzom thog tu krung thang chen mos rgyal po'i bka' bsgrag pa ni /
khyod ser 'bras dge gsum gyi bla ma rnams kyis rgyal ba yab sras gdan 'dren zhur ma bcug pas ser 'bras dge gsum dang lhas sogs bde bar gnas pa ni khyed rnams kyi drin yin /
khyed rnams sangs rgyas kyi dus kyi nyan thos lta bu red /
bo am 'ban glen ba lug 'dra ba 'dis paN chen rin po che lha sar gdan 'dren zhus pas bkra shis lhun po la chag 'jig byung ba red /
khrims la brgyab na 'di la srog gi chad pa min pa med /
'on kyang 'dis am mye rje rin po che'i bstan pa la she mong phul mkhan zhig yin ba'i ngor 'di la srog gi chad pa ni med /
zla ba gsum la an bskon nas lha sa'i khrom na nga zhog gsungs /
bla ma thams cad la bdag rkyen dang /
khyad par du nyid la nor bu mkhan po zhes pa'i cho lo gnang /
lan gyi 'bab lugs la brtag na /
dang por grai tsi 'dzin pa'i tshe mkhan po 'di nyid dmigs kyis bkar te /
'dis gtso byas pa'i bla ma rnams kyis 'di 'dra bshad nas phebs mi 'jug par 'dug ces zhus pa na bshad tshul dang byed lugs la 7gong ma shin tu mnyes te er ti ni mkhan po ste /
mkhan rin po che zhes gzengs bstod pa yin 'dug pas /
bod skad du ma bsgyur na cho lo'i nyams dod pa zhig 'ong yang /
lo tsA bas nor bu mkhan por bsgyur ba yin 'dug la /
rnam pa gcig tu rten 'brel phun sum tshogs pa zhig yin nam snyam /
bla ma gzhan thams cad kyis kyang mkhan bo nyid rang gi bka' drin yin zhes legs so 'bul zhing mngon lkog med par de kho na gleng ngo / /
de ltar 'khrug zing zhi nas bsil ldan gyi ljongs kun bde skyid kyi dpal la spyod rgyu byung ba ni 'jam dbyangs mi rje'i rnam rol kho na'i bka' drin yin la /
'on kyang de'i bka' 'drin thugs rje'i nyi ma 'char ba'i bar la rang gis rang dngos med du gtong phrab byung ba /
thabs mkhas skya rengs kyi snang bas de dang mtshams sbyor ba po ni dam pa 'di nyid yin pas bka' drin bla na med pa shes par byos shig /
bal po'i dmag tshogs 'ong ba'i sgra tsam gyis / /
bod yul che dgus rang mdangs bstan pa na / /
bar gcod dbang du mi gtong snying stobs kyi / /
ba dan bsgreng bar nus pa khyod min su / /
sos bder gnas tshe mchog dman skye bo'i tshogs / /
su la brnyas thabs khyad gsod mi mdzad kyang / /
seng ge'i ngar skad sgrogs pa'i dus babs na / /
yud kyis mi 'gro dpa' bo'i brtul zhugs yin / /
de nas yang bsgrig lam dang 'chad nyan dmar ba sngar rgyun bzhin mdzad cing /
dge 'dun rnams kyang thugs dga' spro dang bcas pas tshogs chos shin tu 'phel /
gra 'tshogs kyang nyis stong lnga brgyar nye ba byung /
dgung lo re gcig /
bya'i lo 'dir rigs grwa'ang 'khor te /
rgyal dbang lnga ba bzhin rang lo'i thad thad du don che ba @# / /
mang po 'grub pa 'di 'dra la gegs yar 'gro'i tha snyad kyang byed par snang /
rigs grwa'i 'gyed chen du dngul srang khri phrag la nye bas tshogs pa bdun stong skor la dngul srang gang dang zho gsum re btang /
nyin bco lnga'i ring la bsnyen bkur dang nyin ltar byi 'byed sna re /
sgo mang gra tshang gi lhag mchod la dngul zho lnga re /
khams tshan la zho gsum re /
mi tshan la zho re bcas btang /
de'i rjes su sgo mang mkhan po'i gnang bzhus te /
nyid kyi dge phrug lha btsun mthu stobs nyi ma sgo mang mkhan por bsko bzhag gi mgo mtha' gnang /
mkhan po rjes ma la nas khal lnga bcu dang thab cha'i skor gdan cha bcas gsar 'jog dang /
khri 'don skabs sku gsung thugs rten /
na bza' cha tshang /
chibs pa bzang po gcig bcas bdog pa bstar /
de nas sngar bzhin lha dbang gling nas zur bzhugs mdzad /
snga phyi ci rigs shig tu klong rdol bla ma rin po che'i mdun nas lam rim chung ngu'i bshad lung /
sbas don kun gsal gyi bshad lung /
'jigs byed bskyed rim chen mo'i bshad lung sogs zab rgyas kyi gdams pa mang du gsan 'dug kyang dus tshod gang yin ma nges /
nyid nas gra tshang la mchod rdzas cha tshang zhig 'jog rtsis gnang ste /
de'i rgyu mtshan klong rdol rin po cher zhus pas /
'o na rgya mthongs kyi chu dar nges bzhag ste smon lam lhan cig tu byas na rten 'brel khyad par can zhig yod gsung nas de bzhin gnang /
mkhan po nyid nas gos chen khyad 'phags sha stag las bsgrubs pa'i ka 'phan phye 'phur bla bre sogs mchod rdzas yongs su rdzogs pa dngul srang sum stong gi rgyu song dang /
de mtshungs bsam blo rgyud khang du'ang srang nyis stong la nye ba'i zong gi mchod rdzas bzhag /
blang gi lo lha sa'i smon lam la mang ja dang rdo tshad sum cu skor gyis 'gyed skar phyed brgyad re btang ste chos dang zang zing gnyi ga'i sgo nas gra tshang gi 'dzin skyong 'gran zla med pa gnang ba'i bzhed pa mtha' dag bar chad phra mo tsam yang med par mthar phyin to / /
bcom ldan thugs rje mnga' ba'i dgongs pa bzhin / /
bca' khrims dam pos bag med gnas las bzlog she bcu phyed bka' pod dgongs don a mr-i ta'i / /
bcud kyis skal bzang lha rnams tshim par mdzad / /
mkha' las gru char 'jo ba'i sprin sngon bzhin / /
mkhas rnams legs bshad gtam gyis tshim mdzad cing / /
mkho dgu'i 'byor pas dmangs kyi re bskangs te / /
mkhan por grags pa phal gyi do zla min / /
de nas gzhan la chos bka' ci rigs dang /
lhag par rab byung bsnyen rdzogs zhu mkhan brgya phrag brgal ba dang /
bslab skyor zhu mi'ang mang du byung ba'i re ba bskangs te lhag pa'i tshul khrims kyi dga' ston mchog la sbyar /
skabs shig rgya nag tu bla ma bzang po zhig gtong dgos kyi bka' babs pas /
am 'ban gnyis nas gra sa'i bla ma rnams pos te bltas nas /
mkhan po 'di pa 'os tshul gleng ba na /
thugs ma bde bar klong rdol rin po cher zhus pas /
rim gro 'ga' zhig dang /
de nas am 'ban la gser srang bco lnga byin na zlog thub yong gsung ba ltar byas pas de kho na bzhin byung /
de skabs kyi rgyu mtshan nyid kyi zhal @# / /
nas kyang /
thams cad las nga la dga' mdog kha bo /
khau khau zer ra 'dra mo /
sain sain zer ra 'dra mo mang po zhig lab ki 'dug /
yag po ma byung /
las ci 'dra zhig bsags yod mi shes /
rus pa 'di gang nas 'jog dgos rgyu yin snyam blo ma bde gsung ba dngos su thos /
gzhan zhig yin na thams cad las kho lhag ba byung snyam rlo ma sems skye'ang /
nyid nas de dag gis bstod bkur bsngags pa byas tshad gshin rje'i 'dzum dang 'ug pa'i than skad lta bur dgongs pa ni bstod smad dang snyan mi snyan sogs chos brgyad ro snyoms su song ba'i rnam thar ro / /
snga sor kun mkhyen mchog nas dus las 'dzol ba med pa'i mngon mkhyen gyis gzigs te gsung ba'i don bzhin sgo mang gi khri mthar phyin /
rgya mi'i gleng brjod de dag kyang skul ma lta bur song yod pa'i thog /
shing stag lo ngag dbang wang gi dpon mo dbus la yong ba de'i skyel mar bla brang gi drung yig dge legs btang yod pas mtshams sbyar /
kun mkhyen gong ma'i sku tsha dpon po dkon mchog seng ge gra sar yod pas gzhung bzung ste mdo smad du phebs rgyu'i zhu ba phul /
nyid nas da skabs sku zhabs rin po che mi bzhugs pas nged song ste phan thog yod med mi shes /
chos skyong rnams la lung bstan zhu dgos gsung ste gnas chung la zhus par /
dgon gnas slob dpon dam ldan gyis gzugs med la dris pa legs /
slar yang chos 'chad nyan 'phel rgyas su rim gro bskal bzang /
brgyad stong /
rtag brtan gzungs 'dus /
sku lnga dpon blon gyi bskang ba /
phrin bcol /
ri bsang brgya /
klung rta brgya bcas bsgrub na /
gzugs med yid kyis mdor na /
lus dang grib ma bzhin du 'phrin las bgyid /
ces mdo smad du'ang 'chad nyan mar rgyas su gnang rgyu sogs shin tu gsal ba dang /
dga' gdong bstan ma gnyis kyis kyang rim gro dang 'phrin las sgrub pa'i zhal bzhes sogs gang legs gnang /
lo mjug tu dbon po dang drung yig sogs kyis de don rgyal dbang rin po cher dgongs bzhus pas /
rgyal dbang rin po che nas nyid la nang sbyar gyi bka' phebs te /
khyad rang sngar phebs chad yin zer ba bden zhing /
bla ma'i bka' dang yul mi'i 'dun pa bzhin phebs 'dod yod na gnang ba ster /
min na mi ster /
khyed rang gi thugs bzhed dang bstun chog gsung bar /
snga sor de 'dra zhus yod pa bden /
da cha sku zhabs de nyid sku dngos mi bzhugs kyang /
nga bla ma chos gos gyon pa zhig gis khrel med byed lugs med pas 'gro 'dun yod zhus pas /
'on de bzhin byas chog ces dgongs pa dgyes bzhin du khrol /
yos lo gsar nas smon lam thog la dga' ldan se ra gnyis kyi bla ma rnams kyis 'bras spungs bla ma rnams la sgo mang mkhan po rgan pa 'di pa gra sa ser 'bras dge gsum gyi bla ma rnams kyi blo rtse gtad sa yin /
'bras spungs tshugs nas rigs gra gsum btang ba bla ma 'di min pa ma byung /
khyed rnam pas dang po ma zhus stabs da gzod zhu lugs med rung /
nga tshos gzhung la zhus te khong mi phebs pa zhig byed dgos zer nas de bzhin byas kyang /
kun mkhyen 'jam dbyangs bzhad pa mdo snyan kyi @# / /
bstan pa'i bdag po yin pa dang /
ching wang sngar nas zhwa ser gyi bstan ba'i sbyin bdag chen po'i rgyud yin stabs dmigs bsal gal po che gnang ste rgyal ba'i bka' babs tshar ba yin pas /
da cha /
ri chen po'i rbab la phyir log med /
dpon chen po'i bka' log med /
zer ba yin zhes 'gog thub ba ma byung /
rgyun bar gras rgya che bas pan tshun cher ma ltos pa lta bu zhig yod kyang /
snga sor nyen che ba'i skabs mchod rten gyi srog shing bzhin tshang ma'i rten sar song ba'i stabs kyis da dung yang thag ring du phebs rgyu blos ma bzod pa lta bu byung ba yin 'dug pas /
rang rtsa las kyang rgyang na gnas pa tsho'i ngor phan pa'i zil che ba zhig yong pa ni /
dpe chos 'grel par /
skyes bu dam pa tshad ldan de /
pa kyed kyi gsal ba has po'i gangs lta bu /
btud kyi na gsal ba rma bya'i mdongs lta bu zhig 'ong bar gsung ba'i don yin no / /
de nas mdo smad du 'byon rgyur thag chod de /
rgyal dbang thams cad mkhyen par skyabs 'jug zhu rten la maN+Dal /
sku gsung thugs rten /
na bza' cha tshang /
dngul srang bdun brgya /
gos yug bco brgyad /
rta tshag rin po cher /
sku gsung thugs rten /
maN+Dal /
dngul srang brgya dang lnga bcu /
gos yug lnga bcas phul /
'bras spungs tshogs chen dang gra tshang la skyabs zhus kyi mang ja'i thog 'gyed TaM kha re /
gra tshang spyi 'jog tu 'bri bdun cu bdun dang khyim kha gsum bcas bzhag /
bla ma rigs gra pa la'ang 'bri bdun cu don bdun /
bla ma phyag mdzod phu la 'bri sum cu tham pa /
khams tshan la tsho ma ja dang 'gyed dngul phyed brgyad re /
mi tshan la mchod khri dang rje'i sku /
gnam yol /
nyid kyi na bza' cha tshang bzhugs khrwi dang bcas pa bzhag /
gzhan yang phur bu lcog / /
tshe chog gling /
stod lung lding kha'i dgon sogs la mang ja dang 'gyed TaM kha re bcas btang /
jo shAk rnam gnyis sogs lha sa'i rten rnams dang /
po ta la'i jo bo lo ke shwa ra dang /
de skabs 'phags pa wa ti'ang der bzhugs yod pas /
de gnyis kyis gtsos pa'i rten phal cher /
'bras spungs kyi byams pa mthong grol ma dang thub ba tshul khrims ma sogs rten rnams la gser gsol dang mchod brgya chen po phul te tshe rabs kun tu blo? bzang rgyal ba'i bstan pa rin po che bshad sgrub kyi sgo nas 'dzin skyong spel ba'i smon lam gyi mtshams sbyar nan tan du mdzad /
de skabs phyag mdzod kyis mdzod smad du phebs na gzhan ngo mi shes shing /
gzhi che tsam zhig 'dzin dgos pa yong bas 'bri 'di'i nang nas gzhan ba skor gcig 'dzin dgos pa 'dra zhus par mi dgos gsung /
u tshugs byas pas /
ngas 'di thams cad sngar nas dge 'dun pa la bsngos yod pa yin /
de ma byas na khyod rang la chos skyong gis yag po mi yong zhes gsung btsan po gnang bas bka' bzhin bsgrubs 'dug /
rgyun par nor dngos po kun la zhen pa log pa'i tshul gyis mig btsum skad gdangs tshun chad smad de bzhi zhing dul ba'i nyams kho na mi ston yang /
nyams len skabs bslab spyod kyi btang bsrung dag spel bzhi'i don bzhin bdog pa thams cad gzhan la bsngos te 'dzin chags ci yang mi mdzad pa ni tshe @# / /
blos btang gi spyod tshul lhad med pa yin gyi /
chos pa'i nyams phyi rol tu thon che ba'i rigs la dge slong gser len spu skye la lta bu rdzun ma mang po 'byung ste /
gzi brjod can gyi mdo las /
gcom bskyung ba'i tshul 'chos pa can ni /
gang gi tshe rgyu mtshan du byas nas tshig zhan pa zhan par byed pa'o / /
'dod pa chung bar smra ba'i tshul 'chos pa can ni /
gang gi tshe 'dod pa chung bar smra zhing sems kyis rnyed pa 'dod pa ste /
yo byad bsnyung bar ston pa'o / /
zhes sogs tshul 'chos pa bcu gsung la /
'od srung gis zhus pa'i mdo las kyang /
dal gyis 'gro ba'i tshul 'chos par 'gyur ba dang /
mgo smad pa'i tshul 'chos par 'gyur ba dang /
zhes pa nas /
ngal cung zad kyang cung zad kyang mi dgos so zhes smra ba sems kyis rnyed pa 'dod cing tshig gis 'dod pa chung bar smra ba 'di ni sems kyi tshul 'chos pa zhes brjod do / /
zhes gsungs pas /
dam pa'i rnam thar 'di dag dang bstun te rang sems dbang por bzhag nas zhib dpyod ma byas na phub ma'i chu dong 'byung nyen che'o / /
bshes spring las kyang /
mi ni a mra'i 'bras bzhin ma smin la / /
smin pa dang 'dra smin lam smin 'dre / /
zhes sogs kyis phyi nang smin ma smin su bzhir gsungs pa'i gtso bo nang smin dgos pa yin pas /
kham lung pa phyi nang gnyig smin pa dang /
po to ba phyi ma smin la nang smin par sbyan snga blo gros rgyal mtshan gyis gsungs te /
bo to ba'i rnams thar mdzes pa'i padmo las /
snying rje can du mngon mngon mi mdzad kyang / /
zhes gsungs don yang de yin no / /
de nas phebs rgyu'i dus dang nye ban rgyal dbang rin po chen nas thon phyag gi gnang char /
thugs rje chen po phyag bzhi ba'i zhal thang rgyal ba nyid kyi phyag dam can /
tshe sku li ma gcig /
thub ba'i li sku gcig / /
dbu zhwa /
sku 'gag /
sku chos /
sku gzan /
sku sham /
zhabs chag /
chibs ba chibs 'grogs gnyis /
chibs sga legs ba tog ze khengs yong khebs bcas cha tshang /
dung dkar cha /
kha che dri bzang srang lnga bcu /
spos dmar do bo gcig /
zhwa snam lnga bcu /
phrug bco lnga /
ha sag gcig /
la ta dang kaM co yug du ma sogs dbangs mtho ba stsal cing mdo mad du bstan 'gror gang phan gnang dgos tshul dang rjes 'dzin gyi zhal bzhes sogs brtse gzigs gang cha gnang /
rta tshag rin po che nas sku brnyan lim gsum /
grags rgyal ma'i zhal thang gcig /
dung dkar gcig / /
na bza' cha tshang /
ther dril bco lnga /
zhwa snam sum cu /
phrug brgyad /
so so nas zhabs phyi rnams la'ang go bab dang bstan pa'i gnang cha stsal /
de'i sngon tsam la rtse drung nang ma 'ga' zhig gis /
rgyal ba'i sku'i che ba yin pas zhu rten cung zad phul te ma zhus par gnang ba'i dpe lam med /
de byas na no mon han gyi cho lo dang gdugs rta dar sogs nyid la chis kyang gnang yong zhes gros 'debs byung bar /
nga rang gi chas ka gang yod dge 'dun la btang sted ci yang med pas zhu mi dgos gsung stegs na dgongs ma mdzad /
dam pa nyid kyi ngos nas gzhung gi cho lo ma zad /
'jam dbyangs gong ma'i cho lo la'ang thugs bzhed med bsngar smros pa ltar yin pas mi dgos mdo /
gzhung gi sku don la dngul @# / /
srang khri phrag mang po phul pa las kyang lhag pa'i zhabs 'degs bsgrubs pa des go mchod par zhu rten zhing dgos pa dang /
dngul phran tshegs re phul na su la yin kyang gnang sho bzhag ba de ni dpe lam gyi nang nas gnas lugs med pa'i dpe lam zhig tu snang /
dga' ldan khri rin po che blo bzang smon lam nas sku brnyan paN zhwa sne ring sogs na bza' 'ga' zhig bcas gnang zhing thugs 'phreng ba'i nyams kyi gsung gleng mdzad /
sgo mang gra tshang nas gnas bcu'i zhal thang gsum /
dngul srang lnga bcu /
sgo mang mkhan pos tshe sku lim /
spros khres bzhi /
snam phrug sogs dang /
gzhan yang blo gsal gling /
rgyal ba /
'dul ba sogs kyi mkhan po /
'bras bla spyi /
khams tshan mi tshan /
mi drag mang po sogs kyi phebs rdzongs dang /
grwa ba rgyan gzhon skyabs 'jug zhu mi sogs nyin mang bor bar mchad lta bur byung /
sgra dbyangs gling du mang ja nyin 'khyong thog chos skyong spyan 'dren gyi gzab gsol zhus /
chos skyong chen po nas kyang /
hrIHsnyigs ma'i rang rtags na bun 'khrigs pa'i klong / /
blang dor bya byed gzugs brnyan 'char dka'i ngo / /
'on kyang mchog gsum chos srungs mthu bskul la / /
las 'bras drang po'i gzhung lam 'grim pa gnad / /
bgrang bya me tog mda' lhag bdun phrag stobs / /
zhes sogs kyis sku tshe mthar phyin pa'i lung bstan dang g.yer med 'phrin las sgrub ba'i zhal bzhes gang legs gnang /
chos bzang por lha dbang gling nas chibs bsgyur ba'i skabs su'ang /
lha dbang gling gi steng nas 'ja' tshon zhig shar ba gnas chung lcog gi steng du zug /
de nas gcig shar ba gling khar 'bras spungs bla spyis ja thab bzung yod pa'i steng du zug pas /
dgon pa'i gra dpon slob thams cad lhag par yang mos gus dang skyo shas kyis yid 'khrul ba byung /
chos skyong 'di la nyid nas thugs rtse gtod cing /
chos skyong gis kyang chos 'chad nyan sogs bstan pa'i bya ba gang gi tshe na'ang gzhan dang mi 'dra ba'i sngos grogs mdzad bzhig yod par snang /
'di kha cig 'jig rten pa'i srung ma yin gyi /
bstan srung ye shes pa ming zer yang /
sangs rgyas byang sems rnams mi'i sha tshugs nga 'dzin ba na chos kho na ston pa'i bla ma'i rnam pa 'bab zhig 'dzin mi dgos par /
dge sdig sna tshogs spyod pa'i rgyal po sogs gdul bya de'i snang tshod kyi skal bde dang 'tsham par ston pa bzhin /
srung ma'i rnam par ston pa'i tshe'ang /
'jig rten 'di tsam gtso bor byed pa rnams kyis bsten na 'phrin las kyang de dang mtshungs pa zhig bsgrub nas 'brel 'jog thabs byed cing /
chos rnam dag kho na sgrub mkhan zhig gis bsten nas lam gyi grogs tshul bzhin sgrub pa'i srung ma khyad par can du 'gro ba yin te /
'brom ston pa'i zhal nas /
nged jo bo mjal bar mnga' ris su 'gro skabs mi ngo mi shes ba gcig gis lam mkhan byas song bde be har du snang bas /
chos gsha' ma byed na khong yang chos skyong bzang por 'dug ces gsung tshul de bsngon du 'byung ba bzhin no / /
des na chos skyong ye shes par nges pa rnyed nas skyabs su bzung na legs la /
tshe 'di'i @# / /
phan pa khon sgrub pa'i dgra lha tsam zhig yin pa zhe phugs su bzhag nas skyabs su bzung na skyabs 'gro la gnod pas spang blang gi mtshams 'di 'dra rang sems la zhu dag btang ste byed dgos pa zhig yin no / /
de nas rim gyis phebs pa'i lam nas 'dam snying grong gi chu tshan khar zhag bdun bzhugs te sku'i 'phrod bsten mdzad /
'jog pa'i 'bri rnams kyang nyid kyi sbyan lam bstar te gang bzang 'dam sprug byas nas sprad /
lam grogs tshong dpon 'ga' zhig dang bcas dgra jag chu sogs kyi 'tsho ba phra mo tsam yang med par glang chen dal 'gros kyis byon pa brgyad pa'i tshe la stong 'khor du babs /
der bla brang gi gsol dpon dpal ldan ngo g.yog dang /
nyid kyi sku tsha klu 'bum lha dang yul skyabs gnyis bcas 'byor /
de nas sku 'bum du phebs par shangs len gzos sgo gang drag zhus shing /
rten la mchod mjal dang tshogs sum mang ja kha dar gyi 'phyed bcas btang /
de tshun chad kyi zhag bab so so'i sar bla brang gi gzhis ka yod pa rnams nas bsnyen bkur gang legs kyi gra sgrig zhus /
ka mdo'i dgon dang gcu 'khor dgon par yang mang ja 'gyed bcas gnang /
bla brang nas chibs pa kha shas dang bcas bstan 'dzin bsu bar btang ba gcu 'khor gyi lung pa'i phur 'byor te chibs pa rnams phul /
nang chen rnams kyi bsu ba dang bcas nyi ma lung du spyi chen gyi gra sgrig thog tu zhag sa 'debs steng thos bsam gling dang rgyud pa'i gnyer pas ja thab zhus /
rgyud pa dpon slob kyis gtsos pas rta bsu dang /
dur smrig 'chang ba'i dge 'dun mchod rdzas sna tshogs thogs pas ser sbrengs dang bcas bla brang chen mor phyag bab /
bla brang nas gsol ston dang dgon pa'i las sne /
bla brang zhabs sdod rnams kyis mjal dar phul /
nged dang hor tshad gser khri rin po che'i bla brang nas kyang ja zhus thog gsol ston legs 'bul dga' dar bcas phul /
dge 'dun nyis stong brgal bar mang ja bzhi'i thogs skyes kyi tshul du ja bag phyed re'i 'gyed bstar /
sku zhabs rin po che'i sku skal lta bur khal ma nyi shu phul /
nged can dang bla brang zhabs gras sogs la gang 'os kyi dbus rang 'tshem med du gnang /
zhag bco lnga tsam nas zur ngu spo skabs bla brang nas thab 'dzin gyi zur gsos sogs gang legs phul /
'dzo lo mad mngon par mkhyen pa'i bka' lung bzhin / /
'dzam gling yangs pa'i byang phyogs mdo smad kyi / /
'dzin mar zhabs sen 'god pa'i rten 'brel kun / /
'dzom pas dge legs lam bzang yangs por phye / /
bla na med pa'i thugs bskyed 'brel zab mthus / /
bla brang bkra shis g.yas su 'khyil ba'i sder / /
bla ma mchog gi bka' bzhin phebs pa na / /
bla slob zhal 'dzom dge mtshan mchog tu 'phel / /
yos lo'i dgun smad nas 'brug lo'i sos ka'i bar sku ngal gso ba dang sbrags bcad rgya'i tshul du bzhugs te thugs dam gtso bor mdzad /
phyogs nas ched gtad kyis 'ongs pa rnams la thun mtshams su mjal kha gnang /
dbyar thog nas gzim mkhang gsar '+pub kyi sbyor ba brtsams /
ston ka ring gi dgon grong spyi nas gdan 'dren zhus pa bzhin @# / /
nger phebs /
bis kya thang du ser skya tshang mas chibs bsu dang thab bsu gang rgyas zhus /
thar pa gling ri khrod rnams gyis bsu pa ja thang zhus /
de nas ser sbreng dang bcas ka ring dgon bar ba bste 'du khang steng du bzhugs /
yul lugs dang bsnyun pa'i ston mo gzab rgyas zhus /
tshogs par mang ja dang zhwa snam re'i 'gyed /
sde pa spyi la'ang bdag rkyen bcas yid mgu bar mdzad /
grong pa rnams kyis 'bru kon ko'u sum brgya sogs gang 'byor gyi 'bul ba bteg / /
de sngon ka ring bsi mdo gnyis gyod la thug ste phan tshun gnyi ga'i mi drug cu rtsa bdun bsad /
lo dgu tsam 'gyang yang bla dpon sus bshad de ma 'grig par yod stabs /
nyid nas gsung dgos zhus kyang 'phral du zhal bzhes ma mdzad /
dgun thog thar pa gling nas zla ba gnyis tsam la 'jigs byed kyi bsnyen mtshams gnang skabs kham chu de nyid zhi ba'i phyir spyan dmigs yang yang gnang bas /
nub cig mnal lam du rgya mo zhig gis bong bu rkang pa drug can zhig zhon te mdun du 'ongs nas nyam thag pa'i tshul gyis yun ring dus /
mthar rlung 'tshub lta bu zhig tu gyur te lung pa de nas bud song bzhig rmis /
de ni phan tshun gnyi ga'i rgyud dkrugs pa'i gyod 'dre gdug pa can zhig yod pa de rdo rje'i rnal 'byor gyi mthus gzir nas gzhan du bskrad ba yin par snang /
bcad rgya grol te logs ra gyi dga' ston mdzad /
sbral lo'i zla ba dang po nas sde pa gnyi ga'i bar gyi gzu gsung ste phan tshun du 'byon bzhud lan 'ga' dgos pa byung yang skyong li med par phan thabs kyi dgongs pa khon mdzad pas gyod legs par 'grig ste skye bo du mtshe 'dir 'chi bdag gi mche ba'i phrag nas blang shing /
phyi mngan 'gro mi bzod par 'gro ba'i sgo lam bcad de phan pa dang bde ba'i dpal la bkod /
'di skong r+zong dkar ma Ni pa chung ba tshang dang 'phros byung bar /
sgo mang mkhan rin po che sa /
a kha kha /
mi 'di gtsam pas de yag po ma red /
da de 'dra ma byed gyod 'grig gi chugs /
'grig gi chugs gsung ba ma gtogs /
sa cha'i gyod ngan de 'dra la thugs rgyus med stabs gyod kyi gnas lugs brda ded byas nas gsung bya mi 'dug kyang /
skyes bu dam pa'i thugs smon dang byin rlabs de ya mtshan po red /
sngar ci byas kyang mi 'phrod pa zhig yod pa da lan dka' tshegs med par 'grig byung /
zhes gsung gi 'dug pa dngos su thos te /
dbu ma rin chen phreng bar /
'jig rten kun skye bo gang /
skyes bud ma pa'i thugs smon dang byin rlabs de ya mtshan po red /
sngar ci byas kyang mi 'phrod pa zhig yod pa da lan dka' tshegs med par 'grig byung /
zhes gsung lam thams cad grub cing bden tshig gi nus pa smin pa'i mthu yin no / /
sngar 'thab rtsod 'khrug yong gis srin po'i grong khyer lta bur yod pa /
nyid phebs te zla shas bzhugs pa nas dus bde zhod 'jag gis nyams spro zhing yid phebs pa ched du brjod pa'i tshoms las /
gang na dam pa bzhugs pa yi / /
sa de yid du 'ong ba yin / /
zhes pa ltar gyur to / /
gtum drag khong khro'i gdon gyis brlams pa'i gar /
gtol med smyon pa'i stang bzhin bsgyur tshe / /
gtugs pa med pa'i snying rjes @# / /
yongs bzung ste / /
gting zab ngan 'gro'i g.yang las skyob par mdzad /
wa NaNA si'i 'khrul 'khor rtsom pa'i bdud / /
wa skyes ngan pa seng ge'i nga ros bskrad / /
warmra mchog tu bgos pa'i snying stobs kyis / /
wa ler 'jig rten bde ba'i gnas la bkod / /
bdun pa'i nang la bkra shis 'khyi ba du phebs te nyid kyi gzim khang gsar bskrun gyi nang du bzhugs / /
yid kyi dge prug a la gshad tho yon mkhan pos gser zangs las bsgrub pa'i jo ba'i sku khyad 'phags mi tshad lhag pa zhig phul ba gzungs gzhug dang rab gnas sogs di bzhin bgyis te gzim khang gi rten gtsor bzhugs su gsol /
bla prang chen mo'i gzim khang thub bstan pho brang yang gsar du grub pas tshe mchen 'dod dgu 'khyil pa rtan brten pa kun la rab gnas mdzad /
de nas zla ba lnga drug tsam las ma 'gyong bar mchog spru la rin po che gdan sar bkod de /
de nyid du dpon slob thams cad dga' ston la longs spyod chog pa byung bas /
rab gnas kyi dus /
zhal mthong tsam gyis bde ba'i mchog brnyas te / /
nyid ltar zh+la dro zla ltar 'od gsal zhing / /
gsungs bde kho na bzhin du gyur /
bdag gis kyang rta lo'i smon lam gyi steng der skyabs mgon mchog gdan su bkod nas rang gi khri khur pa zhig pas /
dam pa nyid tshogs chen gyi khrir bsko bzhag mdzad /
kun mkhyen bla ma sku snga phyis bstan 'gro'i don sgrub pa'i rtsa ba lta bu dgon sde 'di nyid yin pas /
mchog sprul rin po che'i'ang mdzad pa'i thog ma bstan pa'i 'byung gnas 'dir bshad sgrub kyi bstan pa'i don sgrub mkhan gtso la /
mdo dbus kun tu bstan pa'i bya ba gang brtsam lhun gyis grub pa'i bstan pa'i rtsa lag chen po 'di lta bu zhig bsko rgyu'i rten 'brel rang 'grig tu byung ba ni bstan pa phyogs mthar spel ba'i thugs bskyed lhan cig pa'i 'bras bzang dus su smin pa'i dge mtshan rmad du byung ba'o / /
sa ga zla ba'i yar tshes bzang por kri 'don mdzad par spyi bla brang nang tshan khag nas khri 'bul bstar /
bdag gis kyang bla ma snga phyi'i rtsis sprod dkyus ma'i thog nyid kyi bla brang gsar 'dzin sogs 'gro sgo che ba dang /
rigs gra'i dus kyang nye bar gtugs pa'i stabs ja mar dngos po sna tshogs bcas dngul srang phyed dang sum brgya'i rtsis rigs gra'i zhal 'debs la zur du phul /
chos grar rtsi bzhag 'chag med lta bu dang gson gshin gyo don la thar nye ring gi gdan 'dren byung bar yang 'dun pa bzhin hebs /
bsgrig gi rting gnon tsha drag sgo mang mkhan po'i skabs lta bu ma mdzad kyang /
tshogs gtas sogs ci gsung thams cad gan gzhon kun gyis spyi bos nod pas shin tu legs pa byung /
zhal lan gsung dus 'di'i bla ma bye d+r+g+yu 'di sgo mang las dka' las che bar 'dug /
sgo mang gra tshang ltar gyi rtsi bzhag cha tshang bar 'gro dgos pa'i thog tu /
ya ki tshod dang 'dra ba'i the bas ci yang med par grong cho ga kho na'i steng nas rigs gra gtong dgos pa dang /
rigs gra'ang ya kir lo drug rer bsags nas btang chog la /
'dir lo re bzhin gtong dgos shing mang jam brtsis pa'i phog rkyang pa la'ang dngul srang stong dang lnga brgya re'i tshod ma mtha' 'gro gin 'dug pas bsdoms song na gtongs@# / /
sgo 'di lci bar 'dug /
de'i thog tu gtor sgrub /
gtor chen gtor rgyag zer ba lta bu sngags gra zhig gis byed rgyu'ang mang po byed dgos bas dka' las chen po red gsung na'ang /
phyag len du 'debs pa'i tshe mi'i mig ltos bslad mi nyan gsung nas dgon 'di'i lu gu lag skyes kyi rgyus yod /
sku na gzhon pa tshos gang mdzad rgyu thams cad lhag dang bcas te gnang yang sku dang thugs la skyo ngal gyi rnam pa dang mi lcogs pa ci yang med pas /
thams cad kyang skyes bu dam pa'i thugs smon dang thugs stobs kyi mthu ma gtogs dgung lo la ltos pa mi 'dug ces ya mtshan dang dad gus lhag par 'phel /
rigs gra dang po'i skabs dge 'dun nyis stong sum brgya tsam la phog chen ja bag phyed re dang ja bag phyed re'i rtsis kyi phrug sogs dngos po sna tshogs /
nyi ma gnang chags kyi 'gyed sna bdun /
thos bsam gling pa stong dang nyis brgya skor la zam ya re bcas lo ltar nges can dang /
rigs gra phyi ma gnyis kyi phog chen la ja bag re btang /
'jam mgon sa paN gyis /
dang po zang thal byas na 'khon ba'i rgyu / /
sna tshogs thabs mkhas byas na g.yo sgyur po / /
sems la gtad med byas kyang mi mi mgu / /
'du 'dzin skyo ba med dam lo tsA ba / /
drang por smras na phal cher dgra ru sdang /
yon por spyad na sems la rnam smin lci / /
sna tshogs spyad na gtad so med par blta / /
byas pa'i 'bras bu smos dang lo tsA ba / /
zhes gsungs pa bzhin spyir sems can mos ba sna tshogs pa yin pas thams cad mgu tshul med la /
lhag par bya bzhi drag gi sner sleb pa 'dir 'ga' zhig dga' yang 'ga' zhig mi dga' ba zhig las 'ong mi srid pa lta bur 'dug kyang /
dam pa nyid la bgres gzhon par ma su'i thad nas kyang dad gus byed pa ma gtogs mi dga' ba'i skyon 'dogs tshig gcig brjod pa'ang thos ma myong ba ni tshul khrims dang lhag bsam rnam par dag pa'i che pa'o / /
khrir bzhugs kyi ring la chos 'chad nyan 'phel zhing gra tshogs rgyas pa dang /
yul khams su nad 'khrug med cing lo tog smin pa sogs bkra shis kyi dge mtshan mchog tu 'phel /
lcags sprel lor kho bo cag la tshogs chen du bde lam gyi khrid cig byed dgos kyi skul ma mdzad pa bzhin /
dam pa nyid kyis dbu mdzad pa'i dge 'dun stong phrag gnyis lhag la nyin bco lnga'i ring khrid dmigs rgyas pa sems skyed mchod pa dang bcas phyag len bzhin phul /
lo ltar 'di bzhin bka' chos che ba re dgos tshul gsung ba la'ang rten 'brel gyis khas len zhus /
lcags bya'i lo cho 'phrul smon lam gyi dus mchod kho bo cag nas btang bar dngul rdo tshad gcig zhal 'deb tu gnang zhing smon lam gsung chos sogs chag med bka' drin bskyangs te smon pa'i mtshams sbyor mdzad bar ci 'byor gyi legs 'bul brteg /
smon lam grol rjes khri'i gnang ba zhugs te zur bzhugs mdzad /
sku zhabs rin po cher gos yug bcu ras lnga bcu lha dar bcas phul bar dgon pa'i 'dzin skyong gang legs mthar phyin pa'i dga' dar gsol ston rgyas pa bcas gnang /
tshogs chen dang gra tshang la mang ja 'byed bcas kyi thog 'du khang chen mor mang nug dang bcad ldan @# / /
sogs gos chen gang bzang gi bla bre gyan dgu ma long tsam gsar 'jog mdzad /
dus ji tsam snyigs mar song ba bzhin gyi snying stobs dang spro ba lhag par 'phel bas sku la'ang mi lcogs pa med pa /
byams pa'i rlung shugs kyis bskyod pas / /
shing bal bzhin du srid pa 'dir / /
'gro ba'i don du g.yo ba lags / /
zhes pa'am /
spyod 'jug las /
ji ltar rlung gis 'gro ba'am / /
'ong bas shing bal dbang bsgyur ba / /
de bzhin spro pas dbang bsgyur zhing / /
de lta na ni 'grub par 'gyur / /
zhes pa bzhin no / /
dus dang yul gyi mthar yang bshad sgrub kyi / /
dar chen bsgreng la snying stobs ma zhum pa / /
dam pa rnams kyi thugs bskyed gru gzings kyis / /
don gnyis nor bu'i dga' ston ci yang drangs / /
hA ri dra yi cod paN 'chang ba'i bstan / /
ha ri b+ha dra'i dgongs don sher phyin sogs / /
ha ri tsan+dan dri bsung 'thul ba yis / /
ha sa badzra bzhed pa yongs su bskangs / /
sgrub pa'i rgyal mtshan 'dzin pa chen po mdzo dge ri khrod pa mkhas grub bstan 'dzin gyis zhus te bla ma dge bshes rags bsdus bzhi bcu skor la skyid shod gsung 'bum gyi lung dang /
gzhan yang don gnyer can mang por 'dod chos ci rigs gnang /
dam pa nyid dbang lung khrid man ngag sogs kyi gdams pa'i mdzod lta bu yin mod kyang da dung chos tshol ba la dgyes pas sku zhabs tho'u bkwan rin po che dgon par snga phyir phebs skabs 'jigs byed zhal phyag yongs rdzogs kyi rjes gnang /
mgon po'i gtor dbang bar chad kun sel /
snying zhugs kyi thun mong ma yin pa'i rjes gnang /
ku ru ku l+le'i sgrub thabs tshar chen gyis mdzad pa le tshan gnyis /
des mdzad pa'i tshe khrid zla ba'i chu rgyun /
rta mgrin gyi sgrub thabs rgyal dbang dang nyid kyis mdzad pa /
klu sgrub smon lam sogs lung thor bu ma btsam dang /
blo sbyong tshig brgyad ma'i nyams khrid bcas gsan /
kho bo cag gi rtsa nas kyang /
dril bu lha lnga dang lus dkyil gyi dbang /
mgon po bka' bcu gsum /
sa skya'i gser chos bcu gsum /
cho dpag / /
sgrol ma dkar ljang /
'jam dbyangs dkar po /
lo gyon ma gtso 'khor gsum sogs rjes thol yu mang po dang lung yang 'ga' zhig gsan /
tshogs chen la rdor phreng dang mi tra'i dbang byed skabs /
nyid skun shin tu smin yod kyang de'i nang gi 'ga' zhig la'ang phebs nas gsan song ba ni chos kyis ngoms pa med pa'i rnam thar du snang /
skabs shig ka ring sgar du phebs nas der gos sku thog tshad gsum can /
gtso bo byams mgon pa /
lha mgron du rje yab sras /
yi dam chos srung sogs mang po bzhugs pa zhig sbyor 'jag mdzad /
nyid kyis gtso mdzad la'i gra slong mang pos nyin gnyis kyi ring spyan dbye'i cho ga rgyas par bsgrubs te bkra shis kyi me tog char du bsnyil /
zam cha re'i 'gyed bstabs /
sde pa spyi nas gsol ston gzab rgyas zhus shing thams cad gros mthun gyi sgos dgon der gzim khang zhig dgos tshul zhus pa zhal gyis bzhes te /
de'i phyi lor gzim khang gyan lnga pa zhig phub /
'od dpag med kyi sku mi tshad lhag tsam zhig dang li mkha shas /
zhal thang byin can mang po bcas der @# / /
bzhugs su gsol nas yul de'i bsod nams kyi zhing du bsgrubs /
mtshams mtshams su der chu spos nas bzhugs te sku'i 'phrod brten mdzad cing /
rgyun par bkra shis 'khyil du gzim khang che ba'i g.yas phyogs sur skor zur du bcad de bsro khang /
nyi r+wa /
gsol thab sogs thams cad tshang ba khad yangs shing /
ra bar me tog gi tshal yod pa shin tu 'gol zhing stabs bde ba zhig byas nas der 'jig rten gyi g.yeng bci yang med par thugs shin tu bag phebs shing zab mo'i nyams bzhes kyi rtogs ba gong du 'phel ba'i dga' ba de'i ngang du bzhugs /
ston mjug cig la sgrol ma phu'i zhabs drung gis 'du khang gsar bskrun bgyis ba rab gnas kyi don du gdan 'dren zhus nas der phebs pa'i zhar la byams pa 'bum gling du mjal /
'di kha cig kong tshes bzhengs zer yang /
chos 'byung mang por rgya bza' kong jo bod du phebs pa'i lam nas brag la byams pa khru brgyad cu ba brkos zhes 'byung la /
de dus kyi pho brang zhing da phu yin pas lam 'di dang 'grig cing gzhan na de 'dra ston rgyu med pa dang /
'di'i nye skor du sgrol ma rang byon 'ong lugs kyis kyang shes pas /
kong tshes bzhengs zer ba de kong chos bzhengs zhes pa rim gyis sgra log pa yin par snang ngo / /
de nas rgya bod kyi khrom chen pos bsu ba ser sbreng dang bcas sgrol ma phur phebs /
dge legs char 'bebs kyi steng nas rab gnas rgyas pa sbyin sreg dang bcas gnad smin mdzad de rten dang brten pa mtha' dag byin rlabs mi zad ba'i gter du bsgrubs /
bkang drin gtang rag tu rje'i gser sku khru tshad ma gcig gis gtsos sku gsung thugs rten /
mchod cha'i rigs mang po /
gso dar /
ras /
dong tse sogs dngos 'bul gya nom pa bteg / /
de nas sgrol ma'i sgar lam brgyud de phebs byams la bzhugs nas bde mchog rang byon gyi lha khang lo kyA tun tu grags par phebs /
chogs 'khor gnang tshe 'ja' tshon sna lnga pa zhig shar bas rgya mi rnams kyang ngo mtshar du gyur te gus 'dud lhur blangs /
yar lam a 'gang rtam grin rang byon gyi lha khang du mjal de'i dge 'dun rnams kyis chos 'brel zhus pa'i re ba bskangs /
de nas stag lung sprul ba'i skus gdan 'dren zhus te bsu bser sbreng dang bcas stag lung dgon du phebs /
der mtshan nyid kyi bshad grwa zhig gsar 'dzug byed rtsis kyi skabs su yod pas brtse bzhag gi thog ma nang ste sa mthar bstan pa'i sgron me spar /
thugs mon gyi mthus gra tshang yang de nas bzung yar po'i zla ba bzhin 'phel /
khong dpon slob kun nas dngos 'bul pa yang rgya che ba phul /
de nas byon par hor tshang gla ma rgyal mtshan sogs kyis ja zhus 'bul ba bsu skyel sogs bkur sti phul du phyin pa bsgrubs te rim gyis dgon par babs /
kho bo cag nas mchod rten mthong grol chen mo bzhengs par srang sum cu'i zhal 'deb dang /
sku zhabs rin po che nas rab gnas gnang skabs spyan dbye'i cho ga'ang lhan du gnang /
phyis su de'i skor tshad kyi zhabs skor stong phrag bzhi'ang grangs gsog mdzad /
bla brang phyag mdzod blo bzang dar rgyas dus las 'das pa'i don du sbyan drangs par 'pho ba'i spyan dmigs rjes 'dzin gyi bka' drin stsal /
a @# / /
mchog dgon gyi lam rim gra tshang gi bla ma dang /
rgyal mo dgon gyi re ba tsha sprul ba'i skus dpon rgan 'das pa sogs kyis ra gdan 'dren nan cher zhus pa bzhin phebs nas so sor bsngo smon sogs ched dmigs dang dgon pa'i dge 'dun rnams la'ang chos lung ci rigs stsal /
so so nas dngul rdo tshad /
gos grug /
nyer spyad /
rta nor sogs 'bul ba gang rgyas bstar /
de 'dra'i phebs bzhud thabs med dgos pa re gnyis ma gtogs rgyun bar nang du ting nge 'dzin la yang dag par gzhol bas zag med kyi dga' bdes nyin mtshan khor mo yug tu 'da' bar mdzad /
de'i stobs kyis snga sor chos skyong chen pos sku tshe'i tshad dgung lo don lngar gsungs pa ji bzhin thog tu khel ba'i steng du thugs dam gyi mthus sku tsheng srings te brgyad cu rtsa bgrang zhing /
tshe rabs du mar gzhan la 'tshe ba spangs pa'i myong ba dang byed pa rgyu mthun gyis /
de'i ring la 'phel zad 'khrugs pas snyan sogs kyis thugs dam nyi ma gcig 'chag dgos pa'ang ma byung bar zo mdog bde la /
tshul khrims kyi phung po yongs su rdzogs pa'i dbang gis sku'i gtsim dang rgyas bzhin bar bzhugs /
rgyun gyi thugs dam mdzad lugs kyang nang ba'i rim gro bzhin du grangs gang 'gro gtso bor mi mdzad par /
thog mar kun slong 'chos tshul dal bus gnang du 'gro ba zhig mdzad de /
de'i ngang nas zhal 'don so so'i skabs kyi dmigs rnam 'char nges gnang /
gtso bor thun mong bskyes bu gsum gyi lam gyi rim pa'i gzhur shing nges 'byung byang sems yang dag pa'i lta ba gsum la rtsal 'don mdzad /
chog gang gsung na'ang de gsum rmang gzhir byas te rang rang gi 'gros kyi rim pa gnyi ga'i rnal 'byor dang sbrags nas gsung ba las gang yang mi mdzad /
nyams len snying po mthar thug pa rang gis khas blangs pa'i tshul khrims rnam par dag pa gtso che bar gzigs te nyin mtshan dus kun tu dran shes bzhin gyis bya ra byas nas rang gi sgo gsum gyi spyod pa bag med pa'i phyogs su cung zad kyang mi 'chor bas bslab khrims rnam par dag pa mig gi 'bras bu bzhin du bsrung bar mdzad /
yul dus kyi dbang gis bla mar 'jog byed mo lung bstan zhig la gtso bor byed stabs /
la las lung bstan sogs zhus par ngas de 'dra mi shes gsung /
cis kyang phyag mo zhig yin rung gnang dgos zhes u tshugs zhus par a kha kha da rdzun yang bshad dgos rgyu red ces thugs shin tu 'tsher ba gnang /
phal mo cher bshad sa zhig ma rnyed pa'i zhe 'tsher las bshad dgos pa'i zhe 'tsher ni snang mod /
dam pa nyid kyi dgongs par blo sbyong mtshon cha 'khor lo las /
dam chos gtsug lag zhas nas mo bon skyong / /
phung byed rtog pa'i mgo la chems se chem / /
gsungs pa dang /
bka' gdams gong ma'i gsung sgros las /
rang chos sangs rgyas kyi mkhyen pa la mo ma rno shos tsam du mi rtsi zhes gsungs pa bzhin /
bka' gtsug lag gi mdo rgyud rnams su blang dor rgyu 'bras thams cad gsung ba la yid mi ches par /
mo lung rtsis gsum gtso bor byed pa la thugs shin tu ma mnyes pa'i gsung du snang /
zhabs brtan rim gro re sgrub na'ang gtom dogs sogs gsar rnying mang ngo mi mdzad @# / /
par /
rgyal ba'i bka' dri ma med pa klog 'don sogs 'phral phugs gnyi gar phan nges re mdzad de gnad shin tu che /
la la zhig dpal mgon klu sgrub kyis /
mkha' la skar mkhan dang gis rtsis byas nas zla ba dang ni skar ma'i lam rnams shes / /
khyim na mi dang khyim thab log bdag /
sna tshogs spyod bde ni mtho' ma gyur / /
gsungs ba bzhin /
gzhan gyi legs nyes thams cad lung ston yang rang gi 'phral yun gyi mdun ma kun 'chol 'gro ba mang bar snang na'ang /
nyid kyi mdzad pa gang la'ang dang po nas dgongs pa gtad tshul de'i thog tu mi khel mi srid pa ni 'byung 'gyur gzigs pa'i mtshan mar snang /
tshul khrims rnam par dag pa zhig 'ong ba'i rtsa ba 'dod chung chog shes kyi 'phags pa'i rigs bzhi dang /
sangs rgyas thugs rje can des rab tu byung ba dang bsnyen phar rdzogs pa'i dge slong gi gnas bzhi gsungs pa thugs la bzhag ste nor dngos bo gang la'ang 'dzin chags spong zhing /
rtsol sgrub lam ltos par rang shugs kyis 'ongs pa tsam las /
rgya che grangs mang gi rtsol ba mi mdzad de /
'phreng brgyan ldan legs pa re 'bul mkhan byung tshe phyag tu bsnams na zhus kyang /
bod btsa leb byed rgyu min rje btsun 'jam dbyangs kyis byin gyis brlabs pa 'dis chog gsung nas sku tshe gang bor 'phreng ser re las mi bsnams /
des mtshon pa'i nyer spyad gang yin kyang rnying pa des spyad rung tsam yod na des chog par byed pa ma gtogs /
bkrag gang che'i gsar pa'i rigs spyan lam du'ang cher mi 'jog /
zhal nas rung mi rung gi zur mang po mi gsung yang /
'gro 'dug nyal 'chag gsung gleng zas spyod sogs gang gi tshe'ang ston ba'i bcas pa la zon byed bzhin kho nar bzhugs /
'bad med du byung ba'i phyag rdzas rnams ni cung zad kyang chud zos su mi gtong bar dkon mchog gi zhing kho nang 'gro ba mdzad de /
rigs gra snga phyir 'dras spungs la phog chen gsum dang bcas 'gyed bzhi bcu zhe lnga /
zur du'ang lhas smon lam /
'bras sbungs tshogs chen /
sgo mang bcas 'gyed lan dgu tsam gnang zhing srang lnga stong skor gyi mchod rdzas /
'bri nyis brgyar nye ba'i 'jogs pa sogs bsdoms te mang ja gra ja'i rigs ma brtsis pa la'ang ma mtha' srang khri phrag bzhi tsam gyis dge 'dun mchod snang ba ni po to ba'i zhal nas /
ngas gang rnyed dge 'dun so can gyi khan gsung ba'i rnam thar du snang /
des na bden pa'i rnam pa'i mdo las /
rab tu byung ba la ni zang zing gi sbyin pa ma gnang ngo / /
zhes gsungs pa dang /
bka' gdams gong ma rnams /
kho bo cag gis gtong ba'i phan yon rnams mi brjod kyi /
'dzin pa'i nyes dmigs brjod pa yin /
gsung ba rnams rang gi sdom khrims sogs yal bar dor te thabs sna tshogs kyis longs pyod bsgrub nas spyin gtong byed ba bkag pa yin pa ni /
rnal 'byor spyod pa'i sa las /
byang chub sems dpa' rnams kyi bslab pa las 'das nas ji ltar yang spyin ba mi gtong /
zhes pa ltar yin pas /
rtsol med du byung ba'i steng nas 'di ltar gtong brgyal sras kyi 'ga len ched du bsngags pa'i gnas su gyur pa yin no / /
mdo smad du'ang dag @# / /
'dun gyi bsnyen bkur la srang lnge lta lhag par song ba'i tshod du snang yang zhib cham nges so / /
de'ang dam pa'i skyes bu nab phan tshun dgongs pa mthun pa chos nyid yin stabs /
khri rin po che blo bzang smon lam dang dam pa nyid thugs nang shin tu nye bas nyin gcig rnam pa gnyi gas gsol tshigs lhan du mdzad de gsung 'phros mang po gnang ba'i lhongs shig la bde 'gror skye thul mi thub cig gsung bar /
dam pa 'dis 'khor ba thog ma med ba nas las ci 'bra bsags yod mi shes pas dka' mo red zhus par /
nga rang gnyis bde 'gror skye thub drag /
nga rang gnyis skye mi thub na mi tshos gang 'dra byed rgyu yin gsung ba'ang /
dbang po gnyis kyi gtso bo bzung /
zhes ba ltar rang sems dbang por bzhag ste tshul khrims rnam par dag pa'i gdeng tshad dang ldan pa'i gsung yin te /
sngon po to ba'i slob ma sgom pa sheng yon bya ba sku gshegs khar /
po to pas khyed dga' ldan du skyes na der jo 'brom gnyis bzhugs pas nga'i rgyu mtshan dris tshe 'di 'dra zhus zhes 'phrin bskur bar khong gis dbu gug gug byas pas /
'ga' zhig bzhad gang byed kyang /
gcig gis 'di nges phar dga' ldan du skye'am zhus pa la /
po to bas /
'di dga' ldan du skyes te yong 'di 'dra mi skye na dga' ldan stongs te yong gsung ba bla ma thugs zin pa'i tshad bzhag tu gsung ba ltar ro / /
der ma zad khri chen de ni deng sang gi mi zhig dang mi 'dra bar bcos mchub zad kyang mi mdzad cid thugs la shar ba drang thal bu gsung bzhig yod pas /
'ga' zhig la mkhan po chos dar grab yag po yin khong las kyang lag bsam pa yod gsung ste /
gra ba yag po zhes pa de bstan ba'i gnad shes bzhig gis bltas na rnam thang chen po yin no / /
yang phyag mdzod 'dis lan cig rgya nag mkhan po zhig gi rjes la phyin nas rnyed 'tshol zhig byas te gra tshang bsnyen bkur zhig e thub snyam /
klong rdol rin po cher zhus pa'i lan du /
sgo mang mkhan lo gang zag rang bzhin pa min bas de'i dgongs par ma mthun na gra ja mang btang yang chos min /
de'i gsung bzhin byas na gang byas chos yin rdo rje grags ldan gyis kyang grogs byas yongs gsung ba dang /
yang klong rdol rin po che'i mdun du bla ma 'ga' zhig yang pa'i tshe bkur gzos che ba mdzad cing /
'di par ci yang mi mdzad pas nye gnas kyis de mi mdzes par 'dug zhus pa la /
khyod kyis mi shes /
so so skye bo las dang po ba la de 'dra ma byas na khong khro lang yong /
mkhan po chos dar de 'dra min gsung bsogs tshad mar gyur pa'i skyes chen du mas bsngags pa brjod tshul gyi lo rgyus mang yang zur tsam bkod pa yin /
mdor na sku gsung thugs kyi mdzad pa'i bab mtha' dag /
lha rtse ba'i rnam thar 'brug zla grags kyis mdzad pa las /
sku bslab ba gsum bo'i khrims kyis btsan pa /
'phyar g.yeng gi 'chor sgeg mi ston pa /
snang shas kyi dri mi bro ba /
bcos ma'i tshul mi 'tshos ba /
snyoms las kyi ro mi myang ba /
gsung lhad ma zhugs shing zur ma nyams pa /
gsong por smra zhing chad don btsan pa /
gnad zab la go sla ba /
rgyas bshad don du 'dril ba /
snga phyi 'brel chags @# / /
pa| sgra mi gsal ba'i ldan pa ldi ba can ma yin pa /
thugs zab cing dkyil che ba /
ma brtag pa'i bya ba dang bral ba /
g.yo dang sgyu med ba /
drang zhing gzu bor gnas pa /
khengs dregs kyi che khyad spangs pa /
ba bcol thub ba chod du ma gyur ba zhes pa'i khyad par rnams ji lta bzhin du tshang ba ni /
dngos su mjal zhing rgyus yod ba mtha' dag gi mngon sum tshad mas bsnyon med du 'grub pa bzhin no / /
zhi dul bag yod sbu sdug gos kyis klubs / /
zhi lhag zung 'jug thabs shes 'dab zung g.yo / /
zhi pa'i mkha' la mi gnas sid pa'i skyon / /
zhi phyir 'dzin mar mi lhung e ma mtshar / /
gzhung mang thos brgya mtsho'i pha rol son / /
gzhi lam 'bras bu'i gnad kun thugs su chud /
gzhar yang mi nyams rtogs ba'i gdeng tshad ba rnyes / /
gzhan dang mi mnyam rnam thar bsam mi khyab / /
de nas dgung lo brgyad cu'i skabs su jo sh+'+ka sogs la mchod thebs dang /
sgom 'gra tshang la mang 'gyed kyi thebs dngul srad bzhi brgya bskur /
'di ka'i tshogs chen la mang ja bzhi'i thog dung ce sum brgya re'i 'gyed btang /
gya gcig pa zhes pa'i dbyar thog nyin gcig nged kyi rtsar phebs te zhal chem gyi rnam pa lta bu 'ga' zhig gsung /
sku'i bab sngar dang phal cher 'dra bas dung lo shas skyon med mod snyam nas de lugs dang gang gsung yid la 'dzin rgyu'i khas len zhus /
bcu pa'i nang sku khams cung zad ltems pas phyag mdzod la /
da nga'i phung po tsho mi 'dug bas khyod kyis gra sgrig gyis gsung bar /
sku gzugs nga tshos bltas na skyon mi 'dug /
sku zhabs rin po che phebs ring la bzhugs mod zhus pas /
de nga'i gzugs pos mi lcog shing /
rmi lam la bltas na bang mi 'dug pa 'dra gsung /
mnal lam ci byung zhus par /
smad sog 'drag ba phu thung can zhig 'ongs nas /
khyod dbus gtsang la 'gro dgos zer bas /
nga'i sku gsung thugs rten dang dpe cha rnams la bdag po med pas nga mi 'gro byas par de mi chog 'gro dgos kyang phyir myur du 'od chog pas /
de'i ring la sku gsung thugs rten rnams ngas bsrung 'dug zer /
khyod su yin byas par /
rdo rje grags ldan gyi sbrul ba smad sog gi cha lugs byas nas 'ongs pa yin zer /
de nga'i chos skyong yin gsung /
yang zla ba bcu gcig pa'i nang la lan cig khong dga' ldan shar rtse nas khri 'don byas gong thams cad gsar ba kyon ba rmis /
de rtags gcig yin gsung /
skabs shig nged rgya nang zhig tu skyes gtong ba 'dra gsung ste /
smra brjod sogs ji bzhin mi 'dong dgongs pa yin nam thugs khral lta bu mdza /
d de'i ched du rim gro'ang 'ga' zhig bsgrubs nas da der mi skye bar 'dug gsung thugs lhod pa'i rnam pa mdzad /
gsung 'phros kyi zhar la sbrul sku'i don sku 'bum chos kyong la zhus nas 'bras sbungs gnas chung dang gcig yin pas des chog gsung ste /
nyid dang chos skyong rnam gnyis phan tshun thags yid ches pa'i nang nyams shig yod par snang /
yang bcu gcig pa'i tshes bcu gnyis kyi zhog ka yar bzhengs ma thag shin tu dgyes pa'i rnam pas zho khyer shog gsung ste thur ma gang bzhes /
mdang pa'i rmi lam la rnal 'byor @# / /
ba zhig phebs byung bar /
ngas khyed su yin dris pas /
nga bde mchog gi rnal 'byor bzhi yin gsung nas dus khyod la 'gud rtsi khyer yong yod gsung /
bdud rtsig re zhus pas /
ka pA la'i nang nas bdud rtsing la byin nas da khyod kyi gdan thog 'di nas zhing la phebs rgyu yin gsung phyung /
de'ang rtags gcig yin gsung ba la /
phyag mdzos kyi rnal 'byor bde su yin zhus pas /
de nga'i bla ma khri dge 'dun phun tshogs pa tshang bde mchog gi rnal 'byor pa yin gsung ste /
nga'i bla ma gsung lugs la dbang na sku tshe snga mar khri chen de dang 'brel cha ba thugs kyis dran pa yin nam snyam /
'khor ston gyi 'khrungs rabs khong rang gis mdzad ba las /
de dag kun dang las 'brel stobs che bas / /
thar pa sgrub ba'i rten bzang 'di thob par / /
skye ba rim bar brgyud pa khyod yin zhes / /
'ga yis rab btags mdzad la gsol ba 'debs / /
gsungs pa'i dbe ltar /
rang lta bu khri chen de 'dra'i skye mtha' min pa rar blo rang la lkog tu ma 'gyur bas thag chod kyang /
sngon las kyi 'brel ba zhig la dgongs nas lha dang bla mas de'i skye bar lud bstan te mtshan gyis byin gyis brlabs ba la dag snang sbyangs te 'di skabs kyang dam tshig gso ba'i phyir dbang dgos tshul gsung ba bzhin /
bcu gcig pa'i gnam gang lag gzim chung du phyin te dril bu lha lnga'i dbang bzhi rdzogs par phul /
sa sbrul lo nged rang gnas mjal du 'gro skabs lo kyA t+tu na du zhag gsum bsad pa'i gnyis pa'i dgung mo rmi lam du lha khang de rgya che rtsam 'dug pa'i phun gdung gi nyams med par gser zangs kyi sku 'ga' zhig bsgig 'dug /
de sngon mdzod mo mkhar gyi lha khang sogs mjal skabs nang rtan rnam skyis ne nas rten skal ra slang bde'i bag chags lta bus nga la brten skal zhig dgos byas par /
gcig gis yum gyi phyag gi thod pa de khyod kyi rten skal byes /
stabs 'grig na de gnyis la'ang byin zer / /
phyir bltas pas gzhan mi 'dug cing /
su yin ma shes /
de'i mtshams nas gnyis sad /
phyi nyin gser chab 'phul phags pir gyis gsol yang ji bzhin zhig mi 'ong bdug pas sku 'phyugs btad yang khyad mi 'dug snya /
rang lag pas yab yum gnyis kyi zhal dang phyag sogs la phyugs skabs phyin rlabs kyi rdzas shig lag tu byung bas rmi lam de de la blta 'am snyam /
de'i lo rjes ma'i rjes ma zhig la rmi lam du sngar gnas mjal la gong tshul /
rmi lam rmis tu la sogs bshad kyis 'dug pas /
rmi la gyi nged na de gnyis zer rgyu'i gcig sgo mang mkhan po tshang yin pa ltar bu zhig shar dug pas rkyen byas te dos pa bsang yod pa'i thog /
da ras stabs 'grig lugs kyis rten de'ang phul pa yin /
rang gis 'phrin pa tsam zhig byas kyang rtsa ba'i 'byung khungs pa 'khor lo sdom pa'i rnal 'byor gyi dbang phyug pham mchin pa yin pas /
nyid kyi mnal lam du byung ba'i rnal 'byor ba de'i de la blta par med na /
yang zla ba bcu gnyis pa'i nub gcig gsol dpon la khyod yan long /
shar rtse mkhan po phebs kyi yod /
bde mchog kyi lha grangs thams cad kyang phebs kyi yod pas khyod kyis e mthong gi /
bde mchog gsung gin yod la khyod kyis e thos gsung @# / /
lan cig na bza' gsar pa bzhes te jo bo rin po che /
r+wa mo che gnyis la mjal bar 'gro rgyu yin gsung ba sogs la dpag na nyams dang rmi lam 'dres pa'i dag ba'i snang ba sna tshogs shig byung ba'i tshod du snang /
nyin gcig gsol dbon la gdung 'khru byed kyi dri bzang tshigs kyis gsung bar /
khos khyed thugs dam la bzhugs tshe gdung bskus na thugs dam la e gnod zhus pa la /
thugs dam gyi skabs dri bzang gis 'khru ba dang spob sbar ba sogs kyis mi gnod pa nga tsho ri bo dge lugs pa'i thugs dam gyi khyad chos yin gsung ste /
dge lugs pa tsam pa rtogs pa mtho dman gyi rim pa sna tshogs shig yod kyang /
nyid bstan pa'i snying po khrul ba dang bral ba 'di'i nyams len gyi rtogs pa brtan pa'i gder thob pa'i gsung du snang /
de ltar sku tshe gcig gi bstan 'gro'i don dang thos bsam sgom gsum gyi mdzad pa thams cad dgongs pa bzhin mthar 'khyol te /
ded dbon chen pod gos 'dod grub nas rang yul du ldog pa 'am /
bu pha khyim du 'gro ba ltar dga' sbro'i dang nas gya gcig pa chu sprel po'i zla ba bcu gnyis pa'i tshes bcu dgu'i tho rangs mngon par byang chub pa'i dus su gzugs sku'i bkod pa sdus te chos dbyings su gshegs /
bdun phrag gcig gi ring thugs dam la bzhugs shing /
de rjes gro ba'i rtags kyang bshad tshod ji lta ba bzhin byung /
zhing du phebs pa nas nyin ltar bla gra mang pos dkyil 'khor lo du ma zhal phye snye bla ma dang gtso bo tha mi dad du rgyas nas mchog khrus 'dul ba /
grwa tshang so so'i dge 'dun mngan nas rgyan 'jug rgyud gzhung sogs gsung pa /
phyi nang kun tu mchod pa rgya chen po gsol 'debs dang smin lam gyi rim ba sogs thugs kyi dgongs pa rdzogs pa'i thabs la 'dun mchig dril du 'bad /
nyer bdun la sku gdung zhugs 'bul byas /
nang nas kyang thams cad la bsnyen bkur dang yon gang rgyas dbul /
gtsug lag khang so sor mchod pa /
nyer brgyad kyi nyin tshogs chen la bsnyen bkur gzabs thog ja bag re'i bgyed gtang /
sku zhabs rin po cher slar ljigs bsngo zhu rten chibs chibs 'gros /
dngul do tshad /
gos yug /
nyer spyad sogs 'bul ba gya nom pa /
bla ma gdan zur /
sbrul sku che chung sogs thams cad la'ang 'bul tshad dngos dag /
ka ring dgon du nyin 'khyod gi bsnyen bkur thog dmag phyed re'i 'gyed dang tsha ra /
tshan grangs rol cha sogs sbyi 'jog /
thar ba gling la'ang de b+tshungs sgong sde rnams la'ang sgo 'gyed tshim pa /
gzhan yang phan tshun gyi dgon sgrub de du mar zhal 'deb /
ngan slong la sbyin pa sogs rnam dkar gyi phung po rlabs che ba sgrubs /
gdung rus la kho bo cag nas rdo rje mi 'khrugs pa'i sgo nas rus chog bgyis te sku dang sa ts+tsha mang du btab pa rnams gser zangs kyi mchod rten rgyug mthog gsum lhag bzhi tu bzugs su gsol te zim chung nang rten du bzhugs pa sogs zhabs sdod rnams nas lhag bsam dag pas khur du blangs pas dgongs rdzogs kyi rim pa rnams kyang legs par mthar phyin te thog mtha' bar gsum du dge ba'i dngos po kho nar gyur to / /
gtsang dbus mdo dbus mdo smad rgya nag yul kun tu / /
rtsol med bstan 'gro'i don chen mthar phyin te / /
rtsam mchog grong du thub pa'i mdzad pa bzhin / /
rtse gcig zhi ba'i dbyings su gzhol bar gyur / /
e waM @# / /
thabs shes zung du 'jug pa'i gar / /
a ho dam pa rnams kyi mdzad pa ni / /
em mthong thos dran deg thams cad la / /
-imra ta bzhin thog mtha' bar du dge /
de nas yang srid 'khrul bral myur gsal gyi don la nang nas lha bla ma'i lung phebs kyi rim gron mar bsgrus shing /
dang ldan bu slob rnams kyis gsol ba rtse gcig tu btab pa dang /
kun mkhyen bla ma'i bstan pa spel ba'i thugs bskyed lhan cig ba sogs rten 'brel phun sum tshogs pa'i dbang gis yang srid gzhon nu'i 'dzum zhal mngon du gyur pa'i dga' ston la nye bar phyogs 'di bzhin lags so / /
smras pa /
rmad byung thugs bskyed rta mchog kha sgo las / /
bab pa'i gser gyi bye ma rgyal sras spyod / /
sde ba legs gtam du 'dren pa gang+ga'i rgyun / /
sa gsum lus can dag byed mchog tu spel / /
rlan gsher gcig la 'gro gsum snang tshul bzhin / /
rlabs chen rgyal sras spyod pa'i gdams pa dang / /
tshul ldan gzur gnas mkhas 'dod bslab bya'am / /
sga don nyams ldan snyan ngag dbang gzhung du mdzod / /
ma smad drags pa'i shugs 'chang chos kyi rda / /
bskul ba tsam las snyan pa'i gdangs 'byung gi / /
sgra med rtsig pa'i ngos la rnam par brgyad / /
bsnun yang don mthun sgra snyan ci las 'byung / /
dam pa'i yon tan gsong bor smra ba'i dges / /
don min stong du 'gyur ba'i ro 'dzin 'dis / /
ngag gi nye s+b+ci bgyis kun byang ste / /
'jam dpal gsung gi dbang phyug 'grub gyur cig /
'brel thogs dad ldan kun kyang legs smon gyi / /
srad bu mchad dal 'byor 'phren 'gyur ba / /
dpal ldan bla ma'i mdud 'dzin gyi bzung ste / /
bde che gsang sngags rgyal po 'dren gyur cig /
sngon goms thugs bskyed 'bras bzang sa bon du / /
slar yang smin pa'i yang srid myu gu gsar /
mkhas btsun bzang po'i snyem yongs gang ste / /
bstan 'gro'i bsod nams zhing sa mdzes gyur cig /
phyag drug myur mdzad mgon pa chos kyi rgyal sgrul pa'i chos rgyal rdo rje grags ldan sogs / /
bstan srung rgya mtsho rdo rje 'i g.yar gdam bzhin / /
'dod dgu lhun grub 'phrin las kA r+ya tanuH zhes dge ldan bstan pa'i rtsa lag mkhas btsun bzang po'i bdang nyid sgo mang mkhan rin po che blo bzang chos dang pa'i zhal snga nas kyi rtogs pa brjod pa gzur gnas mkhas pa'i dga' ston zhes bya ba 'di ni /
nyid kyi zhabs 'degs tshul bzhin bsgrubs pa phyag mdzos blo bzang don grub /
dbon bo dkon mchog chos bzang /
gsol dbon blo bzang dge 'dun sogs kyis lnga phyir yang yang bskul zhing /
stag lung sbrul pa'i sku sogs gsung las skyes ba'i zhal slob 'ga' zhig gis nyer bar bskul bas mtshams sbyar te /
btsun pa dkon mchog bstan pa'i sgron mes me byi'i lo dgun mtshams kyi skabs nyin gung gi thun gseng du sbyar ba'i yi ge pa ni sngags ram pa dkon mchog kun dga' 'o / / / /
