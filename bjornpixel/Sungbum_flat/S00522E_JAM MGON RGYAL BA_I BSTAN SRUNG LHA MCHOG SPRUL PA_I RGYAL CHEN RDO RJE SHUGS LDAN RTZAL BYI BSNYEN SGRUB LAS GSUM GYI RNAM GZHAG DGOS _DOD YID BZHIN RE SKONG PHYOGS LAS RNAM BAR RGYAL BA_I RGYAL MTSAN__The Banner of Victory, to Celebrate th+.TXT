@# / /
'jam mgon rgyal ba'i bstan srung lha mchog sprul pa'i rgyal chen rdo rje shugs ldan rtsal byi bsnyen sgrub las gsum gyi rnam gzhag dgos 'dod yid bzhin re skong phyogs las rnam bar rgyal ba'i rgyal mtshan zhes bya ba bzhugs so / /
@## / /
na mo gu ru su d+hI kI rtI ya /
mkhyen pa'i skad cig gcig gis mkha' khyab kyi / /
gzhan sems rol ba ji bzhin gzigs pa 'dis / /
kun mkhyen nyid de dregs pa'i tshul bstan yang / /
rang bzhin byang chub rdo rje khyod kyis /
skyongs / /
'phrin las brgya byin rnga sprin dpe ji bzhin / /
gang gis gsol btab mod la 'jug pa 'dis / /
mngon 'dod bsgrub la rings rnams lha mchog 'di'i / /
'phrin las bskul la re ba ches cher mang / /
de phyir gsang gsum rjes chags dgyes rgu'i gar| |bdag rgyud dbyer med rol pa gcig 'dres kyis / /
rab 'byams 'phrin las 'bad med bsgrub 'dod la / /
bsnyen sgrub las gsum rnam gzhag 'di @# / /
spro bya| |'dir dge ldan bstan srung yongs kyi thu bo /
'phrin las rno myur rdo rje'i thog ltar 'bar ba /
lha mchog sprul pa'i rgyal chen rdo rje shugs ldan rtsal gyi bsnyen sgrub las gsum gyi rnam gzhag 'chad pa la gsum /
thugs rgyud bskul ba'i bzlas brjod kyi sgo nas sgrub pa po la nye bar bsnyen pa'i thabs bsnyen pa ji ltar bya tshul rgyas bar 'chad pa dang /
sgrub ba dang las sbyor gyi rnam gzhag gi gzhi bding ba dang gsum las /
dang po ni /
thog mar sgrub pa po yang gang byung gis mi mchog par mtshan nyid dang ldan pa zhig dgos la /
de ni lam thun mong ba nges 'byung byang sems yang dag pa'i lta bas rgyud legs par sbyangs pa /
yi dam rdo rje 'jigs byed kyi dbang bzhi rdzogs par sku bzhi'i sa bon thebs nges su nos zhing /
de'i las rung gi bsnyen pa kha skong dang bcas pa legs par sngon du song pa /
bstan srung chen po 'di nyid kyi srog gtad legs par thob cing /
lhag par sngags sdom spyi'i dam tshig dang /
'di nyid kyi sgos kyi dam tshig la gnas pa ste /
mtshan nyid de dag dang ldan na bstan srung chen po 'di nyid ma bcol bar yang 'phrin las gang dgos 'bad med du bsgrub pa dang /
spyan 'dren ma bgyis kyang dmigs brtse ma lan bdun bton pa tsam gyis 'byon par sngon gyi dam pa dag gi gsung rgyun las byung ba ltar dang /
gal te dam tshig la ci yang mi sems par bzlas brjod du ma re dang gtor bsngo phran bu re phul te 'phrin las drag tu bskul nas 'grub tu re ba ni thugs gting nas khrel bas 'phrin las mi bsgrub par ma zad /
'khu ldog pa brten pa'i bka' chad ci rigs kyang mi 'byung ba'i nges pa med pa bcas /
des na sgrub pa po'i mtshan nyid spyi dang /
lhag par spyi sgos kyi dam tshig la gnas pa ni shin tu gal che'o / /
de 'dra ba'i sgrub pa pos ji ltar bya ba'i cho ga la /
sbyor ba /
dngos gzhi /
rjes dang gsum las /
dang po ni bsnyen pa la 'jug pa'i sngon du phyi nang gsang ba'i rten rnams tshogs par byas na srung ma dri ldan padma'i tshal la bung ba 'khor ba bzhin 'du bar gsungs pas /
de la thog mar bris sku mtshan nyid tshang ba zhig bzhengs dgos pas de ni 'bri gzhi dpa' bo @# / /
g.yul du bsad pa'i ro ras sam na chung ma'i 'dom ras kyis bye bar gsungs /
ro ras zhes pa'ang ro gos ngo ma mi dgos par 'bri gzhi ras dkar sogs dpa' po g.yul du bsad pa'i ro la bkab tsam byas nas tshur blangs pa de la 'bri bar gsung rgyun du bzhugs pas /
na chung ma'i 'dom ras kyang bya lugs de dang phyogs mtshungs sam snyam /
de 'dra gtan nas ma rnyed che skyes bu dam pa'i pur ras dang /
na bza' sogs kyis kyang mchog tu rung bar gsungs /
de la sangs rgyas byang sems sogs dam pa gong mdzad ldan gyi bzhugs gnad kyis dang /
skyes bu dam pa'i zhabs rjes kyi sa sogs sa sna khyad 'phags /
skyes bu dam pa'i byang sems dkar dmar dngos sam /
ma rnyed na de'i dod du cong zhi /
sin+d+hu ra /
mtshal bcas dang /
gzhan yang rang lugs kyi bdud rtsi ri la bu /
dam rdzas byin can /
shangs mtshal /
gdung /
ring bsrel /
pur thal /
rin chen sna lnga /
dri bzang /
sman sna tshogs bcas zhib mor brdar ba'i skyob kyis kyang nul bya /
de dag tshon la'ang bsre /
lha bzo ba yang dbang rdzogs par thob cing /
'di'i srog gtad thob pa /
dam tshig la gnas pa /
bla ma dang chos dang rang sogs la dam sel med pas dus chen khyad par can nam gza' skar bzang por /
dben pa'i gnas su snod min /
dam sel /
dam med can dag gis mi mthong bar 'dri /
sgog skya gcig skyes /
btsan dug /
gri khrag /
ga pur /
tsan+dan rnams bsres pa'i snag tshas skya bris legs par gdab /
gri khrag gis gnas gsum du yi ge gsum dang /
thugs ka'i stod du yi dam gyi sngags dang /
de'i 'og tu chos skyong gi sngags rnams kyi mthar gang dod pa'i spel tshig dang bcas pa lte ba yan chad du 'bri /
spel tshig kyang swAhA'i mjug /
'dul 'dzin chos kyi rgyal po rdo rje shugs ldan rtsal rigs lnga 'khor bcas bdag sgrub pa po'i lus dang grib ma bzhin du 'grogs nas ci bcol ba'i las thogs med du sgrubs shig /
sngon gyi dam bca' gnyan po ma g.yel cig /
ces pa lta bur rang nyid ji ltar mos ba ltar 'bri /
skye mched kyi sa bon yang chud na 'bri /
de ltar gtso bo 'dul 'dzin chos kyi rgyal po'am /
yongs grags spyi 'gre ltar gang rung /
de yang gtso rkyang ngam /
rigs lnga tsam mam /
gtso 'khor yongs rdzogs 'bri rang gi mos pa dang bstun /
steng du 'jam mgon tsong kha pa chen po dang /
rang gi bla ma /
yi dam gsang bde 'jigs gsum sogs 'brir rung /
gzhan lha mgron mang po mi 'dri /
de steng tshon gyis mnan te grub mthag rab gnas legs par bya /
'grub na de dag nyin gcig la tshar ba'i nyin thang byung na shin tu legs par gsungs /
ma 'grub kyang ma zin par dam tshig mi gtsang ba'i mi sogs kyis ma mthong ba gal che /
de lta bu'i bris sku de bsnyen sgrub kyi dus ma gtogs rgyun par gzhan sus kyang ma mthong bar bcang na chos skyong lus dang grib ma @# / /
bzhin du 'grog par 'gyur ba yin gsungs /
de nas phyi rten nang rten gsang rten rnams bya tshul yig cha logs su bkod pa ltar tshang ma 'dzom na rab /
ma mtha'ang gsang gi rten gnyis nges par 'dzom pa gal che /
bsnyen pa la 'jug pa'i zhag kha shes kyi gong tsam nas bsnyen pa mthar phyin zhing bar chad mi 'byung ba'i phyir rang gi 'byor 'khos dang bstun pa'i dkon mchog gi mchod pa /
dge 'dun la bsnyen bkur /
mdo sde zab mo klog pa /
sAts+tsha 'debs pa /
dbul phungs la sbyin gtong /
gtor ma rgya rtsa /
cha gsum gtong ba sogs tshogs gsog la sgo kun nas 'bad pa dang /
khyad par rang gi rtsa ba'i bla ma nye skor dngos su bzhugs yod na lus longs spyod kyis bsnyen kur zhing bsnyen sgrub kyi gnang ba zhu ba /
ma bzhugs tshe bla mchod bde stong dbyer med ma lta bu'i sgo nas mdun gyi nam mkhar rtsa brgyud kyi bla ma yi dam /
sangs rgyas byang sems /
dpa' bo mkha' 'gro / /
chos skyong srung ma sogs bzhugs par bsams nas yan lag bdun pa /
maN+Dal /
tshogs kyi 'khor lo dang bcas pa phul te bkas gnang bar bsam /
dam tshig dang sdom pa yal bar 'dor ba ni chos skyong gis spong bar gsungs pas dbang zhu ba dang dag 'jug len ba sogs kyi sgo nas dam sdom nyams pa sor chud par bya /
srung ma spyi sgos gzhan la'ang bskang bshags 'phrin bcol sogs nan tan bya /
de nas skye bo sdig can dang dam sel can sogs dang /
mi ma yin nag phyogs pa gtum po sogs mi gnas pa /
nyin mo skye bo'i rgyu 'grul dang /
mtshan mo chu sgra dang khyi sgra lta bu klag cor gyi sgra chung ba sogs bsam gtan dang rjes su mthun pa'i gnas su bsnyen sgrub lha gang yin gzhan gyis mi tshor bar gsang nus na bar chad chung zhing dngos grub myur bas bsnyen sgrub 'di byed kyi gtam tsam yang gzhan la mi smra bar mtshams legs par gcad /
sgrub khang yid du 'ong ba byi dor byas la bdud rtsi lnga dang ba byung lnga yis chag chag gdab /
rang gi mal 'og tu sa dkar sogs kyis g.yung drung g.yas su 'khyil ba 'bri /
de'i steng du rtswa ku sha dang dur la rang gi mdun nas rtse mo nang du bstan pas ma 'khrug ba cung zad bting /
'bol gdan sogs stan rgyab cung zad mtho zhing mdun na dma' ba bsham /
rang dang zhal sprod kyi tshul gyi mdun sogs gang ba der yi dam dang /
sngar bshad pa ltar gyi chos skyong gi bris sku dgram /
gsang rten snying btags pa'i mda' chos skyong gi bris sku'i mdun thad du 'ong bar byas la btsug /
de yang chos skyong gi bsnyen pa la maN+Dal la brten pa dang /
gtor ma la brten pa dang /
de gnyis ka med par bris sku tsam la brten pa gsum du snang ba las /
'dir dang po gnyis kyi dbang du byas te 'chad na cig shos zhar la rtogs par 'gyur bas /
des na dang po maN+Dal la brten pa ni /
bris sku'i mdun du stegs bu gtsang mar mi rus kyi phye mtshon da la sbyar pa'i rdul tshon nam /
ras bris kyi chos 'byung mthing nag gru gsum rtse mo bris sku'i phyogs su bstan pa'am /
mdun du bstan pa'ang mkhas grub gong ma'i phyag len du 'dug pas rang gi mos pa dang bstun /
chos 'byung gi rtse nas zlum po @# / /
gnyis bskor ba'i nang sngon po /
de dang chos 'byung bar gyi grub bcad zla gam gsum ljang khu /
zlum po'i phyi rol gyi gru bzhi shar dkar /
lho ser /
nub dmar /
byang ljang /
de'i phyi rol tu dur khrod kyi mtshan mtshang ba bcas rdul tshon nam /
chu tshon gyis 'bri /
de'i dbus su many+dzi'i khar rgyal chen gyi su rab gnas can yod na bzhugs su gsol /
sku med na chos byung gi dbus su 'dul 'dzin chos kyi rgyal po'i phyag mtshan be con nam /
shugs ldan drag po stsal gyi phyag mtshan chu gri gang rung la ya hUM gis mtshan pa 'bri /
de yang snga ma 'jam zhing phyi ma rtsub par 'gyur snyam /
yang gtor ma la brten par 'dod na bris sku'i mdun du mi rus kyi phye ma sogs kyis byugs pa'i ras gzhi la chos 'byung mthing nag /
dbus su khrag gis sbags pa'i 'bru mar gyi tshom bu dgod /
de'i steng many+dzi'i khar nas nag rjen btags kyi phye mar bzang sman dang bdud rtsi ril bu btab pa la chang gar ma cung zad dang mar khu btsag thag legs par bcad pas sbrus pa'i zan gyi rten gtor gru gsum dmar por kha bsgyur la /
mtha' skor du mtheb skyu brgya rtsa brgyad kha nang bstan gyis bskor ba gtor ma'i sked ba non tsam dang /
snod kyi phyir mthal ba bya /
drag po'i rgyan 'gros kyi rngam brjid dang ldan pa /
rtse mor dar gyi gdugs ser po tsakli dang bcas pa btsug /
maN+Dal dang gtor ma la mi brten par bris sku tsam la brten na bris sku'i mdun du mchod gtor bshams pa tsam gyis chog /
de gsum gang ltar yang mdun du thun re bzhin du 'bul rgyu'i thun gtor /
zhal gsos kyi mtheb skyu dang bcas pa rgyu dang dbyibs gong mtshungs /
'di thun re bzhin du mtheb skyu res gso zhing /
chang chu nang mchod kyis sbyang ba re bya'o / /
gzhan yang bskang gtor /
'bul gtor ram bzlas gtor /
gtor rdzas sha khrag /
bza' bca' gtsang ma ci 'byor dang /
mdun du zhi drag gi nyer spyod tshar gnyis /
de dag gi g.yas sogs gang bder yi dam rdo rje 'jigs byed dpa' bo gcig pa'i gtor ma phyag len ltar dang /
mkha' 'gro spyi gtor ma phyag len ltar dang /
mkha' 'gro spyi gtor /
gzhi bdag gtor ma /
chos skyong gzhan gyi gtor bsngo dgos pa sogs bshams pa'i mdun du 'jigs byed kyi nyer spyod bdag mdun gnyis sogs bsham /
steng du dar dmar po'i gur phub /
byi ba dang rdul sogs kyis mi gnod pa'i thabs bya /
bdud rtsi ril bu btab pa'i nang mchod ka pA la bkang ba dang /
bskang chog las byung ba ltar pa skang rdzas dngos sa ma ri mor bris pa tshun ji ltar rnyed pa 'os pa'i phyogs su bsham /
sgrub pa po rang gi mdun du g.yon nas brtsams te nang mchod /
rdo rje /
dril bu /
TA ma ru /
'thor nas kyi snod /
spos sbyor rnams 'du byas /
bgrang phreng yang rgyun du lag tu khyer ba de tsam gyis mi chog par las mthun gyi phreng ba'am /
thun mong du bo de tse'i bsnyen sreng shin tu gsang bas bcang /
de ltar mchod gtor sogs yo byed thams cad kyang rang dang rang gi bla ma dang chos sogs la 'khon dang dam sel yod pa'i lag nas ma byung ba gal che /
'di nas bzung bsnyen pa ma thon gyi par mchod gtor gang la'ang lus kyi dri ma dang kha rlangs /
mchil 'thor /
'gom yug /
rdul btsog sogs @# / /
ye ma shor ba gtsang sbra gang thon 'bad /
thun mtshams su'ang mtshams g.yog pa dang /
bla ma /
sman pa sogs dmigs bsal las /
gzhan mtshams 'og tu med pa'i mi dang mi 'phrad /
lhag par nyams grib 'di thu shos yin bas dam sel can bcad rgya'i nang du mi gtong ba gang 'dzem bya /
de ltar sbyor 'di rnams la nan tan bya ba ni chos skyong padmo'i tshal la bung ba 'khor ba ltar rang shugs kyis 'du ba'i phyag len zab mo mkhas grub tshad ldan du ma'i gsung rab las byung ba gung bsgrigs te bkod pa yin pas phyag len du thebs pa gal che'o / /
gnyis pa dngos gzhi la ji ltar bya ba'i cho ga la gnyis /
thun dang po la ji ltar bya ba dang /
thun phyi ma rnams su ji ltar bya ba'i tshul lo / /
dang po ni /
gza' skar 'phrod sbyor sogs bzang po 'dzoms pa'i nyin lha dbang du byed pa'i rten 'brel gyi khyad srod kyi dus nas 'go 'dzug par gsungs pas de'i sngon du sgrub khang du nyi ma nub cing /
ri rtser nyi ma ma nub pa'i skabs tsam la skyabs sems mdor bsdus /
skad cig krong bskyed /
nang mchod byin rlabs /
bsang chu bsgrub pa rnams dpa' gcig ltar bya /
spyi 'gro ltar gyi bgegs gtor btang /
bsnyen mtshams la bar du gcod pa'i bgegs rnams lhag med du bskrad par bsam /
yo byad thams cad la las bum gyi chus bsang gtor bya zhing gu gul gyis bdug /
de nas mtshams tho'i drung du mchod gtor bsham ste rgyal chen bzhir bskyed nas gtor 'bul /
mchod bstod /
'phrin las bcol ba rnams spyi 'gro ltar bya /
nang du 'ongs nas bsrung 'khor bsgom ste /
mtshams 'og tu 'jug dgos rnams bsrung 'khor gyi nang du chud pa'i mos pa dang bcas rde'u 'dren pa'am /
ming ba shar byed /
stan byin rlabs /
bdag bsrung ba dang gnas bsrung ba sogs bsnyen yig chen mo dag las byung ba spyi ltar byed /
gnas dang yo byad la byin 'beb cing gzi byin bskyed pa ni /
spos sbyor bsreg ste rol mo'i sgra rgyun ring 'bebs pa dang sbrags /
oM sarba bid ces pa nas /
myur du 'grub pa'i gzigs pas skyongs / /
zhes pa'i bar sger bskang las byung ba ltar byas te /
rang gi thugs ka nas spros pa'i 'od zer gyis phyogs bcu'i bla ma yi dam /
mchog gsum bka' sdod dang bcas pa'i sku gsung thugs kyi byin rlabs nus mthu thams cad 'od dang bdud rtsi kha dog sna lnga'i rnam par spyan drangs te mchod gtor spyan gzigs sogs la thim pas de thams cad bkrag mdangs dang ldan zhing /
zag pa med pa'i bde ba bskyed pa'i nus mthu dang ldan par gyur par bsams la /
'bru gsum gyi steng yi dam dang chos skyong gi sngags sogs brjod nas TA dril sogs rol mo dang bcas te byin 'beb par bya'o / /
'di dag zin nas thun dngos gzhi tshugs mnan par cung zad ngal bso /
bsnyen pa la 'jug pa'i thog ma 'di nas bzung kun slong gi khyad par 'di lta bu dgos te /
ga re /
bdag gis dal 'byor gyi lus 'di lta bu thob pa ni shin tu rnyed par dka' zhing /
rnyed na don che tshul sogs las brtsams te sems bskyed kyi bar gyi kun slong bcos tshul spyi ltar nan tan @# / /
gyi thog /
de lta bu'i mkha' khyab kyi sems can thams cad kyi don du myur ba myur bar zung 'jug rdo rje 'chang gi go 'phang bsgrub par bya snyam pa dang /
rang gi rnyed bkur snyan grags sogs tshe 'di'i phun tshogs la dmigs pa'i bsam pas ma yin par snying nas bstan pa la gces pa'i blo bskyed de de'i slad du bshad sgrub sogs la tshul bzhin du brtson pa'i sbyor ba la zhugs tsam nyid nas bdud dang bdud kyi rigs kyi 'byung po rnams dang /
de dag gis yid bsgyur pa'i skye bo dag gis sgo sna tshogs nas bar du gcod par 'gyur ba chos nyid yin pas /
de 'dra ba'i 'gal rkyen sel zhing mthun rkyen sgrub pa'i srung ma khyad par can zhig med thabs med pas de ni zhi rgyas dbang drag 'phrin las gang dang gang bcol yang rdo rje'i thog rgod drag po ltar gyi mthu rtsal rno myur bstan srung bye ba'i khrod na ches cher khyad par du 'phags pa ni rgyal chen rdo rje shugs ldan rtsal zhes yongs su grags pa 'di nyid yin la /
'di ni nges pa'i don du 'jam dpal zhi khro blo bzang rgyal ba'i ring lugs bsrung phyir dregs pa'i tshul du bstan pa yin par skyes rabs dang rnam thar lo rgyus sogs gzhan dang gzhan du gsal ba ltar dang /
drang don gdul bya'i snang ngor yang rang gzhan tshang ma'i yid la gang dang gang bsams pa mtha' dag de de bzhin du gzigs nas glo bur du de dang der rtags dang mtshan ma mngon sum du ston pa dang /
'dzam gling tha grur khyab pa'i skyes bus 'phrin las gang dang gang bcol ba de dag cig car du 'bad med lhun grub tu stsol pa'i rgyu mtshan 'di dang gtan tshigs 'dis sangs rgyas kho na'i khyad chos su yid ches kyi nges pa bde blag tu 'dren par nus pa de'i phyir bstan pa'i snying po 'jam mgon ring lugs bsrung ba kho na'i ched dregs pa'i tshul bstan pa tsam las /
don du sangs rgyas dngos yin par rigs pa yang dag gis grub la /
de ltar na bdag gi bla ma yi dam dang thugs rgyud ngo bo dbyer med yin pas /
de lta bu bar chad sel ba'i srung ma'i rnam par shar ba 'di lta bu la bsnyen sgrub byed du yod pa ni bdag mgon dang bcas shing shin tu skal ba bzang po snyam du nges shes shugs drag dang yid chen kyi dad spro chen po bskyed pa ni de kho na nyid kyi rten nam /
bla med kyi rten du grags pa yin pas thun gyi thog mtha' par gsum dang /
rgyun du bsam pa 'di gal che ba yin /
'di yod na chos skyong lus dang grib ma bzhin du 'khor zhing bsrung skyob byed par the tshom med /
yang rang nyid yi dam gyi nga rgyal brtan po'i sgo nas lha dang bla ma /
chos skyong rnams rang sems bde stong dbyer med kyi ye shes gcig bu'i rnam 'phrul du thag bcad /
gang snang sgyu ma lta bur 'char ba'i rig pa gdeng dang ldan pas bsnyen /
sgrub byas na bgegs 'tshul mi 'ong zhing /
bar chad kyis mi tshugs pa yin pas dus rnam kun tu de ltar yang yang bsam /
de nas srod kyi dus la bab ba na thun dngos kyi thog mar skyabs 'gro dang sems bskyed /
bla ma'i rnal 'byor sogs /
@# / /
lam khrid las byung ba ltar yid 'khul nges sngon du btang /
yi dam rdo rje 'jigs byed dpa' bo gcig pa'i bla brgyud nas brtsams te bzlas pa /
gtor 'bul bar gyi bdag bskyed dmigs rnam brtan pos nyams su blangs /
lha mo'i las gsum rnam gzhag tu nyer bsdu zin nas chos skyong gi bskyed cho ga la 'jug par gsungs kyang mgon chos kyi las gsum rnam gzhag tu gtor 'bul gyi mjug nyer bsdu'i gong du bya par gsungs pa ltar 'dir yang de ltar bya ste /
de yang rang nyid yi dam gyi nga rgyal brtan po la gnas te chos skyong sbyan 'dren pa dang /
bka' bsgo /
las bcol sogs byas na chos skyong ye shes pa yin kyang rang dbang med par thugs rgyud bskul ba la stobs che ba dper na /
rgyal blon lta bu'i mi dbang btsan gyis bka' bsgos pa tsam gyis 'khor rnams rang dbang med bar nus pa ci yod kyis rings pa rings par las bsgrub par bzhin dang /
rang tha mal gyi snang zhen drag pos chos skyong la mchod gsol /
bzlas bskul sogs la 'bad kyang dper na mi dpon stobs chen zhig la phongs pa zhig gis phyag rten phran bu phul te rgyang ring po nas nyam thag pa'i skad kyis 'bod cing phyag 'tshal ba sogs dka' spyad yun ring bsten yang mthar zas gos phran chogs dang 'jigs pa phran tshegs las skyob par byed pa las /
ji ltar bsgo ba las mi 'da' bar bsgrub pa ga la byed /
de bzhin du chos skyong yang las bsgrub pa la shin tu rings par mi 'gyur /
pon kyang thugs rje'i shugs kyis dngos grub phran bu 'byung ba dang /
'khor rnams kyis las phran tshegs bsgrub pa sogs ni 'byung bar nges /
des nas bsnyen sgrub las gsum gang la'ang yi dam gyi nga rgyal bskyed rim gyi man ngag zab mo ltar gsal 'debs gang thub dang /
byang chub kyi sems dang lta ba'i gdeng dang ldan pa'i sgo nas bsgrub pa ni 'jam mgon tsong kha pa chen po'i bzhed srol /
rgyud dang rgya gzhung gi dgongs pa rma med pa yin no / /
des na rang yi dam gyi nga rgyal brten po la gnas bzhin byang chub kyi sems dang /
lta ba'i gdeng dang ldan pas chos skyong gi bsnyen pa byed pa ni shin tu gnad che bas /
de lta bu'i mos pa brten po'i ngag nas chos skyong gi mchod gtor bskang rdzas rnams sker bskang las byung pa ltar byin gyis brlab /
sgrub gzhi gtor ma la brten pa yin na rten gtor sger du nang mchod ltar byin gyis brlabs nas gzungs thag btags pa nas bzung ste /
rang gi thugs ka nas spros pa'i 'od zer gyis phyogs bcu'i bla ma yi dam mchog gsum bka' sdod dang bcas pa'i sku gsung thugs kyi byin rlabs dang nus mthu thams cad 'od dang bdud rtsi kha dog sna lnga'i rnam par sbyan drangs te gtor ma la thim pa'i mos pa dang bcas 'bru gsum brgya rtsa brgyad bzla /
de nas mdun gyi maN+Dal lam /
gtor ma la brten pa'am /
bris sku la brten ba gang byas pa de nyid dang dbyer med du bskyed dgos shing /
de yang tshur nye na 'khu ldog che /
ring na las la g.yel bas nye ring ran pa @# / /
dang| rang yi dam du gsal ba'i sku las mi mtho bar dgos par gsungs pas lte ba'i thad tsam du bskyed par bya'o / /
de la rten de rnams hrIHSh+Tis bsangs /
swa b+hA was sbyangs /
'khor 'das snang srid kyi chos thams cad ces pa nas /
yongs su gyur pa las ngo bo 'jam dpal gshin rje'i gshed dang dbyer ma mchis pa /
zhes pa yan sger bskang rgyas pa phyogs las rnam par rgyal ba'i rnga dbyangs las byung ba ltar la /
de nas /
rnam pa 'jam mgon bstan srung 'dul 'dzin chos kyi rgyal po sku mdog smug nag rab byung gi cha lugs can zhal gcig phyag gnyis pa phyag g.yas tsan+dan gyi be con nam mkha' la 'phyar zhing /
g.yon thugs kar sdigs mdzub mdzad pa'i gru mon zhabs pa dmar po lcags kyu dang a long gis brgyan pa 'chang ba /
sku stod la stod 'gag dang sku smad la mthang gos /
de dag gi phyi nas chos gos kyi sne gnyis phrag par lding stabs su ma nabs pa /
dbu la thang zhu gser gyi mdog can dar gyi rgyan ldan gsol ba /
zhal cung zad 'dzum zhing smin mtshams su khro gnyer bsdus pa /
spyan zhi khro 'dres pa'i gzigs stangs g.yo ba /
rgya lham phag sna ma gsol ba'i zhabs gnyis skyil krung phyed pa'i rol stabs kyis bzhugs pa /
sku'i sprul pas 'jig rten khyab pa /
gsung gi 'phrin las kyis bstan pa bsrung pa /
thugs kyi dgongs pa stobs bcu dang ldan pa /
rnam 'gyur ma nges pa cir yang ston pa'i sku las skyes pa'i ye shes kyi me rlung 'khrugs pa'i dbus na bzhugs pa /
zhes sam /
yang na bskang chog ltar ngo bo 'jam dpal gshin rje gshed dang dbyer ma mchis pa /
rnam pa 'jam mgon bstan srung rgyal chen rdo rje shugs ldan rtsal zhes pa nas /
dbus na bzhugs pa /
de gnyis gang bgyis kyang gtso bo'i mdun du rnam snang shugs ldan rtsal sku mdog dkar po khro zhing 'dzum pa zhes pa nas /
drag po'i bya khyung la chibs pa bar bskang chog ltar gyi rjes /
rgyal chen rigs lnga'i mtha' skor du sprul pa yang sprul nyid sprul gyi tshogs bsam gyis mi khyab pa las bzhi'i 'phrin las mtha' dag 'bad med du bsgrub pas bskor ba dang bcas pa /
'khor tshogs de dag gi steng gi char 'ja' sprin 'khrigs pa'i klong na zhes pa nas /
zhi drag gi spyan gzigs cir yang 'char bar gyur /
ces dam tshig pa bskyed /
chos skyong gi bsnyen pa'i skabs 'dir 'khor rnams dngos su mi bskyed par sbyan 'dren gyi skabs nyi ma dang 'od zer gyi tshul bzhin 'khor rnams zhar byung tsam du byed pa man ngag tu gsungs /
de nas sbyan 'dren ni /
sbos sbyor bsreg cing /
DA dril /
rol chen dang bcas / /
gtso bo'i thugs ka dang rang yi dam du gsal ba'i thugs ka'i sa bon las 'od zer 'phros zhes pa nas /
a kar+Sha ya dzaH dzaH dzaH hUM bo hoH dam tshig pa dang gnyis su med par gyur /
ces pa'i bar rnga dbyangs las byung ba ltar btang /
de'i tshe rgyal chen gar bzhugs kyi gnas so sor thugs ka'i srog yig la 'od zer gyi lcags kyus btab ste bskul bas rang dbang med par sku gzi brjid phun sum tshogs shing /
gsung drag po'i @# / /
gad rgyangs kyis sa gsum gso pa /
thugs bde stong rnam par mi rtog pa'i ngang nas /
'phrin las nyer bdun gyis bstan pa bsrung pa'i las la gzhol bzhin par sprul pa yang sprul 'khor tshogs rgya mtsho dang bcas pa gnams bar snang gi khyon gang ba| hUM phaT kyi sgra drag po dang /
'ur 'ur chem chem /
ldir sgra dang tshig sgra ri bo ral zhing rgya mtsho 'khrugs pa lta bur bsgrag cing /
'jigs pa'i gad rgyangs sa gsum g.yo ba dang bcas 'jigs su rung ba'i rnam 'gyur mngon sum lta bur byon nas mdun gyi dam tshig pa dang dbyer med du gyur pas rgyal chen sku dngos yin snyam pa'i zhen pa shugs drag dang /
rang la dgyes bzhin dgongs ba rtse gcig tu gtad de 'di na mngon sum du bzhugs yod snyam du yid ches kyi mos pa brtan po bya /
de nas rang gi thugs ka nas mchod pa'i lha mo skabs gang yin gyi mchod rdzas thogs pa gzugs dang la nga tsho phun sum tshogs pa dang ldan pa nam mkha' gang bar spros te mchod pa phul bar mos nas /
hUM| kun bzang bde stong ting 'dzin rol pa las / /
byung ba'i mchod yon nam mkha'i khyon gang ba / /
bstan srung dbang po 'khor dang bcas la 'bul / /
bzhes nas dngos grub ma lus stsal du gsol / /
oM d+harma bA la mahA rA dzA badzra be ga wan ru draHpany+tsa ku las pa ri wA ra ar+g+haM pra tIts+tsha ye swA hA /
zhes sogs nyer spyod dang 'dod yon lnga rnams dbul /
kun bzang bde stong ting 'dzin rol pa las / /
byung ba'i mi dbang la 'os rgyal srid bdun / /
nam mkha'i khyon kun bkang ste 'bul lags na / /
khams gsum dbang du 'du ba'i 'phrin las mdzod / /
oM d+harma pA la x wA ra mahA sap+ta rat+na pra tIts+tsha ye swA hA /
kun bzang bde stong ting 'dzin rol pa las / /
byung ba'i rgyal bas byin brlabs bkra shis rdzas / /
nam mkha' khyon kun bkang sti 'bul lags na / /
bkra shis dge mtshan phyogs bcur rgyas par mdzod / /
oM d+harmA pA la x wA ra aSh+Ta pa dra be mang+ga la pra tI ts+tsha ye swA hA /
kun bzang bde stong ting 'dzin rol pa las / /
byung pa'i g.yul las rgyal ba'i bkra shis rtags / /
nam mkha'i khyon kun bkang ste 'bul la gsan / /
mi mthun bdud las rgyal ba'i 'phrin las mdzod / /
oM d+harma pA la x wA ra asHTa mang+ga la pra tI ts+tsha ye swA hA /
bde chen pan+d+ha yangs pa'i snod nang du / /
sbyangs rtogs spar ba'i bdud rtsi'i rgya mtsho 'di / /
bde stong mchog la rol phyir 'bul lags na| |zag med bde pa'i longs spyod rgyas par mdzod / /
oM d+harma pA la mahA rA dzA badzra be ga wa na ru draHbany+tsa ku las pa ri wA ra mahA pany+tsa a mr-i ta khA hi /
zhes mchod pa rnams 'bul skabs ngo bo bde stong dbyer med kyi ye shes yin pa la /
rnam pa lha rdzas kyi mchod yon dang /
dgra bgegs kyi snying khrag gi mchod yon sogs so so'i rnam pa can /
byed las rgyal chen 'khor bcas kyi thugs rgyud la zag med kyi bde ba bskyed pa'i nus can du bsam ste phul pas mgron rnams dgyes pa chen pos rol zhing tshim par bsam /
nang mchod kyi skabs rang gi thugs ka nas lha mo ro rdo rje ma spros te nang mchod kyi bdud rtsi nas bcus te phul bas zag med kyi bde ba khyad par can 'khrungs par bsam /
de nas yan lag bdun pa 'bul pa la /
gang zhig dran pa tsam gyis phyi nang gi / /
zhes pa nas /
'jam mgon bstan dgra bdud bzhi 'joms par @# / /
bsngo| |zhes pa'i bar bskang chog las byung ba ltar brjod /
de nas bshags pa bya ba la /
rang yi dam du gsal ba'i thugs ka'i sa bon las byung ba'i 'od zer dmar pos rgyal ba sras bcas thams cad rdo rje gsum gyi lha tshogs kyi rnam par spyan drangs /
mdun gyi rgyal chen gyi dbu gtsug gi nam mkhar sku rdo rje rnam snang gi thugs kar oM yig dkar po'i mthar yi ge brgya pa'i sngags phreng dkar pos bskor ba /
gsung rdo rje 'od dpag med kyi thugs kar AH yig dmar po'i mthar yig brgya dmar pos bskor pa thugs rdo rje mi bskyod pa'i thugs kar hUM yig sngon po'i mthar yig brgya sngon pos bk+sor ba bcas bzhugs par gsal gdab /
yig brgya bzla ba'i tshe rang gi thugs ka'i sa bon las byung ba'i 'od zer dkar po'i snel mchod lha mchod rdzas sna tshogs thogs pa spros te rdo rje gsum gyi lha tshogs la mchod pa phul bas rab tu mnyes te sku rdo rje'i thugs ka nas yig brgya dkar po byung ste rang dang rgyal chen gyi spyi bo'i rtsa 'khor gyi dbus su 'khor pa las bdud rtsi dkar po dpag tu med pa babs te rang gi lugs gang bas sdig sgrib spyi dang /
khyad par rgyal chen gtso 'khor rnams kyi sku'i dam tshig nyams chag thams cad byang bar bsam /
de bzhin du gsung rdo rje'i thugs ka nas yig brgya dmar po byung ste rang dang rgyal chen gyi mgrin par 'khod pa las bdud rtsi dmar po babs te lus gang bas sdig sgrib spyi dang /
khyad par gsung gi dam tshig nyams chag byang ba dang /
thugs rdo rje'i thugs ka nas yig brgya sngon po byung ste rang dang rgyal chen gyi snying gar 'khod pa las bdud rtsi sngon po babs de sdig sgrib sbyi dang /
khyad par thugs kyi dam tshig nyams chag byang bar bsam pa sogs gong ltar rigs 'gre /
de ltar bdud rtsi'i rgyun gyis rang dang rgyal chen gyi sku lus gang bas nongs pa gang bgyis byang zhing 'khu ldog thams cad zhi ste thugs shin tu mnyen par bsam /
man ngag 'di lta bu dang mi ldan par bshags pa'i tshig tsam brjod pa ni chos skyong gi sbyan sngar klag cor smra bar zad ces dam pa gong ma rnams gsungs /
shin tu gsang ba'i man ngag gshin rje gshed rigs lnga la brten nas nyams chag sbyong ba'i dmigs pa nyams su len par 'dod na mtshams 'dis snyan brgyud zab mo las byung ba ltar nyams su blang bar bya'o / /
des na de lta bu'i dmigs gnad brtan po dang ldan pas sger bskang las byung ba ltar /
rang gi thugs ka'i hUM las 'od zer 'phros pas rdo rje gsum gyi lha tshogs mdun gyi nam mkhar sbyan drangs /
zhes pa nas yig brgya bzla pa'i bar dang /
de nas slar yang gdung shugs drag pos /
hUM| 'jam dpal zhi khro rje btsun blo bzang grags / /
zhes pa nas /
snying nas bshags so brtse bas rjes gzung mdzod / /
ces pa'i bar brjod /
de nas bskang ba bya ba la /
sbyir bskang gsol phyi nang gsang ba'i bskang gso mang du mchis kyang /
dam tshig nyams chag gso ba ni bskang gso'i mchog yin te /
bskang gso zhes pa'i gso ba ni mchod yul rnams rang la mi dgyes pa'i cha gso ba yin la /
bskang ba zhes pa ni /
rang la thugs dgyes pa sgrub byed yin pas rang cag rnams kyis dam tshig nyams chag gsos na ye shes pa'i srung ma rnams dgyes te dngos grub stsol bar gdon mi za zhing /
gzhan du na sha chang sogs mi ltogs kyi zas lta bur bsgrigs te dam tshig ras su bor nas thugs dam bskang zhes ji tsam brjod kyang bskang gso mtshan nyid can du mi 'gyur te /
ye shos kyi srung ma khyad par can rnam @# / /
la bkres skom mi mnga' zhing /
dam tshig gi rjes su 'gro ldog byed pa'i phyir ro / /
'o na bskang gso dang gser skyems lta bu byas pa la 'dod don phran tshegs 'grub par snang ba gang yin zhe na /
de ni srung ma ye shes pa rang nyid dgyes nas 'phrin las mdzad pa ma yin gyi /
'khor gdug pa can 'ga' zhig zas kyis tshims nas sdongs grogs cung zad byas pa yin no / /
des na sngar bshad pa'i dam tshig nyams chag gso ba'i thabs la 'bad pa ni gnad kyi don po yin no / /
de nas bskang rdzas byin rlabs thun 'gor byas yod na des chog cing| med na bskang chog las byung ba ltar 'dir bya /
bskang gtor yang nang mchod ltar byin gyis brlab /
bskang ba dngos ni /
spos sbyor bsreg cing rol mo dbyangs dang bcas long khom yod na rgyas pa sa chen kun blo'i gsung dri ma med pa /
chos 'khor skyong ba'i srung ma mthu rtsal can / /
zhes sogs dang /
de tsam mi lcogs na bskang 'bring /
bskang bsdus bcas long skabs dang bstun pa sger bskang las byung ba ltar bya /
rgyas 'bring gang byed kyang bskang rdzas rnams ngo bo bde stong gi ye shes la /
rnam pa bskang rdzas de dang der shar ba /
sna re res kyang gnam sa par snang gi khyon bkang ste phul bas rgyal chen thugs shin tu dgyes te las bzhi'i 'phrin las gang bcol ba thams cad bsgrub pa la mthu rtsal dang ldan zhing /
gzi brjid phun sum tshogs par gyur par bsam /
bskang ba zin nas bzlog pa'i skabs rang gi thugs ka nas gnam lcags kyi 'khor lo kha sbyar spros pa'i thar du nad gdon dang dgra bgegs byad ma thams cad 'od zer gyis bkug ste bcug /
'khor lo phan tshun brdab cing 'khor bas nyil nyil gtubs pas sha khrag rnams rgyal chen 'khor dang bcas pas zhal gnam sa ltar gdangs pas dmar chem chem gsol bar bsam /
da nas bzlas pa bya ba la /
bzla ba'i 'gor gzi byin bskyed pa'i dmigs pa lan re bya /
de nas bzlas dmigs thun mong dang thun mong ma yin pa gnyis las /
thun mong ba ni /
rang yi dam du gsal ba'i thugs ka nas 'od zer dmar la smug pa spros /
mdun gyi chos skyong chen po'i thugs ka'i sa bon la phog pas thugs rgyud rang dbang med par bskul te ci 'dod pa'i zhi rgyas dbang drag gi las thams cad thogs pa med par bsgrub par gyur par bsams la /
rang yi dam du gsal ba'i zhes pa nas /
thogs pa med par bsgrub par gyur ces pa'i bar bskang chog ltar brjod /
thun mong ma yin pa la /
thugs srog rang dbang med par dbang du bsdu ba ni /
rang yi dam du gsal ba'i thugs ka'i hUM las 'od zer nag la dmar ba bde ba chen po'i rang bzhin can spros /
chos skyong gi thugs kar ya hUM gis mtshan pa'i mtha' skor du sngags phreng kha dog dmar po mar me'i phreng ba bsgrigs pa lta bu g.yas skor du bskor ba la phog pas thugs rgyud la bde ba chen po shin tu rgyas shing 'bar /
de'i rkyen gyis rang la'ang thugs rab tu mnyes shing /
thugs srog gi ngo bo las bzhi'i 'phrin las dang bcas pa 'od zer dmar mthing gi rnam par bde phri li li tshur byung ste rang gi thugs kar thim pas chos skyong rang dbang med par dbang du 'dus /
dngos grub thams cad 'bad med bde blag tu stsol bar gyur /
chos skyong gis 'khor rnams la spyan hrig hrig gzigs pas 'khor rnams rang dbang med par las bsgrub pa la rings par gyur song snyam du dmigs pa gsal zhing brtan pa yang yang bgyis na bde blag tu 'grub par 'gyur ro / /
dpal bskyed pa ni /
chos skyong gi ba spu'i bu ga thams cad nas 'od zer me 'od lta bu dpag tu med pa spros pas dgra bgegs thams cad bya sgro me la bsregs pa ltar gzhob thul gyis bsreg par @# / /
bsams la sngags bzla /
mthar 'od zer gyis phyogs bcu'i rgyal ba sras bcas kyi bkrag mdangs dang mthu stobs ma lus par bsdus nas chos skyong gi thugs ka'i yi ge la thim pas bkrag mdangs dang ldan par bsam /
pho nya spro ba ni /
chos skyong gi ba spu'i bu ga thams cad nas phyag mtshan po con dang /
zhags pa /
chu gri sogs grangs med pa spros pas dgra bgegs byad ma thams cad bsad /
gtu ba /
sha khrag thams cad zhal du dmar tsir tsir gsol bas mthar phyag mchen rnams ba spu'i bu gnas bsdus par bsam /
yang las bzhi'i 'phrin las bsgrub ba la thogs pa med pa'i dmigs pa gzhan ni /
rang yi dam du gsal ba'i thugs ka'i hUM las chos skyong gi srog sngags dmar la smug pa mgar gyi sol mal gyi me lce lta bu 'phros ba rlung dang 'grogs nas phar song /
rgyal chen gyi thugs ka'i sa bon la thim /
yang de las sngags phreng byung /
rgyal chen gyi lte ba nas thon /
rang gi lte ba nas zhugs pa snying ga'i hUM la thim /
slar zhal nas thon te rgyal chen gyi zhal du zhugs pa sogs zhal nas zhal /
lte ba nas lte bar mgal me'i 'khor lo 'khor ba bzhin du 'khor bas zhi rgyas dbang drag gi 'phrin las gang bcol ba thams cad ngas bsgrub po zhes zhal gyis bzhes par bsams la bzlas pa bya /
bzla bya'i sngags ni /
oM badzra bi ki biT+Na swAhA /
zhes mtshan sngags dang /
oM d+harma pA la mahA rA dzA badzra be ga wan ru dra pany+tsa kU la sarba sha truM mA ra ya hUM phaT /
ces drag sngags gnyis ci nus su bzla /
de ltar bzlas pa'i mjug thun gtong ban rgyal chen gyi spyi bor rdor sems mtshon gang ba zhig gsal btab la de las bdud rtsi dkar po'i rgyun babs te sku gang bas sngags ma dag pa dang bzlas pa'i skyon thams cad byang bar bsam ste yig brgya lan gsum bzla /
bzlas brjod kyi skyon brgyad dang bral ba dbung bzang gi rgyud las gsungs pa ltar bzla ba dang /
bla ma yi dam chos skyong gsum dang /
rang bcas kun rdzob chos can sna tshogs su shar pa tsam las chos nyid la dbye ba cung zad kyang med par dbyer med du 'brel nas yod pas chos kyi dbyings su dbyer med ro gcig yin snyam pa'i nga rgyal bya ba rnams gnad che'o / /
de nas bzlas gtor ram 'bul gtor byin gyis brlab sti gtor ma ngo bo bde stong gi ye shes la /
rgyu zag med kyi bdud rtsi /
rnam pa dgra bgegs kyi sha khrag gi rnam par chos skyong 'khor bcas kyi ljags 'od zer gyi sbu gus sib sib rdub ste gsol bar bsams nas /
bskang chog ltar ljags byin rlabs dang /
gtor sngags /
phyi nang gi mchod ba 'bul ba /
gtor rdzongs bcas gzhung ltar bya /
de nas chos skyong gzhan gyi gtor 'bul dgos rigs dang /
mkha' 'gro spyi gtor /
gzhi bdag gtor ma rnams gtong /
rmi lam du gdon gyi rnam pa dang /
ltas ngan gyi cho 'phrul sogs rmis tshe gang rmis ba de ltar bkug nas gtong ma byin gyis ma brlab ba'i snga rol tu gtor ma la bstim /
dngos su ltas ngan sogs byung yang de bzhin du bstim /
nad dang mi kha sogs byung ba'ang rlangs pa sngo dmar lta bu'i rnam par bkug nas gtor ma la bstim /
de nas gtor ma byin gyis brlab ste 'bul ba sogs bya /
de nas bstod pa rgyas bsdus /
'phrin bskul /
mnga' gsol bcas bskang chog ltar bya zhing /
yig brgya dang /
ma rnyed yongs su ma shes dang / /
sogs brjod de lhag chad bskang ba dang /
bzod gsol bya /
mdun bskyed kyi ye shes pa gshegs gsol dang rten la bstim pa sogs gang yang mi byed par bsnyen sgrub ma zin par mdun gyi gzhi der khra phung nger bzhugs par bsam /
bdag bskyed dang chos @# / /
skyong gzhan gyi gtang rag /
gshegs gsol nyer bsdu /
smon shis bcas spyi ltar byas nas thun mtshams la 'jug go /
gnyis pa thun gzhan la ji ltar bya ba la gsum /
dngos dang /
bsnyen pa'i tshad bshad pa /
rtags kyi khyad par yan lag dang bcas pa bshad pa'o / /
dang po ni /
bsnyen pa'i 'og 'dzugs pa'i srod thun la de ltar byas pa'i mjug tu gnyid kyi rnal 'byor gzhan nas 'byung ba ltar skyong la /
phyi nyin thor thun la ldang ba'i rnal 'byor gyis langs te bdud rtsi ril bu'am /
nang mchod kyis kha dag par byas| stan la 'dug ste 'phen pa gtong ba dang 'gyur sngags /
phreng sngags /
ngag byin rlabs rnams bya /
mchod gtor kha gso /
kun slong bcos te bla ma'i rnal 'byor rgyas bsdus gang rigs /
yi dam gyi bdag bskyed nas bzung gtor mgron rdzogs par sngon du btang /
chos skyong gi mchod gtor byin gyis brlab /
bskyed chog dngos la sngar yod gsal 'debs kyi tshul du bya dgos pas bsangs sbyangs dang sa bon las mi bskyed par /
rang gi mdun du bde stong gnyis su med pa'i ye shes kyi rang snang las grub pa'i bstan pa thams cad 'gal med du rtogs pa'i baidur+ya'i sa gzhir zhes pa nas /
rin po che'i rgyan dang dar zab kyis g.yogs pa'i steng du /
zhes pa'i bar bskang chog ltar la /
de nas /
ngo bo 'jam dpal gshin rje'i gshed dang dbyer ma mchis ba /
rnam pa 'jam mgon bstan srung 'dul 'dzin chos kyi rgyal po zhes sogs sam /
yang na /
rnam pa 'jam mgon bstan srung rgyal chen rdo rje shugs ldan rtsa la sogs man gong ltar bskyed chog smya na 'dren /
mchod pa /
yan lag bdun pa| grib sel dang bcas pa'i yig brgya /
bshags pa rnams sngar bzhin bya /
bsnyen pa'i skabs 'dir thun re bzhin du bskang ba ma bgyis kyang thun tha ma la tshar re btang bas chog /
de nas bzlas pa /
thun gtor /
bstod pa bsdus pa /
bzod gsol rnams sngar bzhin thog /
smon shis mdor bsdus byas te thun mtshams la 'jug /
thun bar pa rnams la bdag bskyed mi dgos /
skyabs sems mdor bsdus /
dga' lha /
dmigs brtse ma /
yon tan gzhi gyur ma'i byin rlabs spungs zhu rnams byas nas chos skyong gi mchod gtor byin gyis brlab /
bskyed chog gong ltar ma nus cho thun phyi ma rnams la cung zad bsdus pa chog par gsungs pas bskang 'bring la kha bsgyur te cung bsdus pa bgyid du rung /
gzhan spyan 'dren nas smon shis mdor bsdus par gong ltar bya /
thun tha ma la skyabs sems /
dga' lha /
dmigs brtse ma| byin rlabs spungs zhu /
chos skyong gi mchod gtor /
bskang rdzas bcas byin rlabs nas mnga' gsol bar bsangs sbyangs sa bon las bskyed pa gong bzhin dor ba las gzhan snga nyin ltar btang /
mdun bskyed 'od zhu gshegs gsol mi byed par khra phung nger bzhugs bar bsam /
gtang rag /
bzod gsol /
bdag bskyed /
nyer bsdu /
smon lam shis brjod rgyas pa rnams snga nyin ltar bya'o / /
de dag ni thun bzhi'i dbang du byas pa yin la /
thun bzhi ma nus kyang thun mang nyung gang bde bgyid chog /
gnyis pa bsnyen pa'i tshad ni /
rab mtshan ma'i bsnyen pa /
'bring grangs bsnyen /
tha ma dus bsnyen du gsungs pas /
de yang mtshan ma ni /
rab dngos /
'bring nyams snang /
tha ma rmi lam du rtags byung ba ste /
de yang sku mthong ba /
gsung thos pa /
phyag mtshan rnyed ba /
sgrub rdzas dang rten ci @# / /
rigs las me 'bar ba /
rdig sgra dang /
tshig sgra /
'ur chem sogs kyi sgra 'byung ba /
g.yo 'gul byed pa /
'od 'byung ba /
dri bzang po dang sha chen gyi dri sogs bro ba /
rmi lam gyi mtshan ma bzang po yang yang 'byung ba rnams yin no / /
mtshan ma'i bsnyen pa gtso bo yin pas mtshan ma brtan po byung na grangs bsnyen ma rdzogs kyang skyon med la /
mtshan ma gdeng khel ma byung na grangs tshad rdzogs pa nges par bya dgos so / /
grangs ni /
rab bye ba /
'bring sa ya /
tha ma bzhi 'bum /
de ltar ma nus kyang glo bur las bcol sogs las rung ba tsam la 'bum phrag gcig tsam gyis kyang rung ngo / /
dus ni /
dkyil 'khor chen po'i bsnyen yig phal cher du zla ba drug tu gsungs kyang /
mos pa brtan pos bsgrub na zhag bdun gcig /
gnyis /
gsum tsam la'ang rtags 'byung bar gsungs so / /
gsum pa rtags kyi khyad par yan lag dang bcas pa bshad pa la /
rtags kyi khyad par bshad pa /
yan lag bshad pa'o / /
dang po rtags ni /
gong du bshad pa rnams dang /
gzhan yang rmi lam du rang gi bla ma dang rgyal ba yab sras sogs bla ma chen po dag gis dgyes pa'i rnam pa dang /
chos dang zang zing gnang ba sogs ni gtso bo 'grub pa'i rtags dang /
gzhan dge bshes /
dge slong /
skya ser gyi dpon chen /
rgya bal /
kha che /
a tsa ra sogs rang la dga' ba'i rnam 'gyur byed pa ni 'khor 'grub pa'i rtags dang /
yang rang gi bla ma sogs de dag gis rang la gus bas 'dud pa dang /
bka' nyan pa dang /
par dbang bskur ba sogs byed pa ni de dag dbang du 'dus pa'i rtags yin /
gzhan yang dar 'phyar ba dang /
dung 'bud pa /
nyi zla shar ba /
khri la 'dug pa /
gong gi bla ma sogs de dag dang /
bud med bzang mos bza' btung gos rgyan sogs ster ba dang /
thod chang 'thung ba dang /
mi sha za ba /
shing 'bras dang /
dkar gsum /
mngar gsum sogs bza' btung bzang por longs spyod pa sogs ni dngos grub nye ba'i ltas yin /
rang nyid mkhar btsan por 'dug pa dang /
rdzong btsan por 'dug pa dang /
go cha gyon pa dang /
mtshon cha lag tu bzung ba dang /
pha rol gyi mtshon gyis mi tshugs pa sogs ni bsrung ba 'grub pa'i rtags yin /
gong gi bla ma sogs de dag gis ha ha dang hi hi sogs bzhad ba sgrog pa ni dgra bgegs sgrol ba'i rtags yin /
gar stabs mdzad pa sogs kyis las 'grub pa'i rtags dang /
'dzum mdzad pa ni tshe 'phel ba'i ltas su gsungs /
de rnams rgyang du yod pa dang /
'gying ba dang /
'phya ba sogs ni dbang du ma 'dus pa'i rtags yin /
de rnams khros pa'i nyams dang /
mi dgyes pa'i nyams dang /
tshur brgol ba /
khyis rmugs pa /
ri bong rgyugs pa /
spre'us 'tshe ba /
gcan gzan 'jigs rung gis 'jigs rngam byed pa sogs chos skyong gi bla rtags rnam kyis tshur brgol ba'i nyams sogs byung na thugs khros pa'i mtshan ma yin pas mtshan ma ma 'gyur gyi bar du grib sel dang yig brgya /
bshags pa /
bla ma /
yi dam /
chos skyong gsum bde chen chos sku'i ngo bor ro gcig pa'i mos pa shugs drag gis gsol ba 'debs ba /
bskang ba dang tshogs 'khor yang yang 'bad bas chos skyong 'khor bcas kyi thugs rgyud la bde ba chen po 'khrungs /
byin rlabs dang dngos grub thams cad 'od dmar po'i rnam par rang la thim par bsam pa yang yang bya /
khyad par 'khu ldog @# / /
zhi ba'i man ngag dang /
chos skyong khyi ltar 'khrid pa'i man ngag la brtson /
yang chos skyong gi bla rtags rnams mdog nyams pa /
nyam chung ba /
gzhan du byer te 'gro ba /
sdug bsngal gyi rnam pa /
du zhing mya ngan gyi rnam pa sogs dang /
dngos su rang gi lus sems bying nyo ba che ba /
mdze pho dang /
mi gtsang ba'i 'dam du lhung ba rmis pa dang /
mtshon rtse chag pa /
rol cha skad med pa /
gnas khang ral ba /
gos nag po gyon pa sogs ni nyams grib kyis chos skyong gud pa yin pas grib sel dang yig brgya /
grib khrus yang yang /
ye shes pa bstim pa yang yang /
dam tshig gso ba'i dmigs pa dang /
gzi byin bskyed pa'i dmigs pa la brtson /
yang chos skyong gi bla rtags de rnams gzi brjid che yang rang gis mi bzod pa dang /
rang la sdigs re byed pa dang /
rang skrag pa /
zhum pa /
'jigs ye re /
snying 'phar ba /
lus 'dar ba /
shes pa 'tshub ba sogs byung na /
chos skyong ma 'chun zhing /
gong ma non pa yin pas gong gnon gyi dmigs pa zab tu bya /
spyir chos skyong gi bla rtags kyi gtso bo dred mong gi rnam par 'byung zhing /
chos skyong dgyes pa dang 'og ba'i mtshan mar dred mong dngos su 'byung ba dang /
dgun dus mi nyal bar gtses pa sogs 'byung /
'khu ldog gi mtshan mar yang de ltar 'byung yang mtshan ma ngan pa min no / /
dngos nyams rmi lam gang du'ang spre'u'i rnam pa 'byung ba ni khros pa'i mtshan ma ngan pa yin no / /
yang rmi lam du ri nyil ba dang /
brag zhig pa /
gad pa rdib pa /
dgras ded pa /
dong nang du khrid pa /
thog ser babs pa /
mtshon cha'i char babs pa sogs mi dang mi min gyi byad gtab dang rbod gtong gi rtags yin pas /
khro bcu'i phyir zlog /
thun gtor 'phen pa /
drug cu ma sogs la 'bad /
yang char babs pa dang /
spre'u dang bya khyis tshur 'dzings pa /
na bun 'khrigs pa /
lus la phyar sogs gos nag bkab pa /
chus khyer ba /
mun rub pa /
thur du rgyug pa sogs ni nyams chag sdig ltung gis tshe bsod 'bri ba sogs kyi ltas yin pas dam tshig gso ba /
bsags sbyar sogs la nan tan 'bad /
gter len bya rog gis gtor ma mi len ba'ang byur chag che ba'am /
dam tshig sel ba'i skyon yin pas dam tshig gso ba dang gsol ba 'debs bskang bshags sogs la nan tan 'bad /
mi sdug pa dang 'jigs nyams che ba'i rnam pa la'ang mjug tu byin rlabs dang dngos grub 'byung pa'ang mang du srid la| rtags bzang bzang 'dra na'ang mjug tu bar chad kyi sgo 'byed pa'ang mang du srid pas rtog pa spyang pos brtag shes pa dgos so / /
de rnams mdo tsam smras pa ste /
re re nas rdzogs par brjod du ga la lang /
des na phal cher rigs pas dpyad shes bar bya'o / /
rtags kyi rgyal po ni /
rang gi rgyud la bla ma /
yi dam /
chos skyong sogs la dad pa che ru 'gro ba dang /
mi rtag pa dang /
nges 'byung gi skyo shas 'bar zhing /
las 'bras la yid ches je che dang /
byams pa dang snying rje sogs je 'phel du 'gro na rtags gzhan rnams ma byung yang grub rtags kyi rgyal bo dang /
yang tshe 'di'i snang shas che ru 'gro ba dang /
shes rgyud je rengs su 'gro na rmi lam bzang bzang 'dra ba shar yang bgegs kyi bar chad kyi cho 'phrul du shor te chos pa 'dres khyer ba @# / /
mang ngo / /
gnyis pa yan lag rnams bshad pa la bzhi /
dam tshig gso ba /
gzi byin bskyed pa /
'tshubs na gong gnon /
'khu na srog 'phrog pa'o / /
dang po ni /
dam tshig nyams chag gi ltas byung na sngar bshad pa'i grib sel gyi dmigs pa dang /
thun mong ma yin pa'i man ngag bka' rgya can gyi dmigs pa dang bcas yig brgya dang bshags pa la gtso bor 'bad /
gzhan yang rang dang rgyal chen gnyis ka'i thugs kar nyi ma'i dkyil 'khor gyi steng gi hUM dkar por bsam /
yig brgya brjod pas rang gi thugs ka'i hUM las 'od zer 'phros te rgyal ba sras bcas kyi byin rlabs nus mthu thams cad 'od zer dkar po'i rnam par spyan drangs nas rgyal chen gyi ba spu'i bu gnas zhugs /
thugs ka'i hUM la thim pas dam tshig nyams chag thams cad sor chud /
sngar las kyang gzi brjid phun sum tshogs bar gyur par bsam /
gnyis pa gzi byin bskyed pa ni /
rang dang rgyal chen gnyis ka'i thugs kar nyi ma'i steng du hUM yig mthing nag re bsams la /
rang gi thugs ka'i hUM las 'phros pa'i 'od zer rgyal chen gyi thugs ka'i hUM la phog pas de las 'od zer dmar po 'phros pa dbu gtsug nas thon /
phyogs bcu'i sangs rgyas byang sems kyi bkrag mdangs /
mthu stobs nus pa thams cad 'od zer dmar po'i rnam par bsdus nas dbu gtsug nas mar zhugs /
thugs ka'i hUM la thim pas de nyid dpal rdo rje 'jigs byed zhal dgu /
phyag so bzhi /
zhabs bcu drug dang ldan pa zhig tu gyur te de rgyal chen dang dbyer med du 'dres pas 'jig rten gsum na mthu stobs che zhing /
gzi brjid khams gsum thams cad zil gyis non pa zhig tu gyur par bsam /
yang na rgyal chen gyi spyi bor sangs rgyas thams cad kyi ye shes gcig tu bsdus pa'i rang bzhin hUM gcig bsam /
de las 'od zer phyogs bcur 'phros pas phyogs bcu'i bla ma dang yi dam /
sangs rgyas byang sems /
dpa' bo mkha' 'gro /
chos skyong ye shes pa thams cad spyan drangs te spyi bo'i hUM la thim /
de nyid chos skyong gi spyi bo nas zhugs te thugs kar sleb pa dang rdo rje 'jigs byed zhal phyag yongs rdzogs sam zhal gcig phyag gnyis pa /
de yang khams gsum za bar nus shing /
'jig rten dang 'jig rten las 'das pa'i khro bo thams cad 'jigs par mdzad pa zhig tu gyur /
de yang 'od du zhu nas rgyal chen dang dbyer med du 'dres pas rgyal chen gzi byin lhag par du 'bar te /
khams gsum na mthu stobs nus rtsal 'gran zla med par gyur par bsam pa'i dmigs rnam shugs drag bya /
gsum pa 'tshubs na gong gnon gyi dmigs pa ni /
rgyal chen gyi spyi bor rdo rje rtse lnga ba zhig gi lte ba'i nang du yi dam rdo rje 'jigs byed dang dbyer mi phyed pa'i hUM yig 'od zer 'bar ba zhig gong gnon gyi tshul du yod par bsam /
des kyang mnon na rdo rje'i lte bar 'jigs byed ma he'i zhal can zhal gcig phyag gnyis pa zhig gsal gdab /
rang gi thugs ka'i hUM las 'od zer 'phros /
phyogs bcu'i yi dam /
sangs rgyas dang byang chub sems dpa' thams cad 'jam dpal gshin rje gshed kyi rnam par nam mkha' gang bar spyan drangs /
rang dang chos skyong gi spyi bo'i rdo rje'i lte ba'i nang gi 'jigs byed la thim pas rang dang de gnyis ka gzi brjid dang mthu stobs @# / /
bsam gyis mi khyab par gyur cing /
rang gi rigs bdag gi sku'i 'od zer gyis chos skyong gzir bas chos skyong rang dbang med par bdag nyid la 'dud cing bka' nyan par bsam /
des kyang mnon pa'am /
shin tu rtsub pa byung na gshin rje'i snying khrag lta bu'i gdams pa 'di la chos skyong gi spyi bor r+wa rtse dang rmig rtse shin tu rno ba'i gnam lcags kyi rang bzhin can gyi ma he la gnas pa'i 'jigs byed ma he'i zhal can zhal gcig phyag gnyis pa zhig gsal gdab /
ye shes pa bstim /
slar yang de las 'od zer 'phros pas sangs rgyas byang sems kyi nus mthu thams cad bsdus nas de nyid la thim /
rang 'jigs byed du gsal ba'i thugs ka'i hUM las 'od zer 'phros /
yi dam gyi thugs rgyud bskul te ma he sngon po'i zhabs bzhis chos skyong gi dbu'i steng du 'khyab pas chos skyong bzod glags med par zhi rgyas dbang drag gi las rab 'byams thogs med du bsgrub par bsam /
'di ni gnad 'bebs kyi man ngag kyang yin la /
bka' shin tu gnyan pas yi dam gyi nga rgyal shin tu brtan zhing /
bsnyen pa tshad du 'khyol bas byed pa ma gtogs /
su rung rung gis gar thod thod du bya mi rung bar gsungs so / /
bzhi pa 'khun srog 'phrog pa ni /
'khu ldog gi rtags byung ba'am /
min kyang rung ste /
rang gi thugs ka nas 'od zer lcags kyu lta bu 'phros te chos skyong gi thugs ka'i sa bon la phog pas de'i gzi brjid dang mthu stobs thams cad rdo khab len gyis lcags 'dren pa ltar 'ub kyis bsdus te rang la thim par bsams pas 'khu ldog zhi bar 'gyur /
chos skyong khyi ltar 'khrid pa'i man ngag ni /
thun 'jog khar /
rgyal chen gyi thugs ka'i sngags 'khor sa bon ya hUM gis mtshan pa la thim /
de sku'i dbyibs brgyud shangs bug g.yas nas thon /
rang gi thugs ka'i hUM la thim par bsam mo / /
'di dag mkhas grub thams cad mkhyen pa'i yig char zhal 'phangs mdzad pa'i man ngag rgyal ba tsong kha pa chen po nas 'brom btsun sher 'byung ba la brgyud pa'i zhal shes thun mong ma yin pa'i bka' rgya can du gsungs so / /
gsum pa mjug tu ji ltar bya ba'i rim pa ni /
de lta bu'i tshul gyis thun bzhi sogs la 'bad pas bsnyen pa rdzogs pa'i thun tha ma snga thun zhig la khel bar byas pa'i bzlas pa'i mjug tu /
bsnyen pa gtor ma la brten pa yin tshe rdo rje khu tshur gnyis kyi mdzub mo brkyangs brtse sbyar ba rten gtor 'og tu phyogs sar bzung ba gyen du 'phang ba'i tshul ltar byas la mthar rna ba'i drung du se gol gtog cing /
ngag tu /
oM badzra u tiShTHa /
rgyal chen rdo rje shugs ldan 'khor bcas mdun gyi nam mkhar bzhugs par gyur /
ces brjod cing rten gtor gyi lha nam mkhar bteg /
gtor gdugs tsakli bcas len /
rten gtor de nyid kha gsos te byin gyis brlabs la bskang chog ltar chos skyong 'khor bcas la phul /
gtor ma la brten pa min tshe 'di yan mi dgos shing /
bzlas gtor byin gyis brlab ste 'bul ba rgyun ltar bya /
de gnyis gang byas kyang gtor rdzongs /
bstod pa /
'phrin bskul sogs bskang chog ltar bya /
de nas gtor ma skyong ba la /
gsar du bzos pa'i 'dir gshegs rgyan gyi gtor ma zur gsum dkar rgyan can /
sha khrag dmar gyi gtor ma zur gsum sha khrag gis brgyan pa /
dzam+bu ti @# / /
pa'i zhal zas nor bu 'bar ba'i dbyibs can rgyan can /
rak+ta la bzang drug dang rin po che'i phye ma /
bdud rtsi ril bu btab pa'i sman raka /
chang la de dag btab pa'i dza gad /
ja dwangs la gser g.yu dang sman btab pa'i gser skyems te bza' ba gsum dang btung ba gsum /
chu gnyis nyer spyod /
nang mchod bcas thog kha lta bu bla gab med pa'i gnas su legs par bsgrig ste byin gyis brlab /
sngags drug phyag drug gis kyang byin gyis brlabs la /
rang gi thugs ka'i hUM las 'od zer 'phros /
gar bzhugs rdo rje'i pho brang nas sprul pa'i rgyal chen rdo rje shugs ldan 'khor dang bcas pa skad cig gis spyan drangs par mos la /
kyai| rab 'byams rgyal ba'i 'phrin las bsgrub pa'i phyir / /
rab gtum snang srid dregs pa'i sde dpon du / /
rab bzhengs rgyal chen rigs lnga 'khor bcas rnams / /
rab dkar dad pa'i sems kyis spyan 'dren gshegs / /
rnam dag rang bzhin 'od gsal zhing khams 'dir / /
rnam mang mchod sprin rgya mtsho gtibs pa'i dbus / /
rnam mkhyen rgyal ba'i bstan srung dbang po khyod / /
rnam sbrul du ma'i 'khor bcas bzhugs su gsol / /
rnam dkar thugs bskyed bzang po'i rjes 'gro ltar / /
rnam mang phyi nang gsang ba'i mchod sprin 'dis / /
rnam dag ting 'dzin sngags rgyas byin brlabs nas / /
rnam sprul dpag med srung ma 'khor bcas mchod / /
kha dog dri ro nus pa phun tshogs kyi / /
sha khrag gtor tshogs skyems chang rgya mtsho'i tshogs / /
dngos bshams yid sprul nam mkha'i mtha' klas pa / /
rgyal chen 'khor bcas dgyes bzhin bzhes su gsol / /
'di ni sa chen kun blo'i gsung dri ma med pa tshig zur cung zad bcos pa'o / /
de nas /
bstan srung rgyal po chen po rdo rje shugs ldan rigs lnga drag po rtsal 'khor dang bcas pa rnams kyi ljags hUM las skyes pa'i zhes pa nas /
pany+tsa kU la oM AHhUM gis nang mchod 'bul ba'i bar bskang cho ga ltar btang /
gzhi bdag gtor ma bsngo /
de nas spyi bstab bya ba ni /
hUM| rgyal ba kun dngos 'jam mgon tsong kha pa'i / /
bstan srung mthu ldan dgra lha yongs kyi gtso / /
rab 'jigs rdo rje shugs ldan drag po rtsal / /
las bzhi'i dngos grub gter mdzod rigs lnga'i tshogs / /
mdzes sdug yum dgu sna 'dren dge slong brgyad / /
las mkhan btum pa'i stag shar bcu la sogs / /
khyod kyi bka' sdod gza' bdud pe har dang / /
dregs pa sde brgyad ma mo gshin rje'i tshogs / /
ru 'dren la sogs yul lha gzhi bdag bcas / /
bka' bsgos dam la bzhag pa'i tha tshig bzhin / /
'dir gshegs rgyan gyi gtor ma 'di bzhes shig /
sha khrag dmar gyi gtor ma 'di bzhes shig /
dzam+bu ti ba'i zhal zas 'di bzhes shig /
sman raka phud kyi mchod pa 'di bzhes shig /
dza gad dpa' bo'i sman phud 'di bzhes shig /
gtsang ma phud kyi gser skyems 'di bzhes shig /
gsol lo mchod do rgyal tshen rigs lnga mchod / /
'jam mgon bstan srung dbang po 'khor bcas mchod / /
chos 'khor yongs kyi srung ma 'khor bcas mchod / /
bstan @# / /
'dzin skyes bu'i dpung gnyen 'khor bcas mchod / /
rnal 'byor skyong ba'i gnyen gcig 'khor bcas mchod / /
skye 'gro'i bde skyid 'byung gnas 'khor bcas mchod / /
snang srid dregs pa'i sde dpon 'khor bcas mchod / /
dgra bgegs srog gi gshed ma 'khor bcas mchod / /
sngar bcol legs pa'i gtang rag gnyan por gtong / /
da bcol las kyi gsol 'debs gnyan por 'bul / /
blo bzang rgyal ba'i bstan 'di khyod kyis skyongs / /
dkon mchog gsum gyi dbu 'phang khyod kyis stod / /
bstan 'dzin skyes bu'i 'phrin las khyod kyis sgrubs / /
'jig rten spyi dang khyad par bod yul 'dir / /
nad dang dmag 'khrug mu ge zhi bar mdzod / /
char chu dus 'bebs lo phyugs rtag tu legs / /
tshe ring nad med bde skyid ldan par mdzod / /
bdag cag yon mchod 'gal rkyen bar chad kun / /
thal ba'i rdul phran bzhin du brlag par mdzod / /
'dod dgu'i yo byad ma lus khyod kyis sgrubs / /
bsam pa'i dron kun 'bad med khyod kyis sgrubs / /
zhing bcu'i dgra bgegs ma lus khyod kyis sgrol / /
bstan pa rgyas pa'i las 'di khyod kyis sgrubs / /
bcol ba'i 'phrin las ma lus bsgrub par mdzod / /
ces spyi bstab bya /
gtor ma'i phud nas bcad de nam mkhar gtor /
sman raka dang gser skyems kyi phud kyang 'thor /
lhag ma dngos grub kyi tshul du nang du bsdu /
slar yang phyi nang gi mchod pas mchod /
gang zhig dran pa tsam gyis phyi nang gi| bar chad kun sel las bzhi'i 'phrin las rnams / /
stsol mdzad rgyal chen shugs ldan drag po rtsal / /
bstan srung 'khor dang bcas la phyag 'tshal bstod / /
ces bstod pa bya /
de nas bskang chog ltar gyi mnga' gsol dang /
nang du 'ong nas tshogs kyi 'khor lo kho bos bris pa phyogs las rnam par rgyal ba'i dga' ston ltar legs par dbul /
yi dam dang chos skyong gi gtang rag mchod bstod rgyas par bya /
'dod don gsol gdab ni /
bla ma dang yi dam 'jam dpal gshin rje gshed kyi lha tshogs spyi dang khyad par du yang sprul pa'i rgyal chen rdo rje shugs ldan rigs lnga drag po rtsal 'khor bcas bdag la dgongs su gsol /
khyed rnams la thugs mkhyen pa'i ye shes /
brtse ba'i thugs rje /
mdzad pa'i 'phrin las /
skyob pa'i nus mthu bsam gyis mi khyab pa mnga' ba lags pas /
'jam mgon chos kyi rgyal po tsong kha pa chen po'i bstan pa'i snying po dri ma med pa 'di nyid phyogs dus kun tu dar zhing rgyas pa dang /
'jig rten gyi khams thams cad du bde skyid phun sum tshogs pa 'byung ba dang /
khyad par du yang byang chub ma thob kyi bar tshe rabs thams cad du bdag gi lus dang grib ma bzhin du 'grogs nas 'gal rkyen gyi bar chad thams cad sol /
mthun rkyen thams cad sgrubs /
'di rgyas dbang drag gi las gang bcol ba thams cad thogs pa med par bsgrub par mdzad du gsol /
zhes gdung shugs drag pos gsol ba gdab /
yig brgya mang du brjod /
gang yang bdag blo rmongs pa yis / /
zhes sogs kyis nongs pa @# / /
bzod par gsol /
'dir ni rten dang lhan cig tu / /
zhes sogs dang /
oM su pra tiShTHa badzra ye swAhA /
zhes bris sku la brtan bzhugs bya ba'am /
rang la bsdu ba ci rigs byas rjes bdag bskyed nyer bsdu byas la bsngo smon dang bkra shis kyi tshigs bcad rgyas par brjod cing /
me tog gi char dbab par bya'o / /
mtshams tho'i lha la gtang rag dpag shogs gsol bya /
'dir ma 'khod pa'i bsnyen sgrub spyi'i spang blang mtha' dag spyi 'gro ltar bsnyen yig chen mo dag las shes par bya /
rten gtor gyi gtor ma bya khyi dang dam tshig nyams pa sogs la mi ster bar /
rang dang mtshams g.yog pas longs spyad /
bris sku dang nang gsang gi rten sogs gzhan gyis mi mthong bar bcad /
maN+Dal yod na rdul tshon dang mchod gtor sogs bsdus te las kyi rjes mi mngon par bya'o / /
de dag gis bsnyen pa ji ltar bya ba'i tshul rgyas par spros te bshad zin to / /
gnyis pa sgrub pa dang las sbyor gyi rnam bzhag gi gzhi 'ding ba la gnyis /
sgrub pa'i rnam gzhag gi gzhi 'ding ba dang /
las sbyor g yi rnam gzhag gi gzhi 'ding ba'o / /
dang po ni /
zhi rgyas dbang drag rang rang gi las bsgrub pa'i sngon du de dang de'i sgrub pa bya bar gsungs pas /
'dir de lta bu'i sgrub pa bya tshul gyi rnam gzhag mdo tsam 'chad pa la gnyis /
gtso bo la brten nas las rab 'byams kyi sgrub pa bya ba dang| rigs bzhi so so la brten nas las so so'i sgrub pa bya'o / /
dang po ni /
dgos pa blo bzang rgyal ba'i bstan pa kho na snying du gces pas las rab 'byams bsgrub pa'i ched du byed pa yin /
dus hor zla bcu pa'i tshes bcu'am /
zla ba gang yang rung ba'i tshes gsum /
brgyad /
bcu la sogs pa'i nyin phyed nas 'go 'dzug par byed /
bsam pa blo bzang rgyal ba'i bstan pa nyams par ma bzod pa'i kun slong kho nas 'jug /
de yang yid mthun gyi gnas su ba byung dang /
dri bzang dang /
bdud rtsi ril bu sbyar ba'i chad gis chag chag gdab /
stegs bu gtsang mar bsnyen pa'i skabs su smras pa ltar gyi rdul tshon nam /
chu tshon gyis chos 'byung gru gsum dmar nag rtse mo tshur bstan pa'i dbus su gri khrag gis spags pa'i tshom bu dmar po dgod /
de'i steng du many+dzi la rin po che'i snod du gtor ma'i rgyu nas nag rjen btags la dkar gsum mngar gsum /
rin po che sna lnga brdar ba'i phye ma /
'bras bu mngar skyur gyi rigs sogs sman sna tshogs /
bdud rtsi ril bu /
chang gar ma bcas btab pa'i sgrub gtor snying gzugs dmar po khru gang las mi chung ba /
mtheb skyu kha nang bstan gyis bskor ba /
snod ma khengs pa dang /
snod las phyir thal ba ma yin par mar rgyan ci mdzes kyis spras pa la dar ser po'i gtor gdugs dang /
gtso bo'i tsakli dang bcas pa btsugs pa bris thang gi thugs kar slebs ba'i tshod tsam du bzhag /
bris thang dang gtor ma'i mda' lag len bzhin gzungs thag gis sbrel ba'i sne nas sgrub pa po rnams kyis bzung chog pa bya /
de'i mdun du rgyu de dang 'dra ba'i 'bul gtor rgyas pa gtso 'khor yongs rdzogs /
bsdu na rigs lnga'i gtor ma sha gzugs ma lnga mtheb skyus bskor ba /
g.yas phyogs su yi dam gyi gtor ma /
mkha' 'gro spyi gtor /
gzhi bdag gtor ma bcas bsham /
sgrub pa'i skabs 'dir chos skyong rigs mi mthun pa gzhan mang po la gtor ma mi gtong bar gsungs pas nges par bya dgos rnams @# / /
sgrub khang gzhan dang stan gzhan gyi steng nas bya /
rgyal chen gyi gtor ma'i mdun du zhi mchod cher lnga las mi nyung ba dang /
drag mchod bcas bsham /
logs gzhan du yi dam gyi bdag mdun gyi mchod pa /
gzhan yang bskeng rdzas sogs bsnyen pa'i skabs ltar bya /
de nas mtshams bcad la sgrub pa po rnams gral la 'khod de skyabs sems /
bla ma'i rnal 'byor bcas sngon du 'gro ba'i yi dam rdo rje 'jigs byed kyi bdag bskyed /
bzlas pa /
gtor 'bul dang bcas pa rdzogs par nyams su blang| de nas rgyal chen gyi phyi nang gi mchod pa /
bskang rdzas bcas byin gyis brlab /
bden stobs brjod la /
spos sbyor bsreg cing /
oM badzwa d+harmA ra Ni te /
zhes pa nas /
ma lus myur du 'grub pa'i gzigs pas skyongs / /
bar bskang chog ltar rol mo'i sgra dang bcas byin dbab /
sgrub gtor nang mchod ltar byin gyis brlabs la /
gzungs thag nas bzung ste /
rang gi thugs ka'i hUM las 'od zer 'phros /
phyogs bcu'i de bzhin gshegs pa thams cad kyi thugs ka nas ye shes kyi bdud rtsi kha dog sna lnga 'od zer dang bcas pa bkug ste gtor ma la sib sib thim par gyur par bsams la /
oM AHhUM ha ho hrIHzhes dpa' bo 'bru drug brgya rtsa bzla /
de nas mdun gyi dkyil 'khor tshom bu gtor ma dang bcas pa bsangs sbyangs /
'khor 'das snang srid kyi chos thams cad ces pa nas /
'od zer tshur 'dus /
yongs su gyur pa las /
zhes pa'i bar bskang chog ltar la /
de nas /
gtor ma dang gnyis su med pa'i ngo bo 'jam dpal gshin rje gshed dang dbyer ma mchis pa /
rnam pa 'jam mgon bstan srung sogs lha bskyed /
spyan 'dren /
grib sel /
bshags pa /
bskang ba /
bzlog pa'i bar bskang chog lha'i rnga dbyangs ji lta ba bzhin bya /
de nas bzlas pa'i 'gor /
hUM| bla ma yi dam srung ma'i tshogs rnams kyis / /
sngon gyi dam bca' gnyan po nyer dgongs la / /
bdag cag dpon slob yon mchod 'khor bcas rnams / /
bsrung skyob 'phrin las bsgrub pa'i dus la babs / /
zhes lan gsum gyis thugs dam bskul /
de nas bzlas dmigs dang /
bsnyen sngags sogs phal cher bsnyen pa'i skabs ltar bya /
bzlas pa'i mjug thun 'jog khar /
yang rang gi thugs ka nas 'od zer 'phros te chos skyong 'khor bcas kyi thugs rgyud bskul /
de'i thugs ka nas lha mo dkar mo bum pa thogs pa dpag tu med pa phyogs bcur spros te /
bla ma yi dam /
mchog gsum bka' sdod dang bcas pa la mchod pa phul te de thams cad kyi sku gsung thugs kyi byin rlabs dang nus mthu thams cad bdud rtsi kha dog dkar po'i rnam par bkug nas rang ngam /
bsgrub bya zla ba dkar po la gnas pa'i spyi bo nas blugs pas sdig sgrib nad gdon par chad nyer 'tshe thams cad sangs rgyas kyis dag nas lus shel gong ltar gyur bar bsams la /
oM badzra bi ki biT+Na swAhA /
bdag cag dbon slob yon mchod 'khor dang bcas pa'i nad gdon sdig sgrib bar chad thams cad shIn+taM ku ru swAhA /
zhes lan nyer gcig tsam bzla /
yang dmigs ba byings gong ltar la /
lha mo ser mo bum po thogs pa sogs dang /
nus mthu tham cad bdud rtsi ser po dang /
lha klu mi gsum gyi tshe dpal stobs 'byor bkrag mdangs gzi brjid thams cad bdud rtsi ser po'i rnam par bkug ste rang dang bsgrub bya zla ba ser po la gnas @# / /
pa'i spyi bo nas blugs pas tshe bsod bkrag mdangs gzi brjid phun sum tshogs par bsams la /
oM badzra bi ki biT+Na swAhA /
bdag cag dpon slob yon mchod 'khor dang bcas pa'i tshe bsod stobs 'byor thams cad puSh+TiM ku ru oM /
zhes bzla /
yang chos skyong gtso 'khor rnams kyi thugs ka nas 'od zer dmar po dpag tu med pa phyogs bcur 'phros pas 'jig rten gyi khams kyi lha klu mi gsum gyi brtan g.yo snod bcud legs tshogs thams cad bdud rtsi dmar po'i rnam par bsdus te bsgrub bya zla ba dmar po la gnas pa la thim pas dbang gi las thams cad thogs med du bsgrub pa'i nus ldan du gyur par bsams la /
oM badzra bi ki biT+Na swAhA /
khams gsum snod bcud legs tshogs thams cad bdag gi'am /
sbyin bdag che ge mo'i dbang du gyur cig wa shaM ku ru hoH zhes bzla /
yang 'khor bcas kyi thugs ka nas 'od zer mthing nag drag la rtsub pa spros /
'khor rnams la phog pas khros 'khrug rngams po'i stabs kyis sprul pa yang sprul bsam gyis mi khyab pa phyogs bcur 'phros pas gnod byed dgra bgegs thams cad bkug nas mtshon cha'i char dbab /
sha khrag rus pa nang khrol dang bcas pa dmar chom chom zhal du gsol te tshar gcod par gyur par bsams la /
oM badzra be ga wan ru draHpany+tsa ku la sarba sha truM mA ra ya hUM phaD /
ces bzla /
sngags rgyun mchad par bzlas na nus pa che bar gsungs pas /
thun mtshams su sleb pa na sgrub grogs thun pa gzhan rnams yar 'tshogs la sngags bzla ru bcug la /
dpon slob sgrub grogs dang bcas pas yig brgya brjod de bskang chog ltar gtor ma byin gyis brlab ste phul /
phyi nang gi mchod pa /
gtor rdzongs bcas bskang chog ltar brjod /
mkha' 'gro spyi gtor dang /
gzhi bdag gtor ma btang /
bstod pa dang 'phrin bskul spyi ltar gyi mjug /
bzlog pa dang mthun grub ma bcas byas nas thun grol| de ltar sgrub grogs yod na nyin thun gsum dang mtshan thun gsum dang bcas te sngags rgyun ma chad par bzla /
sgrub sgrogs med par rang gcig pu yin na thun bzhi'am /
thun gsum bya /
thun phyi ma rnams la phyi nang gi mchod pa dang bskang rdzas byin gyis brlab /
bskyed tshogs pon dang phyag mtshan las mi bskyed bar sngar yod gsal ba 'debs kyi tshul du /
rang gi mdun du bde stong gnyis su med pa'i ye shes kyi rang snang las grub pa'i bstan pa thams cad 'gal med du rtogs pa'i bai DUr+ya'i sa gzhir sogs dang /
rin po che'i rgyan dang dar zab kyis g.yogs pa'i steng du ngo bo 'jam dpal gshin rje gshed dang dbyer ma mchis pa /
rnam pa 'jam mgon bstan srung zhes kha bsgyur ba las /
gzhan rnams thun snga ma dang 'dra /
thun re bzhin bdag bskyed rgyas pa ma thub na thor thun la bdag bskyed rgyas pa lan gcig btang nas thun rjes ma rnams la skad cig krong bskyed lta bus chog /
thun re re bzhin gtor ma rnams la mtheb skyu res gso thengs re dang /
chang chu nang mchod kyis bran thengs re bya /
mchod pa rnams thun re bzhin du gsar ba brje pa'am /
rnying pa la kha gso dang /
nyin re bzhin du gsar ba re dbul /
de ltar zhag grangs tshang ba'i thun tha ma'i mjug gi bzlog pa tshar ba dang lha bteg sngar bsnyen pa'i skabs su bshad pa bzhin bya /
gtor gdugs @# / /
blang| sgrub gtor la kha gso /
chang chu nang mchod kyis bran /
byin gyis brlabs la bskang chog ltar 'bul zhing /
phyi nang gi mchod pa gtor rdzongs dang bcas ba slar yang bya /
de nas yang thog gi steng lta bu bla ga ba med par gtor skyong /
spyi bstab bcas bsnyen pa'i skabs su bris pa ltar bya /
nang du 'ongs nas tshogs kyi 'khor lo dang gtang rag gi mchod pa /
bzod gsol /
brtan bzhugs /
bdag bskyed nyer bsdu /
bsngo smon /
bkra shas kyis mtha' brgyan pa rnams bya'o| |sgrub gtor dam nyams dang /
slong mo ba /
bya khyi sogs la ster na dngos grub yal bar gsungs pas dam tshig gtsang ma'i grwa slob yon bdag sogs kyis dngos grub kyi tshul du longs spyad par bya'o / /
gnyis pa rigs bzhi la brten nas las bzhi so so'i sgrub pa bya ba la gnyis /
'jam po gsum gyi sgrub pa dkyus gcig tu bshad pa dang /
drag po'i sgrub ba zur du bshad pa'o / /
de la dang po ni /
dgos pa nad gdon bar chad sogs zhi ba dang /
tshe bsod yon tan sogs rgyas pa dang /
chos ldan gyi dgos pa chen po'i slad mi dang mi ma yin pa sogs dbang du bsdu ba'i ched du byed pa yin /
dus ni /
gsum ka la gza' skar 'phrod sbyor bzang ba dang /
khyad par zhib la tshes gcig sogs kyi srod kyi dus dang /
rgyas pa la bco lnga sogs kyi snga dro dang /
dbang la yar ngo dang mar ngo'i tshes brgyad kyi nyin phyed dang mtshan phyed la 'go rtsom par byed /
chas gos dang kun slong sogs sbyin sreg gi skabs nas bshad pa dang 'dra /
gtor ma'i rgyu 'jam po gsum kar dkar gsum mngar gsum /
bzang drug sogs dug rigs min pa'i sman sna bsres par bya zhing /
rgyas pa la rin po che'i phye ma dang /
dbang la kha dog dmar zhing ro skyur ba'i 'bras bu'i khu ba bsre bar gsungs /
dbyibs ni zhi ba la dkar gtor zlum po mthar ril bu brgya rtsa brgyad kyis bskor ba /
rgyas pa la rin po che 'bar ba lta bur ser por kha bsgyur ba /
rtsa ba zan leb grub bzhi la nor bu lta bus mtha' bskor /
dbang la zla gam sum brtsegs steng nor bu'i dbyibs can dmar po mtheb skyu dmar po kha nang bstan brgya rtsa brgyad kyis bskor ba /
ril bu dang mtheb skyu de sogs snod kyi phyir ma thal ba dang snod stong par lus pa min pa dgos /
tshad ni khru gang las mi chung ba /
snod kyang 'byor na rim bzhin dngul /
gser /
zangs sogs las mthun gyi mdog tu bya /
tshad mar rgyan ci mdzes dang /
rgyas pa la nor bu 'bar ba'i rgyan /
dbang la padma dmar po'i rgyan sogs bya /
gsum ka la las mthun gyi gtor rdzas bskang chog nas bshad pa ltar bsgrig /
gtor ma'i steng gi tsakli ni zhi mdzad sogs rigs so so'i tsakli dang /
gtor gdugs dang gzungs thag rnams kyang las mthun gyi mdog so so /
mchod yon sogs kyi chu dang /
mar me /
zhal zas rnams kyang las mthun gyi mdog tu bya /
cho ga dngos la /
skyabs sems nas bdag bskyed /
bzlas pa /
gtor 'bul /
mchod gtor bskang rdzas byin rlabs rnams gong ltar la /
bskyed chog bsangs sbyangs /
stong pa'i ngang las rang gi mdun du baiDUr+ya'i sa gzhir skyed mos tshal /
mtsho dang rdzing bu sogs kyis mdzes shing rin po che'i ri bos mtha' bskor ba'i dbus su rin po che sna tshogs las @# / /
grub pa'i gzhal yas khang mtshan nyid thams cad dang ldan pa'i dbus su gtor ma dang gnyis su med pa'i 'jam mgon bstan srung rgyal chen rdo rje shugs ldan /
zhi mdzad sgrib pa kun sel sku mdog dkar po khro zhing 'dzum pa /
phyag g.yas mda' dar me long gis brgyan pa 'phyar zhing /
g.yon zhags pa 'dzin pa /
skul dar dkar gyi 'jol ber dang /
dbu la la thod gser ma gsol ba /
glang chen sna ring la chibs pa /
mtha' skor mdzes sdug yum chen dgu /
sna 'dren dge slong brgyad /
las mkhan stag shar bcu /
dregs pa sde brgyad la sogs pa'i 'khor tshogs rgya mtsho lha bus bskor bar gyur /
gtso bo'i thugs ka dang rang yi dam du gsal ba'i zhes pa nas /
sprul pa'i rgyal chen rdo rje shugs ldan zhi mdzad sgrib pa kun sel 'khor dang bcas pa skad cig gis badzra sa mA ya dzaHdzaHhUM| rab zhi chos sku'i zhes pa nas /
thogs med gshegs su gsol / /
bar bskang 'bring ltar /
rgyas pa la byings zhi ba ltar la /
gtor ma dang gnyis su med pa'i 'jam mgon bstan srung rdo rje shugs ldan rgyas mdzad srid gsum dpal 'bar sku mdog ser po /
phyag g.yas gser gyi tshe bum 'chi med bdud rtsis gang ba dpag bsam gyi shing gi kha rgyan can nam mkhar 'phyar zhing /
g.yon nor gzhong 'dzin pa /
rin po che'i rgyan dang rtse bor ser po gsol ba /
sga srab chas mdzes kyi lha rta ngang dkar la chibs pa /
mtha' skor mdzes sdug yum chen dgu zhes pa nas /
thogs med gshegs su gsol / /
bar zhi ba'i skabs ltar la /
mi 'dra ba'i khyad par /
sprul pa'i rgyal chen rdo rje shugs ldan rgyas mdzad srid gsum dpal 'bar zhes kha bsgyur /
dbang la dbyings gong ltar la /
gtor ma dang gnyis su med pa'i 'jam mgon bstan srung rgyal chen rdo rje shugs ldan dbang sdud snod bcud zil gnon khrag mdog rngam brjid 'dzum zhing chags pa'i nyams can /
g.yas khams gsum dbang du 'gugs pa'i lcags kyu dar dmar gyis brgyan pa nam mkha' la 'phyar zhing / /
g.yon rin po che'i zhags pa 'dzin pa /
dar dmar gyi gos gyon zhing me tog dmar po'i rgyan can zhang blon gyi cha lugs can g.yu 'brug la chibs pa| mtha' skor mdzes sdug yum chen dgu man gong ltar la /
mi 'dra ba'i khyad par /
sprul pa'i rgyal chen rdo rje shugs ldan dbang sdud snod bcud zil gnon 'khor dang bcas pa skad cig gis sogs bsgyur /
de nas gsum kar thun mong du 'dra bar /
oM d+harma pA la mahA rA dzA sa pa ri wA ra a kar+Sha ya dzaHdzaH dzaH hUM baM hoH dam tshig pa dang gnyis su med par gyur ces dbyer med du bstim /
de nas mchod phreng ni /
hUM| kun bzang bde stong sogs bsnyen pa'i skabs ltar la /
mchod sngags /
oM d+harma pA la mahA rA dzA sa pa ri wA ra ar+g+haM sogs kyis kha bsgyur te chu gnyis nyer spyod /
'dod yon lnga /
rgyas srid sna bdun /
nang mchod bcas phul /
bstod pa zhi ba'i skabs /
hUM| khyod ni 'gro kun nyes bzhi bya'i phyir /
dkar mdangs g.yas @# / /
g.yon mda' dar zhags pa 'dzin / /
zhi ba'i rgyan dang cha lugs yongs su rdzogs / /
glang chen yan lag bdun ldan chibs la bstod / /
bstan 'gro bdag cag yon mchod 'khor bcas kyi / /
las nyon sdig sgrib nad gdon gnyer ba tshe kun / /
rgyal chen nyes pa kun sel ye shes chus / /
ma lus byang zhing dag par mdzad du gsol / /
rgyas pa'i skabs /
hUM| kyod ni re smon phun tshogs skong ba'i phyir / /
ser mdangs phyag gnyis nor bu bum pa 'dzin / /
brjid pa'i rgyan dang cha lugs yongs su rdzogs / /
cang shes ngang pa gser ldan chibs la bstod / /
bstan 'gro bdag cag yon mchod 'khor bcas kyi / /
gnas skabs mthar thug legs pa'i yon tan kun / /
rgyal chen srid gsum dpal 'bar gzi 'od kyis / /
ma lus 'phel zhing rgyas par mdzad du gsol / /
dbang gi skabs /
hUM| khyod ni 'khor 'das dbang du bsdu ba'i phyir / /
dmar mdangs phyag gnyis lcags kyu zhags pa 'dzin / /
chags pa'i rgyan dang cha lugs yongs su rdzogs / /
g.yu 'brug stong gsum sgra dbyangs chibs la bstod / /
bstan 'gro bdag cag yon mchod 'khor bcas kyi / /
srid zhi'i phun tshogs dge legs ma lus kun / /
rgyal chen snod bcud zil gnon thugs rje yis / /
ma lus dbang du bsdu bar mdzad du gsol / /
ces bstod /
de nas bshags pa /
bskang ba /
bzlog pa /
mthun grub ma bcas rnga dbyangs ltar byas pas chos skyong 'khor dang bcas pa'i thugs dam bskang zhing /
dam tshig nyams chag thams cad gsos nas ji ltar bcol pa'i las thams cad thogs pa med par sgrub pa'i dgongs pa dang ldan zhing /
gzi brjid mthu stobs phun sum tshogs par gyur bar bsam /
de nas bzlas pa la 'dug pa na /
gzungs thag nas bzung ste /
bdag mdun rings bdag dang bcas pa'i thugs kar las mthun gyi sngags breng bkod nas zhi ba la /
rang gi thugs ka'i sngags phreng las 'od zer dkar po spros /
mdun gyi chos skyong gi thugs ka'i sa bon dang spyi bo'i rigs bdag gi thugs ka'i hUM la phog /
thugs rgyud bskul bas /
rgyal chen rang 'dra dpag med spros rang dang bsgrub bya yul phyogs dang bcas pa rnams kyi nad don sdig sgrib /
bar chad sogs skabs gang yin gyi mi 'dod pa thams cad sprul pa rnams kyi sku las spros pa'i 'od dang bdud rtsi dkar pos sbyang zhing dag bar byas /
phyag gi mda' dar gyis byabs /
sku las me 'od 'phros te 'gal rkyen thams cad bsreg /
phyogs bcu'i rgyal ba zhi khro spyan drangs nas phyag gi bum pa'i bdud rtsi'i chu rgyun gyis rang dang bsgrub bya rnams la dbang bskur bar bsam /
rgyas pa'i skabs rang gi thugs ka nas 'od zer ser po spros pa sogs gong ltar la /
rang 'dra dpag tu med pa spros pa rnams kyi sku dang /
phyag mtshan tshe bum dang nor gzhong las bdud rtsi 'od zer ser po'i rgyun dpag tu med pa byung ste rang dang bsgrub bya rnams kyi sgo gsum la thim /
tshe dang bsod nams lung rtogs kyi yon tan /
dpal 'byor phun sum tshogs pa thams cad 'phel zhing rgyas par byas /
slar yang 'od zer 'phros /
rgyal ba zhi khro rab 'byams spyan drangs pa rnams @# / /
kyi phyag gi bum pa ser po bdud rtsi'i chu rgyun gyis gang bas rang dang bsgrub bya rnams la dbang bskur /
mthar de thams cad rang dang bsgrub bya la thim pas bkrag mdangs gzi brjid phun sum tshogs par gyur par bsam /
dbang la /
'od zer dmar po 'phro ba sogs gong ltar la /
rgyal chen dang rigs bdag gi sku dang phyag mtshan las 'od zer dmar po lcags kyu lta bu dpag tu med pa spros /
dbang du bsdu bya'i lha mi sde brgyad gang yin gyi snying gar btab /
de rnams rang dbang med par bkug ste rang gi mdun du rlung dkyil dang zla gam dmar po'i steng du bzhag pa de rnams rang la hus pa chen pos ji ltar bsgo ba nyan cing dbang du 'dus par bsam /
yang sku dang phyag mtshan las 'od zer 'phros /
'jig rten gyi khams kyi lha klu mi gsum gyi nor bu dang sman dang /
tshe dang bsod nams /
dpal 'byor phun sum tshogs pa thams cad bkug ste rang dang bsgrub bya la thim /
mdun du spungs /
khyim gang bar bsam /
yang 'od zer dmar po lcags kyu lta bu spros /
yi dam zhi khro rab 'byams /
yul nyer bzhi'i dpa' bo dang mkha' 'gro ma thams cad kyi thugs kar phog pas de thams cad rang la thugs dgyes shing chags pas mdun du byon te ci 'dod pa'i dngos grub stsol bar bsam /
bzlas bya'i sngags ni /
badzra bi ki la 'jam po gsum gyi spel tshig btags pa gong du bshad pa ltar 'jam po gsum so sor chig sgril gyis bzla /
skabs skabs su chos skyong gi spyi bo'i rigs bdag yab yum las 'od zer 'phros /
bla ma yi dam /
sangs rgyas byang sems /
dpa' bo mkha' 'gro /
chos skyong srung ma rnams las mthun gyi lha'i rnam par spyan drangs nas rigs bdag la thim /
de nyid gzi brjid dang mthu stobs chen por gyur /
de las rang 'dra gnyis pa chad de rgyal chen la thim pas gzi brjid dang mthu stobs phun sum tshogs par gyur par bsams pa yang yang bya /
sgrub grogs yod na sngags rgyun 'dzin pa dang /
thun gyi grangs sogs gong ltar byed /
thun mjug tu yig brgyas lhag chad kha bskang /
las mthun gyi gtor ma sgrub thabs ltar byin gyis brlab /
bstan srung rgyal po chen po 'khor dang bcas pa rnams kyi ljags hUM las skyes pa'i rdo rje gtsi gcig pa dmar po 'od kyi spu gu can du gyur pas gtor ma'i bcud thams cad drangs te gsol bar gyur par bsams la /
oM d+ha rma pA la ma hA rA dzA sa ba ri wA ra i daM ba ling+ta kha kha khA hi khA hi /
zhes pa lan bdun gyis gtso bo la 'bul /
oM a kA ro lan bdun gyis 'khor la 'bul /
gong sngags kyis phyi nang gi mchod pa 'bul /
gtor rdzongs /
zhi ba'i skabs /
hUM| 'jam mgon rgyal ba'i bstan srung rdo rje shugs ldan zhi mdzad sgrib pa kun sel 'khor dang bcas pa khyed rnams kyis dam rdzas rgyan gyi gtor ma 'di bzhes la sangs rgyas kyi bstan pa spyi dang /
khyad par 'jam mgon chos kyi rgyal po tsong kha pa chen po'i mdo sngags kyi bstan la srungs /
dkon mchog gi dbu 'phang stod /
dge 'dun gyi sde skyongs /
bla ma'i sku tshe srings /
rnal 'byor pa bdag cag dpon slob yon mchod 'khor dang bcas pa rnams @# / /
kyis chos bsgrub pa'i 'gal rkyen nad gdon bar chad nyer 'tshe thams cad zhi ba'i 'phrin las mdzod cig /
rgyas pa'i skabs byings gong ltar la /
rdo rje shugs ldan rgyas mdzad srid gsum dpal 'bar 'khor dang bcas pas zhes dang /
yon mchod 'khor dang bcas pa rnams kyi tshe dang bsod nams /
dpal 'byor snyan grags /
lung rtogs kyi yon tan thams cad 'phel zhing rgyas pa'i 'phrin las mdzod cig /
ces kha bsgyur /
dbang la byings gong ltar la /
rdo rje shugs ldan dbang sdung snod bcud zil gnon 'khor dang bcas pa zhes dang /
yon mchod 'khor dang bcas pa rnams kyi dbang du khams gsum gyi lha 'dre mi gsum /
rgyal blon che rgu /
brtan g.yo'i legs tshogs thams cad bsdu ba'i 'phrin las mdzod cig /
ces kha bsgyur /
mkha' 'gro spyi gtor dang /
gzhi bdag gtor ma btang /
gong bzhin rigs so so'i bstod bas bstod /
thun mtshams su gshegs gsol mi byed par mdun du bkra lam mer bzhugs par bsam /
thun phyi ma rnams la bya tshul sogs gong gis rigs 'gro / /
de lta bu'i tshul gyis sgrub pa rab rtags ma byung gi bar dang /
min kyang zhag bdun nam /
nyer gcig sogs ji ltar rigs pa byas pa'i thun mjug tu /
gtor ma skyong ba /
spyi bstab dang /
tshogs mchod /
gtang rag gi mchod bstod /
brtan bzhugs /
gshegs gsol /
bsngo smon /
shis brjod sogs gong du bshad pa ltar bya /
sgrub pa'i skabs 'dir sgrub khang las logs su chos skyong gi sngags mi bdan /
gdan dang gos mi sbrugs /
bla ma yi dam chos skyong la yid ches kyi dad pa shugs drag dang /
sems ma yengs pa gal che /
de rnams dam tshig tu gsungs /
rtags ni /
zhi ba la rang dang bsgrub bya'i lus 'khru ba dang /
rgyan gos gsar pa gyon pa dang /
gos dkar po gyon pa dang /
me long dang /
nor bu /
sman sogs gzhan gyis ster ba sogs dang /
rgyas pa la /
khri dang gdan bzang por 'dug pa dang /
rin po che'i rgyan dang nor bu rnyed pa dang| chu mig rdol ba dang /
me tog rgyas pa'i ri la 'dzegs pa dang /
khyim nor dang 'brus gang ba sogs /
dbang la /
rang gis gzhan la dbang bsgyur ba dang /
khrom mang bos rang la 'dud pa dang /
rgyal blon dang /
khyim bdag / /
mdzes ma sogs kyis dga' ba dang gus pa byed pa dang /
rgyan gos dmar po gyon pa sogs rmi lam gyi rtags yin /
des mtshon nas dngos nyams kyi rtags kyang shes par bya'o / /
gnyis pa gtor ma la brten nas drag po'i sgrub pa byed pa la /
dgos pa ni /
rgyal ba'i bstan pa la dgra byung ba'am /
sems can mang po la gnod cing 'tshe ba'i mi dang mi ma yin gdug pa can tshar gcod pa dang /
bla ma'i sku dgra'am /
rang nyid kyis snying nas chos bsgrub pa la bar du gcod pa'i dgra bgegs gdug pa can bsgral ba'i phyir yin /
gnas ni /
dur khrod dam /
shing gcig gam /
mtshan ma gcig pa'i gnas dang /
lha 'dre gdug pa can gnas sa /
brag dang chu 'thab pa'i sa /
lung pa gru gsum gyi dbus sam /
sum mdo dang bzhi mdo lta bu rtsub nyams che ba'i @# / /
gnas su bya /
dus ni /
gza' skar byed sbyor shin tu rtsub pa dang /
nyer dgu lta bur bya /
bsam pa ni /
rgyu'i kun slong sems can de ngan song gi gting rdo byed par snying rje shugs drag po dang /
dus kyi kun slong bstan pa bstan 'dzin la gnod par khros pa'i sems kyis bsgral 'dod dang /
lta ba'i gdeng dang ldan par yi dam gyi nga rgyal dang gsal snang brtan po la gnas pas byed pa yin no / /
sbyor ba'i khyad par sgrub khang mun pa shin tu gnag pa'i nang du gri khrag dang bdud rtsi lnga bsres pa'i chang gi chag chag gdab /
rang kha lhor phyogs pa'i mdun du phung gsum las phyas pa'i stegs bu gru gsum /
dug khrag dang ro sol gyis byugs par mi skra'i thig skud dang /
mi rus kyi phye ma'i rdul tshon gyis chos 'byung gru gsum mthing nag /
mtha' rdo r+wa me ris bskor ba /
dbus su gri khrag gis spags pa'i tshom bu dmar nag /
de'i steng many+dzi'i khar lcags slang sogs drag po'i snod du nas nag rjen btags la dug khrag gis ngar blud pa'i gtor ma dmar po khru gang zur gsum pa /
logs gsum gyi dkyil du ro sol gyis nag por bsgyur ba /
rtse mor thod skam rdo rje nag po phyed pa dang bcas pas mtshan pa zur rnams shin tu rno ba me ri 'bar ba lta bu la gtor gdugs nag po 'joms mdzad rdo rje shugs ldan gyi tsakli dang bcas pa btsug /
mtha' skor mtheb sgyu kha phyir bstan gyis bskor /
rgyas par byed na rtsa bar 'khor rnams kyi gtor chung yang bya /
ro skra'i gzungs thag gis sbrel /
mdun du thun gtor zur gsum dmar po mtheb sgyu kha phyir bstan gyis bskor ba /
sha sna dang khrag snas brgyan pa| khrag gi ar+g+haM sogs drag po'i mchod pa dang nyer spyod bskang rdzas sogs las dang mthun pa rgyas par bsham /
sgrub pa po rnams gral la 'khod de skyabs sems /
bla ma'i rnal 'byor sogs /
bdag bskyed /
bzlas pa /
gtor 'bul dang bcas pa gong ltar sngon du btang /
mchod gtor bskang rdzas rnams byin gyis brlab /
mdun gyi gtor chen la dmigs te bsangs sbyangs /
stong ba'i ngang las rang gi mdun du gnam lcags kyi rdo rje'i gur khang phyi rol tu shin tu drag cing rtsub pa'i me dpung dang rlung nag 'tshub mas bskor ba yangs shing rgya che ba'i nang du khrag gi rgya mtsho dmar nag rba klong phyogs bcur g.yo ba khro chu ltar khol zhing dug rlangs sngo dmar 'ja' tshon ltar 'khrigs pa'i klong dkyil na gdug pa'i chu srin dang| dug sprul spal sdig la sogs pa'i 'jigs pa'i srog chags gdug pa can du mas yongs su gang ba'i dbus su /
'byung bzhi rim brtsegs kyi steng du keng rus kyi ri rab lhun po dang bcas pa'i steng na /
dur khrod chen po 'jigs su rung ba'i gnas /
shin tu 'jigs shing gtum pa'i ljongs /
dregs pa sde brgyad kyi bshas ra /
dgra bgegs log 'dren dang bcas pa'i dur sa /
dug gi ljon shing gi tshang tshing 'khrigs pa /
dug chu dang khrag rgyun gyi chu klung 'bab pa /
'ug pa thal mdog dang dur bya kang ka srin bya bya rog khwa ta la sogs pa'i 'dre bya sna tshogs dgra bgegs kyi klad la lding zhing than skad sgrog pa /
stag gzig dom dred seng+ge la sogs @# / /
pa'i gcan gzan gtum po sna tshogs dgra la mchod zhing ngar skad 'bod pa /
dug rlangs kyi na bun 'thul ba'i klong nas drag po'i glog stong 'khyug cing rgyob sod kyi 'brug sgra sgrog pa /
gnam lcags kyi thog ser dang mtshon cha sna tshogs kyi char drag tu 'beb pa /
snang srid kyi dregs pa thams cad bka' 'khor du 'du ba'i gnas /
shin tu 'jigs shing skyi g.ya' ba /
mtshan mo me 'bar zhing /
nyin mo rlung nag 'tshubs pa /
mi mgo skam rlon ral gsum gcal du bkram pa'i dbus na rmang gzhi nag po gnam lcags las grub pa'i steng du /
shar du bdud kyi thod pa brtsegs pa /
lhor gshin rje'i thod pa brtsegs pa /
nub tu srin po'i thod pa brtsegs pa /
byang du gnod sbyin gyi thod pa brtsegs pa'i pho brang chen po phyi rin po che bai DUr+ya sngon po las grub pa'i gzhal yas khang rta babs dang bcas pa /
nang thod ba'i mkhar du yod 'gu bzhi sgo bzhi ba /
shin tu 'jigs shing rab tu brjid pa /
zur bzhi dmar po pad rAga las byas pa /
sgo bzhi ljang gu mar gad las byas pa /
gser gyi re cha gsal ba /
phyi ru'i 'khrul gyi g.ya' shing can /
rta babs mu tig las byas pa /
keng rus kyi bad yod pa /
nang keng rus kyi ka gdung rnams kyis yongs su phub pa /
rus pa'i drwa ba dang drwa phyed /
rgyu ma'i lnga ldi /
keng rus kyi mda' yab /
thod skam gyi pu shu /
srin po drag tu khros pa'i keng rus las grub pa'i rgya phibs 'jigs su rung bas mdzes pa /
snying dang mi mgo'i tog gis mdzes pa'i stag seng dang /
zhing chen gyi rgyal mtshan rnams kyi steng du 'dre bya sna tshogs babs nas dgra la ngar skad sgrog pa /
'jam mgon rgyal ba'i ring lugs dar zhing rgyas pa'i gdugs dang /
rgyal mtshan /
ba dan /
ru dar ser po sna tshogs kyi rtse mor nor bus mtshan pa /
ngos rnams nas khrag gi gzar chu 'bab pa /
de'i nang du mi ro rta ro gcal du bkram pa /
mi khrag rtag khrag mtsho ru bskyil ba /
mi lpags stag lpags yol bar bres pa /
gsur chen gyi dud pa phyogs bcur 'thul ba /
phyi rol rmang gzhi'i stegs bu 'khor langs dang srin pho rnams kyis shon byed pa /
ru 'dren sdo bzhi dang /
keng rus du mas gar 'khrab pa /
phyogs thams cad du glang chen gyi pags rlon dang /
zhing chen gyi bla bre /
mi ro'i rgyal mtshan dang /
seng ge'i ba dan /
rgyu rlon gyi lnga ldi /
mgo bo sna tshogs kyi do shal /
dbang po sna lnga'i drwa phyed /
skra'i rnga yab la sogs pas nyam nga zhing /
bag tshab dang yang ba'i rgyan dang ldan pa'i gzhal yas khang gi nang du me rlung drag tu 'khrug pa'i dbus su hUM yig dmar nag /
de las 'od zer 'phros /
'jam mgon rgyal ba'i bstan la gnod pa'i sdang dgra gdon bgegs thams cad tshar bcad /
tshur 'dus /
yongs su gyur pa las gtor ma dang @# / /
gnyis su med pa'i 'jam mgon rgyal ba'i bstan srung 'joms mdzad rdo rje shugs ldan rtsal sku mdog dmar nag srin po drag tu khros pa las kyang ches cher khros pa ltar shin tu gtum pa /
'jigs su rung ba'i zhal gnam sa lta bur rab tu gdangs shing /
gangs ri lta bu'i mche ba rnon po bzhi gtsigs pa'i bar na ljags kyi glog phreng 'khyug pas sa gsum g.yo ba /
gnod byed dam nyams dgra bgegs thams cad sA ra ya phaT kyi 'jigs pa'i gad rgyangs sgrog pa /
drag po'i khro gnyer dpral ba'i dbyings su bsdus shing /
zhugs kyi phung po ltar g.yo ba'i dmar la zlum pa'i spyan gsum dgra bgegs rnams kyi bla srog la sdang mig tu bgrad nas blta ba /
smin ma dang smar dmar ser ma ltar 'bar bas bdud bzhi ma lus bsreg par mdzad pa /
dbu skra kham ser gyen du 'dzings pa'i dbus na nyi ma'i dkyil 'khor gyi steng du 'jam mgon chos kyi rgyal po tsong kha pa chen po dgyes pa'i tshul gyis bzhugs pa /
snyan gnyis g.yos pa'i dus kyi 'thor rlung drag pos gnod byed dam nyams dgra bgegs kyi yul khams thams cad lhag med du gtor ba /
shangs bug gnyis nas 'brug sgra dang glog dmar 'khyug ba'i char sprin spros pas dgra bgegs kyi yul du thog ser 'beb pa /
zhal gcig phyag gnyis kyi phyag g.yas gnam lcags kyi ral gri me rab tu 'bar ba nam mkha' la 'phyar bas dgra bgegs kyi srog rtsa rtsad nam gcod ba /
phyag g.yon dgra snying dron mo 'phar bzhin brtse lag dang bcas pa zhal du gsol bas khrag gi rgyun gyis ag tshom dang mgrin pa gsher zhing 'chi bdag mngon sum lta bu /
sku'i ba spu'i bu ga thams cad nas dug dang mtshon dang nad kyi na bun btibs shing /
sprul pa yang sprul ser rgod drag po ltar 'tshubs pa /
dbu la thod ba skam po lnga'i dbu rgyan dang /
sku la dar nag gi 'jol ber /
khrag 'dzag pa'i mgo po rlon pa lnga bcu'i do shal can sprul dang mi rus kyi 'khor lo'i rna cha dang /
rin po che la sogs pa'i rgyan gyis brgyan pa /
mi lcags kyi g.yang gzhi dang glang po che'i ko ba rlon pas stod g.yogs shing /
stag gi pags pa'i sham thabs dang dur khrod kyi chas kyis rab tu 'jigs pa /
steng 'og bar gsum gyi gdon bgegs thams cad brgyal zhing dngangs la 'dar bar byed pa'i gnam lcags kyi bya khyung gshog pa lding zhing /
rdo rje'i thog gi tshwa tshwa 'bum phrag 'phro ba'i steng na rgyal po rol ba'i stabs kyis /
khams gsum zil gyis gnon /
dregs pa thams cad dbang du sdud /
'jigs pa thams cad 'jigs par byed pa'i tshul gyis bzhugs pa /
sprul pa yang sprul nyid sprul gyi tshogs dpag tu med pas bskor ba'i 'khor du be har gza' bdud /
tsi'u dmar rgyal btsan /
ma mo gshin rje /
lha klu gnod sbyin /
nor bdag /
sha za /
srin po /
dri za /
grul bum /
bdud /
the'u rang /
'byung po /
dregs pa sde brgyad /
ru 'dren sde bzhi @# / /
sogs 'jigs shing rnga ma pa nyi zer gyi rdul ltar 'phro ba /
stong gsum yud tsam la bskor zhing /
zhing bcu'i srog dbugs 'gam ba la rings pa'i 'khor tshogs rgya mtsho lta bus bskor bar gyur| gtso bo'i thugs ka dang rang yi dam du gsal ba'i zhes ba nas /
nang mchod 'bul ba'i bar gong gi 'jam po gsum ltar la /
mchod sngags oM d+harma pA la m+hA rA dzA badzra be ga wa na sa pa ri wA ra zhes sbyar /
bstod pa gang zhig dran pa zhes sogs la /
stsol mdzad rgyal chen shugs ldan drag po rtsal / /
bstan srung 'khor dang bcas la phyag 'tshal bstod / /
ces bstod /
de nas grib sel /
bshags pa /
bskang ba /
bzlog pa /
mthun grub ma bcas dkyus ltar bya /
bzlas pa'i skabs gtor chen la gzungs thag btags pa nas bzung ste bzlas pa bya /
bzlas bya'i sngags ni /
oM d+harma pA la m+hA rA dzA badzra be g+ha wa na sarba big+hAn sha dAM mA ra ya hUM phaT /
de'i tshe dmigs pa ni rang yi dam du gsal ba'i thugs ka nas 'od zer tsha zhing rtsub pa spros te chos skyong 'khor bcas kyi thugs kar phog pas bskul /
de'i thugs ka nas 'od zer 'phros /
'khor rnams la phog pas khros 'jug /
rdam pa'i stabs kyis sprul pa yang sprul bsam gyis mi khyab pa spros pas gnod byed dgra bgegs rnams kyi snying ga nas lcags kyus bzung /
mgrin pa nas zhags pas bcing ste pa kugs nas 'dar hed hed chos skyong 'khor bcas kyi mdun na bdug pa la mtshon cha sna tshogs pas bsnun cing /
sha khrag rus pa nang khrol dang bcas pa dmar chom chom zhal du gsol te tshar bcad par gyur par bsam /
skabs su gzi byin bskyed pa dang /
gong gnon gyi dmigs pa bya /
mjug tu yig brgya brjod /
gtor ma 'bul skabs dgra bgegs thams cad bkug nas gtor ma la thim par bsams pa las /
gzhan rnams bskang chog ltar bya /
gtor rdzogs kyi mjug tu thal mo brdab /
mkha' 'gro spyi gtor dang gzhi bdag gtor ma gtor /
de nas dgra bgegs sgrol ba'i dmigs pa dang bcas drag bskul rgyas pa bskang chog ltar btang /
thun gtor ram bskul gtor byin gyis brlabs la bskang chog 'bring po nas 'byung ba ltar 'bul /
shin tu rgyas par byed na bca' gzhi'i skabs zan ling dang /
shog ling sogs man ngag ltar bcas te 'dir bsgral chog /
zhal bstab dang /
gtor rdzongs bcas bya /
de nas /
hUM| rgyal ba kun gyi mthu stobs nus pa rnams / /
snyigs dus zhwa ser rgyal bstan bsrung ba'i phyir / /
rab 'jigs drag po'i skur bstan dgra bgegs kun / /
'joms mdzad rnal 'byor dgra lha chen por bstod / /
rak+ta'i mdog can 'khor gtum srin po'i gzugs / /
drag shul 'jigs rung spyan gsum sdang mig bgrad / /
zhal gdangs mche gtsigs ljags 'dril gad rgyangs sgrog /
gtum drag gar gyis srid gsum g.yo la bstod / /
snyan gyis 'thor rlung shangs nas char srin spro / /
zhal gyi rlangs pas dgra la nad ya mas 'gyed / /
sma ra smin ma 'bar ba'i me 'od kyis / /
dgra bgegs bdud dpung ma su sreg la bstod / /
dbu skra gyen brdzes dbus na nyi gdan la / /
'jam mgon bla ma rigs kyi cod pan du / /
'dzin cing gus @# / /
mchod zhwa ser rgyal bstan 'di / /
nga yis skyong zhes tha tshig mdzad la bstod / /
phyag g.yas ral gri 'bar bas dgra srog gcod / /
phyag g.yon snying snas gang ba'i thod khrag bzung / /
mchan khung ne'u le gser gyi lcags kyu bsnams / /
'jam mgon bstan dgra'i gshed ma khyod la bstod / /
thod skam dbu rgyan mgo rlon do shal 'chang / /
zhing chen g.yang gzhi glang lpags stod g.yogs rgyan / /
stag lpags sham thabs mi rus rin chen sprul / /
dur khrod chas 'jigs bya khyung la zhon pa'i / /
rab gtum thugs kyi rgyal chen khyod la bstod / /
zhi rgyas dbang dag las mdzad dkar ser dmar / /
ljang khu'i mdangs ldan phyogs rer bye ba 'bum / /
ma nges dur khrod cha lugs rab byung chas / /
phyag mtshan gzhon pa ma nges rnams la bstod / /
khyod kyi bka' nyan nor bdag gnod sbyin dang / /
be har gza' b dud rgyal btsan grangs / /
med sogs / /
lhag klu srin po gshin rje sha za 'byung / /
las mkhan srog bdag 'jigs pa'i tshogs la bstod / /
drag cing gtum pa'i sde brgyad zhing skyong dang / /
ma mo bdud dang the'u rang bshan ba'i tshogs / /
ru 'dren sde bzhi 'khor tshogs nyi zer gyi / /
rdul gyi grangs ldan stong gsum gang la bstod / /
ces bstod cing /
bskang chog ltar gyi 'phrin bskul dang mnga' gsol byas nas thun mtshams la 'jug /
thun phyi ma rnams la sa bon las mi bskyed par /
me rlung drag tu 'khrug pa'i dbus su gtor ma dang gnyis su med pa'i 'jam mgon rgyal ba'i bstan srung zhes sbyar /
sgrub grogs yod med dang thun gyi khyad par sogs gong ltar shes bar bya /
de ltar rtags ma thon bar ram /
zhag bdun dang nyer gcig la sogs par bsgrubs te thun tha ma'i mjug tu 'phrin bskul zin nas lha bteg sngar bzhin byed / /
sgrub gtor la kha gso /
chang chu nang mchod kyis bran pa sogs nas /
gtor rdzongs dang bcas pa las rab 'byams kyi sgrub pa'i skabs ltar bya /
gzhi bdag gtor ma gtang /
gser skyems 'bul /
sgrub khang gi steng ngam /
sgo khang lta bur gtor ma rnams bsgrig ste kha gso /
chab kyis bran /
byin rlabs byas te chos skyong 'khor bcas spyan drangs te 'bul ba sogs gtor skyong spyi bstab par sngar bzhin byas /
chos skyong 'khor bcas zhal phyir bsgyur te sbrul pa yang sprul bsam gyis mi khyab pas gnod byed tshar gcad /
'gal rkyen par chad bzlog cing bsgyur bar bsams la gtor ma dgra phyogs su dal bus kha sbub /
bsrung 'khor bsgom /
nang du 'ongs nas mnga' gsol /
gtang rag /
rjes chog rnams spyi ltar bya'o / /
de dag ni sgrub pa bya tshul gyi rnam gzhag zhib tu spros te bkod pa'o / /
gsum pa las tshogs kyi rnam gzhag gzhi 'ding ba tsam brjod pa la /
de ltar bsnyen pa dang sgrub pa thon pa'i rnal 'byor pas gtso bo la brten nas las bzhi spyi dang /
khyad par dbang drag gi las sbyor /
'bod rbad bsad gsum /
bskrad pa /
rmongs rengs /
mnan bsad 'phangs gsum gyi las sbyor /
zhi mdzad sgrib pa kun sel la brten nas zhi ba'i las sbyor /
de bzhin du rgyas mdzad la brten nas tshe dang nor sgrub pa /
dbang @# / /
mdzad la brten nas dbang dang dbang gi 'gugs pa /
'joms mdzad drag po la brten nas dgra bgegs sgrol ba'i las mtha' /
gzhan yang las phran gyi rim pa ji snyed cig mchis pa rnams 'dir 'bri bar mi lang bas skabs su bab pa na shes par bya'o / /
smras pa /
snyigs lnga'i srin mo glal ba'i kha nang du / /
gdungs pa skyob pa'i gnyen gcig lha yi lhas / /
sa gsum 'bras bu bzhi dang bdud rtsi'i dpyid / /
phan bde'i dga' stong khur gyis lci bar mdzad / /
lung rtogs dam chos snang ba dkar po'i 'dzum / /
da dung 'gro 'di'i bsod nams dpal du 'bar / /
'on te gangs can mkhas rlom zog rdzun gyi / /
sna tshogs grub mtha'i dbyen gyis bstan 'di dkrugs / /
drug dang btung ba bsres pa zhim rgu ru / /
'khrul ba gangs can kun gyis snying por 'dzin / /
lam dang lam /
min 'byed pa'i rnam dpyod mig /
bral ba phal cher ngan 'gro'i g.yang du spyod / /
de tshe tsong kha pa zhes 'jam pa'i dbyangs / /
dngos kyi zhabs sen sa 'di'i skal bzang gyur / /
mkhas grub bye bas 'byed min shing rta'i srol / /
phye bas rmad byung bkod pa'i mched zlar grub / /
'on te da ni dus kyi yang mthar 'phyan / /
phal cher chog tsam lhur len nyid du gzhol / /
la la stobs dang khengs dregs snying por 'dzin / /
'ga' zhig phyogs zhen bstan pa'i don du sems / /
gzhan dag tshul 'chos phyi la'i spyod par re ma / /
kun kyang 'di snang chos brgyad kho nar gzhol / /
kye ma yab rje'i bzhed srol gang du song / /
snyan brgyud bshad sgrub tshad ma gang na yod / /
mtshan ldan dam pa phal cher sku tshe bstung / /
'ga' zhig sbas pa'i brtul zhugs skyong la zhugs / /
blo bzang bstan la sdang bas sa steng khengs / /
bstan la zhugs rnams gzugs rnyan tsam du spyod / /
ye shes spyan ldan kun kyang thugs khrel bas / /
zhi ba'i dbyings su thugs las chung ngur gzhol / /
kye ma 'di 'dra'i dus 'dir ji ltar bya / /
blo bzang bstan la sems pa 'ga' yod dam / /
de tshe dpe zla med pa'i snying stobs shugs / /
gang la ldanX khyod kho na'i bka' drin gyis / /
blo bzang rjes 'jug mgon dang bcas par gyur / /
re ba'i skyabs dang dpung gnyen khyod kho na / /
blo bzang bstan pa'i srog shing khyod kho na / /
bstan 'dzin skyes bu'i srung ma khyod kho na / /
rnal 'byor yon mchod gnyer kha khyod kho na / /
legs nyes stang 'dzin rjes gcod khyod kho na / /
de phyir bsnyen sgrub 'phrin las rab 'byams bcas / /
don gnyer can la mkho phyir dam pa'i mgon / /
mi yi rje bor bcas pas bskul ba na / /
kho bo lung dang rtogs pa rab dman kyang / /
blo bzang bstan pa kho nar gces pa dang / /
khyod kyi bka' drin zung du dran pa yis / /
'di ltar bris la lhag par ngal ba yi / /
khur 'di bdag nyid spro ba'i rgyan du gyur / /
'di las 'ongs pa'i rnam dkar ji snyed kun / /
blo bzang ring lugs phyogs bcur rgyas pa dang / /
rdo rje @# / /
shugs ldan 'phrin las rtsibs stong rlabs / /
'dzam gling tha grur rgyas pa'i rgyu ru bsngo / /
bdag kyang blo bzang bstan dang lha mchog khyod / /
skye ba'i phreng bar nam yang mi 'bral bar / /
mkha' khyab lhag bsam 'khur du spro ba'i grogs / /
khyod kyi las bzhis rtag tu skyong gyur cig /
ces 'jam mgon rgyal ba'i bstan srung / /
thu ldan bye ba'i khrod na las bzhi'i 'phrin las rno myur thogs pa med pa'i khyad par gyis lhag pa /
lha mchog sprul pa'i rgyal chen rdo rje shugs ldan rtsal gyi bsnyen sgrub las gsum gyi rnam gzhag dgos 'dod yid bzhin re skong phyogs las rnam par rgyal ba'i rgyal mtshan zhes bya ba 'di yang /
lung dang mngon par rtogs pa'i yon tan gyis zhwa ser bstan pa'i snang byed dam par gyur pa khri byang mchog sprul rin po che rje btsun blo bzang ye she bstan 'dzin rgya mtsho dpal bzang po dang /
bla ma lha srung dang bcas par rtse gcig dad gus lhod med gzims lha klu sras mi rjes 'gyur med tshe dbang rdo rje dang /
lha lcam sku ngo g.yang 'dzoms tshe ring rnam gnyis bcas nas lha mchog 'di nyid kyi las tshogs cha tshang ba zhig gsar rtsom dgos zhes lha reg maN+Dal rten gsum bcas bskul ma ji ltar mdzad pa bzhin /
pha bong kha'i sprul ming pas stod lung mda' nam mkha' dngos gzhi'i spro khang du sa stag zla ba bcu gnyis pa'i tshes nyes dgu mngon spyod kyi las la shis ba'i nyin mjug rdzogs par sbyar ba'i yi ge ba ni 'dan chos 'khor dgon gyi grwa rigs blo bzang rdo rjes bris pa 'gro don 'phel / / / /
