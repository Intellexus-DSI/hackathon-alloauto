@# / /
bod kyi nang bstan dpe tshogs lte ba / /
t-iBETAN bUDDH-iST rESXURCE cEN+TER tEXT sCAN iNPUT fXRM . t-iTLE pAGE tbrc wXLUME nUMBER ? tbrc wXRK nUMBER w t-iTLE tshad ma yid kyi mun sel tSAD MA Y-iD KY-i MUN SEL UTHXR phywa pa chos kyi seng+ge cHXS.KY-i.SENGGE /
pHYWA.PA /
. dESCR-iPTXR pHXTXCXPHY XF A RARE MANUSCR-iPT FRXM cH-iNA. tH-iS MANUSCR-iPT WAS CALL-iGRAPHED AT THE 'bR-i'U LAS g+TUG LAG KHANG. oR-iG-iNAL pUBL-iCAT-iXN pLACE pUBL-iShER dATE tXTAL wXLUMES cURRENT wXLUME XF tXTAL nUMBER XF tbrc iNTRXDUCTXRY pAGES nUMBER XF iNTRXDUCTXRY pAGES nUMBER XF tEXT pAGES tbrc sCAN+N-iNG iNFXRMAT-iXN sCAN+NED AT THE t-iBETAN bUDDH-iST rESXURCE cEN+TER /
r-iNDGE aVE. /
cAMBR-iDGE /
ma /
usa  t+ShAD MA Y-iD KY-i MUN SEL lc cXNTRXL nUMBERH nXNE tbrc w tYPE XF mATER-iALH bXXK pR-iNT /
m-iCRXFXRM /
eLECTRXN-iC /
ETC. pERSXNAL nAMEH cHXS.KY-i.SENGE /
pHYWA.PA /
. . mA-iN t-iTLEH t+ShAD MA Y-iD KY-i MUN SEL DGE SLXN cHXS KY-i SEN GE wAR-iENT t-iTLEH eD-iT-iXN iNFXRMAT-iXNH. pUBL-iShED cREATEDH pHXTXCXPY XF A 14TH CEN+TURY CURS-iVE MANUSCR-iPT FRXM t-iBET. dESCR-iPT-iXNH FF. isbnH sUMMARYH sYNTHET-iC WXRK XN bUDDH-iST LXG-iC AND THE SYLLXG-iSM nXTESH iN t-iBETAN. sUBJECTSH bUDDH-iST LXG-iC..eARLY WXRKS TX . lc cLA-iF-iCAT-iXNH bq3300.p+ tshad ma yid kyi mun sel zhes so bya ba bzhugs so / /
@## / /
rgya gar skad du /
pra ma na mna' ta maHtA na ba nA ma /
bod skad du /
tshad ma yid kyi mun pa sel ba zhes bya ba / /
'jam pa'i dbyangs la phyag 'tshal lo / /
bla ma rnams la phyag 'tshal lo / / / /
btser ldan nam mkha'i mthas gtugs 'gro rnams srid pa'i mtsho' las bsgral ba'i blos / /
rmad byung dka' spyad dge tshogs mthar phyung blo gros dri med legs sbyangs te / /
mi shes mun bcom shes bya mtha'o med spros pa zhi bar gsal ldan pas / /
'gro rnams kun mkhyen lam du khrid par mdzad pa de la phyag 'tshal lo / /
rigs pa'i gza'i ldan blo gsal dkyil 'khor brtse ba'i 'od kyi dra ba can / /
spobs pa myur 'jug gsung gi zer gyis lta ngan yun pa'i tshogs 'joms shing / /
ji bzhin ji snyed mkha' dang sna tshogs lus can ma lus kun ston la / /
skal ldan blo'i pad mo kha 'byed de gsal bla ma'i tshogs la 'dud / /
mtshan nyid dang ni rnam 'grel mdzad dang de lugs rjes 'jug blo ldan gyis / /
gsal bar ma byas rigs pa'i tshul ni cung zad yod min yang / /
tshig tsam ma yin dngos stobs las 'ongs rtags kyi rjes 'brang rigs pa yis / /
rnam par gnas pa tshad ma'i snang pa yid kyi mun sel 'dir brjod bya / /
'di don legs par rtogs na thub dbang gsung ni dgongs 'grel bcas / /
skyob pa'i thabs dang ji bzhin don rnam 'byed cing dngos dang dngos min tshogs / /
rnam dpyod blo yis legs par smra bas lta ngan spobs pa zhi byed la / /
lam ngan thag bsrings mchog gi lam zhugs kun mkhyen mi'i dbang por 'gyur / / / /
tshad ma'i tshul ji lta ba bzhin du nges par byed pa na /
spyir blo tsam gyi dbye ba dang /
bye brag du tshad ma'i blo nges par bya ba gnyis kyis rnam par gzhag go / /
dang po'i gzung yul la ltos nas blo gsum du dbye ba dang /
gzung pa dang zhen pa'i yul gnyis ka la ltos nas blo mdun du dbye ba gnyis kyis nges par bya'o / /
dang po ni spyir blo la snang pa gzung pa'i yul la gsum ste don rang gi mtshan nyid dang don spyi dang rtog med spyir 'khrul pa'i dmigs pa'o / /
dang po ni yul dus ma 'dres par gsal la don byed nus pa ste yul lnga dang dbang po lnga dang snod kyi 'jig rten du bcas pa'i gzung bar snang pa dang sems dang sems las 'byung ba'i blo mtha' dag go / /
don spyi ni yul dus 'dres par snang pa mi gsal zhing don byed mi nus pa ste 'das pa dang ma 'ongs pa dang da ltar dang thag nye ba dang ring pa dang dngos po dang dngos med dang shes bya la srid pa dang mi srid pa dang gang yid la byas kyang rtog pa la thal gyis 'bar ba rnams so / / / /
rtog med 'khrul pa'i dmigs pa ni yul dus ma 'dres par gsal yang don byed mi nus pa ste zla ba gnyis dang smi lam gyi glang po la sogs pa snang ba rnams yin no / /
de ltar yul gsum la 'jug pas blo bang gsum ste /
don rang gi mtshan nyid gzung yul du byed pa shes pa mtha' dag la yod pa'i rang rig dang gzugs la sogs pa lnga snang ba'i dang po'i shes pa 'khor bcas dang de dag snang pa'i yid rnal 'byor pa'i shes pa dang bcas pa ni rtog med kyi mngon sum ste /
yul bden pas blo ma 'khrul ba dang /
yul dang blo gnyi ga dngos po yin pa gzhan dbang yang yin no / /
don spyi gzung yul du byed pa kha phyir ltos kyi yid 'khor bcas ni rtog pa ste /
yul brdzun pas blo 'khrul pa dang /
yul dngos med la blo dngos po dang yul kun brtags la blo gzhan dbang du gnas pa yin no / /
rtog me 'khrul pa'i dmigs pa gang du yul du byed pa zla ba gnyis snang la sogs pa'i dbang shes dang smi lam gsal snang la sogs pa'i yid shes ni rtog med 'khrul pa'i ste /
yul brdzun pas blo 'khrul pa dang /
yul dngos po med kyang blo dngos po dang / /
yul sgro btags la blo gzhan dbang yin no / /
de la yul gsum nges par bya ba dang /
blo gsum nges par bya ba gnyis las /
dang po ni sems tsam rnam pa med par smra ba kha cig sems dang sems las ! / /
byung pa 'ba' zhig dngos po yin la don spyi dang rtog med 'khrul pa'i dmigs pa dngos med yin pa ltar dbang po dang yul dang snod kyi 'jig rten du snang pa'i sgro btags dngos med sngon goms pa'i bag chags la rten nas snang pa yin no / /
des na dbang po yul dang snod kyi 'jig rten du snang pa med bzhin du blo la snang pa kun brtags dang /
shes pa dang rig shel sgong dag pa lta bu snga ma las phyi ma skye ba gzhan dbang dang de'i chos nyid bdag gnyis kyis stong pa'i med dgag yongs su grub pa yin pas rang rig pa thams cad ma 'khrul pa yin la gzhan rig pa thams cad de kho nar 'khrul pa yin yang 'jig rten pas bag chags brtan pa'ang zla ba cig la sogs pa myong pa 'tshams sbyor bar snang pa la ma 'khrul pa zhes tha snyad byed la /
zla ba gnyis la sogs pa bag chags mi brtan pa la snang pas myong pa 'tshams mi sbyor bar snang pa thams cad la 'khrul pa'i tha snyad byed pa yin no zhes zer ro / /
de la sems dang sems las byung pa dngos po yin pa dang rtog med 'khrul pa'i dmigs pa dang don spyi dngos med du 'dod pa ni bden na /
gzugs la sogs pa dngos med du mi rigs te /
de lta na bde ba la sogs pa dngos med du 'dod pa la ji skad brjod par bya /
bde bas phan pa dang sdug bsngal gyis gnod pa'i don byed pas dngos med du 'gal lo zhe na /
mes bsreg pa'i don byed pa dang chus ngoms pa'i don byed pa la sogs pa 'ang dngos med du 'gal lo / /
me la sogs pa ma phyogs kyi cha phye na cig dang du mar me rnyed pas dngos po ma yin te don byed par snang pa 'khrul pa yin no zhe na /
bde ba la sogs pa la'ang dus kyi char phye na cig dang du mar ma rnyed pas dngos por med de don byed par snang pa 'khrul par 'gyur ro / /
gal te cha med pa'i cig dang du ma bkag pas de'i khyab bya don dam pa'i dngos po dgag par nus kyi /
de'i khyab bya ma yin pa'i kun rdzob pa'i dngos po mi khegs so zhe na /
de ni phyi rol la'ang mtshungs so / /
gal te phyi dang nang gi blo la cig dang du ma bkag pas yang dag pa'i dngos po bkag kyang tha snyad pa'i dngos po 'gog mi nus pa de lta na dbang phyug la sogs pa rtag pa la'ang rim dang cig car gyis don byed pas stong pas kyang don dam pa'i dngos po khegs kyi kun rdzob kyi dngos po 'gog mi nus so zhe na /
rtags des kun rdzob pa'i dngos po 'gog pa na phyogs kyi chos dang khyab pa grub bzhin du ji ltar 'gog /
ma dag pa'i gcig dang du ma dang bral bas kun rdzob pa'i dngos po 'gog na phyogs kyi chos dang khyab pa grub pas ji ltar mi 'gog ce na /
yang dag pa'i cig dang du bral la kun rdzob pa'i dngos pos stong pas khyab na shes bya mtha' dag la yang dag pa'i cig dang du bral gyis khyab pas kun rdzob kyi dngos pos stong pas kyang khyab par 'gyur te kun rdzob kyi dngos po mi srid par 'gyur ro / /
rim dang cig car gyi don byed pas stong pa ni shes bya la khyab pa ma yin te rtag pa kho na la khyab pa yin no / /
gzhan dag yang dag pa'i cig dang du bral gyis yang dag pa'i rang bzhin 'gog pas de la rten pa'i rjes dpag don dam dpyod pa'i tshad ma yin la /
rim dang cig car gyis don byed pas stong pa'i rtags kyis kun rdzob pa'i dngos po 'gog pas de la brten pa'i rjes dpag kun rdzob dpyod pa'i tshad ma yin no zhes zer ba de lta na rim dang cig car gyi don byed pas stong pas dngos po tsam bkag pa na kun rdzob dang don dam pa'i dngos po gnyi ga 'gog pas de la rten pa'i rjes dgag gnyi ga dpyod pa'i tshad mar 'gyur ro / /
gzhan yang dpyad mi bzod par nges pa dpyad bzod 'gog pas don dam dpyod pa'i tshad ma dang shes byar nges pas shes bya ba yin pa dpyod par smra ba ji ltar dgag /
dgag bya don dam dang shes bya ma yin pa 'gog kyang gzhal bya kun rdzob dang shes bya 'jal bas kun rdzob dang shes bya dpyod pa yin no zhe na /
cig dang du bral la rten te don dam pa'i dngos po 'gog kyang stong nyid 'jal na don dam dpyod pa dang sgyu ma lta bu 'jal na kun rdzob dpyod pa yin la /
gzhan la yang gzhal bya la rten nas rnam par dbye'i dgag bya la rten nas mi dbye'o / /
yang sems tsam rnam bcas su smra ba dag don spyi rtog pa dang ngo bo cig la zla ba gnyis la sogs pa rtog med 'khrul pa dang ngo bo cig pa dang gzugs la sogs pa mngon sum dang ngo bo cig pas snang tshad shes pa yin pas ngo bo cig la don byed mi byed dang rgyus bskyed ma bskyed 'gal bas snang tshad dngos po 'ang yin la gzhan dbang yin no / /
kun brtags ni gang zag dang chos kyi bdag mi srid pa la srid par zhen par byas pa'i zhen yul de yin zhi shes pa la bdag gnyis kyis stong pa yod pa yongs su grub pa yin no / /
snang tshad rang snang pas rang rig mngon sum dang gzung don la ma 'khrul pa yin yang /
'jig rten la snang pa shes pa las tha dad du grags pa de'ang bag chags brtan pa la snang pa'i sngon po la sogs pa dngos por grags pas der snang pa ma 'khrul pa dang /
bag chags mi brtan pa zla ba gnyis la sogs pa snang pa dngos med du grags pas der 'dzin 'khrul par tha snyad byed pa yin no / /
don spyi'ang da ltar gyi shes pa'i skad cig dang ngo bo gcig pas don rang gi mtshan nyid yin yang snang pa de phyi rol du ma'i bdag nyid du zhen pas don spyi zhes brjod pa yin no / /
gzugs la sogs pa shes pa yin pa ci'i phyir zhe na gsal ba'i phyir shes pa yin te bde ba la sogs pa bzhin no / /
des khyab pa med do zhe na /
nog dang lkog shal las dkar zal ba lang du bsgrub pa'ang khyab pa med do / /
mtshan nyid nog dang lkog shal dang ldan pa la mtshon bya ba lang gis khyab pa 'dod pas spyod pa'i brda' lan cig zhugs pas nges so zhe na /
mtshan nyid gsal ba la mtshon bya shes pas khyab pa'ang 'dod pas spyod pa'i brda' lan cig zhugs pas nges so / /
gsal ba shes pa'i mtshan nyid yin na mang me la khyab ches so zhe na nog dang lkog shal ba lang gi mtshan nyid yin na'ang khra bo la khyab ches so / /
de ba lang yin no zhe na /
mar me'ang shes pa yin no / /
de la 'dzin char gsal ba med pas shes pa ma yin no zhe na /
khra bo la'ang nag po'i nog dang lkog shal med pas ba lang ma yin no / /
nog dang lkog shal gyi bye brag bkag pas ba lang mi khegs so zhe na /
gsal ba'i bye brag bkag pas kyang shes pa mi khegs so zhes zer ro / /
de ni ma yin te snang pa shes pa'i ngo bor mi 'thad pa dang /
zhen yul kun rtags su mi 'thad pa'i phyir ro / /
dang po'ang bsgrub byed med pa dang /
gnod byed yod pa gnyis so / /
dang po gsal shes pa'i mtshan nyid du mi 'thad pa dang /
'thad kyang gzung 'dzin mi khegs pa'o / /
dang po 'ang yod pa bsgrub byar thal ba dang /
phyi rol mngon sum gyis khegs par thal ba gnyis so / /
dang po ni gsal ba shes pa'i mtshan nyid yin pas gsal ba la don byed nus pas khyab par thal lo / /
de 'dod na zla ba gnyis la sogs pa don byed par ma nges pa gzhir byas nas gsal ba'i rtags kyis don byed par bsgrub pa yang dag pa'i rtags su 'gyur te phyogs kyi chos dang khyab pa tshang pa'i phyir ro / /
de 'dod na yod pa rtags kyi nus yul gyi bsgrub byar 'gyur ro / /
des na ma grub pa cha yod chos med ces pa la sogs pa gsungs pa dang 'gal lo / /
gnyis pa ni brda la ma rmongs pa la nog dang lkog shal mthong pa nyid na ba lang gi tha snyad thogs pa ltar /
brda' la ma rmongs pa la gzugs la sogs pa gsal bar mthong pa nyid na shes pa'i tha snyad mngon sum gyis nges pas phyi rol yin pa mngon sum gyis khegs par 'gyur ro / /
'thad kyang gzung 'dzin mi khegs pa ni sngon po la sogs pa la gsal ba'i rtags kyis mig gi rnam shes kyi ngo bor sgrub bam mi sgrub /
dang po ltar na khra bo 'ang nog dang lkog shal dang ldan pas nag po'i rjes su sgrub pa cis 'gog /
de khyab pa med do zhe na /
gsal bas mig gi rnam shes kyi rjes su bsgrub ! / /
pa'ang de dang mtshungs so / /
gsal ba shes pa'i mtshan nyid yin pas de la shes pas khyab pa 'dod pas spyod pa'i brda' lan cig zhugs pas nges so zhe na /
nog dang lkog shal yang ba lang gi mtshan nyid yin pas de la ba lang gi tha snyad kyis khyab pa 'dod pa spyod pa'i brda' lan cig zhugs pas nges so / /
ba lang yin mod nag po'i rjes su ma grub po zhe na /
shes pa yin mod myig gi rnam shes kyi rjes su ma grub po / /
shes pa yin pa nyid kyis mig gi rnam shes dang cig yin no zhe na /
ba lang yin pa nyid kyis nag po dang gcig yin no / /
'o na dmar zal yang nag por 'gyur ro zhe na /
'o na rna ba'i rnam shes kyang myig gi rnam shes dang rdzas cig du 'gyur ro / /
'on te shes pa tsam du sgrub kyi mig gi rnam shes dang rdzas cig par mi sgrub po zhe na /
'o na shes pa yin yang gzung pa sngon po'i rnam pa shes pa rdzas gzhan la 'dzin pa mig gi rnam shes rdzas gzhan ma khegs pas tha dad dus mnyam gyi gzung 'dzin ma khegs par 'gyur ro / /
gnyis pa gnod byed yod pa ni snang pa mi dmigs pas dgag pa dang /
bde sdug dang mtshungs pa dang /
yan lag can gyi rdzas dgag pa dang mtshungs pa'o / /
dang po ni sems la dkar por snang pa sems nyid yin par smra na /
bde ba la dkar por snang pa'ang bde ba dang bdag cig dgos na dkar po la bde ba ma dmigs pas med par grub po / /
ma dmigs kyang yod par smra na sa phyogs na bum pa ma dmigs kyang yod par 'gyur ro / /
yod na yul dang dus dang rang bzhin gyis ma bkal bas snang dgos la rnam ldan la yid gtad pas nges dgos pas dmigs pas khyab pas khyab byed dmigs pa khegs pas khyab bya yod pa khegs so zhe na /
dkar po la bde ba bdag cig par yod na'ang ngo bo cig la snang mi snang gi cha 'gal bas snang dgos la /
rnam ldan la yid gtad pa la nges pas khyab pas nges kyang dgos pas dmigs pas khyab pas khyab byed dmigs pa khegs pas khyab bya yod pa khegs te mtshungs so / /
gnyis pa ni bde sdug rdzas tha dad par cis nges /
myong pas nges so zhe na /
dkar po dang myig shes tha dad par yang myong pas nges so / /
tha dad du snang yang cig du bden no zhe na /
bde sdug tha dad du snang pa'ang cig du bden no / /
tha dad du snang pa 'khrul na yul brdzun pas bden pa tsam khegs pa na cig du bden pa khegs la ma 'khrul na tha dad du bden pas gcig du bden pa khegs so zhe na /
dkar po dang mig shes pa'ang de dang mtshungs so / /
gsum pa ni bum pa yan lag can gyi rdzas don dam pa'i cig du 'dod pa na cha du mar snang pas cig khegs pa ltar dkar po dang mig gi rnam shes kyang tha dad du snang pas rdzas cig yin pa khegs so / /
tha dad du snang yang cig du bden no zhe na /
cha bcas su snang yang cha med du bden no / /
cha bcas su snang pa 'khrul na yul sgro btags yin pas bden pa tsam khegs pa na cig du bden pa khegs la /
ma 'khrul na cha bcas nyid du bden pas cha med cig du 'gal lo zhe na /
tha dad du snang ba 'ang 'khrul na 'khrul pa'i yul sgro btags yin pas bden pa tsam khegs pa na /
ma 'khrul na tha dad nyid du bden pa cig du bden pa khegs so / /
gnyis pa zhen yul kun brtags su mi 'thad pa ni bdag gnyis su zhen pa'i zhen yul bdag gnyis nyid yin nam des stong pa yin /
dang po ltar na mtshan gzhi bdag gnyis ma grub pa na de la kun brtags kyi mtshan nyid rten par ma grub pas kun brtags su 'gal te mtshan gzhi med kyang mtshan nyid rten par yod na chos can med kyang phyogs chos grub pa mi 'gal bar 'gyur ro / /
bdag gnyis kyis stong pa yin na de blo la snang na snang tshad shes pa'i ngo bo yin pas kun brtags su 'gal la mi snang na kun rdzob sgyu ma lta bu'i ngo bo ma yin pas kun brtags dang log pa'i kun rdzob yin par 'gal lo / /
yang rnam bcas mdo sde pa la sogs pa dag snang tshad shes pa'i ngo bo yin pas rig pa gzhan gyi dbang yin la me long la mi'i bzhin gyis rnam pa gtod pa ltar shes pa la sngon po la sogs pa'i rnam pa gtod pa po don phyi rol na yod pa bems po gzhan gyi dbang yin zhing gang zag gi bdag med pa la yod par zhen par byas pa'i zhen yul kun brtags yin no zhes zer ba de la'ang snang pa sems yin pa dang zhen yul kun brtags yin pa la ni nyes pa snga ma kho nas gnod la /
sngon por snang pa don gyis bskyed par 'dod na sha zas bskyed par ci te mi 'dod /
sha za nyid mthong pa med pas de sngon por snang pa'i rgyur mngon sum dang mi dmigs pas mi 'grub po zhe na /
don nyid mthong pa med pas de sngon por snang pa'i rgyur yang mngon sum dang mi dmigs pas mi 'grub po / /
des na sems dang sems byung phyi rol gyi yul dang dbang po dang snod kyi 'jig rten la sogs pa thams cad dngos po ste tha dad dus mnyam tshogs pa cig pas yul dang yul can du gnas pa yin la /
zla ba gnyis la sogs pa dang don spyi don byed mi nus pas dngos med yin te /
tha snyad du 'jig rten la grags pa bzhin du gnas so / /
dngos po 'di tha dad kyis stong pa dang /
tha dad sgro 'dogs pa'i tshul dang /
rjes 'gros stong pa dang /
rjes 'gro sgro 'dogs pa'i tshul bzhis nges par bya'o / /
dang po ni sngon po 'di nyid dus gzhan na 'gag pas mi rtag pa las gzhan ma yin la rgyus bskyed pas byas pa las gzhan ma yin pa dang /
byas pa nyid sngo ma yin las log pas sngon po dang dus gzhan du mi gnas pas mi rtag pa las gzhan ma yin la /
mi rtag pa nyid sngo ma yin las log pas sngon po las gzhan ma yin pa dang rgyus bskyed pas byas pa las gzhan ma yin te sngon po dang byas pa dang mi rtag pa zhes don spyi so sor snang yang rang gi mtshan nyid dbyer med pa yin te de bzhin du ngo bo re re la yod pa'i ldog pa thams cad la blta'o / /
de lta ma yin na dngos 'gal la bzlog pa bkag pa de'i ngo bo yin pas sngon po mi rtag pa las tha dad na rtag pa dang byas pa las tha dad na ma byas par 'gyur la byas pa sngon po las tha dad na sngo ma yin dang mi rtag pa las tha dad na rtag par 'gyur ba dang /
mi rtag pa 'ang sngon po las tha dad na sngo ma yin dang byas pa las tha dad na ma byas par 'gyur ba la sogs pa'i nyes pa yod do / /
gnyis pa ni 'o na de dag dbyer med na 'jig rten na'ang sngon po chos can byas pa gtan tshigs dang mi rtag pa bsgrub bya'o zhes tha dad du 'byed ma /
bstan chos las kyang sngon po gzugs kyi phung po dang byas pa mi rtag pa la sogs pa 'du byed kyi phung po zhes tha dad du brjod pa ji ltar yin zhe na /
de ni sgro btags pa'i tha snyad de de'ang tha dad sgro 'dogs pa'i sa bon dang /
sgro 'dogs pa'i rnam pa gnyis so / /
dang po ni ngo bo cig la sngo ma yin du zhen pa dang ma byas par zhen pa dang rtag par zhen pa'i log shes tha dad bsal du yod ci log shes kyi zhen yul du ma las log pas ldog pa du mar 'jog pa yin no / /
gnyis pa ni de gsum la don spyi so sor shar te sngon po'i don spyi shar ba phyi rol du zhen pas sngo ma yin du sgro 'dogs pa dang por bsal bas chos can sngon po sngar grub pa la bar du byas pa'i don spyi shar te /
phyi rol du zhen pas ma byas pa'i sgro 'dogs chod pas rtags byas pa bar du nges pa dang /
mi rtag pa'i don spyi bar te phyi rol du zhen pa med de rtag pa'i sgro 'dogs ma bsal bas bsgrub bya mi rtag pa phyis bsgrub dgos so zhes tha dad du sgro 'dogs pa yin no / /
gsum pa rjes 'gros stong pa ni sngon po zhes cig du tha snyad byed kyang yul 'di'i sngon po las yul gzhan gyi sngon po tha dad la dus da ltar gyi sngon po las 'das pa la sogs pa'i sngon po tha dad pa dang be dur+ya'i sngon po las ud pa la'i sngon po tha dad pa yin te /
tha mi dad yin na yul 'di'i sngon po mthong pa ltar gzhan gyi sngon po 'ang mthong pa dang /
'das pa'i sngon po 'gags pa na da ltar gyi sngon po 'ang 'gags pa dang /
ud pa la'i sngon po rnyings pa na be dur+ya'i sngon po rnyings pa la sogs par thal ba'i phyir ro / /
bzhi pa rjes 'gro sgro 'dogs pa'i tshul ni 'o na de ltar rang bzhin tha dad la sngon po zhes cig du brjod pa ji ltar yin zhe na sgro btags nas te ! / /
sgro 'dogs pa'i rgyu mtshan ni rdzas so so ba de rnams la sngo ma yin gyi sgro 'dogs cig bsal du yod cing log sa cig du sgro 'dogs pa yin la /
sgro 'dogs pa'i rnam pa ni rdzas tha dad rnams la 'ang don spyi cig 'char ba yin no / / / /
gnyis pa yul can gyi dbye ba ni rtog pa dang /
rtog med ma 'khrul pa dang /
rtog med 'khrul pa gtan la dbab pa gsum mo / /
dang po rtog pa la gnyis te /
phyi rol du zhen pa dang ma zhen pa'o / /
zhen pa la 'ang nges pa dang the tshom gnyis so / /
nges pa la'ang shes bya dang mthun par nges pa dang /
mi mthun par nges pa'o / /
dang po la'ang rjes dpag dang yid dpyod gnyis las rjes dpag la byed pa gsum ste /
snang pa dang /
zhen pa dang /
gzhan sel pa'o / /
snang pa ni me dang mi rtag pa la sogs pa'i don spyi kun brtags snang pas de ni bzung don la 'khrul pa'i log shes kho na'o / /
zhen pa ni me'i don spyi shar ba phyi rol gyi me'i ngo bor zhen la mi rtag pa'i don spyi shar ba phyi rol gyi mi rtag pa'i ngo bor zhen pa la sogs pa rang gi mtshan nyid kyi ngo bor zhen pa'ang yod la /
zla ba gnyis dpyad mi bzod pas kun rdzob kyi bden pa'i tha snyad dpags pa dang zla ba gnyis dang kun rdzob kyi bden pa'i tha snyad tshogs pa'i don spyi shar ba zla ba gnyis kyi ngo bor zhen pa yod da de gnyis thag pa la sbrul du zhen pa ltar shes bya dang mi mthun par zhen pas log shes yin la /
ri bong can gyi sgra don la rtog pa'i gzung yul yin pas sgra'i dngos kyi brjod byar dpags pa na ri bong can gyi sgra don dang dngos kyi brjod bya'i tshogs pa'i don spyi shar ba'i ri bong can gyi sgra don gyi ngo bor zhen te de ni sgra don la sgra don du zhen pa yin pas 'khrul pa ma yin no / /
sem pa ni mi rtag par nges pas rtag pa'i log shes de la 'jug pa bsal ba dang mer zhen pas me med du zhen pa bsal ba dang kun rdzob du zhen pas don dam du zhen pa dang dngos kyi brjod byar zhen pas dngos kyi brjod bya ma yin par zhen pa bsal bas de tshad ma yin no / /
des na stong nyid kyi don spyi log pa'i kun rdzob blo la snang pa de stong pa nyid yongs su grub par zhen pa log shes yin yang bden pa'i dngos por zhen pa'i log shes sem pa tshad ma yin pa rmyi lam gyi bu shi bar snang pa'i log shes kyis bu yod pa'i sgro 'dogs sel pa'i dpes kyang gsungs so / /
rtog bcas de la'ang dngos po'i gnas lugs dang /
blo'i 'dzin stangs dang /
tshad mar 'gyur ba'i tshul gsum gyis nges par bya'o / /
dang po ni me nyid dang byas pa mi rtag pa dang dbyer med pas tha dad pas stong pa dang /
yul dang dus dang rang bzhin tha dad pa'i me ma 'dres pas rjes su 'gro bas stong par gnas so / /
blo'i 'dzin stangs ni me la mer 'dzin la /
byas mi rtag dang ma don spyi so sor 'char bas tha dad kyis stong pa las bzlog ste tha dad du snang pa dang yul dang dus dang rang bzhin so so ba rnams la me'i don spyi cig 'char bas rjes 'gros stong pa las kyang bzlog ste thun mong par snang pa yin no / /
tshad mar 'gyur ba'i tshul ni thams cad kyang bzlog pa'i zhen pa bkag ste gzhan sel pas 'jug go / /
de'ang slob dpon chos mchog gis 'bras bu'i rjes dpag gis kyang me med kyi dngos po bkag pa'i med dgag 'jal la /
byas pas mi rtag pa bsgrub pas kyang rtag pa'i dngos po bkag pa'i med dgag dang /
cig dang du ma dang bral bas stong pa nyid du dpog pas kyang yang dag pa'i dngos po bkag pa'i med dgag gzhal bas rjes dpag thams cad med dgag gi gzhan sel pa rtogs te ma yin dgag rtogs pa ni med do zhes gsung ngo / /
de la nyes pa gsum ste /
rjes dpag gis phyogs chos nges pa'i rtags ma nges par 'gyur ba dang /
sgrub pa'i rtags dmigs par 'gyur ba dang /
med pa mi mthun phyogs mthun phyogs su 'gyur ba'o / /
dang po ni byas pas mi rtag pa sgrub pa na res 'ga' rtags byas pa rkyen gyi bye brag gis tha dad pas byas par dpog pa'i rjes dpag la sogs pas nges pa na rjes dpag gi gzhal bya me dgag yin pas ma byas pa'i dngos po bkag pa'i med dgag rtogs par 'gyur la /
de 'dod na byas pa ma yin dgag rtags su 'god na tshad mas ma nges la /
tshad mas nges pa'i ma byas pa'i dngos pos stong pa rtags su 'god na de rtag mi rtag gnyis ga ma khyab par yod pas rtags de ma nges pa dang por 'gyur ro / /
gal te sgrub bya'i chos kyang mi rtag pa ma yin dgag ma yin te rtag pa'i dngos pos stong pa'i med dgag yin la ma byas pa'i dngos pos stong pa yang rtag pa'i dngos pos stong pa kho na la yod kyi rtag pa'i dngos po la mi 'jug pas ma nges pa ma yin no zhe na /
'o na mi rtag pa sgrub pa'i bsgrub bya'i chos rtag pa'i dngos pos stong pa yin na gzhal bya yang rtag pa'i dngos pos stong pa kho na la yod kyi rtag pa'i dngos po la mi 'jug pas mi rtag pa sgrub pa'i rtags su gzhal bya bkod kyang ma nges par mi 'gyur ro / /
gnyis pa ni byas pas mi rtag par dpog pa'i rjes dpag gis rtag pa'i dngos pos stong pa'i med dgag 'jal na rtags byas pas mi rtag pa ma yin dgag sgrub pa ma rtag pa'i dngos pos stong pa'i med dgag sgrub /
dang po ltar na rjes dpag rtags la mi ltos par 'gyur te rtags kyi sgrub bya mi 'jal ba'i phyir mngon sum bzhin no / /
gnyis pa ltar na ni sgrub bya tshogs don med dgag yin na ya khyal sgrub bya'i chos kyang med dgag du 'gyur ro / /
de 'dod na byas pa'i rtags med dgag sgrub pa la khyab pa dang phyogs chos tshang pa yin yang rang bzhin gyi rtags yin pa de lta na phung po lnga dpyad mi bzod pa'i don byed pa yin yang don dam pa'i dngos por 'dod pa ji ltar dgag /
kun rdzob kyi dngos po'i mtshan nyid yod pas don dam pa'i dngos por 'gal lo zhe na /
mi dmigs pa'i rtags kyi mtshan nyid yod pa yang rang bzhin gyi rtags su 'gal lo / /
dpyad na med dgag sgrub kyang ma yin dgag sgrub par rlom pas rang bzhin du gzhag go zhe na /
dpyad na ma brtags nyams dga' yin yang dpyad bzod du rlom pas don dam pa'i dngos por gzhag go / /
log shes kyis dpyad bzod du rlom yang tshad mas dpyad mi bzod du grub pas don dam pa'i dngos po khegs so zhe na /
log shes kyis ma yin dgag sgrub par rlom yang tshad mas med dgag sgrub par grub pas rang bzhin gyi rtags khegs par 'gyur ro / /
gsungs pa ni byas pas mi rtag pa sgrub pa na dngos med rnams mthun phyogs su 'gyur te sgrub bya'i chos rtag pa'i dngos pos btong pa dang ldan pa'i phyir ro / /
de 'dod na'ang dngos med la byas pas ma khyab pa byas pa mthun phyogs la khyab par mi rung ngo / /
yang slob dpon bram ze len po la sogs pas 'bras bu'i rjes dpag gis kyang lan me tshogs pa'i ma yin dgag dang /
rang bzhin gyi rjes dpag gis kyang sgra dang mi rtag pa tshogs pa ma yin dgag dang cig dang du mas stong pas bden pa'i dngos po 'gog pas kyang dngos po dang bden pa'i dngos pos stong pa ma yin dgag 'jal la de'ang dngos med gzhal byar mi rung pas gzhal bya la dngos pos khyab pa yin no zhes zer ro / /
de la nyes pa gsum ste /
ma nges pa dang po 'gal bar 'gyur ba dang /
rigs shes rgyun chad pa dang /
sgra don chos can du byas pa'i rjes dpag tshad mar mi rung par thal ba'o / /
dang po ni gzhal bya la dngos pos khyab na dngos po la mi rtag pas khyab pa ma khyab /
phyi ma ltar na yod pas mi rtag pa dpog pa khyab pa ma grub par 'gyur la / /
dang po ltar na mthar gzhal byas pa yang mi rtag pas khyab pas gzhal byas mi rtag pa dpog pa yang dag dang gzhal byas rtag pa @# / /
dpog pa 'gal bar 'gyur ro / /
gnyis pa ni gzhal bya la dngos pos khyab na dngos po la kun rdzob kyi bden pas khyab pam ma khyab /
phyi ma ltar na don dam pa'i dngos po srid par 'gyur la de 'dod na'ang don dam pa'i dngos po'i khyab byed cha med pa'i cig dang du ma srid par 'gyur na rtag pa'i cig mi srid de dus snga phyi rang bzhin cig gis stong ste 'gal ba'i chos dang ldan pa'i phyir sngon po dang sngo mo yin bzhin no / /
skad cig ma'ang res 'ga' ba yin pas rgyu dang ldan pas snga ma dang 'brel la don byed pas phyi ma dang 'brel pas na snga phyi gnyis kyi bar na gnas pas cha bcas yin te nyin zhag bzhin no des na cig med la de med na de bsags pa'i du ma ga la yod do /
dngos po lo kun rdzob kyi bden pas khyab na gzhal bya ma kun rdzob kyi bden pas khyab pas gzhal bya kun rdzob kho na la yod na don dam gzhal bya ma yin par 'gyur la /
de'ang 'dod na don dam pa'i bden pa 'jal ba'i blo med pas rig shes rgyun chad par 'gyur ro / /
de khyab pa ma grub po zhe na /
'o na rigs pas kun rdzob 'jam lam phung po gsum pa 'jal lam gzhal bya med /
dang po ltar na mngon sum la sgra don snang na nyes pa ci yod /
de lta na rtog par thal lo zhe na /
kun rdzob 'jal na'ang tha snyad pa'i shes par 'gyur ro / /
de khyab pa med do zhe na /
snga ma'ang khyab pa med do / /
rtog pa'i mtshan nyid sgra don snang pa yin no zhe na /
tha snyad pa'i tshad ma'i mtshan nyid kyang kun rdzob kyi bden pa 'jal ba yin no / /
gnyis pa ltar na bden pa gnyis kyi grangs nges med par 'gyur ro / /
gsum pa ltar na rigs shes gzhal bya dang mi ldan pa'i phyir tshad ma ma yin par thal te mngon sum dang rjes dpag las gzhan pa'i shes pa bzhin no / /
gsum pa ni gzhal bya dngos pos khyab na rtag pa la rim dang cig car gyi don byed pas stong pas yod pas stong pa sgrub pa na gzhi'ang rtag pa de dngos po yin nam dngos med yin /
dang po ltar na de la rim dang cig car gyis don byed pas stong pa'i rtags ma grub par 'gyur ro / /
gnyis pa ltar na'ang gzhi dngos med yin la chos yod pas stong pa'ang dngos med yin pas tshogs pa dngos med yin pas gzhal bya ma yin par 'gyur la de 'dod na rjes dpag de gzhal bya dang mi ldan pas tshad ma ma yin par 'gyur te log shes bzhin no / /
de 'dod tshad ma ma yin pas tshul gsum pa'i rtags las rtogs pa'ang ma yin par 'gyur na rtag pa la rim dang cig car gyis don byed pas stong pa'ang tshad mas grub cing rim dang cig car gyis don byed pas stong pa la yod pas stong pas khyab pa'ang grub pa rtags tshul gsum tshang par grub na blo tshul gsum pa'i rtags mas rtogs par yang grub pas blo tshad ma yin yang gzhal bya dngos pos ma khyab pa yin no / /
gal te yod pa la skad cig las khyab pa nges pa ni yod pa tsam la rtag pas khyad par du byas pa'i rim dang cig car gyis don byed pas khyab la snang pa la shes pa'i dngos pos khyab pas dngos med mi 'jal ba yin no / /
dngos po kun rdzob pas khyab pas gzhal bya la'ang kun rdzob pas khyab mod kyi des don dam pa'i bden pa gzhal bya yin pa mi khegs byas pa la mi rtag pas khyab kyang mi rtag pa dang ngo bo cig pa'i yod pa la byas pa mi khegs pa dang gzhal bya kun rdzob pas khyab kyang kun rdzob dang ngo bo gcig pa'i don dam pa'i bden pa la gzhal bya mi khegs pas rigs shes rgyun mad par mi 'gyur ro zhe na /
snang tshad shes pa'i dngos po yin pa la nyes pa brjod zin to / /
gzhan yang dngos med tshad ma'i yul ma yin na log pa'i kun rdzob tshad mas ma nges pas kun rdzob gnyis su mi rtogs par 'gyur te sha za ma rtogs na de dang skyes bu gnyis 'tshogs pa mi rtogs pa bzhin no / /
gal te gzhal bya la dngos pos khyab pa med kyang ma yin dgag gis khyab po snyam na /
'o na sngon por rtogs pa'i rdzas la sngo ma yin gyi dngos po ma bkag pas sngo ma yin tsam yang ma khegs pa dang lus can la lus can ma yin pa'i dngos po ma khegs pas lus can ma yin pa tsam yang ma khegs pa la sogs par 'gyur bas thams cad rdzas cig pa mi khegs pa dang /
dgag pa la med dgag ma yin dgag gnyis yod do zhes kyang mi nges par 'gyur te med dgag gtan rtogs pa med pa'i phyir ro / /
yang kha cig rang bzhin dang 'bras bu'i rjes dpag gis gzhi dang chos tshogs pa'i ma yin dgag 'jal la mi dmigs pa'i rjes dpag gis gzhi dang dgag bya tshogs pa bkag pa'i med par dgag pa 'jal gyi gzhi dang chos tshogs pa'i ma yin dgag mi 'jal lo zhes zer ba cig dang du bral gyi rtags la rten pa'i rjes dpag gis dngos po dang bden pa'i dngos tshogs pa khegs kyang dngos po tshogs pa mi 'jal na gnod pa can gyis byas pa rtag pa la khegs kyang mi rtag pas byas pa las khyab pa mi nges par 'gyur ro / /
ldog khyab nges pa na dpe bum pa la byas pa mthong zhing gnod pa can gyis rtag pa la khegs pa na 'os gzhan med pas mi rtag pa dang 'brel pa grub po zhe na phyogs mos nges pa na chos can dngos po myong pas grub cing rjes dpag gis bden pa'i dngos po rang tshogs pa khegs pa na 'os gzhan med pas stong pa nyid dang tshogs par ci te mi 'grub /
sngar phyogs chos nges pa na chos can dngos po mthong yang rjes dpag skyes pa na de la blo kha ma phyogs pas de dang stong nyid tshogs par mi 'grub po zhe na /
ldog khyab nges pa na byas pa mthong yang gnod pa can gyi rjes dpag skyes pa na ldog khyab byas pa la blo kha ma phyogs pas de la mi rtag pas khyab pa mi 'grub po / /
ldog khyab la blo kha ma phyogs par rjes dpag skye ba 'gal lo zhe na /
phyogs chos la blo kha ma phyogs na'ang rjes dpag skye ba 'gal lo / /
yang sgra'i yod pa chos can du byas te yod pa tsam gyis stong pa nyid du bsgrub pa yang dag pa'i rtags yin nam ma yin /
phyi ma ltar na tsol byung gi sgra tsol byung tsam las mi rtag par bsgrub pa'ang rtags ma yin par 'gyur ro / /
mi rtag par ma nges pa'i rtsol byung gi sgra la rtsol byung tsam yod pas phyogs chos kyang tshang la rtsol byung tsam la mi rtag pas khyab pas khyab pa'ang tshang na ci te rtags ma yin zhe na /
stong pa nyid dang tshogs par ma grub pa'i sgra'i yod pa la yod pa tsam yod pas phyogs chos kyang tshang la yod pa la stong pa nyid kyis khyab pas khyab pa'ang tshang na ci te rtags ma yin /
rtags yin na'ang sngar khyab pa nges pa ni mi mthun phyogs don dam pa'i dngos po la yang rtags yod pa tsam khegs pa na shugs la sgra'i yod pa dang don dam pa'i dngos po tshogs pa mi khegs na ni shes bya la don dam pa'i dngos po tsam khegs kyang sems dang don dang gang zag gi bdag don dam pa mi khegs par 'gyur la /
khegs na khyab pa nges pa'i dus na rjes dpag gi gzhal bya rtogs pas rjes dpag gcad pa'i yul can du 'gyur ro / /
kho bo cag rjes dpag gis gzhi dang chos tshogs pa sgrub pa'i ltar na /
sngar khyab pa nges pa na yod pa tsam la stong pa nyid kyis khyab par grub kyang sgra'i yod pa shes bya la mi srid par dogs pas de dang stong pa nyid tshogs par mi 'grub pas phyis rjes dpag gis sgrub pa yin no / /
des na 'bras bu'i rjes dpag gis kyang la dang me tshogs pa'i ma yin dgag dngos su 'jal la la dang mo med kyi dngos po tshogs pa bkag pa shugs la 'jal la /
byas pas mi rtag pa dpog pas kyang sgra dang mi rtag pa tshogs pa'i ma yin dgag dngos su 'jal la sgra dang rtag pa tshogs pa bkag pa'i med dgag phugs la 'jal ba dang /
cig dang du bral la rten pa'i rjes dpag gis kyang dngos po dang stong pa nyid tshogs pa'i ma yin dgag dngos su 'jal la dngos po dang yang dag pa'i dngos po tshogs pas stong pa'i med dgag shugs la 'jal ba la sogs pa rgya cher sbyar la /
mi rtag pas stong pa la rim dang cig car gyis don byed pas stong pas yod pas stong pa bsgrub pa la sogs pa gzhil dang chos gnyi' ga med dgag yin na dngos dang shugs gnyi gas med dgag kho na 'jal ba yin no / /
gal te cig dang du bral la rten pa'i rjes dpag gis dngos po dang stong pa nyid tshogs pa ma yin dgag 'jal na rtags cig dang du bral gyis sgrub bya med dgag yin nam ma @# / /
yin dgag yin /
dang po ltar na rjes dpag rtags kyi sgrub bya mi 'jal bas rtags la mi ltos par 'gyur la /
gnyis pa ltar na dngos med dag la bsgrub bya dngos po dang stong nyid tshogs pa med pas mi mthun phyogs su 'gyur zhing de la cig dang du bral zhugs pas ldog pa ma grub par 'gyur ro zhe na /
bsgrub bya ma yin dgag yin pas nyes pa dang po med la /
dngos med la bsgrub bya dngos po dang stong nyid tshogs pa ma yin dgag med mod sgrub bya'i chos stong nyid med dgag yod pas mthun phyogs yin pa'i phyir de la rtags zhugs pas ldog pa ma grub pa ma yin te /
bum pa la sgra dang mi rtag pa'i tshogs pa med kyang mi rtag pa yod pas mthun phyogs yin pa bzhin no / /
gal te ma dmigs pa'i rtags kyi bsgrub bya'ang ma yin dgag du 'gyur ba'i skabs yod na gtan tshigs thigs pa mas 'dis ni dngos ma dngos po'i cha / /
khas blangs med na dgag pa ni / /
sgrub byed snga ma dag gis ni / /
ma yin dgag pa sgrub par byed ces gsungs pas ji ltar drang zhe na bsgrub bya ma yin dgag yin yang bsgrub bya'i chos med dgag yin pa la bsam pa yin no / /
rtog pa tshad ma ma yin pa shes bya dang mthun par nges pa ni yid dpyod dang bcad pa'i yul can te /
dag la'ang byed pa gsum yod pa las snang pa'i cha la khron pa rnying pa'i chu dang sngon po'i don spyi snang pa ni gzung don la 'khrul pa'i mog shes yin la don spyi phyi rol du zhen pa ni tha dad sre ba'i log shes yin zhing /
khron pa na chu med pa'i dgos pa sel pa yid dpyod dang sngo ma yin sel pa bcad pa'i yul can yin no / /
the tshom la'ang byed pa gsum las /
sha za la sogs pa'i don spyi snang pa gzung pa'i don la 'khrul pa'i log shes dang de phyi rol snang par zhen pa sre ba'i log shes yin yang sha za yod srid par zhen pas mi srid pa sel pa'i cha nas the tshom yin no / /
yid kyi rgyal srid dang nye bar brtags pa'i don yul du byed pa dang rang gi lus spre'u la sogs par bsgom pa'i rtog pa la ni phyi rol du zhen la dang gzhan sel pa gtan med de don spyi snang pa kho nar zad pas gzung don la 'khrul pa'i log shes kho na'o / /
sgra rtag par zhen pa la sogs pa'ang byed pa gsum la sgra dang rtag pa tshogs pa'i don spyi snang pa'i cha nas gzung don la 'khrul pa'i log shes so / /
de phyi rol du zhen pa'ang tha dad sre ba'i log shes so / /
sgra la mi rtag pa sel pa'i gzhan sel ni shes bya la mi srid pas bsgrub cing srid pa 'gog pa'i log shes te log shes cha gsum du gnas pa yin no / /
rang rig pa dang gzhan rig pa'i rtog med ma 'khrul pa la ni sngon po la sogs par zhen pa'i zhen pa dang sngon por zhen pas sngo ma yin las phyed pa la sogs pa'i gzhan sel med par myong pas grub pas snang pa'i byed pa kho na yin la de'ang sgro btags mi snang par dngos po nyid snang pa ni gzung pa don byed pas dngos por grub pa'i shugs la grub pa yin no / /
de'ang dngos po nyid snang pa'ang tha dad kyis stong pa ma de ltar snang ste ngo bo gcig gi ldog pa la snang mi snang cha gnyis med pa'i phyir ro / /
rjes 'gros stong pa la'ang rjes 'gros stong pa nyid du snang te rang bzhin tha dad so sor snang pa'i phyir ro / /
de'ang rnam pa dang ldan pa rnams ni tha dad kyis stong par snang pa'ang myong pas grub ste sngon po dang de'i dbyibs dag cha gnyis med par cig du snang par myong pa bzhin no / /
rjes 'gros stong pa snang pa yang myong pas grub ste be'u bya dang ud pa la'i sngon po dang yul 'di dang gzhan gyis sngon po so sor snang par myong pa bzhin no / /
rnam pa med pa la skad cig snga phyi'i sngon po rjes 'gros stong zhing so sor snang pa rtags las te snga ma 'gags pas med pas mi snang la phyi ma ma skyes pas te med pas mi snang pas de gnyis dang da ltar ba sre mi srid de da ltar ba kho na snang pa yin no / /
sngon po dang skad cig ma la sogs pa ngo bo gcig cing tha dad kyis stong pa la'ang tha dad kyis stong par snang ste so sor mi snang par myong pas grub la snang mi snang cha gnyis med par rjes dpag gis nges te /
de'ang snang mi snang cha gnyis dgag pa dang /
de la rtsad pa spang pa gnyis so /
dang po ni sngon po tsam dang skad cig ma chos can /
shes pa cig la ltos nas snang pa dang mi snang pa cha gnyis med de /
de gnyis rdzas pa'i pa'i phyir zhes pa khyab byed 'gal ba dmigs pa 'am 'gal bas khyab pa dmigs pa'o / /
ngo bo cig du ji ltar nges zhe na sngon po yod pa la sogs pas skad cig mar dpag pa 'am /
gnod pa can gyis sngon po skad cig gis stong pa la bkag pas nges so / /
ngo bo cig kyang snang mi snang cha gnyis yod na ci 'gal khyab pa ma grub po zhe na /
'o na ngo bo cig la rtag pa dang mi rtag pa 'du ba cis 'gog par byed /
ngo bo cig po de rtag na mi rtag par 'gal la mi rtag na rtag par 'gal lo zhe na /
ngo bo cig po de blo snang na mi snang par 'gal la mi snang na snang par 'gal lo / /
ldog pa tha dad pas sngon po'i cha nas snang la skad cig ma'i cha nas mi snang ngo zhe na /
ldog pa tha dad pas sngon po'i cha nas rtag la skad cig ma'i cha nas mi rtag go / /
ldog pa tha dad pas don spyi so sor snang par 'gyur te gyi don rang gi mtshan nyid gnyis su mi 'gyur bas rang gi mtshan nyid cig la 'gal ba 'du mi srid do zhe na /
rgyu mtshan de snang mi snang gnyis mi 'du ba la yang mtshungs so / /
de la btsad pa spang pa la lnga ste /
yul can la 'gal ba 'du ba spang pa dang /
yul la nges bya yin men 'gal ba spang pa dang /
cig ma grub pa spang pa dang /
cha gzhan la sgro 'dogs mi gcod par thal ba spang pa dang /
nang gi khyab pa 'thad par thal ba spang pa'o / /
dang po ni gal te don rdzas cig la snang pa dang mi snang pa'i 'gal ba 'dur mi rung pa ltar /
blo'i rdzas cig la yang don spyi 'dzin pa dang mi 'dzin pa'i 'gal ba 'dur mi rung pas rjes dpag dang de'i rang rig ngo bo cig yin pas rjes dpag don spyi 'dzin pa na de'i rang rig pa'ang don spyi mi 'dzin par 'gal bas rang rig rtog pa dang ma bral bar mi 'gyur ram zhe na /
me la sogs pa lkog gyur la ltos nas don spyi 'dzin par cig te lkog gyur la ltos te rtog pa'i rdzas yin yang mngon 'gyur shes pa la ltos nas don spyi mi 'dzin pas rang rig rang gi yul la ltos te rtog pa dang bral bar brjod pa yin no / /
'o na mngon sum la ltos te snang pa'i rdzas su cig kyang mngon sum ma yin pa'i shes pa la ltos nas mi snang pas mi rtag pa mi snang par brjod pa yin no zhe na /
mngon sum ma yin pa la mi snang pa de sngon po dang mi rtag pa gnyi ga mi snang bzhin du mi snang pa mi rtag pa kho na'i chos su ci'i phyir brjod /
'o na shes pa'i don spyi rjes dpag dang rang rig gnyi gas mi 'dzin bzhin du shes pa la ltos rtog pa dang bral ba rang rig kho na'i chos su ji ltar brjod ce na /
rang rig su ma shes pa la dmigs pas shes pas khyad par du byas la rjes dpag shes pa la mi dmigs pas shes pas khyad par du ma byas pa'i phyir ro / /
'dir yang mi rtag pa mngon sum ma yin pa'i shes pas khyad par du m+b+yas la sngon p mngon sum ma yin pa'i shes pas khyad mar du ma byas pa'i phyir ro zhe na /
sngon po dang skad cig ma gnyi' ga dag pa yin pas yul can gang gis kyang khyad par du byas pa med de khyad par du byas na yul can mngon sum log na sngon po ldog pa dang mngon sum ma yin pa ldog na skad cig ma ldog par 'gyur ro / /
myong bya shes pa log na rang rig ldog pa dang /
dpag bya lkog gyur log na rjes dpag ldog pa ni 'dod pa yin pas ga la mtshungs /
gnyis pa ni rdzas cig la mig gi shes pas sngon po gzung la mi rtag pa la gzung pa 'gal ba ltar yid kyi shes pa cig gis sngon por nges la mi nges pa'ang 'gal lo zhe na sngon po'i don spyi snang zhi sngo ma yin sel ba'i yid da ltar yod pas de la ltos te sngo ma yin gyi sgro 'dogs bsal ba'i rdzas su cig kyang mi rtag pa'i don spyi snang zhing rtag pa'i sgro 'dogs sel pa'i yid da ltar ma skyes pas mi rtag pa'i ldog pa ma nges pa yin no / /
'o na sngon po gzung yul du byed pa'i dmig gi rna ba shes skyes pas de la ltos te snang pa'i ngo bo kho na yin yang mi rtag pa gzung yul du byed pa'i myig gi rnam shes da lta ma skyes pas de la ltos te sna pa med pas mi rtag pa'i ldog pa mi snang ngo zhe na /
mngon ! / /
sum gyis don rang gi mtshan nyid 'dzin pa de 'ang blo snga mas sngon po kho na 'dzin la phyi mas mi rtag pa kho na 'dzin na de gnyis don rang gi mtshan nyid gnyis su 'gyur ro / /
rtog pa la sngon po'i don spyi sngar snang la mi rtag pa'i don spyi phyis snang na de gnyis la don spyi so sor 'char bar bul lo zhes brjod nas 'dod pa yin pas ga la mtshungs /
gsum pa ni spyir spyi la dmigs pas cig du zhen yang cha tha dad kyi bye brag phye na cig gi bden zhen log pa 'bru'i phung po la cig du zhen pa dang phreng pa du ma la cig du zhen pa lta bu kun rdzob pa'i cig dang cha dbyer med pas dang por cig du zhen pa la phyis char phye bas bden zhen bzlog par rung pa ma yin pa cha med pa'i cig don dam pa'i cig yin la /
de'ang chos 'di pa'i bstan chos kyis blo ma bsgyur pa rnams rang gi lus kyang spyi bo nas rkang thil gyi bar cha med pa don dam pa'i cig du 'dod /
lus dang shes gnyi ga'i rgyun la'ang cha med pa don dam pa'i cig du 'dod pa rgyun snga mas phyi ma bskyed pa'ang rang gis rang la dbang bskur bar 'dod de snga ma'ang phyi ma las tha mi dad pas rang yin la des phyi ma la dbang bsgyur bar 'dod pa'i phyir ro / /
des na phung po cig pu dang rtag pa dang rang dbang can 'dod pas gang zag gi bdag du gzung pa yin la de la phan pa la chags pa dang gnod pa la sdang pa la sogs pa nyon mongs pa 'byung la des kun nas bslang nas las bsags pas 'khor ba las mi grol ba yin no / /
chos 'di par gtogs pa'i nyan thos pa dag ni lus rtul phra rab mang po bsags pas de la cig du zhen pa ni 'bru'i phung po ltar kun rdzob pa'i cig yin la rtul re re la cha med pas don dam pa'i cig dang phung po'i rgyun skad cig du zhen pas phreng pa ltar kun rdzob pa'i cig yin la skad cig re la cha med pas don dam pa'i cig dang skad cig mang po don dam pa'i du mar 'dod do / /
des na skye bo gzhan rang las tha dad pas rang 'dzin mi 'jug pa ltar dbus kyi rdul las phyogs gzhan rdul tha dad cing gzhan yin par shes pas de dag la ngar 'dzin mi 'jug la da ltar gyi skad cig ma las snga ma dang yang snga ma la sogs pa dang phyi ma'ang phyi ma la sogs pa'ang gzhan du shes pas de dag la ngar 'dzin mi 'jug cing da ltar ba'ang snga ma'i dbang bsgyur bya gzhan dbang yin pas rang dbang med par shes te gang zag gi bdag med par shes pas de la phan gnod la sogs pa byed pa'ang chags sdang mi 'jug cing nyon mongs pa spong pas las dang skye ba spangs te thar pa'i thabs thob pa yin no / /
'on kyang skad cig dang rdul re re don dam pa'i cig yin zhing de bsags pa'i don dam pa'i du mar smra bas don dam pa'i dngos por zhen te stong pa nyid rtogs pa med pas thabs ma thob pa yin no / /
sems tsam du smra bas rdul yang phyogs du ma'i rdul la ma reg na rags pa tsom par 'gal la reg na cha du ma yin pas cig med la cha la'ang ma phye bas thug pa med de don dam pa'i cig med la de bsags pa'i du ma'ang med pas gzugs stong pa nyid dang shes pa'i skad cig ni cha phyed don dam pa'i cig du smra'o / /
de kho na dpyod pa rnams ni dngos po'i skad cig kyang snga ma dang ma 'brel na rgyu med yin pas res 'ag bar mi rung la phyi ma dang ma 'brel na don byed mi nus pas dngos por mi rung pas snga phyi gnyis dang 'brel pas cha gsum yod la /
cha la'ang char phye bas thug pa med pas don dam pa'i cig med la /
de bsags pa'i du ma'ang med pas dngos po thams cad yang dag pa'i rang bzhin gyis stong par brjod do de kho na shes bya'i gnas lugs yin no / /
de lta yin dang sngon po de skad cig ma rang bzhin cig yin pa'i phyir snang mi snang cha gnyis med do zhes brjod pa cha med don dam pa'i cig yin pa'i phyir zhes brjod dam cha dang bcas kun rdzob pa'i cig yin pa'i phyir brjod /
dang po ltar na de shes bya la mi srid pas gtan tshigs ma grub par 'gyur la /
gnyis pa ltar na kun rdzob pa'i cig la cha gsum mi 'gal ba ltar snang mi snang cha gnyis yod pa'ang mi 'gal bas des cha gnyis yod pa ji ltar 'gog ce na /
'o na sgra mos can du 'jog pa na'ang rtag pa'i sgra rgol ba las la grub la mi rtag pa'i sgra phyir rgol ba la ma grub na ji ltar chos can du 'jog /
rtag mi rtag gnyi ga btang snyoms su byas te sgra tsam po chos can yin no zhe na /
kun rdzob dang don dam pa btang snyoms su byas te phan tshun dbye ba med pa rtags yin no / /
dbye ba med pa de nyid kun rdzob sam don dam pa yin zhe na /
sgra tsam po de nyid rtag pa 'am mi rtag pa yin /
blos sgra tsam du nges kyang dpyad na mi rtag pa yin no zhe na /
blos dbyer med tsam du nges kyang dpyad na kun rdzob yin no / /
dbye ba med pa ni cha med yin pas kun rdzob par 'dod kyang don dam pa'i cig du 'gyur ro zhe na 'o na bde ba dang rang rig la dbye ba yod dam med /
dang po ltar na rang rig gis bde ba myong pa gzhan rig du 'gyur la /
gnyis pa ltar na dbye ba med pas don dam pa'i cig du 'gyur ro / /
rdzas de la bde ba dang rang rig so sor med pas gzhan rig kyang ma yin la /
'on kyang dus thog ma dang dbus dang tha ma'i char dbyer yod pas don dam pa'i gcig kyang ma yin no zhe na /
rdzas de la sngon po dang mi rtag pa so sor byar med pas dbye ba med pa'ang yin la /
dus thog ma d+nag dbus dang tha mar dbyer yod pas don dam pa'i gcig kyang ma yin no / /
bzhi pa ni gal te shes bya mtha' dag la yang dag pa'i dngos po mi srid par sgrub pa na dngos med rnams ni dngos po ma yin pas de la don dam pa'i dngos po khegs la dngos po la yang dag gi cig dang du bral khyab byed du yod pas stong pa nyid kyang khyab byed du yod par grub pas don dam pa'i dngos po mi srid par nges pa yin na /
khyed sngon po snang pa mngon sum gyis grub kyang mngon sum des de dang rdzas cig pa'i mi rtag pa la mi snang pa ma khegs te ngo bo cig yin pa'i rtags kyis snang mi snang cha gnyis 'gog dgos pa de ltar na rjes dpag gis dngos po stong pa nyid du grub kyang de dang rdzas cig pa mi rtag pa la don dam pa'i dngos po yod par dogs pas dngos med la bden pa'i dngos po khegs pa'i tshad ma dang dngos po la stong nyid kyis khyab par nges pa'i rjes dpag gnyis kyis don dam pa'i dngos po shes bya la mi srid par mi nges so zhe na /
dngos po la stong pa nyid kyis khyab par nges bzhin du mi rtag pa la don dam pa'i dngos po yod par dgos pa rgyu mtshan gang las /
'o na sngon po snang par grub kyang mi rtag pa mi snang par dogs pa de rgyu mtshan gang las zhe na /
mi rtag pa snang pa'i sngon po dang rdzas mi cig par dogs pa'i phyir ro / /
'o na mi rtag pa stong pa nyid du grub pa'i dngos po de rdzas mi cig par dgos pa'i phyir ro zhe na /
dngos po dang rdzas mi cig na dngos med yin na de la dngos po khegs pa na don dam pa'i dngos po ma khegs pa ga la yod /
'o na sngon po dang rdzas mi cig na sngo ma yin yin pas mi snang pa mi khegs pa ga la yod zhe na /
sngo ma yin yin pas mi snang pa khegs na lkog gyur gyi ser po dang gzhan gyi sems la'ang mi snang pa khegs par 'gyur ro / /
lnga pa ni gsal te mnyan bya dang sgra ngo bo cig pas mnyan bya la mi rtag pas khyab pa dngos po nges pa'i tshul gyis nam nges pa na sgra ma rtag pa'i dogs pa chod pas rjes dpag gis dpag mi dgos par thams cad 'dod pa yin na de lta na sngon por snang par mngon sum gyis grub pa na de dang rdzas cig pa'i mi rtag pa la'ang mi snang pa'i dogs pa chod pas snang mi snang cha gnyis rjes dpag gis dgag ci dgos / /
ldog pa tha dad pas sngon po'i ldog pa la mi snang pa khegs kyang mi rtag pa'i ldog pa la mi snang pa mi khegs na ldog pa tha dad pas mnyan bya la rtag pa khegs kyang sgra la mi khegs pas khyab pa rtsod gzhi la rten te nges pa'i rjes dpag 'jug par 'gyur ro zhe na /
mnyan bya mi rtag par nges kyang sgra rtag par dgos pa rgyu mtshan gang las /
'o na sngon por snang par grub kyang mi rtag pa snang par mi 'grub pa rgyu mtshan gang las zhe na /
ngo bo cig du ma nges pa na sngon po snang par grub kyang mi rtag pa shes bya la mi srid par dogs pas snang par mi 'grub la /
sngar de gnyis ngo bo cig du rjes dpag gis nges kyang sngon po snang par grub pa'i mngon sum gyi dus na de la blo kha ma phyogs pas mi rtag pa snang par mi 'grub pa'o / /
'o na de gnyis ngo bo cig du ma nges pa na mnyan bya mi rtag par nges kyang sgra shes bya la mi srid par dogs pas mi rtag par mi 'grub la /
sngar de gnyis ! / /
ngo bo cig par mngon sum gyis nges kyang gnod pa can gyis mnyan bya la mi rtag pas khyab pa nges pa na sngar ngo bo cig du nges pa la blo kha ma phyogs pas sgra mi rtag par mi 'grub po zhe na /
rten pa mnyan bya nges kyang rten sgra shes bya la mi srid par dogs pa'ang 'gal la /
ldog khyab nges pa'i dus na sgra dang mnyan bya ngo bo chig du nges pa dran nas rtag pa la 'gog pas ngo bo chig la blo kha ma phyogs pa'ang 'gal lo / /
'dir ni rten pa sngon po nges bzhin du rten mi rtag pa shes bya la mi srid par dogs pa 'gal lo zhes kyang brjod par mi nus te /
mi rtag pa la sngon po mi rten pa'i phyir ro / /
sngar sngon po dang mi rtag pa bdag cig du nges pa dran nas sngon po snang par grub zhes kyang brjod par mi nus te mngon sum 'das pa dran pa ma yin pa'i phyir ro / /
des na ga la mtshungs /
mngon sum tshad mar 'gyur ba'i tshul ni mngon sum gyi ldog pa ni gzung pa'i don la ma 'khrul pa yin pas de la rdzas cig la snang mi snang cha gnyis 'gal yang tshad ma ni ldog pa'i sgro 'dogs sel pa yin pas rnam ldan la yid gtad na bzlog pa'i sgro 'dogs sel bas sngon po la sogs pa rnam ldan kho na la tshad ma yin gyi skad cig ma la sogs pa rnam med snang pa la tshad ma ma yin no / /
kha cig mngon sum tshad par 'gro ba nges pa drangs pa kho nas yin no zhes zer ba de'i ltar na rjes su dpag pas yul bden par nges pa na blo rang nyid kyang bden pa 'jal bar nges pa ltar yul sngon po la sogs par nges pa na blo sngon po'i yul can la sogs pa nges pas nges pa myong pa'i rang rig la snang la ma nges pa mi srid pa yin na nges pa 'gag ka ma myong pa des nges pa drangs pa med pas khyed kyi ltar na snang la ma nges par 'gyur ro / /
thams cad mkhyen pa la'ang gzung don la 'khrul pa'i rtog pa gtan mi skye bas nges pa 'dren pa mi srid pa'i phyir thams cad mkhyen pa'i mngon sum thams cad kyang snang la ma nges par 'gyur ro / /
zla ba gnyis la sogs pa snang pa'i rtog med 'khrul pa ni dngos po mi snang pas bsgrub pas kyang dngos po la mi 'jug la bzlog pa'i sgro 'dogs dang 'gal ba med pas gzhan sel pas kyang dngos po la mi 'jug ste sgro btags pa kho na yul du byed pas gzung don la 'khrul pa'i log shes kho na'o / /
gzung yul la ltos nas blo gsum du dbye ba'o / / / /
gzung yul zhen yul gnyi ga la ltos nas blo bdun du dbye ba ni yul gyi dbye ba dang /
de la ltos nas blo bdun du dbye ba dang /
tshad ma ma yin pa'i blo lnga bye brag du gtan la dbab pa gsum gyis nges par bya ba'o /
dang po'ang gzung yul dang 'jug yul la sogs pa'i mtshan nyid dang /
yum gyi mu bzhi bsams pas tha dad rnam par gzhag pa dang /
yul can gyi mu bzhi bsams pas tshad ma'i yul 'jug pa'i yul yin par bsgrub pa'o / /
de'ang gzung yul gyi mtshan nyid ni gang zhig rang gi ngo bo nyid blo la snang pa ste /
kho bo cig rnam pa med par phyi rol gyi don rig par smra bas kyang shes pa la nus pa gsum ste /
rang gsal ba dang /
gzhan gsal ba dang /
med pa gsal ba'o / /
dang po ni rang gi nyer len las rang rig du skyes pas shes pa thams cad la rang rig gis khyab pa ste de la'ang shes pa'i ngo bo nyid snang pa yin no / /
bdag rkyen mig la sogs pa la rten nas res 'ga' gzugs la sogs pa gsal ba ste de la'ang gzugs la sogs pa'i ngo bo nyid snang pa yin no /
gsum pa ni bag chags las rtog pa la don spyi snang pa dang rmyi lam gyi shes pa la rta glang snang pa dang dbang po nyams pa las zla ba gnyis la sogs pa snang pa ste de dag la'ang don spyi da rta dang glang gi rnam pa dang zla ba gnyis kyi rnam pa'i ngo bo nyid snang pa yin no / /
sems tsam rnam bcas pas shes pa'i nyer len las shes pa la rang gsal ba'i nus pa kho na 'dod do de dag gi ltar na'ang shes pa'i ngo bo nyid snang pa yin no / /
sems tsam rnam pa med par smra bas shes pa la nus pa gnyis te rang gsal ba dang /
med pa gsal ba'o / /
dang po ni blo thams cad nyer len las rang gsal bar skyes pa ste de la'ang shes pa'i ngo bo nyid gsal la /
gnyis pa ni bag chags la gzung char sgro btags snang pa ste de la'ang sgro btags pa'i ngo bo snang pas grub mtha' pas 'jug yul ma yin pa 'am snang la ma nges pa la skad cig gi gzung yul shes pa'i ngo bo yin pas de'i mtshan nyid bdag nyid gsal ba ste de ni myong pa'i yul lo / /
gzhan rig la dkar dmar du gsal ba ni shes pa yin la de'i gzung pa ni mi'i bzhin gyis me long la rnam pa gtad pa ltar lkog na yod pa'i don shes pa la rnam pa gtod pa po ste de'i mtshan nyid shes pa la rang dang 'dra ba'i rnam pa dngos su gtod pa'i rgyu ste de ni dmigs pa'i gzung yul yin pas /
bdag nyid gsal ba myong pa yin /
'dra bar snang pa dmigs pa yin /
des na shes pa thams cad kyi / /
dmigs myong bdag nyid tha dad gnas zhes 'dod pas gzung yul spyi'i mtshan nyid mi 'dod la rtog pa la don spyi gsal ba dang rtog med 'khrul pa la zla ba gnyis la sogs par snang pa dag la rnam pa gtod pa'i rgyu med pas 'khrul pa thams cad la gzung pa'i dyul gtan med par 'dod pa yin no / /
the tshom gyis srid par zhen pas mi srid pa sel pa dang log shes kyis byin ci log du zhen pas gnas lugs sel pa dang yod dpyod dang gcad pa'i yul can dang rjes dpag gis kyang gnas lugs la zhen pas ldog pa'i zhen pa 'jug pa sel te der zhen pas zhen pa gzhan 'jug bsal pa ni zhen pa'i yul zhes bya'o /
de bye brag mngon sum la rnam ldan snang pa la yid gtad pas bzlog pa'i sgro 'dogs sel pa dang rjes dpag gis rtags kyi rjes su 'brangs pas bzlog pa'i sgro 'dogs bsal pa rnams ni don med na mi 'byung pa'i 'dzin pas sngar ma rtogs pa'i don la sgro 'dogs bsal pa yin pas blo de'i gzhal bya yin te de la blo de 'jug pa'i yul zhes kyang bya'o / /
gnyis pa ni gzung pa'i yul dang 'jug pa'i yul gnyi ga yin pa'ang yod de /
sngon po de mngon sum la snang pas mngon sum gyi gzung yul yang yin la mngon sum gyis de la sngon po ma yin pa'i sgro 'dogs bsal pas 'jug yul yang yin pa dang /
don spyi chos can du byas te dpyad mi bzod pas kun rdzob kyi bden pa'i tha snyad bsgrubs pa na rjes dpag de la don spyi tsam snang pas gzung yul yang yin la don spyi de la kun rdzob kyi bden pa ma yin pa'i sgro 'dogs bcad pas rjes dpag de'i 'jug yul la yin pa lta bu'o /
gzung yul yin la 'jug yul ma yin pa yang yod de sgra mi rtag par dpog pa'i rjes dpag la mi rtag pa'i don spyi snang pas de gzung yul yin yang don spyi la sgro 'dogs bcad pa med pas 'jug yul ma yin pa 'am snang la ma nges pa la skad cig ma snang pas de gzung yul yin yang rtag pa'i sgro 'dogs ma bsal bas 'jug yul ma yin pa dang yid dpyod la don spyi snang pa dang log shes dang bcas pa'i yul can dang the tshom la don spyi snang pa dang rtog med 'khrul pa la zla ba gnyis la sogs par snang pa dang gcad pa'i yul can gyis mngon sum la sngon po snang pa rnams blo de dag la snang pas de dag gi gzung yul yin yang blo de rnams kyis yul de rnams la sgro 'dogs bcad pa med pas 'jug yul ma yin pa lta bu'o /
'jug yul yin la gzung yul ma yin pa'ang yod de sgra'i ming rtag pa la rjes dpag gis rtag pa'i sgro 'dogs bsal pas de rjes dpag gis 'jug pa'i yul yin yang mi rtag pa'i don rang gi mtshan nyid rjes dpag la mi snang pas gzung pa'i yul ma yin pa dang /
rang rig pas don spyi dang zla ba gnyis la sogs pa la snang tshod du med pa'i sgro 'dogs bcad pas de dag rang rig pa'i 'jug pa'i yul yin yang rang rig la de dag mi snang pas rang rig gi gzung pa ma yin pa la sogs pa mngon sum gyi shugs kyi yul rnams lta bu'o / /
gnyi ga ma yin pa'ang yod de mig gi rnam shes la ltos ! / /
nas sgra lta bu'o / /
des na yul gnyis tha dad du gnas so / /
gsum pa yul can gyi mu bzhi bsams pas tshad ma'i yul 'jug yul du bsgrub pa ni spyir 'jug yul bden pa ni yongs su bcad pa'i don la gnod pa med pa yin la /
gzung yul bden pa ni don byed nus pa yin pa las blo la gnyi ga bden pa dang ldan pa yod de mngon sum tshad ma dngos po snang pas gzung yul yang bden la yongs su gcad pa'i gzhal bya la gnod pa med pas 'jug yul yang bden pa lta bu'o / /
'jug yul bden pa dang ldan la gzung yul bden pa dang mi ldan pa yang yod do rjes dpag yongs su bcad pa'i don la gnod pa med pas 'jug yul bden yang don spyi dngos med snang pas gzung yul bden pa med pa lta bu'o / /
gzung yul bden pa dang ldan la 'jug yul bden pa dang mi ldan pa'ang yod de snang la ma nges pa dngos po snang pas gzung pa bden yang sgro 'dogs gcad pa'i 'jug yul bden pa dang mi ldan pa lta bu'o / /
gnyi ga bden pa dang mi ldan pa'ang yod de thag pa la sbrul du rtog pa don spyi snang pas gzung pa dngos po'ang mi snang la phyi rol na sbrul med pas 'jug yul bden pa'ang med pa lta bu'o / /
tshad ma'i yul ni 'jug yul yin te gnyi ga bden pa'i mngon sum tshad ma yin pa dang gzung pa bden pa med kyang 'jug yul bden pa rjes dpag tshad ma yin pa'i phyir tshad ma 'jug yul bden pa'i rjes su 'gro ba la gnyi ga bden pa med pa'i thag pa la sbrul du rtog pa la sogs pa tshad ma ma yin pa dang gzung pa bden pa yod kyang 'jug yul bden pa med pas snang la ma nges pa tshad ma ma yin pa'i phyir 'jug yul log na tshad ma ldog pa'i phyir ro / /
gzung yul dang rjes su 'gro ldog byed pa ma yin te snang la ma nges pa la gzung pa bden pa yod kyang tshad ma ma yin pas rjes 'gro med pa dang rjes dpag la gzung pa bden pa log kyang tshad ma yin pas ldog pa'ang med pa'i phyir ro / /
des na tshad ma'i yul ni 'jug yul kho na yin no / /
yul gnyis po de la ltos nas blo bdun du dbye ba la gsum ste /
blo bdun du grangs nges pa dang /
de dag blo gsum du bsdu ba dang /
blo bcu gnyis la 'gal mi 'gal brtag pa'o / /
dang po ni spyir don yongs su gcod pa la gnyis te dngos 'gal las tha dad du ma phyed pa phyogs cig ma yin par gcod pa dang /
tha dad par gnas pa phyogs cig du gcod pa'o / /
dang po ni the tshom te mi rtag par dogs pa nyid na rtag par yang dogs pas de las tha dad du ma phyed pa'i phyir ro / /
gnyis pa la'ang gnyis te /
shes bya dang mi mthun par yongs su gcod pa dang mthun par gcod pa'o / /
dang po ni log shes so / /
gnyis pa la'ang ldog pa'i zhen pa dang mi 'gal ba dang 'gal ba gnyis las dang po ni snang la ma nges pa'o / /
gnyis pa la'ang rtogs zin pa la 'jug pa dang sngar ma rtogs pa la 'jug pa gnyis las dang po ni gcad pa'i yul can no / /
gnyis pa la'ang rang gi mtshan nyid mthong pas sgro 'dogs la gnod pa dang ma mthong pas gnod pa gnyis la dang po ni mngon sum tshad ma'o / /
gnyis pa la'ang rtags kyi rjes su 'brangs par ma 'brangs pa gnyis las dang po ni rjes dpag yin la gnyis pa yid dpyod yin te de ltar na tshad ma ma yin pa'i blo lnga tshad ma'i blo gnyis te blo bdun du grangs nges pa yin no /
gnyis pa ni blo bdun po de dag kyang sngar gyi blo gsum po gang du 'du zhe na /
mngon sum tshad ma dang snang la ma nges pa gnyis po ni rtog med ma 'khrul par 'du la rjes dpag dang yid dpyod dang the tshom gsum rtog par 'du ba dang log shes ni rtog med 'khrul pa rnams dang rtog pa la srid la gcad pa'i yul can ni rtog med ma 'khrul pa'i rtog pa gnyi ga la yod do / /
gsum pa ni blo de dag la'ang phyi na blo bcu gnyis su 'gyur ro / /
snang la ma nges pa dang gcad pa'i yul can dang mngon sum tshad ma gsum ni rang rig gsum dang gzhan rig gsum ste drug dang log shes la rtog bcas rtog med gnyis te brgyad dang /
rtog pa gcad pa'i yul can te dgu dang /
rjes dpag dang yid dpyod dang the tsom gsum ste bcu gnyis las phan tshun 'gal ba dang mi 'gal ba 'du ba'i tshul ni rang rig gsum dang /
yang dag par nges pa'i rtog pa gsum dang /
log shes dang /
the tshom dpyad pa lnga'o / /
dang po ni shes pa thams cad la rang rig gis khyab la de'ang skad cig ma la sogs pa rnam med myong pa la snang la ma nges pa dang rnam ldan sngar rtogs pa la gcad pa'i yul can dang sngar ma rtogs pa la tshad ma yin pas rang rig gsum po thams cad dang bdag cig pa yin no / /
gnyis pa ni mig gi shes pa cig la dung ser por snang pa log shes dang bum pa'i skad cig ma snang pa snang la ma nges pa dang sngon po la sogs pa sngar rtogs pa la bcad pa'i yul can dang dbyibs kyi khyad par la sogs pa sngar ma rtogs pa la tshad ma dang /
rang rig gis mig shes kyi skad cig ma sna ma snang la ma nges pa dang mig shes kyi rnam ldan sngar rtogs zin pa la bcad pa'i yul can dang sngar ma rtogs pa la tshad ma yin pas gzhan rig gi mngon sum gsum dang rtog med 'khrul pa bzhi po ni bzhi po dang rang rig gsum ste bdun dang mi 'gal la /
gzhan rig rtog med yin na gzhan rig rtog par 'gal bas rjes dpag dang yid dpyod dang the tshom dang rtog bcad kyi log shes dang rtog pa bcad pa'i yul can lnga dang 'gal ba yin no / /
gsum pa ni du ba las la mtshan dan gyi me dpags pa na me tsam la rjes dpag dang tsan dan gyi me la yid dpyod dang la tsam ma bcad pa'i yul can yin ma mo'i don spyi la ltos nas log shes yin pa dang de la rang rig gsum yang snga ma bzhin du yod pas yid dpyod dang bcad pa'i yul can dang rjes dpag gsum ni gsum po nyid dang rtog bcas kyi log shes dang rang rig gsum ste bdun dang mi 'gal la /
nges pa the tshom ma yin pa dang gzhan rig rtog pa yin na rtog med du 'gal bas the tshom dang gzhan rig gi mngon sum gsum dang rtog med 'khrul pa ste lnga dang 'gal lo / /
bzhi pa ni rjes dpag dang yid dpyod dang the tshom dang rtog pa bcad pa'i yul can dang rtog bcas log shes lnga char la'ang don spyi 'dzin pa'i rtog bcas kyi log shes yod la de la 'ang rang rig gsum snga ma bzhin du yod pas rtog bcas log shes ni rtog pa lnga dang rang rig gsum ste brgyad dang mi 'gal la rtog pa yin na gzhan rig rtog med du mi 'gyur bas gzhan rig gi mngon sum gsum dang rtog med 'khrul pa dang bzhi dang 'gal lo / /
lnga pa ni the tshom la rang rig gsum snga ma bzhin du yod la don spyi 'dzin pa'i rtog bcas kyi log shes kyang yod pas the tshom ni rang rig gsum dang rtog bcas kyi log shes dang the tsom nyid de lnga dang mi 'gal la rtog pa gzhan rig gi rtog med du 'gal bas gzhan rig gi mngon sum gsum dang rtog med 'khrul pa dang yang 'gal la the tshom nges pa rjes dpag dang yid dpyod dang rtog pa bcad pa'i yul can dang yang 'gal bas bdun dang 'gal ba yin no / /
gsum pa tshad ma ma yin pa'i blo lnga bye brag du gtan la dbab pa la lnga po thams cad kyang ngo bo dang mtshan nyid dang de nges pa'i tshad ma gsum gsum gyis nges par bya ba las snang la ma nges pa ni gnyis te /
yul rnam pa dang mi ldan pas snang yang ma nges pa dang yul la yid ma gtad pas snang yang ma nges pa'o / /
dang po ni dngos po mngon sum la snang pa na de dang rdzas cig pa'i da ltar gyi skad cig ma de snga phyi gnyis dang ma 'dres pa'i skad cig ma de mngon sum la snang yang 'dra ba gzhan la byung dang yod pa bar med pas ma 'dres pa'i rnam pa ma gsal bas ma 'dres par ma nges pa lta bu'o / /
gnyis pa ni sngon po la sogs pa snang yang rtog pa nang du bsdus pas de ma nges pa lta bu'o / /
snang la ma nges pa'i mtshan nyid ni don rang gi mtshan nyid snang pa dang bzlog pa'i sgro 'dogs dang mi 'gal ba gnyis kyis mngon sum ma yin pa dang tshad ma dang bcad pa'i yul can sel pa yin no / /
de'ang bzlog pa'i sgro 'dogs dang mi 'gal bar ni dngos @# / /
po snang pa na rtag pa la sogs par zhen pa 'jug par myong pa'i rang rig pas nges la /
skad cig ma snang par ni snang pa'i don chos can du byas nas byas pa la sogs pa'i rtags kyis skad cig mar nges pa na blo 'ang skad cig 'dzin par shugs la grub pa 'am /
sngar nya phyis ma nges kyang phyis thag nye bas nya phyis su nges pa na blo lnga ma'ang nya phyis snang par shugs la grub pa yin no / /
kha cig nges shes mi 'dren zhing snang pa snang la ma nges pa'i mtshan nyid du 'dod pa de mi rigs te nges pa 'gag ka ma myong pa'i rang rig tshad ma dang thams cad mkhyen pa'i mngon sum la khyab ches pa'i phyir ro / /
yang kha cig don rang gi mtshan nyid snang zhing sgro 'dogs dang lhan cig pa zhes brjod pa'ang mi rigs te /
sgro 'dogs dngos dang lhan cig pa la brjod na rtag pa la yid ma gtad pa'i dus kyi skad cig snang pa la ma khyab ma sgro 'dogs skyer rung dang lhan cig pa la brjod na'ang rjes dpag gis skad cig mar rtog pa na skad cig ma snang pa'i snang la ma nges pa la ma khyab pa'i phyir ro / /
bcad pa'i yul can ni sngar rtogs pa la zhen pa 'dren nus kyi mngon sum 'jug pa dang dran pa'i rtog pa 'jug pa dang rjes su skyes pa'i nges shes rnams yin no / /
rjes dpag la ni bcad pa'i yul can mi srid de sgra skad cig ma yin pa la sogs pa sngar nges pa na rtags la shes 'dod med pas phyogs chos ma tshang pas phyis rtags de la dpog pa rjes dpag ma yin la sngar ma nges pa dpog na bcad pa'i yul can du mi 'thad pa'i phyir ro / /
tshul gsum nges pa la rten nas skyes pa'i rjes dpag gi skad cig ma dang po'i rjes su 'brangs pa'i nges pa yin gyi rtags kyi rjes su 'brangs pa'i nges pa ma yin te rtags 'dzin las dngos su skyes pa med pa'i phyir ro / /
brgyud nas skyes pas rtags kyi rjes su 'brang pa'i nges par 'gyur na rjes dpag gis stong pa nyid nges pa goms pa las gsal snang du gyur pa'i rnal 'byor gyi mngon sum yang brgyud nas rtags 'dzin las skyes pas rtags las rtogs pa'i rjes dpag du 'gyur ro /
gal te me mthong pa'i gzhi la du ba las me dpog pa bcad pa'i yul can yin yang rjes dpag yin no zhe na rjes dpag ma yin te rtsod gzhil la shes 'dod med pas phyogs chos med pa na blo tshul gsum dang ldan pa'i rtags la rten pa ma yin pa'i phyir ro / /
bcad pa'i yul can gyi mtshan nyid ni sgro 'dogs chod zin pa'i don la bzlog pa'i zhen pa dang 'gal ba'i blo 'jug pa'o /
dngos byed ni sgro 'dogs chod zin par blo snga ma myong pa'i rang rig gis nges la bzlog pa'i zhen pa dang 'gal ba blo de nyid kyi rang rig gis nges so / /
yid dpyod ni rtog med ma yin te rtog pa yin la de'ang the tshom ma yin te nges pa yin zhing de'ang log par nges pa ma yin te shes bya dang mthun par nges pa yin la de'ang sngar rtogs zin pa nges pa ma yin te ma rtogs pa'i lkog gyur sgra mi rtag pa la sogs pa nges pa yid dpyod yin la /
de'ang phyogs chos dang khyab pa tshad mas nges pa la rten nas nges pa ma yin pas /
de la gsum ste sgra mi rtag pa lta bu rtags dang rtags ltar snang pa gang la'ang ma rten par nges pa rgyu mtshan med pa'i yid dpyod do / /
mig gi gzung bya lta bu ma grub pa 'am gzhal bya lta bu ma nges pa la brten nas nges pa phyogs chos dang khyab pa dngos po la med pa rtags su bzung nas bsgrub bya bden pa nges pa log pa'i rgyu mtshan can gyi yid dpyod do / /
byas pa yid dpyod kyis nges pa 'am de la mi rtag pas khyab pa yid dpyod kyis nges pa phyogs chos dang khyab pa yid dpyod kyis nges pa las bsgrub bya bden pa dpog pa rgyu mtshan gtan la ma phebs pa'i yid dpyod do / /
sgra rtag pa lta bu bsgrub bya mi bden pa nges pa'i log shes la ni rgyu mtshan med pa'ang yod la mig gi bzung bya lta bu ma grub pa dang byas pa lta bu 'gal ba dang gzhal bya lta bu ma nges pa la brten pa'i log pa'i rgyu mtshan gtan la ma phebs pa'i log shes mi srid do / /
yid dpyod la ni 'gal ba'i rtags la rten pa mi srid de /
de bsgrub bya bden pa nges pa yin pas rtsod gzhi mthun phyogs yin pa de la rtags ma zhugs na phyogs chos med la zhugs na rtags la bzlog pas khyab pa med pa'i phyir ro / /
yid dpyod kyi mtshan nyid ni sngar ma rtogs pa'i don bden pa rtags tshad mas nges pa la ma brten par nges pa ste /
nges pas ni mngon sum gsum dang the tsom gcod do /
bden pas log shes gcod do /
sngar ma rtogs pas bcad pa'i yul can gcod do /
rtags tshad mas nges pa la ma rten pas rjes dpag gcod pa yin no / /
kha cig myong pa dang rtags la ma rten par don phyogs cig du zhen pa yid dpyod kyi mtshan nyid du 'dod pa de lta na myong pa la ma rten pa'i zhen pa yid dpyod du rtsis mi 'dod 'o na rjes dpag la khyab chos so zhe na /
snga ma ltar na'ang sgra rtag par nges pa'i log shes la khyab chos so /
de'ang yid dpyod kyi rdzas yin pas de ma zhugs pa khyab chos ma yin te mi rtag pa'i mtshan nyid rtsol 'byung la zhugs pas khyab chos ma yin pa bzhin no zhe na /
rjes dpag kyang yid dpyod kyi rdzas yin pas de la zhugs pa khyab chos ma yin te snga ma bzhin no /
'o na rjes dpag dang yid dpyod gnyis su ji ltar dbye zhe na /
'dir yang log shes dang yid dpyod gnyis su ji ltar dbye /
rdzas cig kyang phyin ci log du dpyod pa'i cha nas log shes yin la myong pa dang rtags la ma brten par nges pa'i cha nas yid dpyod yin pas ldog pa tha dad pas tha dad du dbye ste rtsol byung dang mi rtag pa rdzas cig kyang ldog pa tha dad pas rtags dang rtags can 'thad pa bzhin no zhe na /
rdzas cig kyang tshul gsum la brten te nges pa'i cha nas rjes dpag yin la myong pa la ma brten par nges pa'i cha nas yid dpyod yin pas ldog pa tha dad pas gnyis su dbye ste snga ma nyid bzhin no / /
'o na nges byang sgra mi rtag pa la ltos nas blo de tshad ma dang tshad ma ma yin pa gnyis gar 'gyur ro zhe na /
nges bya sgra dang rtag pa tshogs pa la ltos nas blo de log shes dang log shes ma yin pa gnyi gar 'gyur ro / /
'o na yid dpyod la yul bden pa nges pas khyab na yul bden pas kyang khyab dogs na bdag cig pas khyab pa ma de las byung pas khyab pa 'am 'brel pa med kyang khyab /
dang po ltar na yid dpyod yul bems po dang bdag cig pas bems por 'gyur la /
gnyis pa ltar na blo de yongs su bcad pa'i don med na mi 'byung pas tshad mar 'gyur ba dang /
gsum pa ltar na 'brel med la khyab pa 'thad pas 'brel med kyi rtags srid par 'gyur ro zhe na /
'o na rtog pa la gzung pa don spyis khyab pa'ang bdag cig pas sam de las byung nas sam 'brel pa med kyang khyab /
dang po gnyis ltar na don spyi rtog pa dang rdzas cig pa 'am rtog pa'i rgyu yin pas dngos por 'gyur la gsum pa ltar na 'brel med kyi khyab bya dang khyab byed byung pas 'brel med kyi rtags srid par 'gyur ro /
gal te 'brel pa gnyis mi 'dod pas dngos por yang mi 'gyur la /
'brel med kyi khyab bya dang khyab byed yin yang rtag ma yi mdo blo rtog par nges pa na yul don spyi'ang nges pas dpag tu med pa'i phyir ro / /
des na 'brel med kyi rtags srid par mi 'gyur ro zhe na /
yid dpyod kyang yul dang 'brel pa gnyis khas mi len pas nyes pa dang po gnyis med la /
'brel med kyi khyab bya dang khyab byed yin yang blo yid dpyod du nges pa na yul bden pa'ang nges zin te dpag tu med pa'i phyir 'brel med kyi rtags srid par yang mi 'gyur ro / /
nges byed kyi tshad ma'ang sngar ma nges pa nges par rang rig gis grub la rtags tshad mas nges pa'i rjes su ma 'brangs par yang rgyu mtshan med pa'i yid dpyod la rang rig dang log pa'i rgyu mtshan can la rtags kyi skyon mthong pa'i tshad ma dang rgyu mtshan gtan la ma phebs pa la rtags 'dzin yid dpyod du nges @# / /
pa las yin no / /
don bden par ni phyis don de ngos pa'i tshad mas nges pa yin no / /
log shes la gnyis te /
sgro btags 'dzin pa dang zhen yul la phyin ci log du nges pa'o / /
dang po ni zla ba gnyis la sogs par snang pa'i rtog med 'khrul pa dang rjes dpag dang yid dpyod dang rtog pa bcad pa'i yul can dang the tsom dang log par nges pa rnams kyi'ang don spyi 'dzin pa'i cha nas bzung pa sgro btags la dmigs pa'i log shes yin no /
zhen yul phyin ci log du nges pa ni sgra rtag par zhen pa la sogs pa'o / /
log shes kyi mtshan nyid ni don phyin ci log du yongs su gcod pa'o / /
nges byed kyi tshad ma'ang don de dag yongs su bcad par rang rig pas nges la phyin ci log yin par ni ji ltar yongs su bcad pas bden pa la gnod pa'i tshad mas nges pa yin no / /
'di rtag pa 'am mi rtag ces dogs pa the tshom mo / /
de'i mtshan nyid kyang mtha' gzhan du srid pa'i dogs pa dang bcas pa'o / /
nges par 'byed pa'ang rang rig nyid kyis nges so / /
kha cig 'di la gzhan sol pa'i byed pa med par smra ba de ni mi rigs te /
de lta na sngon por nges pa la yang gzhan sel pa med par 'gyur ro /
des sngo ma yin bsal te ma bsal na sngon po yongs su bcad pa mi 'thad pa'i phyir ro zhe na /
the tsom gyis kyang rtag pa mi srid pa bsal te /
ma bsal na srid pa yongs su bcad pa nyid mi 'thad pa'i phyir ro / /
kha cig mthob yor ram mi zhes pa'i the tshom gyis gsum pa bsal pa'ang gzhan sel yin no zhes zer ba de ni ma yin te mtho dang por kho nar nges te mi yang ma yin la gsum pa'ang ma yin zhes pa na gsum pa ma yin par nges pa yod pas the tsom med kyang gsum pa sel la /
mi 'am mtho'ang sor 'am gsum pa 'am zhes the tshom za na the tshom yod kyang gsum pa ma yin par nges pa med pas gsum pa mi de la ba'i phyir gsum pa sel ba de ni nges pa'i gzhan sel yin gyi the tshom ma yin no / /
tshad ma yid kyi mun pa sel pa las blo'i dbye ba nges pa'i le'u ste dang po'o / / / /
bye brag du tshad ma'i blo gtan la dbab pa la bzhi ste /
spyi'i mtshan nyid dang /
rab du dbye ba dang /
mngon sum gtan la dbab pa dang /
rjes dpag gtan la dbab pa'o / /
dang po la'ang gnyis te /
spyir mtshan nyid kyis mtshon bya mtshon pa'i tshul dang /
bye brag du tshad ma'i mtshan nyid kyi nges par bya ba'o / /
dang po ni spyir shes bya thams cad la don byed pas stong pa rnams dang ma 'dres pa'i dngos pa'i tha snyad du rung pa lta bu mtshan nyid kyis stong pa'i chos ldan dang ma 'dres pa'i tha snyad mtshon bya dang /
don byed nus pa 'am sgro ma btags pa'i rnam pa yod na dngos po tha snyad 'jug pa med na mi 'jug pa lta bu tha snyad kyi rnam 'jog gi rgyu mtshan nyid dang /
de gnyi ga'i rten phung po lnga lta bu mtshan gzhi ste gsum gsum yin la /
de'ang don byed pa dngos med la mi srid la shes bya la ma khyab pa dang gzugs can la ltos te ha cang khyab pa dang mi rtag pa la ltos te don gyi ldog pa gzhan yin pas de dag kyi mtshan nyid yin pa khegs kyang mtshan nyid kyi bye brag bkag pas mtshan nyid tsam mi khegs la dngos po la ltos te mtshan nyid yin pa de la mtshan nyid tsam gyis khyab pas mtshan nyid tsam dgag par mi nus te /
don gyi chos thams cad mtshan nyid tsam yin no / /
don gyi chos mtshon byar gyur pa mi srid de rjes su yod pas rnam 'jog gi rgyu la mi ltos pa'i phyir ro / /
yang dngos po'i tha snyad don byed pas stong pa'i mtshon byar byas na mtshan nyid mi srid pa dang tshad ma'i yul du rung pa'i mtshon byar byas na mtshan nyid mi srid pa dang /
tshad ma'i yu du rung ba'i mtshon byar byas na mtshan ny+di ha cang khyab pa dang /
thog bcas kyi mtshon byas nas mtshan nyid ma khyab pa dang rgyus bskyed pa'i mtshon byar byas nas mtshan nyid don ldog gzhan du 'gyur ba dang byas pa'i tha snyad kyi mtshon byar byas na mtshan nyid rang ldog rdzas su ma grub par 'gyur bas de dag la sogs pa'i mtshon bya ma yin yang mtshon bya'i bye brag bkag pas mtshon bya tsam mi khegs la /
dngos po'i tha snyad don byed pa 'am sgro ma btags pa'i rnam pa'i mtshon bya yin pa de la mtshon bya tsam gyis khyab pa la sogs pa'i rgyu mtshan gyis tha snyad thams cad la mtshon bya tsam gyis khyab ste de mtshan nyid du bkod na rang ldog rdzas su ma grub par 'gyur bas tha snyad mtshan nyid du 'gyur mi srid do / /
des na kha cig myu gu sa bon la ltos nas phan gdags bya yin yang myig gi shes pa la ltos nas phan 'dogs byed yin pas mig gi shes pa'i rgyur mi 'gal ba ltar phyogs chos dang khyab pa'i tha snyad de gnyis kyi don la ltos nas rnam gzhag gi 'bras bu brtags yod yin yang gtan tshigs kyi tha snyad la ltos nas rnam 'jog gi rgyu rdzas yod yin pas gtan tshigs kyi tha snyad pa ltos te mtshan nyid yin no zhes zer ba de ni mi rigs to /
phyogs chos dang khyab pa'i tha snyad ma thogs kyang phyogs chos dang khyab pa'i don nyid las gtan tshigs kyi tha snyad du mtshon pa na mtshan nyid ma nges par mtshon bya nges su rung pas mtshon bya rdzas yod du 'gyur ba'i phyir ro / /
yang phung po lnga don byed pas stong pas dngos med du mtshon pa'i mtshan gzhi ma yin yang mtshan gzhi'i bye brag bkag pas spyi mi khegs la don byed pas dngos por mtshon pa'i mtshan gzhi yin ma de ma mtshan gzhi tsam gyis khyab pas mtshan gzhi tsam yin pa ltar don dang tha snyad thams cad tshad ma'i yul du rung pas gzhal byar mtshon pa na mtshan nyid dang mtshon bya gnyi ga rten pas mtshan gzhi yin la tshad ma'i yul du rung pa'i don dang gzhal bya'i tha snyad gnyis ga la'ang dpyad bzod pa'i ma yin dgag bkag pas stong nyid kyi tha snyad du mtshon pa na mtshan nyid dang mtshon bya gnyi ga rten pas mtshan gzhi yin pas mtshan gzhi tsam yin te don dang tha snyad thams cad la mtshan gzhi tsam gyis khyab pa yin no / /
'di dag la'ang tha dad bsam pa dang /
so so'i mtshan nyid dang /
de la rten pa'i nyes pa'i dbye ba gsum gyis nges par bya'o / /
dang po la'ang mtshan nyid dang mtshon bya'i tha dad dang /
mtshan nyid dang mtshan gzhi'i tha dad bsam pa gnyis so /
dang po ni ci bden pa rtogs pa la sogs pa'i mtshan nyid dang tshad ma'i tha snyad la sogs pa'i mtshon bya dag bum pa dang snam bu ltar phan tshun dben zhing don byed pa dngos po tha dad pa 'am /
mtshon bya sgro btags yin pas dngos po dang dngos med ltar ngo bo so sor ma grub kyang bdag cig ma yin pa cig pa bkag pa'i tha dad pa'am /
shi dang ljon pa ltar ldog pa cig /
nyid la rnam grangs kyi sgras brjod pa'am /
bum pa'i byas pa dang mi rtag pa ltar ngo bo dbyer med pa la bcad bya tha dad las phye ba'i ldog pa tha dad yin zhe na /
phyogs dang po gsum khas mi len te bzhi pa 'thad pa yin no / /
'di ltar mtshan nyid dang mtshon bya dngos po tha dad pa dang cig pa bkag pa'i tha dad du 'dod pa gnyi ga ltar na bdag cig pa med par 'gyur la de 'dod na nog dang lkog shal mas ba la du dpog pa rang bzhin gyi rtags su 'dod pa ltar phung po lnga 'ang don dam pa'i dngos por 'dod pa ji ltar dgag /
cig dang du bral la sogs pas dpyad bzod pa'i don byed pa bkag pas 'gog go zhe na /
'di la'ang bdag cig pa'i @# / /
'brel pa'i stobs kyis dam yin dgag bsgrub pa la phyogs chos dang bya bas tshang ba khegs pas rang bzhin gyi rtags su 'gal lo / /
dpyad na khegs kyang bdag cig par rlom pas rang bzhin gyi rtags yin no zhe na /
rjes dpag gis dpyad bzod pa'i don byed pa khegs kyang dpyad bzod pa'i don byed par rlom pas don dam pa'i dngos por 'gyur ro / /
log shis kyi dpyad bzod pa'i dngos por rlom yang tshad mas sgyu ma lta bur grub pas don dam pa'i dngos po ma yin no zhe na /
log shes kyis bdag cig par rlom yang tshad mas phan tshun sangs par grub pas rang bzhin gyi rtags ma yin par thal lo / /
yang mtshon bya sgro btags yin na mtshon bya thams cad la don byed pas stong pas khyab par 'gyur te sgro btags yin pa'i phyir zla ba gnyis bzhin no / /
de 'dod na don byed pas dngos por mtshon pa mi srid par 'gyur ro / /
bdag cig par mi gnas kyang rgyu mtshan du srid pas mi srid pa ma yin no zhe na /
'o na don byed pas dngos med du mtshon pa'ang mi srid pa ma yin te bdag cig par med kyang rgyu mtshan du srid pa'i phyir ro / /
de gnyis phan tshun spang 'gal yin pas rgyu mtshan nyid du'ang 'gal lo zhe na /
dngos po'i tha snyad sgro btags dang don byed pa phan tshun sar sa 'gal yin las rgyu mtshan nyid du'ang 'gal lo / /
yang don byed pas stong pas dngos po'i tha snyad du mtshon pa'ang mi srid pa ma yin par 'gyur te dngos po'i tha snyad sgro btags la don byed pas stong pas khyab pa'i phyir ro / /
yang don byad pas stong pa dngos med kyi tha snyad du mtshon pa mtshan nyid rnal mar grags pa yin na don byed pas stong pa de dngos med kyi tha snyad las gzhan dngos po'i tha snyad la zhugs sam ma zhugs /
dang po ltar na mtshon bya la ltos te khyab ches par 'gyur la /
gnyis pa ltar na dngos po'i tha snyad la don byed pas stong pa ma zhugs na don byed pa yin pas sgro btags par 'gal lo /
'o na mthar thug dpyod pa'i gzhal bya ma yin pas kun rdzob kyi bden pa'i tha snyad las gzhan don dam pa'i bden pa'i tha snyad la mthar thug dpyod pa'i gzhal bya ma yin pa zhugs sam ma zhugs /
dang po ltar na mtshon bya la ltos te khyab choes la /
gnyis pa ltar na don dam gyi bden pa'i tha snyad mthar thug dpyod pa'i gzhal bya yin pas ma yin dgag don dam srid par 'gyur ro zhe na /
don dam gyi bden pa'i tha snyad nges pa'i blo la ltos nas mtshan nyid zhugs pas ma yin dgag don dam ma yin ma de la ltos nas zhugs kyang mtshon bya la ltos nas khyab ches pa ma yin te /
don dam pa'i bden pa'i tha snyad nges pa'i blo la ltos nas kun rdzob kyi bden pa nyid yin pas mtshon bya yod par zhugs pa ma yin pa'i phyir ro /
stong nyid nges pa'i blo ma ltos nas mtshon bya kun rdzob kyi bden pa ma yin yang de la ltos nas mthar thug dpyod pa'i gzhal bya yin pas mthar thug dpyod pa'i gzhal bya ma yin pa ma zhugs te khyab ches med la /
de la ltos nas mthar thug dpyod pa'i gzhal bya yin yang ma yin dgag don dam du mi 'gyur te /
de'i yul du med dgag kho nar gnas te ma yin dgag du mi gnas pa'i phyir ro / /
'dir ni phung po la sogs par nges pa'i blo la ltos nas dngos med ma yin yang de la ltos nas don byed pas stong pa ma zhugs la dngos po'i tha snyad nges pa'i blo la ltos nas don byed pas stong pa zhugs kyang de la ltos nas dngos med yin pas mtshon bya yod par zhugs pas khyab ches ma yin no zhes brjod par mi nus te dngos po dang dngos med dag pa yin pas ltos pas ma phye ba'i phyir ro / /
des na nog dang lkog shal gyi don spyi shar ba la zhen yul dngos po la yod pas mtshan nyid dngos po ba yin la ba lang gi sgra spyi shar nas phyi rol du zhen pa la phyi rol na zhen yul ming dngos po ba med pas mtshon bya sgro btags yin zhes zer ba de khegs pa yin te don byed pa la sogs pa mtshan nyid dngos po ba yin na dngos po'i tha snyad du rung pa la sogs pa mtshon bya'ang dngos po yin la don byed pas stong pa dang 'khrul pa'i yul dpyadmi bzod pa la sogs pa mtshan nyid sgro btags pa'i chos yin na dngos med kyi tha snyad da log pa'i kun rdzob kyi tha snyad la sogs pa mtshan bya'ang sgro btags kyi chos yin no / /
yang mtshan nyid dang mtshon bye shis dang ljon pa ltar rnam grangs kyi sgra'i brjod bya chos tha dad med pa yin na tshad ma'i tha snyad du mtshon na mi srid pa yin nas ma yin /
phyi ma ltar na sgra mi rtag ste sgra yin pa'i phyir zhes pa'ang ma grub par mi 'gyur ro / /
de la yod pa byas na yod chos med la yod chos byas na yod so med de zhi nas /
snga ma la'ang rgyu mtshan byas na rgyu mtshan can med la rgyu mtshan can byas na rgyu mtshan med do /
mi srid pa yin na bden pa'i don rtogs kyang mi srid par 'gyur te tshad ma'i tha snyad dang ldog pa tha mi dad pa'i phyir ro / /
yang na tshad ma'i tha nyad kyang skyon med du 'gyur te bden pa'i don rtogs dang ldog pa tha mi dad pa'i phyir ro / /
ldog pa tha mi dad kyang tshad ma'i tha snyad mi srid pa yin la bden pa'i don rtogs skyon med yin na rdzas cig kyang sngon po rtag la de'i skad cig mi rtag par smra ba'i 'gog /
rdzad cig la rtag mi rtag 'gal lo zhe na /
ldog pa cig la'ang skyon can dang skyon med gnyis 'gal lo / /
des na gzhi dngos po yin na mtshan nyid dang mtshon bya dngos po cig yin la gzhi dngos med yin na'ang de gnyis tha dad med pa yin pas mtshan nyid dang mtshon bya ngo bo dbyer med pa la ldog pa tha dad du gnas pa yin no / /
ldog pa'ang gnyis te ljang gu yod pa dang rtags su yod pa'o /
rdzas yod ni chos gzhan rnam 'jig gi rgyur bzung pa la ma ltos par rtog par bya ba ste bden pa rtogs pa la sogs pa don gyi chos rnams so / /
btags yod ni chos gzhan rnam 'jog gi rgyur bung pa la ltos nas rtogs par bya ba ste tshad ma'i tha snyad ma sogs pa tha snyad kyi chos rnams sam tha snyad des khyad par du byas pa'i chos rnams so /
chos gzhan rtogs pa la ltos na rtogs par bya ba tsam gyis ni rtags yod pa ma yin te /
yin na dus gnyis par mi sdod pa'ang dngos po la sogs pa chos gzhan rtogs pa la rten nas rtogs par bya ba yin pas btags yod du 'gyur la /
de 'dod na mi rtag pa'i mtshan nyid du mi rung par thal lo / /
de la mtshan nyid dang mtshon bya gnyis ga rdzas su yod pa'i tha dad ma yin te /
rdzas yod mtshon bya yin na mngon 'gyur rtags kyi bsgrub bya yin pa cis 'gog /
mngon 'gyur rtags kyis dpag mi dgos so zhe na /
rdzas yod kyang gzhan gyis mtshon mi dgos so /
rdzas su yod kyang gzhan gyis mtshon na ci 'gal zhe na /
mngon du gyur yang gzhan gyis bsgrub na rtsi 'gal /
bsgrub bya mngon 'gyur rtags ma ltos tshod du rtags mngon 'gyur yang rtags gzhan la ltos ma de'ang rtags gzhan la ltos pas rtags thugs med par 'gyur zhe na /
mtshon bya rdzas su yod kyang mtshan nyid gzhan gyis mtshon dgos na mtshan nyid rdzas yod kyang mtshan nyid gzhan gyis mtshon dgos la re'ang gzhan gyis mtshon dgos pas thug pa med par ma gyur ro / /
des na mtshan nyid ni rnam 'jog gi rgyu rdzas su yod pa yin la mtshon bya ni rnam gzhag gi 'brs bu rtags yod yin pas ngo bo dbyer med la rdzas su yod par rtags su yod pa'i tshul gyis ldog pa tha dad pa yin no / /
mtshan nyid dang mtshan gzhi'i tha dad bsam pa ni /
tha dad bsam pa dngos dang /
rdzas yod deng rtags yod gnyi ga mtshan gzhir bsgrub pa dang /
btags yod mtshan gzhi yin pa la brtsad pa yang pa dang /
dbyer med du sgrub pa bzhi'o / /
dang po ni ! / /
mtshan nyid don byed nus pa la sogs pa dang mtshan gzhi phung po lnga la sogs pa dngos po tha dad pa'am /
gcig pa bkag pa'i tha dad dam /
tha dad med pa la rnam grangs kyis brjod pa 'am ngo bo cig gi ldog pa tha dad yin zhe na /
dngos po la tha dad ma yin te sgra mi rtag par bsgrub pa la mig gi gzung bya rtags su bkod na de sgra dang dngos po tha dad yin pas sgra la ma grub pa ltar mtshan nyid dang mtshan gzhi 'ang dngos po tha dad na mtshan gzhi la mtshan nyid ji srid par 'gyur te bum pa mtshan gzhir byas pa la bden pa rtogs pas tshad mar mtshon pa bzhin no / /
gcig pa bkag pa'i tha dad yin na'ang sgra la don byed pas stong pa rtags su bkod na ma grub pa ltar bum pa la sogs pa don byed pas stong pas dngos med du mtshon na'ang mi srid la /
don spyid la byas pa rtags su bkod na ma grub par 'gyur ba ltar don phyi la don byed pas dngos por mtshon na'ang mtshan gzhi la mi srid par 'gyur te phan tshun spangs pa'i phyir ro / /
don byed pa gzhir byas te don byed pas dngos por mtshon pa ltar tha dad gtan med na'ang mi srid pa yin te sgra la rtags su sgra yin pa bkod na ma grub pa bzhin no / /
des na dngos po 'am dngos med kyang rung ste ngo bo dbyer med pa la ldog pa tha dad pas mtshan gzhi dang mtshan nyid du dbye ba yin no / /
gnyis pa rdzas yod dang rtags yod gnyi ga mtshan gzhir bsgrub pa ni tshad ma'i yul du byar rung ba'i mtshan nyid kyis gzhal byar mtshon pa na don byed nus pa la sogs pa'i rdzas yod thams cad dam dngos po'i tha snyad la sogs pa rtags yod thams cad la'ang mtshan nyid dang mtshon bya gnyi ga ston pas mtshan gzhi yin te /
gnyi ga rten yang mtshan gzhi ma yin na don byed nus kyang dngos po ma yin par 'gyur ba la sogs pa dang mtshungs so / /
de bzhin du mtshon bya de nyid kyis khyad par du byas pa'ang mtshan gzhir 'gyur te /
mi rtag pa'i sgra mi rtag pa tsam du mtshon pa na dus gnyis bar mi sprod pa mtshan nyid du bkod pa lta bu'o / /
de mtshan gzhi ma yin na rtsol byung gi sgra chos can du byas te chos rtag par sgrub pa na rtsom byung tsam rtags su bkod pa gtan tshigs ma yin par 'dod pa cis dgag /
gtan tshigs ma yin na phyogs chos dang khyab pa med par 'gyur nas yod pa yin no zhe na /
mi rtag pa'i sgra 'ang mtshan gzhi ma yin na mtshan nyid dus cig par mi sdod pa dang mtshon bya mi rtag pa tsam gnyis po mi rten par 'gyur na de gnyi ga rten pa'ang yin no / /
dus gnyis par mi stong pa lta rten na ldog pa tha dad med pas mi rtag pa tsam ji ltar rten zhe na /
rtsol byung tsam la mi rtag pas khyab pa lha yod na rtsod gzhi dang ldog pa tha dad med pas phyogs chos ji ltar yod /
bye brag rtsol byung gi sgra rten yin la phyi Cos za tsam rten pa yin pas phyogs chos kyang yod do zhe na /
mi rtag pa'i sgra rten yon la mi rtag pa tsam rten pa yin pas mtshon bya 'ang rten pa yin no / /
gsum pa rtags yod mtshan gzhi yin pa la brtsad pa spang pa ni gam te dus gnyis par mi stong pas mi rtag par mtshon pa ni mi rtag pa'i sgra mtshan gzhir 'gyur na byas pas mi rtag par sgrub pa na'ang mi rtag pa'i sgra rtsod gzhir 'gyur ro zhe na /
gzhi ma grub par de ma rten pa'i chos mi 'grub pas gzhi mi rtag pa'i sgra grub dogs ma gzhi grub na de'i khyad par mi rtag pa'i rtogs zin pas dpag med dgos pas gzhi de la mi rtag pa bsgrub pa'i rtags 'jug pa 'gal lo /
'dir yang gzhi ma grub na de la rten pa'i chos mi 'grub pas gzhi mi rtag pa'i sgra grub dgos pa de grub na de'i khyad par du mi rtag pa tsam yang grub zin pas de dpag mi dgos pa'i phyir gzhi de la mi rtag par mtshon pa'i mtshan nyid 'jug par 'gal lo zhe na /
mtshon bya rjes su dpag mi dgos pas mtshan nyid mi 'jug na mkhas pa la rgyu mtshan 'dzin pa'i mngon sum gyi mtshon bya rtogs pa na mtshan nyid med par 'gyur ro| sgrub bya mngon sum du rtogs pa la rtags med pa ni 'dod pa yin no /
des na rtags kyis bsgrub bya sgrub pa ni dpog pa yin la mtshan nyid kyis mtshon bya mtshon pa ni dpog pa dang mngon sum gyis tha snyad du byed pa dang dran pas tha snyad du byed pa la'ang mi 'gal bas ga la mtshungs / /
bzhi pa mtshan gzhi dang mtshan nyid dbyer med med du sgrub pa ni mtshan gzhi la gnyis te don byed pa dang rgyus bskyed pa la sogs pa'i ma yin dgag dang /
don byed pas stong pa la sogs pa'i med dgag go /
de la mtshan gzhi ma yin dgag la mtshan nyid ma yin dgag bkod pa ni rgyus bskyed pa mtshan gzhir byas nas don byed pas dngos por mtshon pa la sogs pa ste de la rgyus bskyed pa dang don byed pa bdag cig par thams cad 'dod pas ngo bo dbyer med yin pa la brtsad pa med do /
mtshan gzhi ma yin dgag la mtshan nyid med dgag bkod pa ni don byed nus pa gzhir byas don dpyad bzod pa'i don byed nus pas stong pas stong pa nyid kyi tha snyad du mtshon pa lta bu'o /
de'ang gzhi dang mtshan nyid dbyer med du bsgrub pa na mtshan nyid med dgag du bsgrub pa dang /
gzi la srid par bsgrub pa dang /
gzhi dang dbyer med du bsgrub pa dang /
de la brtsad pa spang pa bzhis nges par bya'o /
dang po ni dpyad bzod pa'i don byed pas stong pa de med dgag yin te ldog pa de nges pa na dgag la 'ba' zhig par zhen par bya ba'i phyir ro /
khyab pa med do zhe na nog dang lkog shal las ba lang gi tha snyad du bsgrub pa'ang khyab pa med do /
mtshan nyid nog dang lkog shal las mtshon bya ba lang du zhen pa'i rtog pa rig pa'i rang rig pas khyab pa nges so zhe na /
mtshan nyid dgag pa 'ba' zhig par zhen par bya ba la'ang mtshon bya med dgag gi sgras zhon par rtog pa rig pa'i rang rig pas khyab par nges so / /
gnyis pa ni don byed pa la dpyad bzod pa'i don byed nus pas stong pa mi srid do zhe na /
dngos po la cig dang du bral ma grub zor na lan cig yod /
gal te dngos po dang ldog pa tha dad med nas ma grub sam 'gal nas ma grub /
dang po ltar na dngos po mngon sum gyis rtogs pa na cig dang du bral bzod pa'i don byed nus pa grub par 'gyur ro / /
gsum pa ni dngos po la dpyad bzod pa'i don byed nus pas stong pa mi srid pa ma yin yang med dgag dang ma yin dgag ngo bo cig par 'gal bas dbyer med du yod pa ma yin te de nyid dang gzhan du brjod du med pa yin no zhe na /
de la nyes pa bzhi ste /
dngos po la byas pa khegs par thal ba dang /
dngos po la yang dag pa'i rang bzhin grub par thal ba dang /
'brel med bkag pa rtags du thal ba dang /
khyab bya bkag pa rtags su thal ba'o /
dang po ni byas pa la dpyad bzod pa'i don byed zhus pa stong pa dbyer med du yod dam med /
da lo ltar na byas pa la dngos pos khyab pas dngos po dang yang dbyer med du grub la gnyis pa ltar na dpyad bzod pa'i don byed nus pas stong pa'i stong pa nyid byas pa la khegs pas stong nyid la ma byas pas khyab par 'gyur te /
byas pa rtag pa la khegs na mi rtag pas khyab pa grub pa bzhin no / /
de 'dod na dngos po thams cad kyi chos nyid du dpyad bzod pa'i don byed pas stong pa grub pa na de'i khyab phyed byas pas stong pa'ang dngos po'i chos nyid du grub par thal te cig dang du bral dngos po'i chos su grub pa na stong nyid dngos po'i chos su 'grub pa bzhin no / /
de 'dod na dngos po ma byas pa chos nyid du grub pas chos can dngos po byas pa yin pa khegs par 'gyur ro /
ma byas pa dngos po'i chos nyid yin yang de /
nyid dang gzhan du brjod du med pa yin gyi bdag cig pa ma yin pas chos can dngos po la byas pa mi khegs so zhe na /
stong pa nyid kyang dngos po'i chos nyid yin yang de nyid dang gzhan du brjod du med pa yin gyi bdag cig pa ma yin pas dngos po chos can dngos po yang dag pa'i rang bzhin mi khegs par 'gyur ro / /
gnyis pa ni dngos po 'di stong pa nyid dang bdag yin par med pas yang dag pa'i rang bzhin ! / /
du thal lo /
de khyab pa med do zhe na /
'o na dngos po la ma byas pa logs kyang byas par mi 'grub par smra ba ji ltar dgag /
'o na dngos po 'di ma byas pa logs pas ma byas pa'ang ma yin la byas par ma grub pas byas pa'ang ma yin pa'i phyir byas ma byas dngos 'gal la gnyi ga ma yin pa'i phung po gsum pa grub par thal lo zhe na /
'o na dngos po lo stong pa nyid bdag cig par khegs pas stong pa nyid kyang ma yin la yang dag pa'i ran bzhin ma grub pas yang dag pa'i rang bzhin mang ma yin pa'i phyir yang dag pa'i rang bzhin dang des stong pa dngos po 'gal la gnyi ga la ma yin pa'i phung po gsum la grub par 'gyur ro /
gal te stong pa nyid bdag cig par khegs kyang de nyid dang gzhan du brjod du yod pa ma khegs pas yang dag pa'i rang bzhin grub par mi 'gyur ro zhe na /
'o na stong pa nyid kyi khyab byed ma byas pa'ang dngos po la bdag cig par khegs kyang de nyid dang gzhan du brjod du med par ma khegs pas dngos po byas par mi 'grub par 'gyur ro /
ma byas pa de nyid dang gzhan du brjod du med par yod pa ni dngos po'i rang bzhin ma yin par yod pa yin la /
rang bzhin ma yin med par yar yod kyang dngos po'i rang bzhin du ma byas pa med pas dngos po byab par grub po zhe na /
stong pa nyid kyang dngos po la de nyid dang gzhan du brjod du med par yod pa ni dngos po'i rang bzhin ma yin par yod pa yin pa rang bzhin ma yin par stong pa nyid yod kyang dngos po'i rang bzhin du stong pa nyid khegs pas dngos po yang dag pa'i dngos por 'gyur ro / /
gal te yang dag pa'i dngos po da des stong pa'i med dag dngos 'gal yin na med dgag ston pa te /
bdag cig par khegs pas yang dag pa'i dngos po 'grub par 'gyur ba bden yang /
yang dag pa'i dngos po dang yang dag pa'i dngos po ma yin pa dngos 'gal yin gyi stong nyid med dgag dang rgyud 'gal yin pas stong nyid med dgag bdag cig par khegs kyis yang dag pa'i dngos po mi 'grub po zhe na /
'o na byas pa dang byas pas stong pa'i med dgag dngos 'gal yin na byas pas stong pa khegs na byas pa 'grub pa zhig na byas pa dang byas pa ma yin pa dngos 'gal yin gyi byas pas stong pa'i med dgag dang rgyud 'gal yin pas dngos po la byas pas stong pa khegs kyang byas par mi 'gyur bar thal lo /
gal te byas pa dang des stong pa'i med dgag brgyud 'gal yin na rtag pa la rim dang cig car gyis don byed pas stong pas byas pa khegs kyang byas pas stong pa'i med dgag mi 'grub pas na rtags de mi dmigs pa ma yin par 'gyur ro zhe na /
'o na yang dag pa'i dngos po dang stong nyid med dgag dngos 'gal ma yin brgyud 'gal yin na yang dag pa'i cig dang du ma bkag pas yang dag pa'i dngos po khegs kyang stong nyid mi 'grub par 'gyur te du ma la sngon po khegs kyang ser por mi 'grub pa bzhin no /
de 'dod na rtags de mi dmigs pa ma yin par thal te med dgag mi 'grub pa'i phyir ro / /
gzhan yang don dam pa'i dngos po dang dngos 'gal don dam pa'i dngos pa ma yin pa zhes bya ba rgyu ma lta bu dang gtan med gnyi ga'i khyab byed du 'dod pa de'ang med par dgag pa'am ma yin par dgag pa'am phung po gsum par brjod /
dang po ltar na don dam pa'i dngos po des stong pa'i med dgag dngos 'gal yin pas med dgag khegs na don dam pa'i dngos por grub par 'gyur ro /
gnyis pa ltar na cig dang du bral la sogs pa'i rtag kyis don dam pa'i dngos po khegs pa na don dam pa'i dngos po ma yin pa bsgrubs pa de ma yin dgag bsgrub pa yin pas sgrub pa'i rtags su thal lo /
gsum pa ltar na cig dang du bral la sogs pa'i rtags kyis don dam pa'i dngos po ma yin par bsgrub pa de med dgag mi sgrub pas sgrub pa'i rtags gnyis su'ang yang 'dus te rtags bzhi par thal lo / /
gsum pa 'brel med bkag pa rtags su thal ba ni med dgag dngos po dngos po cig ma yin na med dgag thams cad ma dngos med kyis khyab par 'gyur ro /
de 'dod na bum pa bkag pa'i med dgag la dngos med kyis khyab pa'i phyir snam bu bkag pas kyang khyab par 'gyur la /
de 'dod na /
bum pa med pas snam bu med ces pa yang phyogs mos dang khyab pa tshang pas rtags su 'gyur ro / /
bzhi pa khyab bya bkag pa rtags su 'gyur ba ni med dgag thams cad pa dngos med kyis khyab na sha pa bkag pa'i med dgag la'ang dngos med kyis khyab par 'gyur la /
de 'dod na /
dngos med kyis khyab pa'i phyir shi ba med pas khyab par 'gyur ro /
de'ang 'dod na phrag rdzogs na sha pa med pas shing med ces pa'ang yang dag pa'i rtags su 'gyur te /
phyogs kyi mos dang khyab pa tshang pa'i phyir ro / /
des na don byed pa dang byas pa dang mi rtag pa la sogs pa dngos po'i khyab byed bkag pa'i med dgag kho na dngos med yin gyi /
don dam pa'i dngos po dang rtag pa'i dngos po la sogs pa shes bya la mi srid pa dgag pa'i med dgag ni shes bya kun la khyab pas de so so dang dngos med mtha' dag dang dbyer med du gnas la lus can nam sngon po la sogs pa dngos po'i bye brag bkag pa'i med dgag rnams dngos med thams cad dang dngos po'i phyogs cig la dbyer med du gnas te dngos po'i ngo bo ma yin pa ma yin no / /
bzhi la brtsad pa spang pa ni gsum te /
rten 'brel rang bzhin gyi rtags su thal ba spang pa dang /
snang pa la dbyar mi bzod pa khegs par thal ba spang pa dang /
'gal 'bras la dngos 'brel yod par thal ba spang pa'o /
dang po ni dngos po dang ston pa nyid dbyer med pa ltar rten 'brel dang yang stong pa nyid dbyer med pas de gnyis bdag cig pa'i phyir rten 'brel las ston nyid dpog pa bdag cig pa'i 'brel pa'i chos stobs kyis phyogs kyi chos dang khyab pa tshang ba yin pas rang bzhin gyi rtags su 'gyur ro zhe na /
bdag cig pa ni chos 'ga' zhig ma yin dgag gi chos gzhan dbyer med du mi 'dor ba yin na stong pa nyid med dgag yin pas 'di la bdag cig pa'i 'brel pa yod pa'i gtan tshigs ma grub po /
dbye ba med pa tsam gyis bdag cig pa ma yin te rim dang cig char gyis don byed nus pas stong pa dang byas pa stong pa dbyer med yin yang bdag cig par mi brjod pa bzhin no / /
bdag cig pa'i khongs su chug kyang dag cig pa'i 'brel stobs kyis phyogs kyi mos dang khyab pa tshang pas rang bzhin du 'gyur na rtsol byung gis rtag pa'i dngos po 'gog pa'i 'gal khyab dmigs pa'ang rang bzhin du 'gyur ro /
rtag pa'i dngos pos stong pa med dgag yin pas de ma bdag cig pa med do zhe na /
su mnyam pa'i ro las kha dog dpog pa'ang dus mnyam pas de las byung ba'i 'brel pa med par 'gyur ro /
bsgrub bya'i chos kha dog dngos dang de las byung pa med kyang kha dog gis khyad par du byas pa'i kha dog gi rgyu nus pa thogs med kyi ro snga ma dang de las byung pa yod do zhe na /
bsgrub bya'i chos rtag pa'i dngos pos ston pa dngos dang bdag cig pa med kyang des khyad par du byas pa'i rtag pa'i dngos pos ston pa'i dngos po dang rtsol byung bdag cig pa yin no /
de ste bdag cig pa'i 'brel pa'i stobs las ma yin dgag bsgrub pa la phyogs kyi chos dang khyab pa tshang pas rang bzhin du thal lo zhes brjod na gtan tshigs ma grub te rten 'brel gyi med dgag bsgrub pa'i phyir ro / /
gnyis pa ni dngos po dang snang pa la dpyad bzod pa'i don byed pas stong pa'i med dgag dbyer med du yod na /
de'i khyab byed dpyad bzod kyang dbyer med du yod par 'gyur la de 'dod na dngos po dang snang par dpyad mi bzod pa yin pa khegs par @# / /
'gyur ro zhe na /
zla ba gnyis snang la rang rig dbyer med du yod na de'i khyab byed gzung don la ma 'khrul pa'ang khyab byed du yod par 'gyur la de 'dod na zla ba gnyis snang gzung don la 'khrul pa khegs par 'gyur ro /
rang rig la shes pa la ltos nas ma 'khrul bas khyab pas shes pa la ltos nas ma 'khrul ba dbyer med du yod pa shes pa la ltos pa'i 'khrul pa khegs kyang phyi rol la ltos pa'i 'khrul pa ma khegs pas zla ba gnyis snang 'khrul par brjod pa yin no zhe na /
dngos po dang snang pa la stong nyid dbyer med du yod pas stong nyid la stong nyid nges pa'i blo la ltos pa'i mthar thug dpyod pa'i gzhal bya yin pas khyab pas stong nyid nges pa'i blo la ltos nas mthar thug dpyod pa'i gzhal bya yin pa dbyer med du yod cing mthar thug dpyod pa'i gzhal bya ma yin pa khegs kyang dngos po la sogs pa ma yin dgag nges pa'i blo la ltos nas mthar thug dpyod pa'i gzhal bya ma yin par gnas pa mi 'gal lo /
yang sngon po skad cig ma yin pas gzhal bya lkog du kun 'gyur la de 'dod na sngon po mngon gyur yin pa khegs par 'gyur ro / /
gal te sngon po skad cig ma'i rdzas yin pas skad cig dpog pa'i rjes dpag la ltos te lkog gyur gyi rdzas yin pa dang de la ltos te mngon 'gyur yin pa khegs pa 'dod do zhe na /
dngos po bden pa'i dngos pos stong pa'i rdzas yin pas stong nyid nges pa'i blo la ltos nas rigs pa'i gzhal byar thal ba'ang 'dod la de la ltos nas rigs pa'i gzhal bya ma yin pa khegs pa'ang 'dod pa yin no / /
'o na dngos po'i rigs pa'i gzhal bya ma yin pa nyams so zhe na /
khyed kyi ltar na'ang sngon po mngon 'gyur yin pa nyams so /
skad cig dpog pa'i rjes dpag la ltos nas mngon 'gyur khegs kyang sngon po mthong pa'i mngon sum la ltos nas mngon gyur yin pa mi 'gal mo zhe na /
stong nyid nges pa'i yul du rigs pa'i gzhal bya ma yin pa khegs kyang ma yin dgag nges pa'i blo rnams kyi yul du rig pa'i gzhal bya ma yin par gnas pa mi 'gal lo / /
yang ldog pa la rten pa'i dbang du byas te dngos po don dam pa'i bden pa ma yin la stong nyid don dam pa'i bden pa yin no zhes brjod pa stong pa nyid mtshan nyid rigs pa'i gzhal bya dang mtshon bya don dam pa'i bden pa dang /
rdzas tha mi dad pas don dam pa'i bden par brjod na dngos po'ang mtshan nyid rigs pa'i gzhal bya dang don dam du bden pa'i rdzas yin pas don dam pa'i bden par gyur la /
dngos po dang rigs pa'i gzhal bya ldog pa tha dad pas dngos po don dam pa'i bden pa ma yin par brjod na stong pa nyid med dgag kyang rigs pa'i gzhal bya ma yin dgag dang ldog pa tha dad pas don dam pa'i bden pa ma yin par 'gyur mod kyi /
'on kyang stong pa nyid la rang gi yul can la ltos nas mtshan nyid rigs pa'i gzhal bya'i rten la mtshon bya don dam pa'i bden pa'i tha snyad kyang rten te don dam pa'i bden pa'i mtshan gzhi yin pas stong pa nyid don dam pa'i bden par brjod la /
dngos po la rang gi yul can la ltos nas mtshan nyid rigs pa'i gzhal bya 'ang mi rten la mtshon bya don dam pa'i bden pa'i tha snyad kyang mi rten te don dam pa'i mtshan gzhi ma yin pas dngos po don dam pa'i bden pa ma yin par brjod pa yin no / /
de lta yin dang dngos po'i de stong pa nyid yin pas rigs pa'i gzhal bya yin pas don dam pa'i bden par mtshon pa'i mtshan gzhir 'gyur la /
de 'dod na ma dpyad pa'i blo'i yul yin pas kun rdzob kyi bden par mtshon pa'i mtshan gzhi ma yin par 'gyur ro zhe na /
khyed kyi ltar na yang sgra mi rtag par bsgrub pa na sgra'i ldog pa gtan tshigs ma yin la byas pa'i ldog pa gtan tshigs yin no zhes brjod pa byas pa mtshan nyid phyogs kyi chos dang de'i chas khyab pa dang rdzas cig pas gtan tshigs su brjod na'ang sgra'ang phyogs kyi chos dang khyab pa dang rdzas cig pas gtan tshigs su 'gyur la /
sgra dang phyogs chos dang khyab pa ldog pa tha dad pas gtan tshigs ma yin par brjod na byas pa'ang phyogs kyi chos dang khyab par ldog pa tha dad pas gtan tshigs ma yin par 'gyur yang /
byas pa sgra la yod cing mi rtag pas khyab pas byas pa la mtshan nyid phyogs kyi chos dang khyab pa'i sten pa mtshon bya gtan tshigs kyi tha snyad kyi rten pas byas pa gtan tshigs kyi mtshan gzhi yin pas gtan tshigs yin no zhe brjod pa /
sgra rtags du bkod na gzhi dang ldog pa tha dad med de phyogs chos med pa nyid kyis sgra la mtshan nyid phyogs cho dang khyab pa'ang mi rten la mtshon bya gtan tshigs kyi tha snyad kyang mi rten te sgra gtan tshigs kyi mtshan gzhi ma yin pas sgra gtan tshigs ma yin no zhes brjod pa yin no /
de lta yin dang sgra de byas pa yin pa'i phyir phyogs kyi chos dang khyab pas gtan tshigs su mtshon pa'i mtshan nyid gzhir 'gyur la /
de 'dod na phyogs chos med pas ma grub par mtshon pa'i mtshan gzhi ma yin par 'gyur ro /
gal te sgra byas pa'i ldog pa yin pas gtan tshigs kyi mtshan gzhir 'gyur ro zhe na /
gtan tshigs ma grub ste sgra dang bya pa ldog pa tha dad pa'i phyir 'ong /
sgra byas pa'i rdzas yin pas gtan tshigs kyi mtshan gzhir 'gyur ro zhe na khyab pa ma grub ste rdzas cig kyang byas pa rtags kyi mtshan gzhi yin la sgra mtshan gzhi ma yin pa mi 'gal ba'i phyir ro /
sgra la byas pa rten par yod pas sgra la gtan tshigs kyi mtshan gzhi rten par yod par 'gyur ro zhe na 'dod pa kho na'o zhe na /
'dir yang dngos po'i stong pa nyid kyi ldog pa yin pas rigs pa'i gzhal byas don dam pa'i bden par mtshon pa'i mtshan gzhir 'gyur ro zhe na gtan tshigs ma grub ste dngos po ma yin dgag dang stong nyid med dgag ldog pa tha dad pa'i phyir ro / /
dngos po stong pa nyid kyi rdzas yin pas don dam pa'i bden pa'i mtshan gzhir 'gyur ro zhe na /
khyab pa ma grub ste rdzas cig kyang stong nyid don dam pa'i bden pa'i mtshan gzhi yin la dngos po mtshan gzhi ma yin pa mi 'gal ba'i phyir ro /
dngos po la stong pa nyid rten par yod pas dngos po la don dam pa'i bden pa'i mtshan gzhi ston par yod par 'gyur ro zhe na 'dod pa kho na'o| gal te dngos po la don dam pa'i bden pa'i mtshan gzhi rten par yod pa dngos po nyid ma dpyad pa'i blo'i yul yin pas kun rdzob kyi bden par mtshon pa'i mtshan gzhi ma yin par 'gyur ro zhe na /
sgra la gtan tshigs kyi mtshan gzhi rten par yod pas 'grub pas rten par med pa khegs kyi sgra nyid gtan tshigs kyi mtshan gzhi yin par ma grub pas sgra nyid phyogs chos med pas ma grub par mtshon pa'i mtshan gzhi yin pa mi khegs so zhe na /
dngos po la don dam pa'i bden pa'i mtshan gzhi rten par yod par grub pas don dam pa'i mtshan gzhi rten par med pa khegs kyi dngos po nyid don dam pa'i bden pa'i mtshan gzhi yin par ma grub pas dngos po nyid ma dpyad pa'i blo yul du bden pas kun rdzob kyi bden par mtshon pa'i mtshan gzhi yin pa mi khegs so /
dngos po la don dam pa'i bden pa'i mtshan gzhi'i rten par yod par grub pas don dam pa'i mtshan gzhi'i rten par med pa khegs kyi dngos po nyid don dam pa'i mtshan gzhi yin par ma grub pas dngos po nyid ma dpyad pa'i blo yul du bden pas kun rdzob kyi bden par mtshon pa'i mtshan gzhi yin pa mi khegs so / /
yang rdzas la dngos po dpyad mi bzod par grub cing dpyad bzod khegs pas dpyad bzod kyi khyab bya stong nyid khegs so zhes rang rgyud du smra na /
zla ba gnyis snang bzung don la 'khrul par grub cing ma 'khrul pa khegs pas ma 'khrul pa'i khyab bya rang rig khegs par mi 'gyur ram /
phyi rol la ltos nas ma 'khrul pa khegs kyang de rang rig pa'i khyab byed ma yin la shes pa la ltos nas gzung don la ma 'khrul par rang rig pa'i khyab byed yin yang de zla ba gnyis snang la ma khegs so zhe na /
dngos po la dngos po nges pa'i blo la ltos nas dpyad bzod ! / /
khegs kyang de stong pa nyid kyi khyab byed ma yin pa stong nyid nges pa'i blo'i yul du dpyad bzod pa stong pa nyid kyi khyab byed yin pas de dngos po la khegs pa med do / /
gsum pa ni gal te dngos po la stong pa nyid med na yang dag pa'i dngos por 'gyur bas dngos po stong pa nyid dang rdzas cig par smra na me grang rog gis stong pa dang ngo bo cig ma yin na me grang reg du 'gyur la /
me grang reg gis stong pa dang ngo bo cig yin na rdzas gcig la du ba'i rgyu dang ngo bo cig dang du ba'i rgyu dang rgyu ma yin pa 'gal ba 'du bar mi rung pas me du ba'i rgyu yin pa ltar grang reg gis stong pa'ang du ba'i rgyur 'gyur la /
de 'dod na 'gal 'bras dmigs pa'i rtags dang sgrub bya'i chos 'brel par 'gyur ro zhe na /
du ba me'i 'bras bu yin pa na de dang rdzas cig pa'i gzhal bya'ang 'bras bur 'gyur bas gzhal bya yod pas me yod par dpog pa'i ma nges pa 'ang rtags dang bsgrub bya'i chos 'brel par 'gyur ro /
du ba dang rdzas cig pa'i gzhal bya rtags su byas na de me'i 'bras bu yin yang rtags de yang dag pa yin pas ma nges pa ma yin la /
gzhal bya tsam gyi spyi rtags su byas na ma nges pa yin yang spyi me de'i 'bras bu ma yin te me dang ldog pa ma grub pa'i phyir ro zhe na /
me dang rdzas cig pa'i grang reg gis stong pa bsgrub na de du ba'i rgyu yin pas rtags dang bsgrub bya'i chos 'gal 'bras dmigs pa ma yin te 'bras bu'i rtags yin la /
grang reg gis stong pa tsam bsgrub na 'gal 'bras yin yang bsgrub bya'i chos dngos med la yang yod pas me dang rjes 'gro med pas de me'i rgyu 'bras bu ma yin no / /
med dgag mtshan gzhir byas pa la med dgag mtshan nyid du bkod pa ni don byed pas stong pa 'jig pas stong pas 'jig med du mtshon pa lta bu ste de ngo bo dbyer med yin pa la brtsad pa med do / /
med dgag mtshan gzhir byas pa la ma yin dgag mtshan nyid du bkod pa ni yang dag pa'i cig dang bral la phyogs kyi chos dang khyab pa mtshan nyid du bkod nas rtags su mtshon pa 'am stong pa nyid blo'i yul du byar rung pas shes byar mtshon pa lta bu'o /
de la snga ma yin dgag du bsgrub pa dang /
srid par sgrub pa dang /
dbyer med du bsgrub pa dang /
de la brtsad pa spang pa'o /
dang po ni phyogs chos dang khyab pa dang blo'i yul du rung pa ma yin dgag yin te bsgrub pa'i cha ma dor bar yul du bya ba yin pa'i phyir byas pa bzhin no / /
gnyis pa ni cig dang du bral la phyogs chos dang khyab pa mi srid na de rtags ma yin par 'gyur la /
stong pa nyid la blo'i yul du rung ba mi srid na rigs shes rgyun chad par 'gyur ro / /
gsum pa ni phyogs kyi chos dang khyab pa cig dang du bral dang dbyer med ma yin na de la yang dag pa'i cig dang du ma yod par 'gyur la shes bya stong pa nyid ma yin na yang dag pa'i dngos por 'gyur ro / /
bzhi pa ni gal te stong pa nyid shes bya yin na dpyad mi bzod par 'gyur na de 'dod na dpyad bzod yin pa khegs par 'gyur ro zhe na /
zla ba gnyis snang rang rig gi rdzas yin pas bzung pa'i don la ma 'khrul bar 'gyur la de 'dod na gzung don la 'khrul pa yin pa khegs par 'gyur ro /
rang rig yin pa shes pa la ltos te ma 'khrul pa khegs pa gnyi ga 'dod do zhe na /
shes bya'i rdzas yin pa'i shes bya ba'i blo'i yul du dpyad ma bzod pa dang dpyad bzod pa nges pa'i blo'i yul du dpyad bzod pa'ang mi 'gal lo / /
yang stong pa nyid dpyad bzod du grub te dpyad mi bzod pa khegs pa na dpyad mi bzod pa'i khyab bya shes bya khegs pas stong pa nyid shes byar 'gal lo zhe na /
zla ba gnyis snang gzung don la 'khrul par grub ste ma 'khrul ba khegs pas de'i khyab bya rang rig khegs par 'gyur ro /
phyi rol la ltos nas ma 'khrul ba khegs te rang rig pa'i khyab byed ma yin la /
shes pa la ltos pa'i ma 'khrul pa rang rig pa'i khyab byed yin te de khegs pa med do zhe na /
stong nyid nges pa'i blo'i yul du dpyad mi bzod pa khegs te shes bya'i khyab byed ma yin la /
shes bya nges pa'i blo la ltos pa'i dpyad mi bzod pa khyab byed yin te khegs pa med do / /
yang ldog pa la rten pa'i dbang du byas te /
mtshan nyid ma dpyad pa'i yul dang mtshon bya kun rdzob kyi bden pa'i tha snyad gnyis po dang shes bya ngo bo cig pa ltar stong pa nyid kyang ngo bo gcig la /
stong pa nyid las gnyis po ldog pa tha dad pa ltar shes bya las kyang ldog pa tha dad par mtshungs med kyi shes bya kun rdzob kyi bden pa yin la stong pa nyid kun rdzob kyi bden pa ma yin zhes brjod pa ni shes bya la rang gi yul can la ltos nas ma dpyad pa'i yul dang kun rdzob kyi bden pa'i tha snyad gnyis rten pas kun rdzob kyi bden pa yin no zhes brjod pa yin la /
stong pa nyid la rang gi yul can la ltos nas ma dpyad pa'i yul du bden pa dang kun rdzob kyi bden pa'i tha snyad gnyis mi rten pas kun rdzob kyi bden pa'i mtshan gzhi ma yin pas kun rdzob kyi bden pa ma yin no zhes brjod pa nyid na stong pa nyid kyang zhes bya yin pas kun rdzob kyi bden pa'i mtshan gzhir 'gyur la /
de 'dod na rigs pa'i gzhal byas don dam par bden par mtshon pa'i mtshan gzhi ma yin par 'gyur ro zhe na /
sgra'ang byas pa yin pas phyogs kyi chos dang khyab pas gtan tshigs su mtshon pa'i mtshan gzhir 'gyur ro /
byas pa'i ldog pa yin pa rtags su 'god na gtan tshigs ma grub la /
rdzas yin pa rtags su 'god na khyab pa ma grub cing /
byas pa rten pas gtan tshigs kyi mtshan gzhi rten par yod par thal ba brjod na 'dod pa kho na'o zhe na /
'dir yang shes bya'i ldog pa yin pa rtags su 'god na gtan tshigs ma grub la shes bya'i rdzas yin pa rtags su 'god na khyab pa ma grub cing /
stong pa nyid la shes bya rten par yod pas kun rdzob kyi mtshan gzhi rten par yod par thal bar brjod na 'dod pa kho na'o /
kun rdzob kyi bden pa'i mtshan gzhi rten par yod pas stong nyid don dam pa'i bden pa'i mtshan gzhi ma yin par 'gyur ro zhe na /
sgra ma gtan tshigs kyi mtshan gzhi rten par yod pas sgra nyid ma grub pa'i mtshan gzhi ma yin par 'gyur ro /
gtan tshigs kyi mtshan gzhi rten par yod par grub pas rten par med pa khegs kyi sgra nyid gtan tshigs kyi mtshan gzhi yin par ma grub pas ma grub pa'i mtshan gzhi yin pa mi khegs so zhe na /
stong pa nyid la kun rdzob kyi bden pa'i mtshan gzhi rten par yod par grub pas rten par med pa khegs kyi stong pa nyid kun rdzob kyi bden pa'i mtshan gzhi yin par ma grub pas don dam pa'i mtshan gzhi yin pa mi khegs so / /
mtshan nyid dang mtshan gzhi tha dad pa'i tshul des mtshon bya dang mtshan gzhi'i tha dad kyang de ltar grub ste /
mtshon bya mtshan nyid las don gyi ldog pa gzhan ma yin pa'i phyir ro / /
so so'i mtshan nyid ma gsum ste /
mtshan nyid kyi mtshan nyid dang /
mtshon bya'i mtshan nyid dang /
mtshan gzhi'i mtshan nyid do / /
dang po la gnyis te /
mtshan nyid dngos dang /
mtshan gzhi bsam pa'o / /
dang po la bdun ste /
mtshan nyid gtan mi dgos pa dgag pa dang /
gzhan du rtog pa dgag pa dang /
rang gi lugs dang /
mtshan nyid nye bar gzung pa'i dgos pa dang /
rdzas su yod pas mtshan nyid la mi ltos par rtog pa dgag pa dang /
ma khyab pa la sogs pa spang pa dang /
thug pa med pa spang pa'o /
dang po ni mtshan nyid kyi tha snyad la mtshan nyid mi dgos par smra na gtan tshigs kyi tha snyad la'ang mtshan nyid mi dgos pa ji ltar dgag /
mtshan nyid mi dgos na mtshon bya ma yin par 'gyur la de 'dod na gtan tshigs ma yin pa las 'byed pa'i sgra'i zhen yul du gnas pas bsal lo zhe na /
mtshan nyid kyi tha snyad kyang ! / /
mtshan nyid la mi ltos na mtshon bya ma yin par 'gyur la de 'dod na mtshan nyid ma yin pa sel pa'i sgra'i zhen yul du gnas pas bsal lo /
mtshon bya yin yang mtshan nyid la mi ltos par sgra na gtan tshigs kyi tha snyad pa'ang mtshungs la /
'o na rgyu mtshan med pa'i tha snyad yin pas thams cad la dgag du med par 'gyur ro zhe na 'dir yang mtshungs so / /
gnyis pa ni kha cig mtshan nyid 'og nas 'chad pa'i chos gsum po la mi brjod par mtshon bya mtshon pa'i rgyu mtshan bya ba yin no zhes zer ba /
de'i ltar na gtan tshigs kyi mtshan nyid kyang phyogs kyi chos dang khyab pa las gzhan bsgrub bya sgrub pa'i rgyu mtshan zhes ci te mi brjod /
gal te rgyu mtshan zhes pa chos gang yod na sgrub nus pa de la brjod na phyogs kyi chos dang khyab pa yod na bsgrub nus pas de nyid mtshan nyid du brjod dgos la /
bsgrub bya sgrub pa'i rgyu mtshan gyi tha snyad la brjod na gtan tshigs kyi tha snyad dang rnam grangs par 'gyur ro zhe na /
'dir yang mtshon pa'i rgyu mtshan zhes chos gang yod na mtshon nus pa la brjod na 'og nas 'chad pa'i chos gsum po yod na mtshon nus pas de nyid mtshan nyid du 'gyur la /
mtshon pa'i rgyu mtshan kyi tha snyad la brjod na mtshan nyid kyi tha snyad dang rnam grangs par 'gyur ro / /
gsum pa ni des na mtshan nyid kyi mtshan nyid ni /
chos gsum dang ldan pa ste /
rang ldog nges pa rnam 'jog gi rgyu mtshan la mi ltos pas rdzas yod yin pa dang /
mtshon bya las don gyi ldog pa gzhan du mi gnas pa dang mtshan gzhi la ldan pa'o / /
bzhi pa ni rdzas yod yin zhes pas mtshan nyid gtan ma yin pa rtags yod mtshan nyid du bkod pa tha dad med pas mi srid pa dang 'gal bas mi srid pa dang ma khyab pa dang khyab ches pa dang khyab mnyam pa'i rang ldog rdzas su ma grub pa 'og nas 'chad pa lnga po gcod do / /
mtshon bya las don gyi ldog pa gzhan du mi gnas zhes pas mtshon bya de la ltos pa'i mtshan nyid ma yin pa rdzas yod yin yang 'gal nas mi srid pa dang ma khyab pa dang khyab ches pa dang khyab ba nyam pa'i don ldog gzhan du 'gyur pa 'og nas 'chad pa bzhi po gcod do /
mtshan gzhi la ldan zhes pas 'og nas 'chad pa'i mtshan gzhi la mi srid pas mtshan gzhi de la mtshon pa'i mtshan nyid ma yin pa cig po gcod do / /
lnga pa ni gal te mtshon nyid rdzas su yod pas mtshan nyid gzhan gyis mtshon par 'gal lo zhe na /
'o na rmongs pa la sngon po gzhir byas te myong stobs kyis sgro 'dogs gcad bya yin pa'i rtags kyis mngon 'gyur gyi tha snyad bsgrub pa na de mngon 'gyur yin pas rtags ma rten par 'gal lo zhes brjod na lan ci yod /
sngon po'i ldog pa mngon 'gyur yin pas dpag mi dgos par thal brjod na 'dod pa nyid sngon po dpog pa ma yin te sngon po gzhir byas pa la mngon 'gyur gyi tha snyad dpog pa'i phyir ro /
mngon 'gyur gyi tha snyad mngon 'gyur yin pas dpag mi dgos par thal lo zhe na gtan tshigs ma grub ste lkog gyur yin pa'i phyir ro /
sngon po mngon gyur yin pas mngon gyur gyi tha snyad rtags kyis dpag du mi rung par thal lo zhes brjod na rtags dang bsgrub bya'i chos gzhi tha dad par 'gyur te dkar zal nog dang lkog shal yod pas lha sbyin ba lang du bsgrub pa lta bu'o /
rdzas de la sngon po mngon gyur gyi chos dang ldan pas rdzas de la mngon gyur gyi tha snyad dpag du med par thal lo zhes brjod na khyab pa ma grub po zhe na /
'dir yang bden pa'i don rtags dang don byed dus pa la sogs pa rdzas yod yin pas mtshan nyid kyis mtshon mi dgos par bsgrub na grub pa la bsgrub ste /
don byed nus pa la sogs pa mtshon byar byas pa ma yin te de dag mtshan gzhir byas te mtshan nyid kyi tha snyad mtshon pa'i phyir ro /
mtshan nyid kyi tha snyad rdzas yod yin pas mtshan nyid kyis mtshon mi dgos so zhes bsgrub na gtan tshigs ma grub ste tha snyad de rtags yod yin pa'i phyir ro /
don byed nus pa la sogs pa rdzas yod yin pas mtshan nyid kyi tha snyad du mtshon mi dgos so zhe na /
gtan tshigs dang bsgrub bya'i chos gzhi tha dad par 'gyur to /
rdzas de la don byed nus pa la sogs pa'i rdzas yod kyi chos yod pas rdzas de la mtshan nyid kyi tha snyad mtshon du mi rung ngo zhe na khyab pa ma grub po /
'o na mtshan nyid kyi tha snyad btags yod yin pas mtshon byar 'gyur ro zhe na /
mngon gyur gyi tha snyad dpag bya yin pas lkog gyur du 'gyur ro /
dpag bya yin pas ldog gyur gyi tha snyad du thal lo zhe na khyab pa ma grub ste stong pa nyid dpag bya yin yang lkog gyur gyi tha snyad kyi ldog pa ma yin pa bzhin no /
dpag bya yin pas lkog gyur du mtshon pa'i mtshan gzhir thal lo zhe na 'dod pa kho na'o zhe na /
btags yod yin pas mtshon bya'i tha snyad du thal lo zhe na khyab pa ma grub ste ba lang gi tha snyad btags yod yin yang mtshon bya'i tha snyad ma yin pa bzhin no /
btags yod yin pas mtshon bya'i tha snyad du mtshon pa'i mtshan gzhir thal lo zhe na 'dod pa kho na'o / /
drug pa la drug ste /
ma khyab pa 'am khyab chos pa spang pa dang /
mi srid pa 'am khyab ches pa spang pa dang /
dngos 'gal gnyis kyi khyab bya thal ba spang pa dang /
tha snyad mtshan gzhir byas pa la mi srid par thal ba spang pa dang /
dngos 'gal chos dang chos can du thal ba spang pa dang /
mtshan nyid kyi tha snyad bsgrub pa'i rtags la rjes 'gro med par thal ba spang pa'o /
dang po ni nog dang lkog shal la dus thams cad du mtshan nyid kyi tha snyad kyis khyab pa yin na 'dir mtshan gzhi ldan zhes pa mtshan gzhir bkod pa la ldan pa 'am /
mtshan gzhi yin pa la ldan zhes brjod /
dang po ltar na dkar zal mtshan gzhir bkod la nag sgur ma bkod pa nag sgur gyi nog dang lkog shal la mtshan nyid kyi tha snyad yod kyang mtshan gzhir bkod pa la ldan pa med de chos gsum ldan gyis mtshan nyid kyi tha snyad la ma khyab po /
gnyis pa ltar na rta'i gong bu nog dang lkog shal gyis ba lang du mtshon pa mtshan gzhi la mi srid pa'i skyon chags pa la khyab ches te de'i tshe 'ang mtshan gzhi yin pa'i dkar zal la ldan pas chos gsum yod pa'i phyir ro zhe na /
bkod pa la ldan pa ma yin pas ma khyab pa'i nyes pa med do /
mtshan gzhis yin pa la ldan pa la'ang ha cang khyab pa ma yin te dkar zal la ltos nas mtshan gzhi yin pa la ldan pa'ang yin la chos gsum ldan yin la de la ltos nas skyon med yin la /
rta la ltos nas mi srid pa yin yang mtshan gzhi yin pa la ldan pa ma zhugs pa'i phyir ro / /
gnyis pa ni gal te mtshan nyid kyi tha snyad de btags yod yin pas de la mtshan nyid ma yin pas khyab par 'gyur la /
de 'dod na de la sngar bshad pa'i chos gsum po med na chos gsum po rang gi mtshon bya la mi 'jug pas mtshon bya la mtshan nyid mi srid par 'gyur la /
de la chos gsum po yod na'ang mtshan nyid kyi mtshan nyid de mtshan nyid ma yin pa la zhugs pas khyab chos so zhe na /
stong pa nyid mtshan gzhir byas te rigs pa'i gzhal byar bden pa'i mtshan nyid kyis don dam pa'i bden pa'i tha snyad du mtshon pa na don dam pa'i bden pa'i tha snyad ma yin dgag yin pas de la kun rdzob kyi bden pa yin pas khyab par 'gyur la /
de 'dod na de la rigs pa'i gzhal byar bden pa ma zhugs na rang gi mtshon bya la mtshan nyid mi 'jug pas mtshan nyid mtshon bya la mi srid par 'gyur la /
rigs pa'i gzhal bya @# / /
yin pa 'jug na'ang don dam pa'i mtshan nyid kun rdzob kyi bden pa la zhugs pas khyab ches par 'gyur ro /
gal te mtshan gzhi stong pa nyid la don dam pa'i bden pa'i tha snyad rten par mtshon la /
mtshan gzhi don dam pa'i bden pa'i tha snyad la mtshan nyid ma dpyad pa'i blo'i yul du bden pas mtshon bya kun rdzob kyi bden pa'i tha snyad rten par mtshon pa yin pas don dam pa'i bden pa'i bden pa'i tha snyad ma yin dgag kyang kun rdzob kyi bden par mtshon pa'i mtshan gzhi yin no /
stong pa nyid la yod pa'i mtshon bya don dam pa'i bden pa'i tha snyad la rang ldog rigs pa'i yul du bden pa ma zhugs kyi de mtshan nyid du ma bkod pa ma zhugs pa yin la /
gzhi stong nyid la don dam par bden pa'i tha snyad 'jug par mtshon pas gzhi stong nyid la rigs pa'i gzhal byar bden pa mtshan nyid du bkod kyang de stong pa nyid la 'jug pa'i don dam pa'i bden pa'i tha snyad dang dbyer med du gnas pas mtshon bya la mtshan nyid mi srid pa ma yin no /
stong nyid la yod pa'i don dam pa'i bden pa'i tha snyad mtshon bya yin pas rigs mi mthun pa ma yin la /
don dam gyi bden pa'i tha snyad la yod pa'i kun rdzob kyi bden pa'i tha snyad rigs mi mthun pa yin yang de la mtshan nyid du bkod pa'i gzhi ldog rigs pa'i gzhal byar bden pa ma zhugs te /
de'i gzhi don dam pa'i bden pa'i tha snyad rigs pa'i gzhal byar bden pa ma yin pa'i phyir ro /
des na khyab ches pa 'ang ma yin no zhe na /
'dir yang mtshan gzhi don byed nus pa dang /
nog dang lkog shal la sogs pa mtshon bya mtshan nyid kyi tha snyad mtshon la /
mtshan gzhi mtshan nyid kyi tha snyad la sngar bshad pa'i chos gsum bkag pa'i mtshan nyid kyis mtshan nyid ma yin pa'i tha snyad mtshon pa yin no /
des na nog dang lkog shal la sogs pa la yod pa'i mtshan nyid kyi tha snyad mtshon bya yin la de rtags yod yin pas rang ldog chos gsum ldan ma zhugs kyang mtshan nyid du ma bkod pa ma zhugs pa yin la /
nog dang lkog shal la sogs pa ba yod pa'i gzhi ldog chos gsum ldan mtshan nyid du bkod pa de nog dang lkog shal la sogs pa la 'jug pa'i mtshan nyid kyi tha snyad dang dbyer med du yod pas mtshon bya la mi srid pa ma yin la /
mtshan nyid kyi tha snyad mtshon bya yin pas rigs mi mthun pa ma yin la /
mtshan nyid kyi tha snyad la yod pa'i mtshan nyid ma yin pa'i tha snyad mtshon bya'i rigs mi mthun yin yang de la gzhi ldog chos gsum ldan zhugs pa med pas khyab ches pa ma yin te /
de'i gzhi mtshan nyid kyi tha snyad btags yod yin pas rdzas yod ma yin pas chos gsum tshogs pa med pa'i phyir ro / /
yang rmongs pa la sngon po myong stobs kyis sgro 'dogs gcad bya yin pas mngon gyur gyi tha snyad du byar rung pa dpog na mngon gyur gyi tha snyad dpag bya yin pas lkog gyur du 'gyur la de 'dod na de la myong stobs kyis sgro 'dogs gcad bya yin pa ma zhugs na mtshon bya la mtshan nyid mi srid pa dang zhugs na mngon gyur gyi mtshan nyid lkog gyur la zhugs pas khyab ches par 'gyur ro /
mngon 'gyur gyi tha snyad la gzhi ldog myong stobs kyi sgro 'dogs gcad bya 'jug par mi srid pa yang ma yin pa /
rang ldog myong stobs kyis sgro 'dogs gcad bya ma zhugs pas khyab ches pa'ang ma yin no zhe na /
mtshon bya mtshan nyid kyi tha snyad ba rang gi gzhi ldog chos gsum ldan yod pas mtshon bya la mi srid pa'ang ma yin la /
mtshan nyid kyi tha snyad mtshan gzhir byas pa'i mtshan nyid ma yin pa'i tha snyad la gzhi ldog chos gsum ldan ma zhugs pas khyab ches pa'ang ma yin no / /
gsum pa ni mtshan nyid kyi tha snyad chos gsum ldan gyi mtshon bya yin pas mtshan nyid chos gsum ldan gyis kyang khyab la /
tha snyad btags pa yin pas chos gsum ldan bkag pas kyang khyab pa'i phyir dngos 'gal gnyis kyi khyab byar 'gyur ro zhe na /
don dam pa'i bden pa'i tha snyad ma yin dgag yin pas rigs pa'i gzhal bya ma yin pas kyang khyab la /
rigs pa'i gzhal bya'i mtshon bya yin pas mtshan nyid rigs pa'i gzhal byas kyang khyab pa'i phyir dngos 'gal gyi chos kyi byar 'gyur ro /
rigs pa'i gzhal bya ma yin pas khyab pa ni rang ldog rigs pa'i gzhal bya ma yin pas khyab pa yin la /
rigs pa'i gzhal byas khyab pa ni mtshan nyid du bkod pa'i gzhi ldog rigs pa'i gzhal byar gnas pas khyab pa yin pas 'gal ba'i chos gnyis kyis khyab byar gyur pa med do zhe na /
'dir yang chos gsum bkag pas khyab pa ni tha snyad rang ldog ma rten pa'i chos gsum bkag pas khyab pa yin la /
mtshan nyid chos gsum ldan gyis khyab pa ni gzhi ldog chos gsum ldan gyis khyab pa yin pas 'gal ba med do /
bzhi pa ni 'o na mtshan nyid kyi tha snyad gzhir byas te sngar bshad pa'i chos gsum ldan gyis mtshan nyid kyi tha snyad du mtshon pa na mtshon bya la ltos nas skyon med yin na /
mtshan la ltos nas skyon med pa 'am /
mtshon 'dod med pas mi srid pa yin nam /
tha dad med pas mi srid pa'am /
'gal bas mi srid par brjod /
dang po ltor na tha bsnyad btags yod mtshan nyid du mtshon par rung par 'gyur ro /
gnyis pa ltar na mtshan nyid kyi tha snyad btags yod btags yod yin pa'i rtags kyis mtshan nyid kyi tha snyad 'gog pa'i yang dag pa'i de dam bcas la bsal par 'gyur te /
sgra ldog la sgra ma yin du bsgrub na bsal pa bzhin no /
gal te chos can ni nog dang lkog shal la sogs pa gzhi ldog la 'jug pa'i mtshan nyid kyi tha snyad yin la /
mtshan nyid kyi tha snyad bkag pa ni /
mtshan nyid kyi tha snyad rang ldog la 'jug pa'i mtshan nyid kyi tha snyad bkag pa yin pas gzhi grub pas dam bca'? la bsal par mi 'gyur ro zhe na /
'dir yang gzhir bzhag pa ni nog dang lkog shal la sogs pa gzhi ldog la 'jug pa'i mtshan nyid kyi tha snyad yin la de la mtshon 'dod pa ni mtshan nyid kyi tha snyad rang ldog la 'jug pa'i mtshan nyid kyi tha snyad yin pas gzhi de la rten pa'i don spyi 'char zhing bden zhen 'jug du rung pas mtshon 'dod med pa ma yin no /
gsum pa ltar na rtags yod dang rdzas yod ldog pa cig du mi 'gal bar 'gyur ro / /
bzhi pa ltar na mtshan nyid kyi tha snyad dang chos gsum po 'gal bas mtshan nyid kyi tha snyad mtshon byar byas pa na'ang chos gsum po mi srid par 'gyur ror zhe na /
don dam pa'i bden pa'i tha snyad rigs pa'i gzhal bya yin pas don dam pa'i bden pa'i tha snyad du mtshon pa'ang mtshon ma ltos nas skyon med yin na mtshan gzhi la ltos nas skyon med yin na ma yin dgag don dam pa'i bden par mtshon nus par 'gyur la /
tha dad med pas mi srid pa yin na rdzas yod dang btags yod ldog pa cig du 'gyur zhing /
mtshon 'dod med pas mi srid pa yin na don dam pa'i tha snyad gzhir byas te ma yin dgag yin pas don dam pa'i bden pa la yin par bsgrub pa'i yang dag pa'i rtags de chos can don dam pa'i bden pa nges pas dam bca' la bsal par 'gyur ro / /
chos can ni gzhi ldog la 'jug pa'i don dam na'i bden pa'i tha snyad yin la /
don dam pa'i bden pa'i tha snyad bkag pa ni tha snyad rang ldog la 'jug pa'i don dam pa'i tha snyad bkag pa yin pas gzhi ldog nges pas dam bca' la bsal ! / /
med do zhe na /
'dir yang mtshan gzhi ni gzhi stong la 'jug pa'i don dam pa'i tha snyad yin ma /
de la mtshon 'dod pa ni don dam pa'i bden pa'i tha snyad la 'jug pa'i don dam pa'i tha snyad yin pas gzhi de la rten pa'i don spyi 'char zhing bden zhen 'jug par rung pas mtshon 'dod med pa ma yin no /
'gal bas mi srid pa yin na rigs pa'i gzhal bya dang don dam pa'i bden pa'i tha snyad 'gal ba'i phyir don dam pa'i bden pa'i tha snyad mtshon byar byas kyang rigs pa'i gzhal bya mi srid par 'gyur ro /
gal te rigs pa'i gzhal bya de don dam pa'i bden pa'i tha snyad dang 'gal bas mi srid pa yin mod kyi don dam pa'i bden pa'i tha snyad mtshan gzhir byed pa na rang ldog rigs pa'i gzhal bya mtshan nyid du 'god pas ma yin dgag rigs pa'i gzhal byar gnas pa shes bya la med pas de dang 'gal bas mi srid pa yin la /
don dam pa'i bden pa'i tha snyad mtshon byar byed pa na ni gzhi ldog la 'jug pa'i tha snyad yin pas gzhi ldog rigs pa'i gzhal bya yin pa 'god pa na stong pa nyid rigs pa'i gzhal byar bden pa dang /
stong pa nyid la 'jug pa'i don dam pa'i tha snyad dbyer med du gnas pas mi srid pa ma yin no zhe na /
'dir yang mtshan nyid kyi tha snyad gzhir byas pa la chos gsum po mtshan nyid du 'god na 'gal bas mi srid pa yin mod kyi tha snyad mtshan gzhir byed na rang ldog chos gsum ldan mtshan nyid du 'god pa yin ma tha snyad kyi rang ldog rtags yod yin pas rdzas yod ma yin pa na rang ldog chos gsum ldan shes bya la med pa de dang 'gal bas mi srid pa yin la /
mtshan nyid kyi tha snyad mtshon byar byed pa na gzhi nog dang lkog shal la sogs pa la 'jug pa'i tha snyad yin pas gzhi ldog chos gsum ldan mtshan nyid du 'god pas /
gzhi nog dang lkog shal la sogs pa la yod pa ma chos gsum ldan dang mtshan nyid kyi tha snyad dbyer med yin pas mi srid pa ma yin no / /
lnga pa ni gal te mtshan nyid kyi tha snyad la rdzas yod la sogs pa chos gsum dang ldan pa bkag pas mtshan nyid kyi tha snyad 'gog pa phyogs kyi chos dang khyab pa tshang pas yang dag pa'i rtags yin na rtags des chos can la dngos 'gal sgrub par 'gyur ro zhe na /
'o na don dam pa'i bden pa'i tha snyad ma rigs pa'i gzhal bya yin pa bkag pas don dam pa'i bden pa'i tha snyad 'gog pa'i rtags des kyang chos can la dngos 'gal chos su sgrub par 'gyur ro /
chos can du bzhag pa ni stong pa nyid la 'jug pa'i don dam pa'i bden pa'i tha snyad yin la don dam pa'i tha snyad bkag pa ni don dam pa'i bden pa'i tha snyad de nyid la 'jug pa'i don dam pa'i bden pa'i tha snyad bkag pa yin pas de gnyis dngos 'gal ma yin no zhe na /
'dir yang chos can ni nog dang lkog shal la sogs pa'i gzhi ldog la 'jug pa'i mtshan nyid kyi tha snyad yin ma mtshan nyid kyi tha snyad bkag pa ni mtshan nyid la 'jug pa'i mtshan nyid kyi tha snyad bkag pa yin pas chos can dang chos dngos 'gal ma yin no / /
drug pa ni gal te mtshan nyid kyi tha snyad rtags yod yin pas de la rdzas yod la sogs pa chos gsum bkag pas mtshan nyid kyi tha snyad 'gog pa phyogs chos grub pa yin na mtshan nyid kyi tha snyad la chos gsum po mi 'jug pa la /
chos gsum gyis nog dang lkog shal la sogs pa mtshan nyid kyi tha snyad bsgrub pa'i yang dag pa'i rtags de'ang bsgrub bya'i chos la rtags mi 'jug pa na de dang chos can 'tshogs pa'i mthun phyogs ma'ang rtags mi 'jug pa'i phyir rjes su 'gro ba med par 'gyur ro zhe na /
'o na don dam pa'i bden pa'i tha snyad ma yin dgag yin pas de la rigs pa'i gzhal bya yin pa bkag pas de la don dam pa'i bden pa'i tha snyad 'gog pa de rtags grub na /
don dam pa'i tha snyad la rigs pa'i gzhal bya yin pa gtan mi 'jug pa'i phyir stong pa nyid rigs pa'i gzhal bya yin pas don dam pa'i bden pa'i tha snyad du sgrub pa'i yang dag pa'i rtags de'ang sgrub bya'i chos la rtags mi 'jug pa 'di dang gzhi 'tshogs pa'i mthun phyogs la'ang rtags mi 'jug pas rjes 'gro med par 'gyur ro /
gal te don dam pa'i bden pa'i tha snyad la rigs pa'i gzhal byas stong pa rtags su 'god pa na ni rang ldog rigs pa'i gzhal byas stong pa pa na ma yin dgag rigs pa'i gzhal bya ma yin pas rtags grub pa yin la /
stong pa nyid la rigs pa'i gzhal bya yin pas don dam pa'i bden pa'i tha snyad bsgrub pa na gzhi stong pa nyid rigs pa'i gzhal byar gnas pa rtags su 'god pas de dang don dam pa'i bden pa'i tha snyad dbyer med du gnas pas sgrub bya'i chos la rtags 'jug cing de dang ldan pa'i mthun pa'i phyogs la rtags 'jug pas rjes 'gro yod pa yin no zhe na /
mtshan nyid kyi tha snyad la chos gsum bkag pa rtags su 'god pa na rang ldog chos gsum ldan ma yin pa rtags yin pas tha snyad btags yod yin pas rdzas yod med pas chos gsum 'tshogs pa khegs pas phyogs chos grub pa yin la /
nog dang lkog shal la sogs pa chos gsum dang ldan pas mtshan nyid pa na ni gzhi la 'jug pa'i mtshan nyid kyi tha snyad bsgrub pa yin pas gzhi ldog chos gsum ldan rtags su 'god la /
nog dang lkog shal la sogs pa chos gsum ldan dang de dag la yod pa'i mtshan nyid kyi tha snyad dang rtags de dbyer med du yod pas bsgrub bya'i chos la rtags 'jug cing de dang ldan pa'i mthun phyogs la'ang rtags 'jug pas rtags de rjes 'gro yod pa yin no /
bdun pa thug pa med pa spang pa ni gal te dngos po'i tha snyad la sogs pa mtshon bya yin pas mtshan nyid la ltos pa ni rigs na mtshan nyid la'ang mtshan nyid gzhan dgos na thug pa med par 'gyur ro zhe na /
'o na lkog du gyur pa'i me mngon du gyur pa'i du bas bsgrub la du ba la gtan tshigs kyi tha snyad rmongs pa la phyogs chos dang khyab pa bsgrub pas gtan tshigs la gtan tshigs gzhan dgos pas thug pa med par 'gyur ro /
'o na lkog du gyur pa'i me mngon sum du gyur pa'i du bas bsgrub pa la du ba la gtan tshigs kyi tha snyad rmongs pa la phyogs chos dang khyab pa sgrub pas gtan tshig? /
gal te lkog gyur gyi me mngon gyur gyi du bas sgrub kyang du ba sgrub byed gzhan la mi ltos pas thug pa med pa ma yin no /
phyogs kyi chos dang khyab pa rtags du bsgrub pa ma yin te du ba la yod pa'i gtan tshigs kyi tha snyad sgrub pa yin no zhe na /
mtshon bya dngos po'i tha snyad la sogs pa mtshan nyid don byed nus pa la sogs pa la ltos kyang don byed nus pa la sogs pa rdzas yod yin te mtshan nyid gzhan la mi ltos pas thug pa med pa ma yin no /
chos gsum pos kyang mtshan nyid don byed nus pa la sogs pa mtshon pa ma yin te /
don byed nus pa la sogs pa mtshan gzhir byas nas mtshan nyid kyi tha snyad mtshon pa yin no /
'o na dngos po'i tha snyad la ltos pa'i mtshan nyid don byad nus pa 'am sgro ma btags de chos gsum gyis mtshan nyid du mtshon pa'i mtshan gzhir 'gyur na chos gsum po'ang gzhan gyi mtshan gzhir mi 'gyur ram zhe na /
me la ltos pa'i gtan tshigs du ba de phyogs chos dang khyab pas gtan tshigs kyi tha snyad du bsgrub pa'i chos can du gyur na phyogs kyi chos dang khyab pa'ang chos can du ci te mi 'gyur /
gal te blo'i yul du byar rung pas shes bya'i tha snyad bsgrub pa la sogs pa'i chos can du 'gyur la /
gtan tshigs kyi tha snyad bsgrub pa la ltos pa'i gtan tshigs yin te gtan tshigs kyi tha snyad la ltos pa'i phyogs kyi chos @# / /
khyab pa tshang pa'i phyir /
bsgrub bya sgrub nus pa rtags su bkod pa bzhin zhes pa'i yang chos can du 'gyur ro /
gtan tshigs tsam du bsgrub te rtags su 'ang phyogs kyi chos dang khyab pa nyid 'god na chos can dang rtags ldog pa tha dad med par 'gyur ro zhe na /
chos gsum po'i blo'i yul du byar rung pas shes byar mtshon pa la sogs pa'i mtshan gzhir 'gyur la /
mtshan nyid kyi tha snyad la sogs pa la ltos pa'i chos gsum tshang pas mtshan nyid kyi tha snyad la ltos pa'i mtshan nyid du mtshon pa'i yang mtshan gzhir 'gyur ro /
mtshan nyid tsam du mtshon nas mtshan nyid du'ang chos gsum po nyid 'god na mtshan gzhi dang mtshan nyid ldog pa tha dad med par 'gyur ro / /
mtshan gzhi bsam pa ni don byed nus pa dang phyogs kyi chos dang khyab pa dang nog dang lkog shal la sogs pa don 'ba' zhig pa'o /
nyid kyi bye brag bkag pa yin gyi rang rang gi mtshon bya la ltos pa'i mtshan nyid yin pas de la mtshan nyid tsam gyis khyab pas don gyi ldog pa thams cad la mtshan nyid kyis khyab pa yin no /
des na don byed nus pa la sogs pa rdzas yod rnams ni rdzas yod pa sogs pa chos gsum po mtshan nyid du bkod mtshan nyid tsam du mtshon yang rdzas yod kyang yin la rang rang gi mtshon bya la ltos te don ldog gzhan du med pa dang mtshan gzhi la ldan pa 'ang yin pas mtshan nyid chos gsum po'ang rten la mtshon bya mtshan nyid kyi tha snyad kyang rten pas rdzas yod thams cad mtshan nyid tsam du mtshon pa'i mtshan gzhi yin la /
don byad pa lta bu la dngos po'i tha snyad la ltos nas chos gsum tshang pas dngos po'i tha snyad la ltos pa'i mtshan nyid du mtshon na'ang mtshan nyid dang mtshon bya zung cig rten pas rang rang gi mtshan nyid du mtshon pa'i yang mtshan gzhi yin no /
don byed nus pa dngos med kyi tha snyad la ltos nas mi srid pa yin la dngos med kyi don don byed mi nus pa las don ldog gzhan yin la /
shes bya la ltos nas ma khyab pa yin la de la'ang shes bya'i don blo'i yul du byar rung pa las don byed nus pa don ldog gzhan yin zhing /
ba lang la ltos nas khyab ches pa yin la de la nog dang lkog shal las don ldog gzhan yin pa dang /
byas pa la ltos nas khyab mnyam pa'i don ldog gzhan yin zhing de la'ang byas pa'i don rgyu rkyen la rten nas skyes pa las don byed nus pa don ldog thams cad don ldog gzhan yin te don ldog gzhan du med pa ma tshang pas /
thams cad mtshon bya gzhan la ltos nas chos gsum bkag pas de la ltos pa'i mtshan nyid ma yin par mtshon na 'ang mtshan nyid dang mtshon bya rten pas mtshan gzhi'o /
rdzas yod rnams chos gsum po bkag pas mtshan nyid gtan ma yin par mtshon na thams cad rang gi mtshon bya la ltos te chos gsum tshang pas chos gsum bkag pa dang mtshan nyid ma yin pa'i tha snyad mi rten pas mtshan gzhi ma yin no / /
dngos po'i tha snyad la sogs pa rtags yod rnams la rdzas yod med pas chos gsum med pa'i phyir chos gsum bkag pas mtshan nyid tsam ma yin pa'i tha snyad du mtshon pa na mtshan nyid mtshon bya zung cig rten pas mtshan gzhi'o /
de la brtsad pa spang pa la bzhi ste /
rigs mi mthun dang mi 'gal ba dang /
dngos 'gal gyi rtags grub par thal ba dang /
rang ldog dang 'gal bar thal ba dang /
gzhan gyi mtshan nyid tshon pa 'gal mi nus pa spang pa'o / /
dang po ni chos gsum bkag pas mtshan nyid ma yin pa'i tha snyad du mtshon pa na de mtshan nyid ma yin pa'i mtshan nyid yin pas des mtshan nyid yin pa gcod dgos na chos gsum bkag pas mtshan nyid ma yin pa'i tha snyad mtshon pas chos gsum bkag pa la mtshan nyid kyis khyab par 'gyur la de 'dod na chos bkag pa dang mtshan nyid yin pa khyab bya khyab byed yin pas mi 'gal bar 'gyur zhing de 'ang 'dod na chos gsum po bkag pas mtshan nyid yin pa gcod mi nus par 'gyur te mi 'gal ba'i phyir ro zhe na /
khyed kyi ltar na yang stong pa nyid rigs pa'i gzhal bya yin pas don dam pa'i bden par mtshon pa na rigs pa'i gzhal bya yin pa don dam pa'i mtshan nyid yin pas des kun kyi bden pa gcos dgos pa yin na rigs pa'i gzhal bya'i ldog pa nyid ma yin dgag yin pas de la kun rdzob kyi bden pas khyab par 'gyur la /
de 'dod na rigs pa'i gzhal bya dang kun rdzob kyi bden pa yin pa mi 'gal bar 'gyur zhing de 'dod na des kun rdzob kyi bden pa mi gcod par 'gyur ro /
gal te ma yin dgag la kun rdzob kyi bden pas khyab ces pa kun rdzob kyi bden rdzas yin pas khyab pa la brjod na med dgag thams cad kyang shes bya'i rdzas yin pas kun rdzob kyi bden pa'i rdzas yin pas khyab pas ma yin dgag dmigs kyis phye ba mi rung la /
kun rdzob kyi bden pa'i rang ldog yin pas khyab pa ma yin te byas pa la sogs pa ma yin dgag dang kun rdzob ldog pa tha dad pa'i phyir ro /
des na ma yin dgag la kun rdzob kyi bden pa'i tha snyad mtshon pa'i mtshan gzhi yin pas khyab pa yin pas rigs pa'i gzhal bya ba yin dgag yin pas kun rdzob kyi bden par mtshon pa'i mtshan gzhis khyab par thal ba brjod na 'dod pa yin la rigs pa'i gzhal bya dang kun rdzob kyi bden pa'i mtshan gzhi yin pa mi 'gal ba dang rigs pa'i gzhal byas rang ldog kun rdzob kyi bden pa'i mtshan gzhi yin pa mi gcod pa'ang 'dod pa yin no /
'on kyang gzhi stong pa nyid ma rigs pa'i gzhal bya yod pa na kun rdzob kyi bden pa'i mtshan gzhi yin par 'gal bas gzhi ldog kun rdzob kyi bden pa'i mtshan gzhi yin pa gcod pa yin no zhe na /
'dir yang mtshon bya mtshon nus pa la mtshan nyid kyi tha snyad du mtshon pa'i mtshan gzhis yin pas khyab pa yin no / /
chos gsum bkag pa mtshan nyid kyi tha snyad du byar rung pa'i mtshan gzhis khyab pa dang mtshan nyid du mtshon pa'i mtshan gzhi mi 'gal ba dang des rang ldog mtshan nyid du mtshon pa'i mtshan gzhi yin pa mi gcod pa ni 'dod pa kho na'o /
'on kyang chos gsum bkag pa des de'i mtshan gzhi ldog dngos po'i tha snyad la sogs pa mtshan nyid du mtshon pa'i mtshan gzhi yin pa gcod pa dngos po'i tha snyad la sogs pa la chos gsum bkag pa yod pas mtshan nyid du mtshon pa'i mtshan gzhir 'gal bas gcod nus pa'ang yin no / /
gnyis pa ni chos gsum bkag pa rdzas yod yin pas de la chos gsum dang ldan pa'i rtags kyis mtshan nyid kyi tha snyad rmongs pa dag la sgrub pa yang dag pa'i rtags yin na chos can dang rtags dngos 'gal yin pas /
chos can la rtags dbyer med kyi ldog pa tha dad du rten par yod pa'i phyogs chos tshang par ji ltar 'gyur zhe na /
rigs pa'i gzhal bya chos can du byas te rang ldog rigs pa'i gzhal bya ma yin pa'i rtags kyis rang ldog don dam pa'i bden pa ma yin par bsgrub pa'i rtags kyang chos can dang rtags dngos 'gal yin pas dbyer med pa'i ldog pa tha dad du grub par ji ltar 'gyur /
! / /
chos can ni /
gzhi stong pa nyid rigs pa'i gzhal byar gnas pa yin la rtags ni rigs pa'i gzhal bya ma yin dgag gi rang ldog rigs pa'i gzhal bya ma yin pa yin pas de gnyis dngos 'gal ma yin no zhe na /
'dir yang chos can ni gzhi dngos po'i tha snyad la sogs pa rtags yod rnams la chos gsum po bkag pa yin la rtags ni chos gsum med par bkag pa'i rang ldog la chos gsum bsgrubs pa yin pas de gnyis dngos 'gal ma yin no / /
gsum pa ni /
chos gsum bkag pa la chos gsum ldan gyi rtags kyis mtshan nyid du bsgrub pa phyogs chos yod pa yin na chos gsum bkag pa'i rtags kyis mtshan nyid ma yin pa'i tha snyad sgrub pa ma grub par 'gyur la /
de'ang gzhi ni rang nyid chos gsum ldan yin pa bkag pa dang dngos 'gal ma yin la rtags 'di ni rang ldog chos gsum bkag pa yin pa dang dngos 'gal yin pas gzhi' dang tha dad med pa'i ma grub pa ma yin la /
gzhi dang 'gal bas ma grub pa yin na ldog pa de nyid de nyid dang 'gal bar ji ltar mi 'gyur zhe na /
rigs pa'i gzhal bya la rigs pa'i gzhal bya ma yin pa'i rtags kyis rang ldog don dam pa'i bden pa'i tha snyad du bya ba ma yin par bsgrub pa phyogs chos grub na rigs pa'i gzhal bya'i rang ldog rigs pa'i gzhal bya yin pa'i rtags kyis don dam par bden pa'i tha snyad sgrub pa ma grub par 'gyur la /
de'ang gzhi rigs pa'i gzhal bya ni rang ldog rigs pa'i gzhal bya ma yin pa dang dngos 'gal ma yin la rtags 'di ni rang ldog rigs pa'i gzhal bya ma yin pa dang dngos 'gal yin pas gzhi dang tha dad med pa ma yin la /
gzhi dang 'gal ba ma grub pa yin na ldog pa de nyid de nyid dang 'gal bar ji ltar mi 'gyur /
chos can ni gzhi stong pa nyid rigs pa'i gzhal byar gnas pa yin la rtags ni rigs pa'i gzhal bya ma yin pa yin pas de gnyis dngos 'gal ma yin no zhe na /
'dir yang chos can ni gzhi dngos po'i tha snyad la sogs pa brtags yod rnams la chos gsum po bkag pa yin la rtags ni chos gsum med par bkag pa'i rang ldog la chos gsum bsgrubs pa yin pas de gnyis dngos 'gal ma yin no / /
gsum pa ni chos gsum bkag pa la chos gsum ldan gyi rtags kyis mtshan nyid du bsgrub pa'i phyogs chos yod pa yin na chos gsum bkag pa la chos gsum bkag pa'i rtags kyis mtshan nyid ma yin pa'i tha snyad sgrub pa ma grub par 'gyur la /
de'ang gzhi ni rang nyid chos gsum ldan yin pa bkag pa dang dngos 'gal ma yin la rtags 'di ni rang ldog chos gsum bkag pa yin pa dang dngos 'gal yin pas gzhi dang tha dad med pa'i ma grub pa ma yin la /
gzhi dang 'gal bas ma grub pa yin na ldog pa de nyid de nyid dang 'gal bar ji ltar 'gyur zhe na /
rigs pa'i gzhal bya la rigs pa'i gzhal bya ma yin pa'i rtags kyis rang ldog don dam pa'i bden pa'i tha snyad du bya ba ma yin par sgrub pa phyogs chos grub na rigs pa'i gzhal bya'i rang ldog rigs pa'i gzhal bya yin pa'i rtags kyis don dam par bden pa'i tha snyad sgrub pa ma grub par 'gyur la /
de'ang gzhi rigs pa'i gzhal bya ni rang ldog rigs pa'i gzhal bya ma yin pa dang dngos 'gal ma yin la rtags 'di ni rang ldog rigs pa'i gzhal bya ma yin pa dang dngos 'gal yin pas gzhi dang tha dad med pa ma yin la /
gzhi dang 'gal bas ma grub pa yin na ldog pa de nyid de nyid dang 'gal bar ji ltar mi 'gyur /
'gal ba yin mod kyi gzhi ni stong nyid la sogs pa'i gzhi ldog rigs pa'i gzhal bya bden pa yin la /
rtags ni rigs pa'i gzhal bya ba yin dgag gi rang ldog rigs pa'i gzhal byar bden pa bkod pa yin pas ldog pa de nyid dang 'gal ba ma yin no zhe na /
'dir yang gzhi dang 'gal bas ma grub pa yin mod kyi gzhi ni dngos po'i tha snyad la sogs pa rtags yod rnams la chos gsum bkag pa yin la /
rtags su bkod pa ni /
chos gsum pa bkag pa'i rang ldog rdzas yod la chos gsum bkag pa yin pas ldog pa de nyid de nyid dang 'gal ba ma yin no / /
bzhi pa ni /
gal te sa bon la sogs pa rang nyid rgyu gzhan la ltos kyang rang nyid myu gu la sogs pa gzhan gyi rgyu yin pa dgag mi nus pa dang /
gcig dang du bral la sogs pa rang nyid snga phyi dang 'brel pas cha bcas su sgrub pa la sogs pa rtags gzhan la ltos kyang de nyid rang bzhin med pa'i tha snyad du sgrub pa'i rtags su 'gyur ba mi 'gal ba ltar ba lang gi tha snyad kyang rang nyid rnam 'jog gi rgyu nog dang lkog shal la ltos kyang tha snyad de nyid tha snyad gzhan gyi mtshan nyid du 'gyur ba yang mi 'gal bas nog dang lkog shal gyis ni nog dang lkog shal med pa las phye ba'i tha snyad du mtshon yang ba lang gi tha snyad kyis ba lang ma yin pa las phye ba'i tha snyad du mtshon pas ba lang gi tha snyad mtshan nyid ma yin par ji ltar mtshon du rung zhe na /
nog dang lkog shal med pa las phye ba'i tha snyad dang ba lang ma yin pa las phye ba'i tha snyad mtshon bya gnyis su brjod na nog dang lkog shal med pa las phye ba la'ang nog dang lkog shal med pa las yid dpyod kyis phye ba dang tshad mas phye ba dang bcad pa'i yul can gyis phye ba'i tha snyad gsum yod pas bcad /
nog dang lkog shal nyid las mtshon bya du mar mi 'gyur ram /
gal te blo'i bye brag gis khyad par du byas pa'i rnam dbye ni /
mtshon bya las ldog pa gzhan ma yin te /
nog dang lkog shal med pa las don dang mthun pa'i blo tsam gyis phye ba'i tha snyad mtshon bya yin pas mtshon bya du mar mi 'gyur ro zhe na /
'dir yang bcad bya'i bye brag bsal pa'i tha snyad ni mtshon bya las ldog pa gzhan ma yin pas don dang tha snyad gnyis la mtshon bya so sor yod par mi 'gyur te /
nog dang lkog shal dang phan tshun spangs 'gal tsam las phye ba'i tha snyad mtshon bya yin pas don gyi mtshon bya las tha snyad kyi mtshon bya gzhan du mi 'gyur ro / /
'gyur na ni rang bzhin med pa'i tha snyad la'ang mtshon bya dang mtshon bya de la'ang mtshon bya gzhan yod pa de dag kyang sgrub dgos pas rjes dpag thug pa med par dgos par 'gyur ro / /
gzhan yang nog dang lkog shal gyis nog dang lkog shal med pa las phye ba'i tha snyad mtshon yang ba lang gi tha snyad du mi rung pa las phye ba'i tha snyad des mtshon ma nus pas ba lang gi tha snyad nyid kyis mtshon dgos na mngon sum la gzung don la ma 'khrul pas gzung don la 'khrul pa gcad kyang des rtog pa gcod ma nus pa na rtog pa 'bral bas rtog pa gcod pas rtog bral rigs mi mthun pa gcod pa'i mtshan nyid du 'gyur ro /
gal te rtog pa la gzung don la 'khrul pas khyab pas gzung don la ma 'khrul pa nyid kyis de gcod pas rtog bral don med de zhe na /
nog dang lkog shel gyis ba lang du mtshon pa na'ang nog dang lkog shal la ba lang gi tha snyad du rung pas khyab pa dang ba lang gi tha snyad du mi rung pa la nog dang lkog shel med pas khyab par shes pas nog dang lkog shal nges pas nog dang lkog shal med pa las phye ba na de'i khyab byar nges pa'i ba lang gi tha snyad du mi rung pa las kyang phye bas ba lang gi tha snyad du mi rung pa las phye ba'i tha snyad nog dang lkog shal nyid kyis mtshon nus pas ba lang gi tha snyad kyis mtshon du med do /
gzhan yang khyed kyi ltar na ba lang gi tha snyad kyi mtshon bya de'i mtshan nyid du ba ! / /
lang gi tha snyad nyid bkod pa skyon med na nog dang lkog shal nyid de'i mtshan nyid du bkod na skyon med yin nam skyon can yin /
dang po ltar na mtshon bya cig la mtshan nyid du mtshan nyid du ma 'jug par 'gyur ro /
gnyis pa ltar na skyon gang yod /
gal te don ldog gzhan yin pa'i skyon yod de zhe na /
ba lang ni de las don ldog gzhan ma yin la nog dang lkog shal don ldog gzhan yin pa de gnyis don ldog tha dad du 'gyur ro /
don ldog gzhan yin pa dang ma yin pa'i dbye ba yod kyang de gnyis don ldog don ldog gzhan du mi 'gyur na ci ste khyab pa ma grub ce na /
bsgribs pa dang ma bsgribs pa'i rdzas cig 'gog pa 'ang khyab pa ma grub par 'gyur ro /
rdzas cig ma bsgribs pa dang ma bsgribs pa'i 'gal ba 'du ba mi rung ngo zhe na /
don ldog cig la'ang don ldog gzhan yin pa dang ma yin pa'i 'gal ba 'du bar mi rung ngo /
des na tha snyad mtshan nyid du bkod pa ni rang ldog rdzas su ma grub pa kho na yin no / /
mtshon bya'i mtshan nyid la gsum ste /
mtshon bya dang mtshon bya ma yin pa'i mtshan nyid dang /
de la brtsad pa spang pa dang /
de dag gi mtshan gzhi'o /
dang po ni rang ldog gi rnam 'jog gi rgyu nges pa la rten nas nges par bya ba ma yin pa'o / /
gnyis pa ni bsgrub bya dang mtshungs pa dang /
rigs mi mthun pa dang mi 'gal ba dang /
rang ldog dang 'gal zhing dngos 'gal grub pa dang /
de grub pas 'gal zla'i gzhi yin pa mi khegs pa dang /
rtags 'gal bar thal ba spang pa'o / /
dang po ni bsgrub bya la grub ma zin pa dang dpag par 'dod dgos pa ltar mtshon bya la'ang ci te mi dgos ce na /
de gnyis dgos pa'i rgyu mtshan gang yin /
bsgrub bya la de gnyis dgos pa'i rgyu mtshan gang zhe na /
rjes su dpag byar blos bzung pa kho na yin pa'i phyir ro /
mtshon bya la'ang de bzhin zhe na /
'o na mkhas pa la mngon sum gyis mtshon bya mtshon pa med par 'gyur ro /
yang bsgrub bya la ma bsal dgos pa ltar mtshon bya la'ang dgos so zhe na /
des ci gcod /
bsgrub bya la des ci gcod ce na sgra mnyan bya ma yin par bsgrub pa lta bu bsal pa gcod do /
mtshon bya'ang don spyi dngos por mtshon pa lta bur bsal pa gcod de zhe na /
don spyid la dngos po'i rnam 'jog gi rgyu med pas rang ldog gi rnam 'jog gi rgyu nges pa la rten nas nges par bya ba nyid kyis de bsal pas ma bsal pa don med do / /
gnyis pa ni mtshon bya'i mtshan nyid kyis mtshon bya ma yin pa gcod dgos na de rdzas yod yin pa de la mtshon bya ma yin pas khyab ci mtshon bya ma yin pa dang mi 'gal bar ji ltar gcod zhe na /
'di la snga ma ltar don dam na'i bden pa'i mtshan nyid rigs pa'i gzhal bya ma yin dgag yin pas rang ldog kun rdzob kyi bden pa'i mtshan gzhi yin pas khyab cing de dang mi 'gal bas rang ldog kun rdzob kyi bden pa'i mtshan gzhi yin pa gcod mi nus kyang rigs pa'i gzhal bya'i gzhi ldog stong pa nyid la rigs pa'i gzhal bya yod pas stong pa nyid kun rdzob kyi bden pa'i mtshan gzhi gcod nus pa ltar /
rang ldog gi rnam 'jog gi rgyu nges pa la rten nas nges par bya ba zhes pa rdzas yod yin pas rang ldog la mtshon bya'i tha snyad mi 'jug pas? khyab cing /
rang ldog mtshon bya'i tha snyad mi 'jug dang mi 'gal bas de mi gcod kyang mtshan nyid de'i gzhi ldog ba lang gi tha snyad la sogs pa rang ldog gi rnam 'jog gi rgyu nges pa la brten nas nges par bya ba yod na mtshon bya'i tha snyad kyi mtshan gzhi ma yin par 'gal bas gzhi ldog mtshon bya'i tha snyad kyi gzhi ma yin pa gcod pa yin no / /
gsum pa ni rang ldog gi rnam 'jog gi rgyu nges pa la brten nas nges par bya ba gzhir byas te rang ldog gi rnam 'jog gi rgyu la brten nas nges par bya bas mtshon bya'i tha snyad du mtshon na mtshan gzhi dang 'gal bas mi srid pa yin na ran ldog de nyid dang 'gal bar 'gyur la /
mtshan nyid de chos can du byas nas rnam 'jog gi rgyu nges pa la brten nas nges par bya ba ma yin pas mtshon bya ma yin pa'i tha snyad du bsgrub pa'i yang dag pa'i rtags de phyogs chos grub na dngos 'gal dang dbyer med pa'i ldog pa tha dad du 'gyur ro zhe na /
rigs pa'i gzhal bya nyid rigs pa'i gzhal bya yin pas don dam pa'i bden par mtshon pa na gzhi dang 'gal nas mi srid pa yin yang gzhi ni stong pa nyid rigs pa'i gzhal byas gnas pa yin la mtshan nyid du bkod pa ni rigs pa'i gzhal bya ma yin dgag gi rang ldog rigs pa'i gzhal byas gnas pa yin pas rang nyid rang dang 'gal ba ma yin pa ltar mtshan gzhi dang 'gal nas mi srid pa yin yang mtshan gzhi ni gzhi ldog ba lang gi tha snyad la sogs par ldog gi rnam 'jog gi rgyu nges pa la brten nas nges par bya ba yin la /
mtshan nyid du bkod pa ni mtshon bya'i mtshan nyid de nyid rang ldog gi rnam 'jog gi rgyu nges pa la brten nas nges par bya ba yin la /
mtshan nyid du bkod pa ni mtshol bya'i mtshan nyid de nyid rang ldog gi rnam 'jog gi rgyu nges pa la brten nas nges par bya ba bkod pa yin pas rang nyid rang dang 'gal ba'ang ma yin pa /
rigs pa'i gzhal bya la rang ldog rigs pa'i gzhal bya ma yin pa'i rtags kyis don dam na'i bden pa'i tha snyad du byar mi rung pa bsgrub pa phyogs chos grub pa yin yang gzhi ni stong pa nyid pa nyid rigs pa'i gzhal byar gnas pa yin la rtags ni rigs pa'i gzhal bya ma yin dgag de rigs pa'i gzhal bya yin bkag pa pa yin pas gzhi dang rtags dngos 'gal ma yin pa ltar 'dir yang chos can ni ba lang gi tha snyad la sog pa gzhi ldog rnam 'jog gi rgyu nges pa la brten nas nges par bya ba yin la /
ratgs ni rang ldog gi rnam 'jog gi rgyu nges pa la rten nas nges par bya ba'i ratgs dzas yod de rang ldog gi rnam 'jog gi rgyu nges pa la brten nas nges par bya ba bkag pa yin pas gzhi la rtags dbyer med kyi ldog pa tha dad du grub pa yin yang gzhi dang rtags dngos 'gal ma yin no / /
bzhi pa ni rang ldog gi rnam 'jog gi rgyu nges pa la brten nas nges par bya ba ma yin pas mtshon bya ma yin pa'i tha snyad du mtshon pa na mtshon bya ma yin pa'i tha snyad la mtshon bya'i tha snyad du 'jug pa'i gzhi yin pas khyab pam ma khyab /
phyi ma ltar na de mtshan nyid la mi ltos par 'gyur la /
dang po ltar na de dang mtshon bya'i tha snyad 'jug pa'i gzhi yin pa mi 'gal bas don byed nus pa la sogs pa rdzas yod rnams mtshon bya ma yin pa'i tha snyad kyi gzhi yin pa mi khegs par 'gyur ro zhe na /
don dam pa'i bden pa'i tha snyad la don dam pa'i bden pa ma yin pa'i tha snyad kyi gzhi yin pas khyab pam ma khyab /
phyi ma ltar na rigs pa'i gzhal bya ma yin pa dang ldan pas kyang ma khyab par 'gyur la /
dang po ltar na stong pa nyid la don dam pa'i bden pa'i tha snyad 'jug pa'i gzhir grub kyang don dam pa'i bden pa ma yin pa'i tha snyad 'jug pa'i gzhi yin pa mi khegs par 'gyur ro /
don dam pa'i bden pa'i tha snyad kyi rang ldog la don dam pa'i bden pa ma yin tha snyad kyi gzhi yin pas khyab kyang gzhi gang ma don dam pa'i bden pa'i tha snyad yod na don dam pa'i bden pa ma yin pa'i tha snyad 'jug par 'gal bas don dam pa'i bden pa'i tha snyad 'jug pa'i gzhi stong pa nyid la don dam pa'i bden pa ma yin pa'i tha snyad kyi gzhi yin pa khegs pa yin no zhe na /
'dir yang mtshon bya ma yin pa'i tha snyad la mtshon bya'i tha snyad du 'jug pa'i mtshan gzhi yin pas khyab pas rang ldog rnam 'jog gi rgyu la mi ltos par yang mi 'gyur la /
gzhi gang la mtshon bya ma yin pa'i tha snyad 'jug na mtshon bya'i tha snyad 'jug par 'gal bas don byed nus pa la sogs pa rdzas yod rnams mtshon bya ma yin pa'i tha snyad kyi mtshan gzhi yin pa mtshon bya'i tha snyad kyi mtshan gzhi yin pa khegs pa yin no / /
lnga pa ni ba lang gi tha snyad chos can du byas nas rang ldog gi rnam 'jog gi rgyu nges pa la ltos nas nges par bya ba'i rtags kyis mtshon bya'i tha snyad bsgrub pa ! / /
yang dag pa'i rtags yin yang rtags de la gzhal bya'i mtshan nyid tshad ma'i yul du byar rung pa dang shes bya'i mtshan nyid blo'i yul du byar rung pa mtshon bya'i tha snyad du byar mi rung pas khyab pas phyogs chos dang ldan zhing bzlog pas khyab pas 'gal bar 'gyur ro zhe na /
byas pa gzhir byas te phyogs kyi chos dang khyab pa tshang pas gtan tshigs kyi tha snyad bsgrub pa'i yang dag pa de la'ang phyogs kyi chos dang khyab pa la gtan tshigs ma yin pa gzhal byas khyab pas phyogs kyi chos dang ldan zhing bzlog pa khyab pa 'gal bar 'gyur ro /
phyogs kyi chos dang khyab pas gtan tshigs kyi mtshan gzhi ma yin pa'i ldog pa dang bag cig ma yin par bsgrub na phyogs kyi chos dang khyab pa la gtan tshigs kyi mtshan gzhi ma yin pa gzhal bya dang bdag cig pas khyab pas bzlog pas khyab par 'gyur yang gtan tshigs kyi mtshan gzhi ma yin pa dang bdag cig ma yin par mi sgrub la /
ldog pa gzhan dor te byas pa'i ldog pa rkya bkar la phyogs kyi chos dang khyab pa rten pas gtan tshigs kyi tha snyad rten par bsgrub pa na phyogs kyi chos dang khyab pa rten pa la gtan tshigs kyi tha snyad rten pas bsgrub bya'i chos kyis khyab la phyogs chos dang khyab pa'i rten sa la gtan tshigs ma yin pa'i tha snyad rten pas khyab pa med pas bzlog pas khyab pa ma yin la /
gzhal bya la sogs pa ldog pa gzhan la gtan tshigs ma yin pa'i tha snyad rten yang phyogs kyi chos dang khyab pa med pas rtags med pa la bzlog pas khyab pa yin no zhe na /
'dir yang ba lang gi tha snyad la rang ldog gi rnam 'jog gi rgyu nges pa la brten nas nges par bya ba'i rtags kyis mtshon bya'i tha snyad du mtshon pa'i mtshan gzhi ma yin pa dang bdag cig pa ma yin par bsgrub na /
rang ldog gi rnam 'jog gi rgyu nges pa la brten nas nges par bya ba de /
mtshon bya'i tha snyad du mtshon pa'i mtshan gzhi ma yin pa tshad ma'i yul du byar rung pa dang blo'i yul du byar rung pa la sogs pa don gyi ldog pa mtshon bya'i tha snyad du mtshon pa'i mtshan gzhi ma yin pa dang bdag cig pa bzlog pas khyab pa'i 'gal bar 'gyur ba bden yang de ltar bsgrub pa ma yin no / /
rdzas ril po gzhi ma yin te ba lang gi tha snyad dam dngos po'i tha snyad la sogs pa'i tha snyad rkyang pa'i ldog pa gzhir byas te /
ldog pa de la rang ldog gi rnam 'jog gi rgyu nges pa la brten nas nges par bya ba brten pa'i rtags kyis /
ldog pa de la mtshon bya'i tha snyad rten par sgrub pa na /
rang ldog gi rnam 'jog gi rgyu nges pa la brten nas nges par bya ba brten pa'i tha snyad rkyang pa'i ldog pa thams cad la mtshon bya'i tha snyad rten pas khyab pas khyab pa grub la /
de dag la mtshon bya'i tha snyad mi brten pa 'am mtshon bya ma yin pa'i tha snyad rten pas khyab pa gtan med pas bzlog pas khyab pa ga la yod /
blo'i yul du byar rung pa dang tshad ma'i yul du byar rung pa la sogs pa'i don gyi ldog pa rnams la mtshon bya'i tha snyad mi rten pas khyab kyang de dag la rang ldog gi rnam 'jog gi rgyu nges pa la brten nas nges par bya ba'ang mi rten pas khyab pas rtags med pa la bsgrub bya'i chos med pas khyab pa yin gyi rtags la bsgrub bya'i chos med pa khyab pa ma yin no / /
mtshon bya ma yin pa'i mtshan nyid la brtsad pa spang pa ni mtshon bya ma yin pa'i tha snyad de la rang ldog gi rnam 'jog gi rgyu nges pa brten nas nges par bya ba khegs sam ma khegs /
dang po ltar na de rnam gzhag gi 'bras bu ma yin pas tha snyad ma yin par 'gyur la /
gnyis pa ltar na mtshon bya ma yin pa'i tha snyad la rang ldog gi rnam 'jog gi rgyu nges pa la brten nas nges par bya ba ma yin pa'i mtshan nyid mi srid bar 'gyur ro zhe na /
mtshan nyid kyi tha snyad la sngar bshad pa'i chos gsum khegs sam ma khegs /
dang po ltar na tha snyad de la rang nyid kyi mtshan nyid chos gsum mi srid par 'gyur la /
gnyis pa ltar na mtshon bya gsum 'tshogs pa ma khegs pas rdzas yod yin pa'ang ma khegs te tha snyad rdzas yod du 'gyur ro /
gal te rang ldog la brten pa'i chos gsum khegs pas tha snyad rdzas yod kyang ma yin la /
gzhi' ldog la rten pa'i chos gsum ma khegs pas mtshan nyid mi srid pa'ang ma yin no zhe na /
mtshon bya ma yin pa'i tha snyad kyi rang ldog la rten pa'i rang ldog gi rnam 'jog gi rgyu nges pa la brten nas nges par bya ba ma khegs pas de rnam bzhag gi 'bras bu ma yin par yang mi 'gyur la /
gzhi ldog ma rang ldog gi rnam 'jog gi rgyu nges pa ma brten nas nges par bya ba khegs pas gzhi ldog ma brten pa'i rang ldog gi rnam 'jog gi rgyu nges pa la brten nas nges bya ma yin pa'i mtshan nyid mi srid pa'ang ma yin no / /
'o na mtshon bya ma yin pa'i tha snyad de rang ldog rnam 'jog gi rgyu la ltos pas 'dod mtshon bya ma yin par 'dod pas kyang mtshon byar thal mo zhe na /
mtshan nyid kyi tha snyad kyang rang ldog la chos gsum khegs pas 'dod mtshan nyid du 'dod kyang mtshan nyid ma yin par thal lo / /
gal te rang ldog la rten pa'i chos gsum khegs pas mtshan nyid ma yin pa'i tha snyad kyi ldog par thal lo zhe na /
khyab pa ma grub ste ba lang gi tha snyad la sogs pa'ang rang ldog la chos gsum rten pas khegs kyang mtshan nyid ma yin pa'i tha snyad kyi ldog pa ma yin pa bzhin no /
rang ldog chos gsum khegs pas mtshan nyid ma yin pa'i tha snyad kyi mtshan gzhir thal lo zhe na 'dod pa nyid de tha snyad thams cad mtshan nyid ma yin pa'i tha snyad kyi mtshan gzhi yin pa na mtshan nyid kyi tha snyad kyang mtshan nyid ma yin pa'i tha snyad kyi mtshan gzhi yin no zhe na /
mtshon bya ma yin pa'i tha snyad kyang rang ldog de rnam 'jog gi rgyu la ltos pas mtshon bya'i tha snyad du thal lo zhe na khyab pa ma grub ste ba lang gi tha snyad la sog pa rang ldog gi rnam 'jog gi rgyu la ltos kyang mtshon bya'i tha snyad nyid kyang ldog pa ma yin pa bzhin no /
de la rang ldog gi rnam 'jog gi rgyu la ltos pa rten pas mtshon bya'i tha snyad kyi mtshan gzhir thal lo zhe na 'dod pa nyid de tha snyad thams cad mtshon bya'i tha snyad kyi mtshan gzhi yin pa na mtshon bya ma yin pa'i tha snyad kyang mtshon bya'i tha snyad kyi mtshan gzhi yin pa'i phyir ro / /
yang stong pa nyid la dpyad bzod pa 'am rigs pa'i gzhal byas don dam pa'i bden pa'i tha snyad du mtshon pa na don dam pa'i bden pa'i tha snyad ma yin dgag de la dpyad bzod pa 'am rigs pa'i gzhal bya yin pa khegs sam ma khegs /
dang po ltar na mtshon bya la mtshan nyid mi srid par 'gyur gnyis pa ltar na ma yin dgag dpyad bzod dang rigs grub yod pas spros bcas su 'gyur ro /
rang ldog dpyad bzod yin pa dang rig pa'i gzhal bya yin pa khegs pas ma yin dgag dpyad bzod dang rigs grub med de spros bcas su'ang mi 'gyur la /
gzhi ldog dpyad bzod dang rigs pa'i gzhal bya de la yod pas mtshan nyid mi srid pa'ang ma yin no zhe na /
mtshon bya ma yin pa'i tha snyad kyang rang ldog rnam 'jog gi rgyu la ltos pa ma khegs pas rnam gzhag gi 'bras bu ma yin par yang mi 'gyur la /
gzhi ldog rnam 'jog gi rgyu la ltos pa khegs pas gzhi ldog rnam 'jog gi rgyu nges pa la ltos nas nges bya ma yin pa'i mtshan nyid de la mi rid pa'ang ma yin no /
! / /
'o na mtshon bya ma yin pa'i tha snyad de rang ldog rnam 'jog gi rgyu la ltos nas nges par bya ba yin pas mtshon byar thal lo zhe na /
don dam pa'i bden pa'i tha snyad kyang rang ldog dpyad bzod dang rigs pa'i gzhal bya yin pa khegs te dpyad mi bzod pa dang ma dpyad pa'i yul du bden pas kun rdzob kyi bden par 'gyur ro /
gal te dpyad mi bzod cing ma dpyad pa'i yul du bden pas kun rdzob kyi bden pa'i tha snyad kyi ldog par thal lo zhe na /
khyab pa ma grub ste /
byas pa dang mi rtag pa la sogs pa dpyad mi bzod cing ma dpyod pa'i yul du bden pa'i de la yod kyang kun rdzob kyi bden pa'i tha snyad kyi ldog pa ma yin pa'i phyir ro /
dpyad mi bzod cing ma dpyad pa'i yul du bden pa yod pas kun rdzob kyi bden par mtshon pa'i mtshan gzhir thal mngon na /
'dod pa kho na ste /
ma yin dgag thams cad kun rdzob kyi bden par mtshon pa'i mtshan gzhi yin pas don dam pa'i bden pa'i tha snyad kyang kun rdzob kyi bden par mtshon pa'i mtshan gzhi yin no zhe na /
mtsho bya ma yin pa'i tha snyad la rang ldog gi rnam 'jog gi rgyu ma ltos nas nges par bya ba yod pas mtshon bya'i tha snyad kyi ldog par thal lo zhe na khyab la med de ba lang gi tha snyad la sog pa'i rang ldog gi rnam 'jog gi rgyu la ltos pa yod kyang mtshon bya'i tha snyad kyi mtshan gzhir thal lo zhe na 'dod pa kho na ste /
tha snyad gzhan mtshon byar mtshon pa'i mtshan gzhi yin pa ltar mtshon bya ma yin pa'i tha snyad kyang mtshon bya'i tha snyad du mtshon pa'i mtshan gzhi yin no / /
yang sngon po'i ldog pa la tha snyad la rmongs pa dag gis myong ba'i stobs kyis sgro 'dogs gcad bya yin pa'i rtags las mngon gyur gyi tha snyad dpog pa na mngon gyur gyi tha snyad la rtags kyi dpag bya yin pa khegs sam ma khegs /
dang po ltar na rtags kyis dpog par 'gal la /
gnyis pa ltar na myong stobs kyis sgro 'dogs gcad bya'i rtags las mngon gyur gyi tha snyad nges pa na med la myong pas nges pa na yod pas mtshan nyid mtshon bya la ma khyab par 'gyur ro /
gzhi ldog la rtags kyis dpag bya yin pa khegs pas mtshan bya mngon gyur gyi tha snyad la mtshan nyid myong stobs kyis sgro 'dogs gcad byas ma khyab pa'ang ma yin ba la /
rang ldog la rtags kyis dpag bya yin pa ma khegs pas rmongs pa la rtags kyis dpog pa yin no zhe na /
gzhi ldog rnan 'jog gi rgyu la ltos pa khegs pas mtshon bya la mtshan nyid mi srid pa'ang ma yin la rang ldog rnam 'jog gi rgyu la ltos pa ma khegs pas rnam gzhag gi 'bras bu'ang yin no /
'o na rang ldog rnam 'jog gi rgyu la ltos pas mtshon bya ma yin pa'i tha snyad mtshon byar thal mo zhe na /
mngon gyi tha snyad kyang rtags kyis dpog pas lkog gyur du thal lo /
rtags kyi dpog pas lkog gyur gyi tha snyad kyi ldog par thal mo zhes brjod na khyab pa med de skad cig dang stong pa nyid la sogs pa rtags kyi dpog kyang lkog gyur gyi tha snyad kyi ldog pa ma yin pa bzhin no /
rtags kyi dpog pa na lkog gyur gyi tha snyad du mtshon pa'i mtshan gzhir thal lo zhe na 'dod pa kho na'o zhe na /
mtshon bya ma yin pa'i tha snyad kyang rang ldog gi rnam 'jog gi rgyu la ltos pas mtshon bya'i tha snyad kyi ldog par thal lo zhe na khyab pa ma grub ste /
ba lang gi tha snyad la sogs pa rnam 'jog gi rgyu la ltos yang mtshon bya'i tha snyad kyi ldog pa ma yin pa bzhin no / /
rnam 'jog gi rgyu la ltos pas mtshon bya'i tha snyad kyi mtshan gzhir thal lo zhe na 'dod pa nyid de tha snyad gzhan mtshon bya'i tha snyad kyi mtshan gzhi yin pa ltar mtshon bya ma yin pa'i tha snyad kyang mtshon bya'i tha snyad kyi mtshan gzhi yin pa'i phyir ro / /
nog dang lkog shal la sogs pa gzhir bzhag ste rang ldog rnam 'jog gi rgyu la mi ltos pa'i gtan tshigs kyis mtshon bya ma yin pa'i tha snyad du sgrub pa na bsgrub bya'i chos mtshon bya ma yin pa'i tha snyad de nyid mthun phyogs yin nam mi mthun phyogs yin /
dang po ltar na mtshon bya ma yin par bsgrub pa'i mthun phyogs yin na mtshon byar bsgrub pa'i mi mthun phyogs su 'gyur la de lta na ba lang gi tha snyad la rnam 'jog rgyu la ltos pa'i rtags kyis mtshon byar bsgrub pa mi mthun pa'i phyogs mtshon bya ma yin pa'i tha snyad la rnam 'jog gi rgyu la ltos pa'i rtags zhugs pas ldog pa ma grub par 'gyur la /
gnyis pa ltar na mtshon bya ma yin pa'i tha snyad la rnam 'jog gi rgyu la mi ltos pa'i rtags zhugs na rnam 'jog gi rgyu la mi ltos pa mtshon bya min pa'i tha snyad bsgrub pa mi mthun phyogs la zhugs pas ldog pa ma grub par 'gyur la /
rtags ma zhugs na mtshon bya mtshon bya ma yin pa'i tha snyad la mtshan nyid rnam 'jog gi rgyu la mi ldos pa mi srid pa dang /
bsgrub bya'i chos mtshon bya ma yin pa'i tha snyad la rtags rang ldog gi rnam 'jog gi rgyu la ltos med mi 'jug pas rtags bsgrub bya'i chos kho na la yod pa'i khyab pa med par 'gyur ro zhe na /
stong pa nyid la rtags rigs pa'i gzhal bya yin pa bsgrub bya'i chos don dam pa'i bden pa'i tha snyad bsgrub pa na bsgrub bya'i chos don dam pa'i bden pa'i tha snyad ma yin dgag de dang rtags rigs pa'i gzhal bya yin pa zhes pa'i ma yin dgag de gnyis mthun phyogs yin nam mi mthun phyogs yin /
dang po ltar na don dam gyi tha snyad bsgrub pa'i mthun phyogs yin na /
de dang dngos 'gal don dam gyi tha snyad 'gog pa'i mi mthun phyogs su 'gyur bas /
snang pa'i ldog pa chos can du byas te rigs pa'i gzhal bya ma yin pa'i rtags kyis don dam gyi tha snyad 'gog pa'i mi mthun phyogs su 'gyur ro /
de gnyis mi mthun phyogs yin na de gnyis la rigs pa'i gzhal bya bkag pa'i rtags zhugs pas rigs pa'i gzhal bya bkag pas don dam pa'i bden pa 'gog pa'i rtags ldog pa ma grub par 'gyur ro /
rigs pa'i gzhal byas don dam gyi tha snyad bsgrub pa na rtags dang sgrub bya'i chos gnyi ga mi mthun phyogs yin na bsgrub bya'i chos mi mthun phyogs la rtags 'jug na ldog pa ma grub la /
mi 'jug na mtshon bya la mtshan nyid mi srid pa dang bsgrub bya'i chos la gtan mi 'jug na rtags bsgrub bya'i chos kho na la yod pa'i khyab pa'ang med par 'gyur ro /
rtags mi mthun pa'i phyogs yin na'ang de la bsgrub bya'i chos med pas khyab pas bsgrub bya'i chos kyis khyab pa med par 'gyur ro / /
gal te rigs pa'i gzhal byas don dam gyi bden pa'i tha snyad bsgrub pa ni mi mthun phyogs yin yang rtags rang ldog rigs pa'i gzhal bya yin pa ma zhugs pas rtags ldog pa ma grub pa'ang ma yin la /
gzhi ldog rigs pa'i gzhal bya yin pa zhugs pas mtshon bya la mtshan nyid mi srid pa'ang ma yin no /
bsgrub bya'i chos don dam pa'i tha snyad la rang ldog rigs pa'i gzhal bya yin pa mi 'jug yang bsgrub bya'i chos don dam pa'i bden pa'i tha snyad dang ldan pa'i stong nyid dang gang zag gi bdag med la sogs kho na la ! / /
rigs pa'i gzhal bya yod pas rtags rigs pa'i gzhal bya la bsgrub bya'i chos ldan kho na la yod ces pa'i khyab pa yod pa yin no /
bsgrub bya'i chos ces pa khyab pa'i don ma yin te dpyad mi bzod pas kun rdzob kyi bden pa'i tha snyad sgrub pa na dpyad mi bzod pa kun rdzob kyi bden pa'i tha snyad las gzhan stong pa nyid kyi tha snyad la sogs pa la'ang yod pa'i phyir ro /
rtags rigs pa'i gzhal bya'i rang ldog mi mthun pa'i phyogs yin pas rang ldog la bsgrub bya'i chos med pas khyab kyang rtags la ltos pa'i rang ldog la bsgrub bya'i chos ldan mi bsgrub la rtags la ltos nas gzhi ldog la sgrub bya'i chos ldan sgrub pas /
rtags rigs pa'i gzhal bya'ang gzhi don dam pa'i bden pa'i tha snyad dang ldan pa kho na la yod pas khyab pa med pa 'ang ma yin no zhe na /
mtshon bya ma yin pa'i tha snyad kyang rang ldog gi rnam 'jog gi rgyu la ltos nas nges bya ma yin pas mtshon bya ma yin pa'i tha snyad sgrub pa na mi mthun phyogs yin la /
bzlog te rang ldog gi rnam 'jog gi rgyu la ltos nas nges par bya ba'i rtags kyis mtshon bya'i tha snyad bsgrub pa na mthun phyogs yin no /
des na rang ldog gi rnam 'jog gi rgyu la ltos nas nges par bya ba'i rtags kyis mtshon bya'i tha snyad sgrub pa na rtags de mtshon bya ma yin pa'i tha snyad la zhugs kyang mthun phyogs la rtags zhugs pa yin gyi mi mthun pa'i phyogs la rtags zhugs pa ma yin pas ldog pa ma grub pa ma yin no /
rang ldog gi rnam 'jog gi rgyu la ltos nas nges bya ma yin pas mtshon bya ma yin pa'i tha snyad bsgrub pa na sgrub bya'i chos de mi mthun phyogs yin yang rtags rang ldog rnam 'jog gi rgyu la ltos nas nges bya ma yin pa ma zhugs pas ldog pa grub la /
gzhi ldog gi rnam 'jog gi rgyu la ltos nas nges bya ma yin las zhugs pas mtshon bya la mi srid pa'ang ma yin la /
rtags rang ldog gi rgyu ma ltos nas nges bya ma yin pa 'ang bsgrub bya'i chos mtshon bya ma yin pa'i tha snyad dang ldan pa kho na la yod pas rtags khyab pa med pa'ang ma yin no / /
tshul 'di ni myong stobs kyis sgro 'dogs gcad byas mngon gyur gyi tha snyad sgrub pa la'ang blta bar bya'o / /
des na sgra'i rdzas byas pa'i rdzas yin pas mi rtag pa'i rdzas yin par sgrub pa la sogs pa'i rtags la gzhi dang rtags dang bsgrub bya'i chos thams cad mthun phyogs so /
ldog pa de la chos de rten par bsgrub pa na gzhi mthun phyogs kho na yin la /
rtags dang bsgrub bya'i chos gnyi ga mi mthun phyogs yin pa 'ang yod de rigs pa'i gzhal byas don dam gyi bden pa'i tha snyad dpog pa lta bu'o /
gnyi ga mthun phyogs yin pa'ang yod de ma dpyad pa'i gzhal bya yin pas kun rdzob kyi bden pa'i tha snyad dpog pa lta bu'o /
rtags mthun phyogs yin la bsgrub bya'i chos mi mthun pa'i phyogs yin pa'ang yod de sngar bshad pa'i chos gsum pos mtshan nyid kyi tha snyad bsgrub pa lta bu'o /
bsgrub bya'i chos mthun phyogs yin la rtags mi mthun pa'i phyogs yin pa'ang yod de rang ldog gi rnam 'jog gi rgyu nges pa la brten nas nges par bya ba'i rtags kyis mtshon bya'i tha snyad dpog pa lta bu'o /
gal te rang nyid rang gi chos su 'gal bas mtshon bya'i tha snyad la mtshon bya'i tha snyad dang ji ltar ldan zhe na /
tha snyad gzhan la zhen yul byed pa'i mtshon bya'i tha snyad la mtshon bya'i tha snyad de nyid la zhen yul byed pa'i mtshon bya'i tha snyad dang ldan no /
de lta ma yin na mtshan nyid kyi tha snyad la chos gsum gyis mtshan nyid kyi tha snyad du mtshon pa de mtshon 'dod med pa'i mi srid par 'gyur gyi 'gal nas mi srid pa ma yin par 'gyur ro /
gal te de mtshon 'dod med pa ma yin na mi rtag pa'i tha snyad du rung pa'i rdzas yin pa la dus gnyis par mi stod pa'i rdzas yin par mtshon pa mtshon 'dod med par ji ltar brjod ce na /
mtshan gzhi dang mtshon byar bkod pa ldog pa tha dad med pas mtshon 'dod med pa yin no /
mtshan nyid kyi tha snyad la chos gsum gyis mtshan nyid kyi tha snyad du mtshon pa'ang mtshan gzhi dang ldog pa tha dad med pa yin no zhe na /
'o na mtshan nyid kyi tha snyad la khyab byed chos gsum bkag pas mtshan nyid kyi tha snyad 'gog pa de chos can 'gog pas rtags 'grub par 'gyur ro /
mi rtag pa'i rdzas cig la dus gnyis par mi stod pa'i rdzas yin bkag pas mi rtag pa'i rdzas yin pa 'gog pa chos can 'gog pas ma grub par thal lo zhe na /
'dod pa kho na'o / /
mtshon bya dang mtshan bya ma yin pa'i mtshan gzhi ni ba lang gi tha snyad dang tshad ma'i tha snyad dang dngos po'i tha snyad la sogs pa tha snyad 'ba' zhig pa'i ldog pa thams cad mtshan nyid rang ldog gi rnam 'jog gi rgyu nges pa la brten nas nges par bya ba tsam yang rten la /
mtshon bya'i tha snyad tsam yang rten pas mtshon bya tsam du mtshon pa'i mtshan gzhi yin la /
rang rang gi mtshan nyid la ltos nas kyang rang ldog gi rnam 'jog gi rgyu mtshan de nyid nges pa la brten nas nges par bya ba dang de la ltos pa'i mtshon bya'i tha snyad kyang rten pas ltos la mtshan nyid de la ltos pa'i mtshon byar mtshon na'ang mtshan nyid dang mtshon bya zung cig rten pas mtshan gzhi'o /
mtshan nyid gzhan la ltos nas mtshon bya ma yin par mtshon na'ang rnam 'jog gi rgyu de la ltos nas nges bya ma yin pa dang de ma ltos pa'i mtshon bya ma yin pa'i mtshan nyid kyang rten pas mtshan gzhi'o / /
tha snyad kyi ldog pa thams cad la mtshon bya tsam ma yin pa'i tha snyad du mtshon na mtshan gzhi ma yin no /
rang ldog gi rnam 'jog gi rgyu nges pa la eltos nas nges par bya ba ma yin pa'i mtshan nyid kyang mi srid la /
mtshon bya ma yin pa'i tha snyad kyang rten par med pa'i phyir ro / /
mtshon bya'i tha snyad du mtshon pa'i mtshan gzhi tha snyad kyi ldog pa'ang ming ma yin te /
de dang gzhi'? dngos po 'brel pa med pa'i phyir ro /
ming btags pa ma yin te des rang rang gi mtshan nyid la ma khyab pa'i phyir ro /
mi gdags su rung pa ma yin te de mtshan nyid med pa'i sa na'ang yod pa'i phyir ro /
des na mtshan nyid dang dngos 'gal gyi chos dang ldan pas mtha' dag dang ma 'dres par sgras zhen du rung pa 'am /
mtshan nyid dang phan tshun spangs 'gal mtha' dag sel pa gzhan sel phyin ci log pa'i sgras zhen du rung pa'o / /
nog dang lkog shal dang ldan pa don gyi ldog pa rnams ni rnam 'jog gi rgyu la gtan mi ltos la /
don dang tha snyad tshogs pa ni ya gyal tha snyad kyi rnam 'jog gi rgyu nges pa la brten nas nges par bya ba yin yang tshogs pa'i rang ldog gi rnam 'jog gi rgyu nges pa la ltos nas nges par bya ba ma yin pas /
rang ldog gi rnam 'jog gi rgyu nges pa la ltos nas nges par bya ba ma yin pa'i mtshan nyid kyis mtshon bya tsam ma yin pa'i tha snyad du mtshon pa'i mtshan gzhi yin no / /
mtshan gzhi'i mtshan nyid la gnyis te /
rang gi lugs dang gzhan gyi lugs dgag pa'o /
dang po la gnyis te /
spyi'i mtshan nyid dang /
so so'i mtshan nyid do / /
dang po la gsum ste mtshan ! / /
nyid dngos dang /
mtshan gzhi bsam pa dang /
de la brtsad pa spang pa'o /
dang po ni mtshan gzhi tsam gyi mtshan nyid ni rang ldog la mtshan nyid dang mtshon bya gnyi ga brten pa'o / /
gnyis pa ni nog dang lkog shal la sogs pa don gyi ldog pa mtha' dag dang ba lang gi tha snyad la sogs pa tha snyad kyi ldog pa mtha' dag dang don dang tha snyad tshogs pa mtha' dag la'ang blo'i yul du byar rung pas shes byar mtshon pa'i mtshan nyid dang mtshon bya brten la /
blo'i yul du byar rung pa'ang tshad ma'i yul du byar rung pas gzhal byar mtshon pa'i mtshan nyid dang mtshon bya rten pas /
thams cad la rang ldog la mtshan nyid dang mtshon bya zung cig rten pas kyang khyab la mtshan gzhi'i tha snyad rten pas kyang chos thams cad la khyab pas thams cad mtshan gzhi tsam du mtshon pa'i mtshan gzhi yin la rang la rten pa'i mtshan nyid la ltos nas mtshan gzhir mtshon pa'i mtshan gzhi yin zhing /
rang rang la mi rten pa'i mtshan nyid la ltos nas mtshan gzhi ma yin pa'i mtshan gzhi yin te /
mtshan gzhi tsam ma yin par 'gyur ba ni gtan med pa yin no / /
gsum pa ni mtshan gzhi tsam gyi mtshan nyid ni mtshan nyid kyang rten la mtshon bya'ang rten pa yin na dngos por mtshon pa'i mtshan gzhir don spyi bkod pa la ma khyab po zhe na /
rtags kyi mtshan nyid phyogs kyi chos dang de'i chas khyab pa'ang mi rtag pa sgrub pa la gzhal bya rtags du bkod pa la ma khyab po /
mi rtag pa bsgrub pa'i rtags gzhal bya ma yin no zhe na /
don byed pas dngos por mtshon pa'i mtshan gzhi don spyi ma yin no /
'o na don spyi la don byed nus pa mi srid pa de mtshan gzhi la mi srid pa ma yin par 'gyur te don spyi mtshan gzhi ma yin pa'i phyir ro zhe na /
'o na rtag pa la gzhal bya zhugs pa'ang mi mthun phyogs la rtags zhugs pa ma yin par 'gyur te gzhal bya rtags ma yin pa'i phyir ro /
rtags yin na mi mthun phyogs la 'jug pa 'gal te rtags su bkod pa mi mthun phyogs la zhugs pa yin no zhe na /
mtshan gzhi yin na mtshan nyid mi srid par 'gal te mtshan gzhir bkod pa la mi srid pa yin no / /
gnyis pa so so'i mtshan nyid ni gzhi gang la mtshan nyid dang mtshon bya'i 'brel pa gtan la 'bebs pa de ni gtan la 'bebs pa'i mtshan gzhi yin la /
gzhi gang la mtshan nyid la rten nas mtshon bya mtshon pa de ni tha snyad du byed pa'i mtshan gzhi'o /
gtan la 'bebs pa mtshan gzhi la mi ltos so zhe na /
'o na khyab pa nges pa'ang dpe la mi ltos so /
gzhi tshang ma lta bu ma nges na de la rten pa'i me dang du ba mi nges pas de gnyis 'brel pa'ang mi nges pas khyab pa mi nges so zhe na /
gzhi bum pa la sogs pa ma nges na de la rten pa'i don byed pa dang yod pa'i tha snyad la sogs pa'ang mi nges pas de gnyis spyi rigs bdag cig par mi nges pas 'brel pa gtan la mi phebs so /
don rang gi mtshan nyid ma mthong yang don spyi shar bas 'brel pa nges so zhe na /
me dang du ba la'ang rang gi mtshan nyid ma mthong yang don spyi shar bas 'brel pa ci te mi nges /
don spyi la rgyu 'bras med la rang gi mtshan nyid ni tshad mas ma rtogs pas rgyu 'bras su ji ltar nges zhe na 'dir yang mtshan nyid dang mtshon bya'i don spyi la 'brel pa med la rang gi mtshan nyid tshad mas ma nges na 'brel pa ji ltar nges /
gal te dngos po la yod chos rnams kyi mtshan nyid dang mtshon bya'i 'brel pa nges pa don rang gi mtshan nyid mthong pa la ltos nas don dam pa'i dngos po dang dpyad bzod pa'i don byed pa gnyis 'brel pa mi nges par thal te rang gi mtshan nyid mthong pa med pa'i phyir ro zhe na /
dngos po'i chos kyi khyab bya dang khyab byed kyi 'brel pa nges pa rang gi mtshan nyid mthong pa la ltos na yang dag gi dngos po la yang dag gi cig dang du mas khyab mos de gnyis kyi 'brel pa mi 'grub par 'gyur te de gnyis mthong pa med pa'i phyir ro /
gal te de gnyis 'brel pa mi 'grub par thal lo zhe na 'dod pa nyid de de gnyis kyi ngo bo tshad mas ma grub pa na khyad par khyab bya dang khyab byed du yod pa mi 'grub po /
de gnyis khyab bya dang khyab byed du 'brel pa ni khegs pa'ang yin te /
cig dang du ma tsam la stong pa nyid kyis khyab pa nges pas gcig dang du ma stong pa nyid kho na la yod pas yang dag pa'i dngos po la yod pa khegs la cig dang du ma tsam yod pa khegs pa na des khyad par du byas pa'i yang dag pa'i cig dang du ma'ang yod pa khegs la yod pa tsam khegs pa na de la yod pa yin pa'ang khegs pa'i phyir ro /
'on kyang cig dang du ma gnyi gas ma khyab pa'i dngos po gsum pa tsam shes bya la srid pa khegs pa na cig dang du ma gnyi gas ma khyab pa phung po gsum pa don dam pa'i dngos po shes bya ma srid pa shugs la khegs pa'i med dgag tsam rtogs par zad do zhe na /
don dam pa'i dngos po'ang dpyad bzod pa'i don byed pa dang 'brel par mi 'grub pa ni 'dod pa nyid de shes bya la mi srid pa'i phyir ro /
don dam pa'i dngos po dpyad bzod pa'i don byed pa dang 'brel pa khegs pa'ang yin te /
don byed pa tsam la stong pa nyid kyis khyab par tshad mas nges pas khyab bya don byed pa de khyab byed stong pa kho na nyid kho na la yod pas stong pa nyid dang dngos 'gal don dam pa'i dngos po la don byed pa tsam khegs pa na des khyad par du byas pa'i dpyad bzod pa'i don byed pa'ang khegs pa'i phyir ro /
'on kyang mtshan nyid don byed pa dang dngos po 'brel par grub pas don byed pa ma 'brel pa'i dngos po tsam shes bya la srid pa dngos su khegs pa na don byed pa dang ma 'brel pa'i don dam pa'i dngos po srid pa shugs la khegs pa dang /
yang don dam pa'i bden pa'i mtshan nyid dpyad bzod par grub pas dpyad bzod dang ma 'brel pa'i don dam pa'i bden pa tsam shes bya la srid pa dngos su khegs pa na dpyad bzod dang ma 'brel pa'i don dam pa'i dngos po shes bya la srid par shugs la khegs pas /
shes bya la dpyad bzod kyi don byed pa dang ma 'brel par mtshon bya don dam pa'i dngos por rkyang par gnas pa srid pa khegs pa'i med dgag rtogs pa kho nar zad do / /
de bzhin du tha snyad du byed pa mtshan gzhi la mi ltos par 'dod na bsgrub bya sgrub pa rtsod gzhi la mi ltos par 'gyur ro /
gzhi ma grub na de la rten pa'i rtags mi 'grub po zhe na /
gzhi ma grub /
de la rten pa'i mtshan nyid ma grub pas mtshon bya mtshon mi nus so /
mtshan nyid ma nges kyang mtshon bya mtshon no zhe na /
gtan tshigs ma nges kyang sgrub bya bsgrub po /
'o na rtags la ma rten par rang gi ngo bos rtogs pas gzhal bya mngon gyur du 'gyur ro zhe na /
mtshon bya'ang mtshan nyid la ma rten par rang dbang du rtogs pas bzlog pa rdzas yod du 'gyur ro / /
gnyis pa gzhan gyi lugs dgag pa ni kha cig dngos po gnas stabs kyi mtshan gzhi ni mtshan nyid dang mtshon bya zung cig rten pa yin la skyon yon brtsi ba'i mtshan gzhi ni mtshan gzhir bkod pa yin no zhes zer ba de'i ltar na mtshan nyid dang mtshon bya zung cig rten pa de mtshan gzhi'i bye brag gi mtshan nyid yin pas mtshan gzhi tsam la ma khyab par 'gyur ro /
de 'dod na'ang don spyi la don byed pa khegs pas dngos po khegs pa dang zla ba gnyis snang mngon sum ltar snang yin pas mngon sum tsam ma yin zhes kun la grags pa ltar 'gal ba dang ma nges pa la sogs pa gtan tshigs ltar snang yin pas gtan tshigs tsam ma yin pa dang de dag la phyogs kyi chos dang de'i chas khyab pa khegs pas gtan tshigs yin pa khegs pa ! / /
'dod dgos na mtshan nyid dang mtshon bya phan tshun spangs pa srid dam mi srid /
phyi ma ltar na mtshan nyid dang mtshon bya zung cig rten pas kyang mtshan gzhi la khyab pa cis 'gog 'o na don spyi mtshan gzhir byas nas don byed pas dngos por mtshon pa na don spyi mtshan gzhi yin pas mtshan nyid dang mtshon bya zung cig rten par 'gyur ro zhe na /
'o na don byed pas dngos med du mtshon pa'ang mtshan nyid dang mtshon bya yin pas phan tshun spangs 'gal ma yin par 'gyur ro /
dngos med don byed pa'i mtshon bya yin pa'i gtan tshigs ma grub po zhe na /
don spyi'ang don byed pa'i mtshan gzhi yin pa'i gtan tshigs ma grub po /
'o na don spyi la don byed pa mi srid pa de mtshan gzhi la mi srid pa ma yin par thal te don spyi mtshan gzhi ma yin pa'i phyir ro zhe na /
'o na dngos med la don byed pa mi srid pa de mtshon bya la mi srid pa ma yin par thal te dngos med mtshon bya ma yin pa'i phyir ro /
de ni 'dod pa yin la mtshon bya la mi srid ces pa mtshon byar bkod pa la mi srid ces bar gyi tshig mi mngon par byas pa yin gyi mtshon bya yin pa la mi srid pa ma yin no zhe na /
snga ma'ang 'dod pa yin te /
mtshan gzhi la mi srid ces pa mtshan gzhir blos bzung la mi srid ces bar gyi tshig mi mngon par byas pa yin gyi mtshan gzhi yin pa la mi srid ces pa ma yin no /
mtshan gzhir blos bzung pa nyid kyis skyon yon brtsi ba'i mtshan gzhi yin no zhe na /
mtshon byar blos bzung pas kyang skyon yon brtsi ba'i mtshon bya yin no /
de mtshon bya btags pa ba yin no zhe na /
snga ma 'ang mtshan gzhi btags pa yin no / /
'on te skyon yon brtsi ba'i mtshan gzhi dang mtshon bya'ang mtshan nyid pa yin pas mtshan gzhi la'ang mtshan nyid dang mtshon bya zung cig rten pas ma khyab la phan tshun spangs 'gal yang dngos po gnas thabs kyi mtshan nyid dang mtshon bya mi srid kyang skyon yon brtsi ba'i mtshan nyid dang mtshon bya yin pa srid do zhe na 'o na phan tshun spangs 'gal rnam 'jog gi rgyu dang rnam gzhag gi 'bras bu ma yin bzhin du mtshan nyid dang mtshon byar brjod pa de rgyu mtshan gang las /
gal te mtshan nyid dang mtshon byar blos bkod pas so zhe na /
'o na khyab??byas pa dang gzhal bya gtan tshigs su bkod la rtag pa de dag gi bsgrub bya'i chos su blos bkod pas byas pa dang gzhal bya'ang rtag pa bsgrub pa'i gtan tshigs su 'gyur la de 'dod na gtan tshigs ltar yin yang gtan tshigs ma khegs pas mngon sum ltar snang la mngon sum mi khegs pa dang phyogs kyi chos dang de'i chas khyab pa khegs kyang gtan tshigs ma khegs pa ltar don byed pa khegs kyang dngos po yin pa mi khegs par 'gyur ro /
gzhan yang mtshan gzhi gnyis su sgra na de gnyis kyi thun mong gi mtshan nyid dgos te mtshan nyid thun mong pa med kyang mtshon bya thun mong pa yod na mtshon bya rdzas yod du 'gyur ro / /
de la rten pa'i nyes pa'i dbye ba la gnyis te /
gsum du dbye ba dang /
gnyis su dbye ba'o /
dang po ni mtshan nyid skyon can gsum ste /
mtshan nyid tsam ma yin pa dang /
mtshon byed la ltos nas mtshan nyid ma yin pa dang /
mtshan gzhi de la mtshon pa'i mtshan nyid ma yin pa'o /
dang po ni dngos med rgyu tsam ma yin pa ltar mtshan nyid tsam bkag pa yin la phyi ma gnyis ni me rgyu tsam yin yang myu gu'i rgyu ma yin pa ltar mtshan nyid kyi bye brag bkag pa'o /
sngar bshad pa'i chos gsum tshang mi srid pa ni mtshan nyid gtan ma yin pa'i mtshan nyid de ldog pa de nyid rnam 'jog gi rgyu gzhan la rten nas nges par bya ba'i rtags yod du gnas pas tha snyad kyi ldog pa mtshon bya'i chos thams cad dang des khyad par du byas pa'i chos rnams so /
de ni gang gi'ang mtshan nyid ma yin no /
de la'ang dngos med kyi mtshan nyid du dngos po'i tha snyad bkod pa ltar mtshon bya dang 'gal nas mi srid pa dang /
dngos po'i tha snyad kyi mtshan nyid du dngos po'i tha snyad bkod pa ltar tha dad med nas mi srid pa dang /
shes bya'i mtshan nyid du dngos po'i tha snyad bkod pa ltar ma khyab pa dang gzugs can gyi mtshan nyid du dngos po'i tha snyad bkod pa ltar khyab ches pa dang byas pa'i mtshan nyid du dngos po'i tha snyad bkod pa ltar khyab mnyam pa'i rang ldog rdzas su ma grub pa lngar 'gyur ro / /
gal te mtshan nyid ma yin pa la mtshan nyid ji ltar 'thad ce na /
gzhal bya de mi rtag pa bsgrub pa la ltos nas ldog pa med pas gtan tshigs ma yin par sgrub pa na'ang gtan tshigs ma yin pa la gtan tshigs ji ltar 'thad /
gzhal bya de sgra mi rtag par bsgrub pa la ltos nas phyogs kyi chos dang de'i chas khyab pa med pas gtan tshigs ma yin yang ldog pa med pa de gzhal bya la gtan tshigs ma yin pa'i tha snyad sgrub pa la ltos nas phyogs kyi chos dang de'i chas khyab pa yod pas gtan tshigs su ci 'gal zhe na /
tha snyad kyi ldog pa rnams btags yod yin pas mtshon bya gang la ltos nas kyang mtshan nyid ma yin mod kyi /
tha snyad rnams la rten pa'i rnam 'jog gi rgyu gzhan la brten nas rtogs par bya ba zhes pa'i don chos de rdzas yod yin pas mtshan nyid ma yin pa'i tha snyad kyi mtshan nyid du ci 'gal /
mtshon bya de la ltos nas mtshan nyid ma yin pa ni rdzas yod yin la mtshon bya de las don gyi ldog pa gzhan du 'gyur ba mtshon bya la ltos nas chos gsum tshang mi srid pa'o / /
rdzas yod yin pas mtshan nyid gtan ma yin pa gcod la mtshon bya de la ltos nas don gyi ldog pa gzhan yin pas gzhi la mi srid pa dang skyon med gcod do /
de la'ang don byed nus pa dngos med kyi mtshan nyid du bkod pa ltar mi srid pa dang de shes bya'i mtshan nyid du bkod pa ltar ma khyab pa dang de bum pa'i mtshan nyid du bkod pa ltar khyab chos pa dang de mi rtag pa'i mtshan nyid du bkod pa ltar khyab mnyam pa'i don ldog gzhan te bzhir 'gyur ro / /
gsum pa mtshan gzhi de la mtshan nyid ma yin pa ni rjes su yod cing mtshon bya'i don ldog yin yang mtshan gzhi la mi rten pas gzhi de la ltos nas chos gsum tshang mi srid pa ste /
don byed pas don spyi dngos por mtshon pa lta bu'o /
rdzas su yod pas mtshan nyid tsam ma yin pa gcod la mtshon bya'i don ldog yin pas ni mtshon bya de la ltos nas mtshan nyid ma yin pa gcod do /
de ltar mtshan nyid kyi nyes pa bsdu na gsum la dbye na bcu'o / /
mtshan nyid kyi skyon gnyis su dbye ba ni /
mtshon bya la ltos pa'i skyon dang /
mtshan gzhi la ltos pa'i skyon no / /
dang po ni mi srid pa dang ma khyab pa dang khyab ches pa dang khyab mnyam pa'i rang ldog rdzas su ma grub pa dang khyab mnyam pa'i don ldog gzhan dang lnga'o /
de dag kyang so so'i mtshan nyid dang /
grangs mangs pa dgag pa dang /
nyung pa dgag pa dgag pa gsum gyis nges par bya'o /
dang po la mi srid pa'i mtshan nyid ni mtshon bya dang dbyer med kyi ldog pa tha dad du mi gnas pa ste /
dngos po'i mtshan nyid du dngos po nyid bkod pa ltar dbyer med yin yang ldog pa tha dad ma yin pa dang dngos po'i mtshan nyid du rtag pa'am don byed pas stong pa bkod pa ltar ldog pa tha dad yin pa ! / /
khyab pa med do zhe na /
'dir yang phyogs chos med pa'i ma grub par 'du bar ni ma smras kyi bsgrub bya sgrub pa'i sgrub byed du ma grub par 'du bar khas blangs pa la phyogs kyi chos su ma grub par thal ba ni khyab pa med do /
rgyu mtshan du ma grub pa skyon gyi ma gzhi yin la der 'dus kyang dbye na gsum yod pa mi 'gal lo zhe na /
rgyu mtshan du mi srid pa skyon gyi ma gzhi yin la der 'dus kyang dbye na gsum yod pa mi 'gal lo zhes sun 'byin mod kyi rtags gsum char go byed du ma 'dus pa khegs pa ltar rtags kyi skyon rgyu mtshan du ma grub pa dang mtshan nyid kyi skyon rgyu mtshan du mi srid par mi 'du ba khegs pa yin pas gnyi ga mtshungs par thams cad kyis 'dod dgos so /
de lta ma yin na dgag pa'i rtags kun snang pa mi dmigs par ma 'dus par 'gyur ro / /
thams cad mi srid par 'du na mtshon bya la ye med du 'gyur ro zhe na /
snang pa mi dmigs par 'du na rtsod gzhi la snang rung du 'gyur ro /
dran par bya ba'i snang pa mi dmigs par 'du ba la des ma khyab po zhe na rgyu mtshan du mi srid par 'du ba la 'ang des ma khyab po /
des na rgyu mtshan du mi srid par 'du ba ltar rtags kyi skyon ma grub par 'du zhes sgre na phyogs chos med par 'du ba ni 'gog la go ba gzhan du byas pa mi 'gog ces lan 'debs par 'gyur ro / /
'on kyang 'di ni rgyu thabs kyi lan yin te dbye na du yod dris pa la bsdu ba'i lan btab pa'i phyir te rtags la grangs dur nges zhes dris pa na tshul gsum dang ldan pa zhes bya ba cig du nges so zhes brjod pa bzhin no / /
mtshan gzhi la ltos pa'i nyes pa'i rnam par dbye ba la gnyis te /
mi srid pa skyon du sgrub pa dang /
gzhan skyon yin pa dgag pa'o / /
dang po la ga dum ste /
mi srid pa'i mtshan nyid dang /
dbye ba dang /
de la brtsad pa spang pa'o / /
dang po ni mtshon 'dod 'jug rung gi gzhi la rten par med la mtshon ba rnam 'jog gi rgyu yin pa mtshan gzhi la mi srid pa yin no / /
gnyis pa ni de la bzhi ste /
rtag pa'i bum pa don byed pas dngos por mtshon pa lta bu ni mtshan gzhi gtan med pa'o /
dngos po'i tha snyad mtshan gzhir byas te /
dngos po'i tha snyad nyid du mtshon pa na don byed pa'am byas pa la sogs pa gang mtshan nyid du bkod kyang gzhi la mtshon 'dod 'jug par 'gal ba ste gzhi la mtshon bya rten pa'i bden zhen mi skye ba'i phyir ro / /
don spyi la don byed pas dngos por mtshon pa ni gzhi la rten par med pa'o /
don byed pa gzhir byas te don byed pas dngos por mtshon pa lta bu ni gzhi dang tha dad med pa ste bzhi'o /
sgra la don dam pa'i byas pas mi rtag par sgrub pa na rtags su bkod pa de shes bya la med pas gtan tshigs ltar snang du mtshon du med kyang sgra'i chos rtags su bkod pas stong pa gnas pa ltar bum pa la dpyad bzod pa'i don byed pa 'don dam pa'i dngos por mtshon pa na mtshan nyid du brjod pa shes bya la med pas mtshan nyid ltar snang du brtsir med kyang gzhi bum pa'i chos mtshan nyid du bkod pas stong pa ni gnas pa yin no / /
gsum pa ni mtshon 'dod med pa la brtsad pa spang pa dang /
tha dad med pas rtags su bkod pa mi 'gal ba dang /
grub pa la mtshon 'dod mi 'gal ba dang /
bsal pa mtshon 'dod med par mi 'du ba dang /
mtshon byar bzung pa la mi srid pa ma yin pa dang /
tha snyad chos can la don gyi rtags ma grub pa spang pa'o /
dang po ni gal te dngos po'i tha snyad la dngos po'i tha snyad rten pa'i bden zhen mi 'jug pas mtshon 'dod med pa ltar /
sgra la sgra rten pa'i bden zhen mi 'jug pas sgra mi rtag sgra yin pa'i phyir zhes pa la rtags su bkod pa med pas phyogs chos med kyang de gtan tshigs ltar snang du mi rung ngo zhe na /
rten par ma zhen mod mi rtag pa'i go byed du zhen pas rtags su bkod pa yod do /
dngos po'i tha snyad kyang dngos po'i tha snyad la rten par ma zhen mod don byed pa'i rgyu mtshan can du zhen pas mtshon par 'dod pa yin no zhe na /
de ni chos mtshon byar 'dod pa yin gyi gzhi mtshon bya'i rten du 'dod pa ma yin no / /
gnyis pa ni sgra mi rtag par nges pa na byas pa rtags su bkod nas mi rtag pa bsgrub pa shes 'dod med pa ltar /
bum pa dngos por nges zin na don byed pas dngos por mtshon pa mtshon 'dod med par 'gyur ro zhe na /
rtags las ni rjes dpag skyed 'dod pas grub zin pa la rjes dpag skyed bar 'dod pa 'gal ba yin na /
mtshan nyid las ni mtshon bya la rjes dpag skyed bar 'dod pa kho na ma yin te tha snyad du byed 'dod pa yin pas grub zin pa la'ang dran pas tha snyad du byed pa mi 'gal lo / /
gsum pa ni gal te bsgrub bya la bsal pa la rtags bkod na shes 'dod med pa'i ma grub par 'gyur ba ltar mtshan gzhi de la mtshon bya yod pa la bsal pa la mtshan nyid bkod na'ang mtshon 'dod med pa'i mi srid par 'gyur ro zhe na /
mtshon bya la bsal pa rnams ni mtshan gzhi mtshon bya dang mi ldan pa yin la /
de la mtshon bya de'i rnam 'jog gi rgyu ma yin pa bkod na de mtshon bya la ltos pa'i nyes pa lnga po gang rung cig du 'du la /
mtshon bya de'i rnam 'jog gi rgyu mtshan nyid du bkod na ni mtshon bya med pa'i gzhi la de'i rnam 'jog gi rgyu yod mi srid pas mtshan gzhi la mtshan nyid rten par med par 'du bas mtshon 'dod yod med bsam pa don med do /
'o na chos can la bsgrub pa'i chos dang mi ldan pas mi mthun phyogs su 'gyur bas de la bsgrub bya'i chos kyi khyab bya rtags su bkod na gzhi de la rten pa med par 'du la /
khyab bya ma yin pa rtags su bkod na khyab pa'i skyon 'du ba shes 'dod yod med bsam pa don med do zhe na /
khyab bya de la rten par med pa ni bden na /
khyab bya ma yin pa bkod pa khyab pa'i skyon du 'du na 'gal ma nges gang rung du 'gyur na gang yin yang phyogs chos yod par thal lo /
rnam 'jog gi rgyu de la rten par med pa bden na rnam 'jog gi rgyu ma yin pa mtshon bya la ltos pa'i skyon du 'du na mtshan gzhi la srid par thal lo zhe na /
khyab pa med de mtshon bya la ltos pa'i skyon lnga po'i mtshan nyid la mtshan gzhi la srid pa'i kha skong mi dgos so /
'gal ma nges la phyogs chos dgos pas ga la mtshungs /
bzhi pa ni gal te dngos po'i tha snyad mtshan gzhir byas na don byed pa mi srid pa ltar mtshon byar byas na'ang mi srid par mi 'gyur ram zhe na /
mtshon byar bzung pa la mi srid pa ci ste /
mtshan gzhir bzung pa la mi srid pa ci te zhe na /
de la tha snyad rten par mtshon 'dod med pas so /
mtshon byar bzung pa la'ang tha snyad rten par mtshon 'dod med do zhe na /
mtshon bya nyid mtshon par 'dod pas mtshon byar bzung pa yin gyi gzhan gyi rten du gzung mi dgos so /
mtshan gzhi tha snyad kyi rten yin pas de la rten par mtshon par 'dod pa la ltos pa yin no / /
lnga pa ni dngos po'i tha snyad mtshan gzhir gzhag pa la don byed pa mi srid pa ltar ba lang gi tha snyad chos ! / /
dbyer med ma yin pa'o /
dang po ni tha dad med nas mi srid pa yin la gnyis pa ni 'gal nas mi srid pa yin no /
ma khyab pa ni mtshon bya'i phyogs cig la yod la phyogs gcig la med pa ste dang pos mi srid pa gcod la gnyis pas skyon can gzhan dang skyon med gcod de /
dngos po'i mtshan nyid du rtsol byung bkod pa lta bu'o /
khyab chos ni mtshon bya la khyab pa gzhan la 'jug pa ste dang pos mi srid pa dang ma khyab pa gcod la gnyis pas skyon lhag ma gnyis dang skyon med gcod do /
rang ldog rdzas su ma grub pa ni mtshon bya dang khyab mnyam la rtags yod yin pa ste dang pos ma khyab khyab ches mi srid pa gsum gcod la gnyis pas don ldog gzhan dang skyon med gcod de mi rtag pa'i mtshan nyid du byas pa'i tha snyad bkod pa lta bu'o /
don ldog gzhan ni khyab mnyam la rdzas yod yin yang rigs mi mthun dang dngos 'gal ma yin pa ste /
dang pos ma khyab khyab ches mi srid pa gsum gcod la /
gnyis pas rang ldog rdzas su ma grub pa dang /
gsum pas skyon med gcod de mi rtag pa'i mtshan nyid du rgyus bskyed pa bkod pa lta bu'o / /
gnyis pa grangs mang par dgag pa ni kha cig grangs lnga po las gzhan yod pa srid ma srid kyang mtshan nyid rnal mar mi nges pa ma yin te /
dper na ba la las gzhan pa'i 'gro ba la grangs nges pa ma grub kyang dkar zal nog dang lkog shal dang ldan par grub pas ba lang ma yin pa khegs pa ltar mtshan nyid ma yin pa la grangs nges pa med kyang nog dang lkog shal la sogs pa rnam 'jog gi rgyur pas mtshan nyid ma yin pa khegs so zhes zer ba de'i ltar na rtags la'ang rang bzhin dang 'bras bu dang mi dmigs pa gsum las gzhan srid pa cis 'gog /
med dgag bsgrub pa dang ma yin dgag sgrub pa gnyis su nges la /
med dgag bsgrub pa la mi dmigs pas khyab pa dang ma yin dgag bsgrub pa la'ang bdag cig pa la rten pa la rang bzhin gyis khyab pa dang de las byung la rten pa la 'bras bus khyab pas rtags bzhi pa khegs pa yin no zhe na 'dir yang mtshon bya la yod med gnyis las btags yod la rang ldog rdzas su ma grub pas khyab pa dang /
rdzas yod la rigs mi mthun pa dang dngos 'gal ma yin pa dang yin pa gnyis las dang po ni don ldog gzhan dang gnyis pa skyon med de skyon can lnga dang skyon med cig ste drug du grangs nges pa yin no / /
yang kha cig skyon de dag du ma 'dus pa rnam gcad med pa zhes bya ba'i skyon yod do zhes zer ba /
de'i ltar na rtags kyi skyon la'ang ma grub pa dang 'gal ba dang ma nges pa'i steng du mthun phyogs kyi phyogs cig la med pa zhes pa'i skyon 'dod na ji ltar dgag /
mthun phyogs kyi phyogs cig la med pa skyon yin na rtsol ba las byung pas mi rtag pa sgrub pa'ang mthun phyogs kyi phyogs cig ma med pas skyon can du 'gyur ro zhe na /
rnam gcad med pa'ang skyon yin na ma 'khrul pa'i bzung pa dang dpyad mi bzod pa tshogs pas yang dag pa'i kun rdzob du mtshon pa na dpyad mi bzod pa la gcad med pas mtshan nyid ma yin par 'gyur la /
'dod thog zer na /
'o na /
ma 'khrul pa'i gzung ba 'ba' zhig 'god na mkhas pa la ma 'khrul pa'i gzung par grub na yang dag pa'i kun rdzob kyi'ang tha snyad thogs pas dngos po 'di don dam pa'i dngos po yin pa mngon sum gyis khegs par 'gyur ro /
rnam gcad med par ma grub po zhe na /
de'ang mthun phyogs kyi phyogs cig la med par grub po /
'o na glog dang nags kyi me rtog la yang yod par thal lo zhe na /
'dir yang ma 'khrul pa'i gzung pas rigs mi mthun gcod mi nus par 'gyur na dngos po dang rdzas cig pa ni yang dag gi kun rdzob yin pas gcad bya ma yin la snang med dang log pa'i kun rdzob ni ma 'khrul pa'i gzung pas bcad pa yin no /
gal te rnam gcad med pa de dag nyes pa ma yin yang lus can ma yin pas sgra'i rtag par sgrub pa nyes pa dang bcas pa yin no /
de mi mthun phyogs la zhugs pas ma nges par 'dus te gzhan du ma yin no zhe na /
rtags kyi don phyogs kyi chos dang de'i chas khyab pa nyid yin pas shes bya dang tshogs pa don gyi ldog pa gzhan du 'dus te lnga las tha dad du gyur pa med do / /
grangs nyung pa dgag pa ni blo chung ngur gyur kyang mchog du rlom pa kha cig mi srid pa ni mtshon bya la ye med pa dang ma khyab pa phyogs cig la med pa dang khyab ches gzhan la'ang zhugs pa yin pas de gsum du nges pa /
mtshan nyid yin pa la de gsum dang bral dgos pa dang de gsum dang ma bral na mtshan nyid ma yin pa'i phyir ro /
de gsum dang bral ba tsam gyis mtshan nyid du 'gyur ba ma nges so zhes zer ba /
de'i ltar na mtshan nyid kyi skyon mi srid pa dang khyab ches pa gnyis su nges te mtshan nyid yin pa la de gnyis dang bral dgos pa'i phyir dang de gnyis dang ma bral na mtshan nyid ma yin pa'i phyir ro /
de gnyis dang bral bas mtshan nyid du 'gyur bar ma nges so zhes ma brjod dam zhe na /
skyon gnyis dang bral bas mtshan nyid du ma nges so zhes kyang ma brjod dam /
'o na rtsol byung mi rtag pa'i mtshan nyid du bkod kyang mtshan nyid ma yin na skyon med kyang mtshan nyid ma yin nam skyon yod nas mtshan nyid ma yin /
dang po ltar ba dus gnyis par mi sdod pa yang mi rtag pa'i mtshan nyid ma yin par 'gyur la /
gnyis pa ltar na skyon ni yod la gnyis por ma 'dus pas gnyis su grangs nges pa nyams so zhe na /
mi rtag pa yod pa'i mtshan nyid du bkod kyang mtshan nyid ma yin na skyon yod nas mtshan nyid ma yin nam skyon med kyang mtshan nyid ma yin /
gnyis pa ltar na don byed pa'am sgro ma btags pa'i rnam pa'ang mtshan nyid ma yin par 'gyur la /
dang po ltar na skyon ni yod la gsum po gang yang ma yin pas gsum du nges pa nyams so /
gal te skad cig ma yod pa'i mtshan nyid yin no zhe na /
'o na rtsol byung yang mi rtag pa'i mtshan nyid yin no / /
'o na rtsol byung med pa la mi rtag pa ldog par thal lo zhe na /
'o na skad cig ma ma nges pa na yod pa ma nges par thal lo /
de khyab pa med do zhe na snga ma'ang khyab pa med do /
de med kyang yod pa de'i rnam gzhag gi 'bras bur 'gal lo zhe na /
de ma nges kyang nges pa'ang de'i rnam gzhag gi 'bras bur 'gal lo /
yang sngon gyi mkhas pa kha cig mtshan nyid kyi skyon thams cad mi srid par 'du la de'ang mtshon bya la ye med du 'du ba ma yin te rgyu mtshan du mi srid par 'du'o zhes smra ba la kha cig 'o na rtags kyi skyon thams cad ma grub par 'du la de'ang phyogs chos med par mi 'du ste bsgrub bya sgrub pa'i rgyu mtshan du ma grub par 'du'o zhes sgre la /
'o na 'gal ma nges kyang ma grub par 'du bar thal lo zhes brjod na 'o na ma khyab pa dang khyab ches kyang mi srid par 'du bar 'gyur ro /
de 'dod do zhe na /
snga ma'ang 'dod do /
'o na 'gal ma nges gnyis la phyogs chos med par thal lo zhe na /
'o na ma khyab pa dang khyab ches kyang mtshon bya la ye med du thal lo /
gal te mtshon bya la ye med kyi mi srid par 'du ba ni ma smras kyi rgyu mtshan du mi srid par 'du bar khas blangs pa na rgyu mtshan du mi srid pas mtshon bya la ye med du thal ba? @# / /
can du bzhag pa la'ang nog dang lkog shal ma grub pa yin na khyed ba lang gi tha snyad la nog dang lkog shal dang ldan pas mi rtag par bsgrub pa ci'i phyir yang dag par 'dod ce na /
de ma grub par 'gyur ba rgyu mtshan gang las /
'o na dngos po la don byed pa mi srid pa rgyu mtshan gang las zhe na /
dngos po'i tha snyad la dngos po'i tha snyad rten par mtshon pa med pas so / /
'o na lang gi tha snyad la ba lang gi tha snyad rten par shes 'dod med pas ma grub pa yin no zhe na /
ba lang gi tha snyad sgrub na ma grub pa yin yang mi rtag par sgrub pas shes 'dod yod do / /
'o na dngos po'i tha snyad la'ang dngos por mtshon 'dod med kyang mi rtag par mtshon 'dod yod do zhe na /
mi rtag par mtshon pa na mtshon 'dod med par khas ma blangs te /
dngos po'i tha snyad don byed pas mi rtag par mtshon na mtshan gzhi la ltos nas skyon med yin la mtshon bya la ltos nas don gyi ldog pa gzhan yin no / /
gnyis pa tha dad med pas mi srid pa la brtsad pa spang pa ni gal te sgra mi rtag te sgra yin pa'i phyir zhes ma grub par brjod pa de sgra la mi rtag pas khyab pa nges pa na bsgrub bya grub zin te shes 'dod med pas ma grub par brjod dam /
'on te yod sa chos can dang yod chos rtags ldog pa tha dad med par ma grub par brjod /
dang po ltar na mnyan bya la mi rtag pas khyab pa nges pa na'ang bsgrub bya grub ste shes 'dod med pas mnyan bya'ang phyogs chos skyon can du 'gyur ro /
gal te khyab pa nges pa na shes 'dod med mod /
khyab pa ma nges pa na shes pa 'dod yod pas phyogs chos grub ste khyab pa ma nges pas khyab pa'i skyon yin no zhe na /
'o na sgra la mi rtag pas khyab pa nges pa na shes 'dod med kyang khyab pa ma nges pa na shes 'dod yod pas phyogs chos grub la khyab pa la skyon chags par 'gyur ro /
'o na te yod sa yod chos tha dad med pas ma grub pa yin na /
dus gnyis par mi sdod pa tsam la'ang dus gnyis par mi sdod pa ldog pa tha dad med pas mi srid par 'gyur la /
de 'dod na mi rtag pa'ang khegs te rtag par 'gyur ba dang /
tshul gsum dang ldan pa la'ang /
tshul gsum dang ldan pa mi srid pas de gtan tshigs ma yin par 'gyur na rmongs pa la nog dang lkog shal dang ldan pa las ba lang du dpog pa ltar /
rmongs pa la du ba la sogs pa tshul gsum dang ldan pa las gtan tshigs kyi tha snyad dpog pa'ang yin no /
la me ldan la ltos pa'i tshul gsum yod sa yin la /
du ba la gtan tshigs kyi tha snyad bsgrub pa ltos pa'i tshul gsum yod chos yin pas tha dad yod do zhe na /
me la ltos pa'i tshul gsum mtshan gzhir byas te gtan tshigs tsam du mtshon tshul gsum tsam mtshan nyid du 'god na yod sa dang yod chos tha dad pa bden yang /
tshul gsum tsam mtshan gzhir byas te gtan tshigs su mtshon tshul gsum tsam mtshan nyid du bkod na mtshan nyid mi srid pas de gtan tshigs ma yin pa dang /
de 'dod na tshul gsum tsam rtags su bkod pas gtan tshigs tsam du sgrub mi nus par 'gyur ro zhe na /
sgra la sgra ma grub pa ni shes 'dod med pas ma yin te gzhi dang rtags ldog pa tha dad med pas yin no /
de bzhin du dus gnyis par mi stod pa la dus gnyis par mi stod pa dang tshul gsum la tshul gsum yang mi srid pa yin no /
mtshan nyid mi srid na mtshon bya mi rtag pa dang rtags kyi tha snyad khegs par 'gyur ro zhe na /
'o na sgra la khyab byed sgra ma grub pas khyab bya mnyan byas ma grub par 'gyur ro /
de khyab pa med do zhe na 'di la khyab pa med do /
'o na mtshan nyid med pa'i mtshon byar 'gyur ro zhe na /
snga ma'ang khyab byed med pa'i khyab byar 'gyur ro /
khyab byed sgra gtan med na khyab bya mnyan bya khegs par 'gyur yang sgra gtan med ma yin te ldog pa de nyid du yod do /
ma grub par brjod pa ni ldog pa gzhan du med pas yin te /
khyab byed ldog pa gzhan ma yin yang khyab bya ldog pa gzhan yin pa mi 'gal lo zhe na /
'dir yang mtshan nyid gtan med ma yin te /
ldog pa de nyid du yod pa'i phyir ro /
mi srid par brjod pa ni mtshan nyid dang ldog pa tha dad med pas mi srid pa yin la /
mtshan nyid ldog pa tha dad du med kyang mtshon bya ldog pa tha dad du yod pa mi 'gal lo /
des na mtshan nyid mi srid kyang mtshon bya mi rtag pa dang gtan tshigs khegs pa ma yin no / /
gzhan skyon yin dgag pa la gsum ste /
ma khyab pa dang /
khyab ches pa dang /
don ldog gzhan dang rang ldog rdzas su ma grub pa skyon yin pa dgag pa'o / /
dang po la gsum ste /
ma khyab par nyid du bsgrub pa dang /
de skyon yin pa dgag pa dang /
de la brtsad pa spang pa'o / /
dang po ni du ba tsam gzhir byas te /
phyogs kyi chos dang de'i chas khyab pas rtags su mtshon pa na mtshan gzhi du ba la ma khyab mod kyi nyes pa ma yin no /
gal te ma khyab pa ma yin no zhe na /
'o na du ba la phyogs chos dang khyab pa tshogs pas khyab pa'i phyir phyogs chos kyis kyang khyab par thal lo /
de 'dod do zhe na /
mgo'a bsgres dgag pa dang /
thal 'gyur gyis dgag pa gnyis so /
dang po ni du ba la rtsod gzhi la yod pa'i phyogs chos kyis khyab tshod du /
mi rtag pa la rtsol byung gis khyab par brjod do /
glog dang nags kyi me tog gi mi rtag pa la rtsol byung gis khyab pa med par mthong ngo zhe na /
me tshad mas nges pa'i du ba la rtsod gzhi la yod pa'i phyogs chos kyis ma khyab par mthong pa yin no /
bye brag de la ma khyab kyang du ba'i spyi la khyab po zhe na /
mi rtag pa'i bye brag la ma khyab kyang spyi la khyab po /
ma khyab pa'i bye brag de nyid la spyi yod pas spyi la'ang ma khyab par grub po zhe na /
phyogs chos kyis ma khyab pa'i du ba de nyid la du brtsam gyi spyi yod pas spyi ma'ang ma khyab par grub po /
gal te bye brag la ma khyab pas spyi la ma khyab par 'gyur na byas pa'i khyab byed yin pa bye brag gzugs can ma yin pa'i mi rtag pa gnyi ga la mi srid pas mi rtag pa tsam la'ang mi srid par 'gyur ro zhe na /
bye brag ni ldog pa gnyis tshogs pa yin la spyi ni ldog pa chig rkyang yin na tshogs pa la mi srid kyang ya khyal la srid pa mi 'gal te /
tshang mang gi du ba la la la yod pa mi srid kyang du ba tsam la srid pa bzhin no / /
tshogs pa la ma khyab kyang ya khyal la khyab pa 'gal te tshang mang gi du ba la la dang 'brel pas ma khyab pa na du ba tsam la'ang ma khyab par 'gyur ba bzhin no / /
gnyis pa ni tshang mang na bsgrub bya me rtogs zin pas shes 'dod kyi chos can khegs pa na des khyad par du byas pa'i shes 'dod kyi chos can la yod pa'i phyogs chos khegs pa yin no /
des na de la phyogs chos med pa'i phyir de'i khyab bya du ba tsam yang med par thal lo zhes pa ni khyab pa khas blangs la phyogs chos tshad mas nges pa sun 'byin pa'i thal ba'o / /
ma khyab pa skyon yin pa'ang dgag pa la gnyis te /
mtshon bya rten par mtshon pa na skyon ma yin pa dang /
mtshon byas khyab par mtshon pa ! / /
na skyon ma yin pa'o / /
dang po ni du ba la gtan tshigs kyi tha snyad rten par mtshon pa na ma khyab pa skyon yin no zhe na /
'o na mngon sum chos can du byas pa la bden pa'i don rtogs pa'i rtags kyis tshad ma'i tha snyad rten par bsgrub pa na chos can gyi phyogs cig snang la ma nges pa la ma grub pa skyon du 'gyur ro /
bsgrub bya'i chos tshad ma'i tha snyad rten tsam du bsgrub pa na gtan tshigs bden pa rtogs pa ma rten pas chog gi khyab mi dgos so zhe na /
mtshon bya gtan tshigs kyi tha snyad rten tsam du mtshon pa na tshul gsum yang rten pas chog gi khyab mi dgos so / /
gnyis pa ni kha cig na re bsgrub bya tshad ma'i tha snyad kyis khyab par sgrub pa na chos can gyi phyogs cig snang pa ma nges pa la bden pa rtogs pa med pa skyon yin pa ltar /
mtshon bya gtan tshigs kyi tha snyad kyis khyab par mtshon pa na me grub pa'i du ba la ma khyab pa skyon yin no zhes zer ro /
de dgag pa la dpe dgag pa dang /
don dgag pa gnyis so /
dang po ni du ba la gtan tshigs kyi tha snyad /
dang po ni mngon sum la tshad ma'i tha snyad kyis khyab par bsgrub pa na chos can gyi phyogs cig snang la ma nges pa la rtags med pa de phyogs chos kyi skyon du 'gro na /
sgra chos can du byas de mi rtag pa de kho na la yod par bsgrub pa la byas pa rtags su bkod pa na byas pa sgra las gzhan bum pa la sogs pa la khyab ches pa de'ang phyogs chos kyi skyon yin no zhes bsgre'o / /
de skyon yin pa ci'i phyir zhe na /
snang la ma nges pa la rtags bden pa rtogs pa med pa skyon yin pa ci ste /
bsgrub bya tshad ma'i tha snyad kyis ni mngon sum ma khyab par bsgrub 'dod la bden pa rtogs pa mngon sum gyi phyogs cig la ma khyab pa na tshad ma'i tha snyad kyis kyang khyab par bsgrub ma nus pa'i phyir ro zhe na /
bsgrub bya mi rtag pa sgra kho na la yod kyi gzhan la med par bsgrub 'dod pa na rtags byas pa gzhan la zhugs pa na de'i khyab byed mi rtag pa'ang gzhan la 'jug pas sgra kho na la yod pa bsgrub ma nus pas rtags kyi skyon yin no /
sgra kho na la yod par bsgrub na mi rtag pa khyab byar yod pa bsgrub bya'i chos yin la sgra'i khyab byar yod pa bsgrub bya yin las /
mi rtag pa khyab byar yod pa'i shes bya dang gzhal bya la sogs pa mthun phyogs su 'gyur la /
khyab byar med pa'i bum pa la sogs pa mi mthun phyogs su 'gyur na de'i tshe rtags byas pa rten par yod pa 'god dam /
byas pa khyab byar yod pa 'god /
dang po ltar na sgra la byas pa rten pas phyogs chos tshang la mthun phyogs gzhal bya la'ang byas pa rten cing mi mthun phyogs bum pa la'ang byas pa rten pas rtags de ma nges par 'gyur ro /
'on te /
byas pa khyab byar yod pa rtags su 'god na sgra la byas pa rten par yod kyang de rtags ma yin la khyab byar yod pa rtags yin yang de sgra la gtan med pas chos can gyi ngo bo la med pa yin no zhe na /
'o na mngon sum la'ang tshad ma'i tha snyad khyab byed du yod pa bsgrub na tshad ma'i tha snyad khyab byed du yod pa ni bsgrub bya'i chos yin la mngon sum gyi khyab byed du yod pa bsgrub bya yin pas /
tshad ma'i tha snyad khyab byed du yod pa'i rjes dpag ni mthun phyogs yin la khyab byed du med pa'i shes pa tsam ni mi mthun phyogs yin na /
de'i tshe bden pa rtogs pa rten par yod pa rtags su 'god dam /
khyab byed du yod pa rtags su 'god /
dang po ltar na rtsor gzhi mngon sum la'ang bden pa rtogs pa rten la mthun phyogs rjes dpag la'ang rten pa dang mi mthun phyogs shes pa tsam la'ang rten pas rtags ma nges par 'gyur la /
gnyis pa ltar na mngon sum la bden pa rtog pa sten par yod kyang de rtags pa yin pa /
khyab byed du yod pa rtags yin yang de mngon sum la gtan med pas chos can gyi ngo bo la rtags yod pa yin te phyogs cig la med pa ma yin no / /
don dgag pa'ang du ba la gtan tshigs kyi tha snyad kyis khyab par mtshon pa na tshul gsum gyis du ba la ma khyab pa mtshan gzhi la ltos pa'i skyon yod pa de'i mi srid pa ma yin te /
ma khyab pa yin no zhe na /
'o na gtan tshigs kyi tha snyad du ba kho na la yod par mtshon pa na tshul gsum du ba las gzhan la zhugs pa mtshon bya la ltos pa'i skyon ma yin te /
mtshan gzhi la ltos pa'i skyon yin la de'ang mi srid pa ma yin te khyab ches pa yin no zhes bsgre'o / /
khyab chos nyes pa yin pa ci te zhe na /
ma khyab pa nyes pa min pa ci te? /
mtshon bya gtan tshigs kyis du ba la khyab par mtshon 'dod pa tshul gsum tshang bang gi du ba la med na gtan tshigs kyi tha snyad kyang du ba de la med pas mtshon byas khyab par mtshon mi nus pa'i phyir ro zhe na /
gtan tshigs kyi tha snyad ni du ba kho na ma yod par mtshon 'dod la tshul gsum du ba las gzhan la zhugs na gtan tshigs kyi tha snyad kyang gzhan la 'jug pas du ba kho na la yod par mtshon na khyab ches skyon yin no /
gal te du ba kho na la yod par mtshon na gtan tshigs khyab byar yod pa mtshon pa yin na /
mtshon bya de shes bya la srid pa ma yin te gtan tshigs kyi tha snyad la shes bya la sogs pa'i rdzas yin pas khyab kyang rdzas rtags su mi 'god pas rdzas mtshan gzhi ma yin la /
ldog pa mtshan gzhi yin yang gtan tshigs kyi tha snyad ldog pa de kho na la yod kyi gzhan la med pa mi srid pa'i phyir ro / /
des na gtan tshigs khyab byar yod pa mtshon na tshul gsum rten pa mtshan nyid du 'god dam /
khyab byar yod pa 'god /
dang po ltar na du ba la tshul gsum rten par yod pas mtshan gzhi la ltos te skyon yod min la /
mtshon bya mtshon ma nus pa ni mtshon bya la ltos nas mi srid pa yin te /
gtan tshigs khyab byar yod pa nyid mi srid pas de la tshul gsum rten pa 'jug pa med pa'i phyir ro /
tshul gsum khyab byed du yod pa mi srid pa'i phyir ro / /
gsum pa de la brtsad pa spang pa la gnyis te /
mtshon bya yod med brtags nas mi 'thad pa spang pa dang /
mtshon 'dod yod med brtags nas mi 'thad pa spang pa'o / /
dang po ni tshul gsum gyis ma khyab pa'i tshang gi du ba la mtshon bya gtan tshigs kyi tha snyad yod dam med /
dang po ltar na mtshon bya yod sar mtshan nyid kyis ma khyab pas mtshon bya la ma khyab par 'gyur pa de 'dod na de skyon can yin pas ma khyab pa skyon med pa nyams la /
de la gtan tshigs kyi tha snyad med na de la mtshan nyid dang mtshon bya gnyi ga med pas de mtshan gzhi nyid ma yin na de la med pa la mtshan gzhi la ma khyab po ces ji ltar brjod ce na /
'o na don spyi don byed pas dngos por mtshon pa mtshan gzhi la mi srid ces brjod na de la dngos po'i tha snyad yod dam med /
dang po ltar na rnam 'jog gi rgyu don byed nus pa log kyang rnam gzhag gi 'bras bu dngos po'i tha snyad mi ldog par 'gyur la /
gnyis pa ltar na de la mtshan nyid don byed pa'ang med la mtshon bya dngos po'i tha snyad kyang med pas don spyi mtshan gzhi nyid ma yin na de la mi srid pa mtshan gzhi la mi srid par ji ltar /
gal te mtshon bya dngos po'i tha snyad med pas rnam 'jog gi rgyu log kyang rnam gzhag ! / /
gi 'bras bu mi ldog pa ma yin la /
mtshan nyid dang mtshon bya gnyi ga med pas de mtshan gzhi dngos ma yin pas mtshan gzhi yin pa la mi srid par mi smra te mtshan gzhir bkod pa la mi srid pa yin no zhe na /
tshang bang gi du ba la'ang mtshon bya gtan tshigs kyi tha snyad med pas de la ma khyab pas mtshon bya la ma khyab pa ma yin zhing skyon can yang ma yin la de la mtshan nyid dang mtshon bya gnyi ga med pas de mtshan gzhi dngos ma yin zhi de la ma khyab pa mtshan gzhi dngos la ma khyab pa ma yin yang mtshan gzhir bkod pa la ma khyab pa yin no / /
yang don byed pas shes byar mtshon pa na nam mkha' la sogs pa la don byed pas ma khyab pas mtshon bya la ma khyab ces brjod pa yin na nam mkha' la don byed pa'i rnam gzhag gi 'bras bu yod dam med /
dang po ltar na rnam 'jog gi rgyu log kyang rnam gzhag gi 'bras bu mi ldog par 'gyur la /
gnyis pa ltar na mtshon bya med par mtshan nyid med pa la mtshon bya la ma khyab ces ji ltar brjod nam mkha' la don byed pa'i rnam gzhag gi 'bras bu med pas nyes pa dang po med la de la don byed pa'i mtshon bya dngos po'i tha snyad med kyang mtshon byar bkod par shes bya'i tha snyad yod pa de la don byed pas ma khyab pas mtshon byar bkod pa la ma khyab pa yin no zhe na /
tshang bang gi du ba la gtan tshigs kyi tha snyad med pas mtshon bya la ma khyab pa ma yin la /
de la mtshan nyid mtshon bya gnyi ga med pas de la mtshan gzhi dngos ma yin yang du ba tsam mtshan gzhir bkod pa de la yod pa de la tshul gsum gyis ma khyab pas mtshan gzhir bkod pa la ma khyab ces brjod pa yin no / /
gnyis pa mtshon 'dod yod med brtags nas mi 'thad pa spang pa ni gal te mngon sum tsam la bden pa rtogs pas tshad mar bsgrub pa na snang la ma nges pa la tshad mar dpag 'dod yod dam med /
dang po ltar na de tshad mar dpog 'dod kyang bden pa rtogs pa med pas tshad mar dpog ma nus pa'i phyir dpag 'dod dpog ma nus la ji ltar skyon med yin /
gnyis pa ltar na de la shes 'dod med pas de rtsod gzhi ma yin te de la rtags med pa rtsod gzhi'i phyogs cig la med ces ji ltar brjod /
de bzhin du don la'ang gang tshul gsum gyis ma khyab pa'i tshang bang gi du ba la yod pa'i du ba tsam la gtan tshigs su mtshon par 'dod pa yod dam med /
dang po ltar na de rtags su mtshon 'dod kyang de la tshul gsum med pas rtags su mtshon mi nus na mtshon 'dod mtshon ma nus pa ji ltar skyon med yin /
gnyis pa ltar na de mtshan gzhir bkod pa nyid ma yin pas de la ma khyab pa mtshan gzhir bkod pa la ma khyab ces ci'i phyir brjod ce na /
'o na rtsol byung gis sgra mi rtag par bsgrub pa yang dag pa'i rtags yin la rtags de mthun phyogs kyi phyogs cig glog dang nags kyi me tog la med pa zhes brjod pa yin na /
glog dang nags kyi me tog gi mi rtag pa sgrub bya'i chos yin nam ma yin /
dang po ltar na de dang rtsol byung ma 'brel pas ma 'bras bas ma 'brel pa sgrub par 'gyur la /
bsgrub bya'i chos ma yin na de dang ldan pa'i glog dang nags kyi me tog mthun phyogs sgrub bya'i chos ldan ji ltar yin /
gal te bye brag glog dang nags kyi me tog gi mi rtag pa bsgrub bya'i chos ma yin pas ma 'brel pas mi 'brel pa sgrub par yang mi 'gyur la /
de la yod pa'i mi rtag pa'i spyi bsgrub bya'i chos yin pas de dang ldan pa'i glog de nags kyi me tog mthun phyogs kyang yin no zhe na /
bye brag snang la ma nges pa la tshad mar bsgrub 'dod med pas de la sgrub ma nus pa skyon yang ma yin la /
'on kyang spyi mngon sum tsam bsgrub 'dod yod la de la'ang mngon sum tsam gyi bye brag yin pas de rtsod gzhi yin no / /
de bzhin du don la'ang bye brag tshang bang gi du ba la rtags su mtshon 'dod med pas de la rtags su mtshon ma nus pa skyon ma yin la /
'on kyang du ba tsam la mtshon 'dod yod pa des du ba tsam gyi phyogs gcig yin pas de la med pa mtshan gzhir bkod pa la med pa yin no / /
'o na snang la ma nges pa la tshad mar sgrub ma nus pas mngon sum tsam la'ang sgrub mi nus par 'gyur la bye brag tshang bang gi du ba rtags su mtshon ma nus pas spyi du ba tsam la'ang mtshon mi nus par 'gyur ro zhe na /
'o na glog dang nags kyi me tog gi mi rtag pa sgrub ma nus pas mi rtag pa tsam yang sgrub ma nus par 'gyur ro /
bye brag la sgrub ma nus kyang spyi la sgrub nus pa dang bye brag la mtshon ma nus kyang spyi la mtshon nus pa yang mi 'gal lo / /
khyab ches skyon yin pa dgag pa'ang skyon yin pa dgag pa dngos dang /
de la rtsod pa spang pa'o /
dang po ni tshul gsum du ba las gzhan rim dang cig car gyis don byed pas stong pa la sogs pa la zhugs pas khyab ches pa yin la /
de la skyon ni ma yin te /
yin na rtags byas pa sgra las gzhan la zhugs pas skyon du 'gyur ro /
gal te rtags dang rtsod gzhi rang bzhin 'brel mi dgos kyi gnas skabs 'brel pas chog pas gzhan la zhugs kyang nyes pa ma yin no zhe na /
mtshan nyid dang mtshan gzhi rang bzhin 'brel mi dgos te gnas skabs 'brel pas chog pas gzhan la zhugs kyang skyon ma yin no / /
gnyis pa ni du ba las gzhan rim dang cig car gyis don byed pas stong pa la sogs pa la gtan tshigs kyi tha snyad med dam 'on te yod /
dang po ltar na mtshon bya med par tshul gsum zhugs pas mtshon bya la ltos nas kyang khyab ches pa ji ltar skyon med yin gnyis pa ltar na rim dang cig car gyis don byed pas stong pa la sogs pa la mtshan nyid dang mtshon bya gnyi ga yod pa mtshan gzhi nyid pa zhugs la khyab ches ji ltar zhe na /
'o na don byed nus pas gzugs can du mtshon pa na don byed nus pa shes pa la zhugs pas mtshon bya la ltos nas khyab ches su brjod pa yin na shes pa la don byed pa'i mtshon bya med dam yod /
dang po ltar na dngos med du 'gyur la /
gnyis pa ltar na mtshon bya yod par zhugs pa ji ltar khyab ches yin /
mtshon bya yod pas dngos med ma yin pa /
'on kyang mtshon byar bkod pa'i gzugs can las gzhan ma zhugs pas mtshon byar bkod pa la ltos nas khyab ches par brjod pa yin no zhe na rim dang cig car gyis don byed pas stong pa la sogs pa'ang gtan tshigs kyi tha snyad yod pas mtshon bya la ltos nas khyab ches pa ma yin la de la mtshan nyid dang mtshon bya gnyi ga yod pas de dag mtshan gzhi yin te mtshan gzhi la gzhan du zhugs pa med kyang mtshan gzhir med pa'i du ba las gzhan du zhugs pas mtshan gzhir bkod pa la ltos te khyab ches zhes brjod pa yin no / /
de bzhin du don spyi don byed pas dngos por mtshon pa mtshan gzhi la mi srid ces brjod pa yin na /
mtshan nyid dang mtshon bya gnyis ga rten pas phung po mtshan gzhi yin la de la don byed pa yod bzhin du mtshan gzhi la mi srid ces ji ltar brjod /
mtshan gzhi yin pa'i phung po lnga la yod kyang mtshan gzhir bkod pa'i don spyi la mi srid pa yin no zhe na /
mtshan gzhi yin pa'i mtshan nyid dang mtshon bya zung cig rten pa las gzhan la ma zhugs kyang mtshan gzhir bkod pa'i du ba las gzhan la zhugs pas mtshan gzhir bkod pa la ltos nas khyab ches par brjod pa yin no / /
don gyi rdog pa gzhan dang rang ldog rdzas su 'grub pa skyon yin pa dgag pa ni de gnyis ! / /
mtshon bya la ltos te nyes pa yin na mtshan gzhi la ltos nas kyang nyes par ci ste mi 'gyur zhe na /
nyes par 'gyur ba rgyu mtshan gang las /
mtshon bya la ltos te nyes par 'gyur ba rgyu mtshan gang las zhe na ldog pa gzhan dag dang rtags yod rnam 'jog gi rgyur 'gal bas so /
mtshan gzhi la ltos te rnam 'jog gi rgyud 'gal bas so zhe na /
mtshan nyid mtshan gzhi la rten par brjod pa yin gyi mtshan gzhi'i rnam 'jog gi rgyur brjod pa ma yin no / / / /
bye brag du tshad ma'i mtshan nyid gtan la dbab pa la gsum ste /
rang gi 'dod pa'i mtshan nyid gzung pa dang /
de'i nyes pa spang pa dang /
mtshan nyid nges par byed pa'i tshad ma'o / /
dang po 'ang rgyan mdzad pa'i 'dod pa dgag pa dang /
slob dpon lha dbang blo dgag pa dang /
slob dpon chos mchog dgag pa dang /
rang gi lugs bzhi'o /
dang po ni bar ti ka las tshad ma slu ba med can gyi /
shes pa zhes kyang gsungs la /
ma rtogs don gyi gsal byed kyang zhes pa'ang gsungs pas rgyan mdzad pas de gnyis tshogs pa dang /
slob dpon lha dbang blos gang rung dang /
slob dpon chos mchog gis mi slu ba dang /
bram ze chen pos bden pa rtogs pa la 'dod pa las /
rgyan mdzad pas dus bden pa mthong pa yan chad na yul don du snang pa shes pa'i ngo bo yin la snang sna tshogs su snang yang cig gi ngo bor bden pa da ltar gyi skad cig ma de snga phyi dang ma 'dres pas dngos po'i gnas lugs ji lta ba rtogs pa don dam pa'i tshad ma yin la /
de'i gzhal bya da ltar gyi skad cig ma de dus dang por mthong pa gnyis pa la don du gnyer ba'i dus na 'gag pas gsum pa la thob mi srid pas de ma thob byed kyi nus pa mi slu ba mi srid de sngar ma rtogs pa'i skad cig re re gsar du rtogs pas de'i mtshan nyid ni ma rtogs don gyi gsal byed yin la /
dus so so'i skye bo'i dus na yul gzung char snang pa shes pa'i ngo bo yin yang shes pa las tha dad pa'i tha dad du byed la /
skad cig snga phyi tha dad kyang rgyun cig du bsres te 'jig rten la grags pa bzhin 'jal ba tha snyad pa'i tshad ma yin la /
des snga phyi cig du bsres pas sngar bcad pa'i sngon po phyis kyi ngo bor mos pas de thob pa de bcad pa'i don thob pa yin la /
ji ltar bcad pa thob pa tsam bcad pa'i yul can la'ang yod pas de bcad pa'i phyir sngar ma rtogs pa rtogs pa ste /
tha snyad pa'i tshad ma'i mtshan nyid ni mi slu ba dang ma rtogs pa rtogs pa tshogs pa yin no zhes zer ba de ni mi rigs te /
don dam pa'i tshad ma'i mtshan nyid ma rtogs pa rtogs pa der tha snyad pa'i tshad ma la yod na don dam pa'i tshad ma'i mtshan nyid khyab chos pa dang /
med na de dang mi slu ba tshogs pa tha snyad pa'i tshad ma la mi srid pa dang /
thob byed kyis dngos med 'jal ba la ma khyab pas de dang ma rtogs pa rtogs pa tshogs pas kyang ma khyab pa dang /
thob byad kyi don ni don 'gugs pa 'am skyes bu don gyi sar skye ba la sogs pa ma yin te 'jug yul ston pa yin la /
de tshad ma snga mas 'jug yul bstan pas bcad pa'i yul can la 'jug yul ston pa'i byed pa med pas bcad pa'i yul can mi slu ba nyid kyis bcad pas ma rtogs pa rtogs pa don med pa dang /
ma rtogs pa rtogs pas rigs mi mthun mtha' dag bcad pas mi slu ba don med pa'i phyir ro / /
gnyis pa ni slob dpon lha dbang blos mi slu ba kha yar gyis kyang tshad mar mtshon nus la /
ma rtogs pa rtogs pa kha yar bas kyang tshad mar mtshon nus so zhes zer ba de ni mi rigs te /
tshad ma zhes pa'i tha snyad de'i don mi slu ba yin na ma rtogs pa rtogs pa tshad ma las don gyi ldog pa gzhan du gyur pas tshad ma'i mtshan nyid du mi rung la /
tshad ma'i don gyi ldog pa ma rtogs pa rtogs pa yin na mi slu ba de las don gyi ldog pa gzhan du gyur pas tshad ma'i mtshan nyid du mi rung la /
gal te tshad ma'i don de gnyi ga las gzhan zhig yin na de gnyi ga tshad ma las don gyi ldog pa gzhan du gyur pas de gnyi ga tshad ma'i mtshan nyid du mi rung zhing /
gnyi ga tshogs pa tshad ma'i don gyi ldog pa yin na tshogs pa tshad ma'i mtshan nyid du 'gyur gyi kha yar ba mtshan nyid du mi rung pa'i phyir ro /
gal te mi slu ba tshad ma'i don yin yang ma rtogs pa rtogs pa don gyi ldog pa gzhan du mi 'gyur la /
ma rtogs pa rtogs pa tshad ma'i don yin pas kyang mi slu ba don gyi ldog pa gzhan du mi 'gyur ro zhe na /
'o na sgra rtag pa'i rdzas su grub pas kyang mi rtag pa'i rdzas yin pa mi khegs la /
mi rtag pa'i rdzas su grub pas kyang rtag pa'i rdzas yin pa mi khegs par 'gyur ro /
rdzas cig la rtag mi rtag gi 'gal ba 'du bar mi rigs so zhe na /
tha snyad kyi ldog pa cig thob byed ma yin pa las phye ba'i tha snyad yin na bden pa ma rtogs pa las phye ba'i tha snyad yin par 'gal la /
bden pa ma rtogs pa las phye ba'i tha snyad yin na'ang thob byed ma yin pa las phye ba'i tha snyad du 'gal lo / /
yang mtshan nyid gnyis yod kyang mtshon bya tha dad du mi 'gyur na rgyus bskyed pa dang dus gnyis par mi stod pa la'ang mtshon bya ji ltar tha dad du 'gyur /
log sa tha dad las log pas mtshon bya tha dad do zhe na /
de ni 'di la'ang mtshungs so / /
gsum pa ni slob dpon chos mchog gis 'jig rten rgyang phan pa rjes dpag tshad mar brjod na de'i gzhal bya skye ba snga phyi dang thams cad mkhyen pa la sogs pa 'ang bden par khas len dgos par dgos na rjes dpag tshad ma spangs te mngon sum kho na tshad mar sgra ste /
dngos po snang pa tshad mar 'dod pas 'di skad du khyed sangs rgyas pa mngon sum dang rjes dpag tshad mar 'dod cing gzhan tshad ma yin pa 'gog na de gnyis kho na la yod cing gzhan la med pa'i tshad ma'i mtshan nyid de gang zhig /
phyi rol pa la grags pa'i dngos po 'dzin pa yin nam /
sangs rgyas pa la grags pa'i thob byed kyi nus pa mi slu ba yin /
dang po ltar na rjes dpag la ma khyab ste de dngos po mi 'dzin don spyi 'dzin pa'i phyir ro /
gnyis pa ltar na gzung pa'i don thob par byed pa'i nus pa'am /
ma bzung pa thob par byed pa la 'dod /
dang po ltar na mngon sum gyi bzung pa skad cig ma yin pas de 'gag par 'gyur bas thob mi srid la rjes dpag gi gzung pa don spyi dngos med yin pas thob mi srid pas mtshan nyid mi srid la /
gnyis pa ltar na ma bzung pa thob pa'i nus pa log shes la'ang yod pas khyab ches pa dang /
thob pa'i tshogs pa ma tshang pa dang thob pa'i 'gal rkyen yod pa la ma khyab po zhes sgol ba na /
dngos po 'dzin pa ma yin te thob byed yin pas ma khyab pa yin la /
de'ang bzung pa thob pa la mi 'dod pas mi srid zhing de'ang 'jug yul thob pa la 'dod pas khyab ches pa'ang ma yin te /
rang gi ngo bo don thob byed kyi nus pa yin pa dang /
de'ang yul gyis khyad par du byas na 'jug pa'i yul yongs su gcad pa thob pa'i nus pa yin pa dang /
de'ang rten gyis khyad par du byas nas gcod byed kyi shes pa la yod pa'i nus pa ste /
mi slu ba chos gsum dang ldan pa tshad ma'i mtshan nyid yin la /
de'ang nus pa tsam la 'dod kyi tshogs pa'am nus pa thogs med kyi nus pa la mi 'dod pas thob pa'i tshogs pa ma tshang pa @# / /
la sogs pa la ma khyab pa'ang ma yin no zhes zer ro /
de la nyes pa gsum ste /
dngos med 'jal ba la ma khyab pa dang /
'das pa 'jam ba la ma khyab pa dang /
rnam gcad med pa'o /
dang po ni don spyi thob par nus sam mi nus dang po ltar na rjes dpag la'ang gzung pa thob srid par 'gyur ro /
gnyis pa ltar na ri bong can gyi sgra don rtog pa'i gzung pa yin pas sgra'i dngos kyi brjod bya dpog pa la sogs pa'i rjes dpag tshad ma ma yin par 'gyur te /
de'i gzhal bya thob mi nus pa'i phyir ro / /
gnyis pa ni 'das pa thob par nus pa ma mi nus /
dang po ltar na mngon sum gyi gzung pa skad cig ma'ang thob srid par 'gyur ro /
gnyis pa ltar na 'das pa'i sgra dran nas de yod pas skad cig mar dpog pa'i rjes dpag tshad ma bzhin par 'gyur te /
de'i gzhal bya 'gags nas thob du mi rung pa'i phyir ro / /
gsum pa ni rjes dpag gi mtshan nyid tshul gsum pa'i rtags las rtogs pa thob byed du brjod na nyes pa ci yod /
tshul gsum pa'i rtags las rtogs pas rigs mi mthun bcad pas thob byed la snam gcad med pa dang don ldog gzhan du gyur to zhe na| yongs su bar ces pa sgro 'dogs gcad pa yin pas tshad ma'i don ldog kyang de yin la rigs mi mthun pa'ang des bcad pas thob byed la rnam gcad med pa dang don ldog gzhan du 'gyur ba yin no / /
des na rang gi lugs ni 'di yin te /
ma rtogs don gyi gsal byed bya ba'i don ni /
yongs su bcad pa'i don la mi 'khrul pa'i blo'i rnam pas gnas lugs dang 'gal ba'i sgro 'dogs skyed pa'i nus pa bzlog pa ste /
de la bden pa rtogs pa zhes bya'o /
'o na tshad ma'i gzhal bya bden zhes pa de dbu ma pa'i gzhung las /
mya ngan 'das pa bden cig po /
de tshe lhag ma log pa zes /
ragayl ba r+n+mas kyi gang gsungs pa /
mkhas pas ci phyir 'dod mi byed /
zhes dpyad bzod pa la bden pa dang dpyad mi bzod pa la brdzun par grags pa'i dpyad bzod pa'am /
rtog ge'i bstan bcos las /
don byed nus pa gang yin pa /
de 'dir don dam par yod min /
zhes mngon sum gzung pa bden la log shes brdzun zhes grags pa ltar don byed mi nus pa snang pa sgro btags pa brdzun la sgro ma btags pa bden zhes pa'i sgro ma btags pa yin zhe na /
gnyi ga ltar ma yin te ldog pa dpyad bzod pa 'jal ba tshad ma yin na kun rdzob 'jal ba mtha' dag tshad ma ma yin par 'gyur la /
dpyad bzod pa'i rdzas 'jal ba yin na'ang yul de stong pa nyid dang rdzas cig par ma nges na blos dpyad bzod kyi rdzas 'jal bar mi nges pas stong nyid nges pa'i rje dpag mi rtogs pa tshad ma gzhan rang nges pa ma yin par 'gyur ro / /
sgro ma btags pa 'jal ba la bden pa 'jal ba brjod na'ang log pa'i kun rdzob 'jal ba rnams tshad ma ma yin par 'gyur bas /
sgra dor chos can mi 'grub cing sgra'i ngos kyi brjod bya dpog pa tshad ma ma yin pa dang kun rdzob rnam pa gnyis su'ang ma nges par 'gyur ro /
des na shes bya'i gshis yin pas gnod pa med par bden pa 'jal ba tshad ma ste /
phung po lnga dngos po yin pa zla ba gnyis la sogs pa dang don spyi sgro btags yin la de gnyi ga la stong pa nyid ngo bo dbyer med du yod pa'i shes bya rnams la phung po lnga la don byed pa dang byas pa dang mi rtag pa dpyad bzod pa ma yin pa la sogs pa gshis yin la bzlog gshis ma yin pa dang /
zla ba gnyis la sogs pa ma'ang don byed mi nus pa dang ma byas pa dang log shas la snang pa la sogs pa gshis yin pas bzlog pa gshis ma yin pa dang /
stong pa nyid la'ang stong pa nyid dang dpyad bzod pa dang rigs pa'i gzhal bya la sogs pa gshis yin pas de dag gnod med du bden pa'o /
rtag pa'i dngos po dang gang zag gi bdag la sogs pa gnod pa 'bab pa dang gshis ma yin pa brdzun pa'o /
des na gzugs la sogs pa dngos po dang dngos po mid pa'i shes bya mtha' dag stong pa nyid dang bdag med pa dang shes bya dang gzhal byar yang gtan la 'bebs pas tshad ma'i gzhal byar ma gyur pa'ang med la /
shes bya mtha' dag la yang dag pa'i dngos po dang gtso bo'i rnam 'gyur la sogs par yang kun la sgro 'dogs pas log shas kyi yul du ma gyur pa'ang med de /
yul cig la rnam pa gnas lugs las bzlog par zhen pa log shis dang gnas lugs su nges pa tshad ma yin pas yul tha dad pa ni ma yin te bum pa la rtag par zhen pas yul du byed pa dang mi rtag par nges pas yul du byed pa lta bu'o /
kha cig don dam pa'i dngos por zhen pa'i yul phung po lnga la sogs pa ma mi brjod par don dam pa'i dngos po la brjod nas yul la gnod pa mthong pas blo log shes su 'grub po zer ba'i ltar na /
don dam pa'i dngos po shes byar thal te log shes kyi yul yin pa'i phyir ro /
de 'dod na shes bya la stong pa nyid kyis khyab pas ma khyab /
phyi ma ltar na nyi tshe ba'i stong par 'gyur la /
dang po ltar na shes bya de stong pa nyid kho na la yod pas don dam pa'i dngos po la khegs pa yin na ji ltar de shes byar brjod /
des na dngos po 'am sgro btags sam mi snang pa 'am de mtha' dag gi chos nyid stong pa nyid kyang rung ste shes bya'i gshis gnod med du bden pa yin no / /
'o na de rtogs pas sgro dogs bzlog pa yin na myong pas bzlog pa'am rtag la rten nas bzlog pa 'am /
de gnyis tshogs pas bzlog pa'am /
bzlog pa tsam yin /
dang po ltar na rjes dpag la ma khyab la /
gnyis pa ltar na mngon sum la ma khyab cing gsum pa mi srid pa dang /
bzhi pa ltar na yid dpyod kyis sgra mi rtag par nges pas kyang rtag pa'i sgro 'dogs bzlog la /
bdag cig du nges pas kyang du ba'i sgro 'dogs bzlog pas de dag la khyab chos so zhe na /
bzhi ka ltar ma yin te don la mi 'khrul pa'i rnam pas sgros dogs bzlog pa yin la /
don la mi 'khrul pa'i 'dzin stangs ni mngon sum dang rjes dpag kho na la yod kyi yid dpyod la med de yul ma grub pa'i dus na yid dpyod dang log shes la blo'i 'dzin stangs khyad med pa'i phyir ro /
'o na sgro 'dogs dngos su yod pa nus med du byed pa 'am gnod rung tsam yin dang po ltar na rtog pa gnyis cig char du mi 'jug pas rjes dpag gi dus na sgro 'dogs med pas dngos su gnod pa byed pas de la ma khyab po /
gnyis pa ltar na bcad pa'i yul can gyi mngon sum la ha cang khyab po zhe na /
dngos su nus med du byed pa yin la rjes dpag gi dus na sgro 'dogs nyid med kyang skyed pa'i nus pa yod pas de la rjes dpag gis gnod pa yin no /
yang na sgro 'dogs la gnod du rung pa yin la bcad pa'i yul can la khyab ches pa'ang ma yin te sngar ma rtogs pa la sgro 'dogs dang 'gal zhes brjod pa'i phyir ro / /
mtshan nyid kyi nyes pa sangs pa la gsum ste /
ma khyab pa spangs pa dang /
khyab ches pa spang pa dang /
mtshan gzhi la log rtogs dgag pa'o / /
dang po ni gal te bden pa rtogs pa de nges pa yin na mngon sum rtog pa med pas de la ma khyab po zhe na /
mngon sum dang sgro 'dogs sprad de sgro 'dogs kyis rgyu dang mngon sum gyis rkyen byas te skad cig gnyis pa la sgro 'dogs nus med bskyed pas gsum pa la ldog pa yin pa na nus med du skyed pa mngon sum yin pas sgro 'dogs gcod byed ni de yin la /
nges shes sgro 'dogs gcad pa'i rjes la 'jug pas bcad pa'i yul can yin no /
des na mngon sum la ma khyab pa med do /
rjes dpag don spyi la ltos na gzung pa la 'khrul pa'i log shes yin pas de ! / /
la bden pa rtogs pas ma khyab po zhe na /
myu gu sa bon la ltos te phyis 'byung yin pas mig gi rnam shes kyi rgyu ma yin par 'gyur ro /
ltos sa sa bon la ltos te phyis 'byung yin yang sa bon gyi rgyur 'gal te rgyur has mi len la /
sa bon la ltos te phyis 'byung yin pas mig gi rnam shes kyi rgyur sgrub pa khyab pa mi 'grub cing mig gi rnam shes la ltos te phyis 'byung yin pas mig shes kyi rgyu ma yin par sgrub na gtan tshigs med do zhe na /
don spyi la ltos na bden pa rtogs pa med pas de la ltos nas tshad ma ma yin par bsgrub na grub pa la sgrub ste de la ltos nas log shes yin pa'i phyir ro /
don spyi la ltos nas bden pa rtogs pa med pas phyi rol la ltos te tshad ma ma yin par sgrub na khyab pa med la /
don phyi rol pa la ltos te bden pa rtogs pa med pas phyi rol la tshad ma ma yin par sgrub na gtan tshigs ma grub ste phyi rol la ltos nas sngar bshad pa'i mtshan nyid yod pa'i phyir ro /
gnyis pa ni mtshan nyid de sngar bshad pa'i tshad ma ma yin pa'i blo lnga la khyab ches pa'ang ma yin te /
bcad pa'i yul can la ni bcad bya sgro 'dogs skyed rung gi nus pa dang phrad pa med pas de bzlog byed du 'gal la /
the tshom dang snang la ma nges pa bzlog pa'i sgro 'dogs dang 'gal ba tsam ma yin sgra mi rtag par nges pa'i yid dpyod kyis rtag pa'i sgro 'dogs bzlog pa dang dung ser po ngas pa'i log shes kyis sngon po'i sgro 'dogs bzlog pa la sogs pa'i tshul gyis log shes dang yid dpyod la sgro 'dogs bzlog tsam yod kyang don med kyang de lta bu'i blo 'byung pa la 'gal ba med pas don la mi 'khrul pa'i 'dzin pas sgro 'dogs sel pa ma yin no / /
mtshan gzhi pa log rtogs dgag pa la gsum ste /
mngon sum ma yin pa la mngon sum tshad mar rtogs pa dgag pa dang /
mngon sum tshad ma la tshad ma ma yin par rtog pa dgag pa dang /
rjes dpag tshad ma la tshad ma ma yin par rtog pa dgag pa'o /
dang po ni kha cig ljon shing 'gro bar snang pa dang dung ser por snang pa la sogs pa rtog med 'khrul pa'ang dbyibs la sogs pa la 'ga' la yi slu bas mngon sum tshad ma yin no zhes zer ba /
de'i ltar na gzhal bya las mi rtag pa dpag pa skad cig la ltos te rjes dpag tshad mar ci te mi 'dod /
de la tshul gsum pa'i rtags pas rtogs pa med pas rjes dpag tsam khegs pa na rjes dpag tshad ma'ang khegs so zhe na /
dung ser por 'dzin pa la sogs pa la'ang gzung pa'i don la ma 'khrul ba med pas mngon sum tsam khegs pa na rjes dpag tshad ma'ang khegs pa yin te mtshan nyid khegs na mtshon bya'ang khegs pa'i phyir ro /
gal te mngon sum gyi mtshan nyid ni gzung don la ma 'khrul pa ma yin te rtog pa dang bral zhing yul bden pa dang ldan pa yin pas gzung don la ma 'khrul ba khegs kyang mngon sum mi khegs so zhe na /
rjes dpag gi mtshan nyid kyang tshul gsum rtags las don shes pa yin te /
rtog bcas gzhal bya bden pa can yin pas tshul gsum rtags las don shes khegs kyang rjes dpag mi khegs so /
rjes dpag gi mtshan nyid de yin du chug kyang gzhal byas mi rtag pa dpog pa la mtshan nyid de nyid khegs te /
rtog bcas yin pas don rang gi mtshan nyid mi snang pas myong pa'i stobs kyis sgro 'dogs gcod pa'ang med la /
tshul gsum dang ldan pa la mi rten pas rtags kyi stobs kyis sgro 'dogs gcod pa'ang med pas gzhal bya bden pa can mer pa'i phyir ro zhe na /
mngon sum gyi mtshan nyid de yin du chug kyang de nyid dung ser por 'dzin pa la sogs pa la khegs te rtog bral yod kyang gzung don la 'khrul pas gzung yul bden pa med la dngos po mi snang pas myong stobs kyis sgro 'dogs gcod pa med cing rtags la mi rten pas rtags stobs kyis sgro 'dogs gcod pa'ang med de 'jug yul bden pa'ang med pas yul bden pa nyid med pa'i phyir ro /
dngos por mi 'dzin yang sgro 'dogs 'dzin pas myong ba la rten no zhe na /
tshul gsum yod kyang phyogs chos yod pa brten pas rtags kyi stobs kyis sgro 'dogs gcod pa yod do /
tshul gsum med pa rtags su 'gal te /
phyogs chos yod pa la rten pa rtags kyi stobs kyis sgro 'dogs gcod par 'gyur na byas pas rtag pa sgrub pa'ang rtags kyi stobs kyis sgro 'dogs chod par 'gyur ro zhe na /
don rang gi mtshan nyid mi snang la myong stobs kyis sgro 'dogs gcod par 'gal te sgro 'dogs snang pa la myong pa'i stobs kyis sgro 'dogs gcod pa yod na yid dpyod la'ang don spyi snang pas myong stobs kyis sgro 'dogs gcod pa yod par 'gyur ro /
gnyis pa ni /
kha cig myong pa ma 'khrul ba bum pa dang thag pa dang 'od snang pas yod pa dang khra bo dang dmar la zlum pa la sogs pa la nges pa drangs te bzlog pa'i sgro 'dogs chod kyang snam bur zhen pa dang sbrul du zhen pa dang nor bur zhen pa'i log shes ma bzlog pas yod pa dang khra bo dang dmar la zlum pa la tshad ma ma yin no zhes zer ba 'o na gsal snang de gzung don la ma 'khrul pas mngon sum yin na mngon sum la snang la ma nges pa dang bcad pa'i yul can la tshad ma gsum du grangs ma nges sam nges /
dang po ltar na rtags gsum du yang grangs nges med par 'gyur ro /
gal te med dgag bsgrub pa mi dmigs pa dang /
ma yin dgag la bdag cig pa'i 'brel pa'i rtsa ba la rten pas bsgrub pa rang bzhin dang de las byung pa la brten nas bsgrub pa la 'bras bu ste gsum du nges na mngon sum la'ang sgro 'dogs dang mi 'gal bar snang ba snang la ma nges pa dang /
'gal ba ma'ang sngar rtogs zin pa ma 'gal ba bcad pa'i yul can dang /
ma rtog pa la 'gal ba mngon sum tshad ma ste gsum du nges pa yin no /
de dag las bum pa dang thag pa dang 'od snang pa gcad pa'i yul can ma yin te sngar ma rtogs pa la 'jug pa'i phyir ro /
de dag snang la ma nges par brjod na byas pa las mi rtag pa dpog ba yid dpyod du ? te mi brjod /
gal te yid dpyod ni myong pa dang rtags la ma rten pa'i nges pa yin pas byas pa'i rtags la mi rten par 'gyur ro zhe na /
snang la ma nges pa 'ang sgro 'dogs dang mi 'gal zhing rang gi mtshan nyid snang pa yin pas rdzas skya bo ma yin pa dang khra bo ma yin pa dang dmar la zlum pa ma yin pa'i sgro 'dogs dang mi 'gal bar 'gyur ro /
sgro 'dogs rang mi 'gal bar 'dod pa nyid de snam bu dang sbrul dang nor bu yin pa'i sgro 'dogs dang mi 'gal lo zhe na /
rtags la mi rtan pa'ang 'dod pa nyid de du ba la sogs pa'i rtags la mi rten pa'i phyir ro /
rtags kyi phye brag du ba la rten pa khegs kyang rtags tsam la rten pa mi khegs pa te /
byas pa'ang rtags tsam yin pa'i phyir ro zhe na /
sgro 'dogs kyi bye brag snam bu dang sbrum la nor bu'i sgro 'dogs dang mi 'gal yang sgro 'dogs tsam dang 'gal ba mi khegs te skya bo dang khra bo dang dmar la zlum pa ma yin pa'i sgro 'dogs dang 'gal bas kyang sgro 'dogs tsam dang 'gal ba yin no / /
gsum pa ni du ba la rten nas rtag pa'i me dpog pa na rtag pa la ltos nas log shes yin yang des mo la rjes dpag tshad mar 'gyur ba'i gegs ma yin te /
rtag par zhen yang me nying phyogs kyi chos dang khyab pa tshad ma nges pa la brten nas nges pa'i phyir ro /
gal te chod gzhi la du ba yod pa mthong pas phyogs chos nges pa bden yang khyab pa nges pa ma yin te bye brag rtag pa'i mes khyab pa nges kyi phyi me tsam pos khyab pa nges pa med do zhe na /
de lta na dngos por gyur pa'i nam ka /
byas pas stong pa ma ! / /
nges pas chos can gyi ngo bo 'gog pa'i 'gal ba la phyogs chos nges pa med pas ma grub par 'gyur ro /
gal te byas pas stong pa dngos po dang nam mkha' tshogs pa la rten par nges pa na nam mkha' tsam la rten par ma nges par 'gal lo zhe na /
rtag pa dang me tshogs pas khyab par nges pa na yang byal me tsam gyis khyab pa ma nges pa 'gal lo /
khyab pa nges mod kyi me tsam bsgrub ba'i chos su ma bzung ngo zhe na /
rten par nges mod nam mkha' tsam chos can du ma bzung ngo /
ya khyal? bcod gzhir ma bzung pa 'gal te tshogs pa rtsod gzhir bzung pas so zhe na /
ya khyal bsgrub bya'i chos su ma bzung pa 'gal te tshogs pa bsgrub bya'i chos su bzung pa'i phyir ro / / / /
mtshan nyid nges par byed pa'i tshad ma ni gsum ste /
rang las nges pa dang gzhan las nges kyi mtshan nyid dang /
rab du dbye ba dang /
so so'i rnam gzhag go / /
dang po la gnyis te /
gzhan gyi lugs dgag pa dang /
rang gi lugs gnyis so / /
dang po ni kha cig na re /
tshad ma'i don ni rang las nges kho na te gzhal bya ba rtogs par tshad ma ma yin la gzhal bya rtogs pa na de'i khyad par blo de 'jal byed du ma nges pa 'ang 'gal te dbyig pa can du nges pa na dbyig pa ma nges pa 'gal ba bzhin no / /
des na don la rang las nges dang gzhan las nges du dbyer med pas bstan chos las rang nges dang gzhan nges gnyis su dbye ba ni tshad ma'i tha snyad la ltos nas phye ba yin te /
tshad ma'i tha snyad rang gis nges na rang nges na rang gzhan la ltos nas nges par bya ba gzhan las de yin no zhes zer ro /
de la 'di dri bar bya ste /
tha snyad de sgra la ltos pa'am ma ltos par brjod /
phyi ma ltar na don spyi la sogs pa don byed nus pas stong pa'ang dngos po ci te ma yin /
don mi byed na dngos po'i don go mi gnas so zhe na /
sgra la ma ltos na tha snyad kyi don mi gnas so /
sgra la ltos na'ang gzhi la nges na des dpyad par du byas pa'i phyogs chos mi nges pa ltar byis pa chung ? ba lang rje la sogs pa tshad ma'i brda' mi shes pas des khyad par du byas pa'i sgra la ltos pa'i tshad ma'i tha snyad mi nges pas de dag la rang las thos pa rgyun chad par 'gyur la de 'dod na rjes dpag dang goms pa can dang don byed par snang pa'ang rgyun chad par 'gyur ro / /
gzhan yang don byed par snang pa la sogs pa don nges pa'i blo yin gyi tha snyad nges pa'i blo ma yin pas des mngon gsum dang po mod mar nges mi nus par 'gyur ro / /
gzhan yang 'jig rten gyi phan pas rjes dpag la tshad ma'i tha snyad ma thog pas de la yod pa'i rjes dpag gzhan nges su 'gyur ro / /
gal te tshul gsum rtags las don shes kyi spyi la tshad ma'i tha snyad ma thogs kyang me nges pa la sogs pa'i gsal ba la tha snyad thogs pas rang nges yin no zhe na /
'o na sgra rtag par rtogs kyang mnyan bya ma mi rtag pas khyab pa nges par 'gyur ro /
ngo bo cig du nges pa la mi rtag par nges pa dang ma nges pa'i dbye ba 'gal lo zhe na /
'dir yang ngo bo dbye med du myong pa la tshad ma'i tha snyad thogs pa rang ma thogs pa'i rnam dbye 'gal lo / /
gal te mtshon bya tshad ma'i tha snyad ma nges kyang mtshan nyid bden pa rtogs pa'i tha snyad nges pas rang nges yin no zhe na /
'o na bden pa rtogs pa'i tha snyad de rnam 'jog gi rgyu la mi ltos pa yin nam ltos par brjod /
dang po ltar na tha snyad de thams cad la bkag pa med par 'jug par 'gyur la /
gnyis pa ltar na bden pa rtogs pa las ldog pa gzhan rnam 'jog gi rgyu yin nam /
bden pa rtogs pa nyid rnam 'jog gi tshul yin /
dang po ltar na ldog pa gzhan gyi ? tha snyad bden pa rtogs pa'i tha snyad du 'gal te /
rgyu ? ? rnam par gzhag pa'i tha snyad mi rtag pa'i tha snyad ma yin pa bzhin no /
gnyis pa ltar na tshad ma'i tha snyad dang rnam grangs par 'gyur te /
rnam 'jog gi rgyu cig gis bzhag pa'i phyir shes dang ljon pa'i tha snyad bzhin no /
des na mtshon bya'i tha snyad las gzhan du gyur pa ci yod / /
des na mtshan gzhi no ? zhes pa dang mi rtag pa rtogs pa la sogs pa yin la /
mtshan nyid ni don la mi 'khrul pa'i rnam pas gshis dang mi mthun pa'i sgro 'dogs skyed nus sel pa dang mtshon bya tshad ma'i tha snyad yin pa las yul sngon por nges pa na blo sngo 'dzin dang yul mi rtag par nges pa na blo mi rtag pa 'jal byed pa sogs pa nges pas mtshan gzhi thams cad rang nges yin pas de la rang nges gzhan ? ? la /
rmongs pa ma yod pa'i tshad ma la sogs pa tshad ma'i tha snyad ma nges kyang rang nges yin pas mtshon bya la ltos nas kyang rang nges gzhan nges su mi dbyes? ste /
tshad ma'i mtshan nyid rang las nges na rang nges dang gzhan gyis nges dgos na ? ? gzhan nges yin no /
de'ang tshad ma thams cad kyis rang gi yul gzhal ba na de dang dngos 'gal khegs la ? 'jal bas yul la gnod pa'ang khegs pas yul gnod med du bden par ma nges pa'i tshad ma'ang mi srid ma bzlog pa'i sgro 'dogs skye ba'i nus pa bzlog par yang thams cad kyi myong pas nges mod kyi blo'i rnam pa don la mi 'khrul ba'i 'dzin par blo'i rdzas de nyid kyis nges par nges dang /
'dzin cha'i rnam pa don la mi 'khrul ba'i phyis 'byung pa'i blos nges dgos pa gzhan ? yin no / /
gnyis pa rang nges gzhan nges kyi dbye ba la gsum ste /
cha gnyis su bsgrub pa dang /
rang nges kho nar 'dod pa dgag pa dang /
gzhan nges kho nar 'dod pa dgag pa'o /
dang po ni rjes dpag dang rang rig dang don byed par snang pa dang goms pa can rnams ni rang nges la dang po pa ni gzhan las nges pa yin te /
'di ltar rjes dpag ni sngar khyab pa nges pa na rtags bsgrub bya'i chos la ? bar nges ma rtags 'dzin pa 'ang khyad par du byed chos yul yod na khyad par du byas chos yul can me 'byung pas yul rtags la mi 'khrul ma rjes dpag kyang rang gi rgyu rtags 'dzin la mi 'khrul bar myong pas rgyu 'bras su grub pas nges pas rjes dpag nam skyes pa na rang gi gzhal bya la mi 'khrul par nges pas rang nges yin la /
'jam byed dngos po ma grub na tshad mar mi rung la dngos por ? myong pa'ang gzung don la ma 'khrul bar grub pas rang rig rang gi gzhal bya ma mi 'khrul bar rdzas de nyid kyis nges pas rang nges so /
don byed par snang pa'ang yul me snang pa sreg pa la sogs pa'i don byed par mthong pa na blo gzung don la ma 'khrul bar grub ste 'dzin pa'i rnam pa don med na mi 'byung par grub pas rang nges so /
goms pa can yang yul goms pa'i stobs las sgro btags pa'i rnam par grub pa na blo gzung don la ma 'khrul pa don med na mi 'byung pa'i 'dzin par nges pas rang nges so /
mngon sum dang po ba 'ba' zhig rang gi yul snang pa na sgro btags par dogs pas blo 'ang don med na mi 'byung pa ma 'khrul par rang gis ma nges te gzhan gyis nges dogs pas gzhan nges so / /
gnyis pa ni spyod pa la sogs pa tshad ma thams cad rang las ? dag la de ltar na rtog med thams cad mngon sum yin no zhes bsgre'o /
'o na zla ba gnyis snang yang rtog med yin pas mngon sum du thal lo zhe na /
me snang par nges kyang bden par ma nges pa'ang tshad ma yin pas rang nges su thal lo /
de tshad ma nyid ma yin no zhe na /
zla ba gnyis snang rtog med ma yin no /
'o na gsal snang du 'gal lo zhe na /
tshad ma ma yin na ! / /
snang la ma nges pa 'am bcad pa'i yul can ga bung du 'gyur na sngar bshad pa'i nyes pas gnod do /
rang nges su thal ba 'dod do zhe na /
mngon sum du thal ba'ang 'dod do /
gzung don ? ma 'khrul pa bkag pas mngon sum khegs so zhe na /
yul sgro btags su dogs pa na 'dzin pa don la mi 'khrul pa'i rnam par ma nges te tshad ma'i mtshan nyid dang ldan par rdzas de nyid kyis ma nges pas rang nges khegs pa yin no / /
gsum pa ni tshad ma thams cad gzhan nges yin na tshad ma 'am /
tshad ma ma yin par nges /
dang po ltar na nges byed thug pa med par 'gyur la /
gnyis pa ltar na blo phyi ma tshad ma ma yin par 'dod kyang tshad mar thal te blo snga ma la bden pa rtogs pa ma yin pa'i sgro 'dogs gcod pa'i phyir ro / /
so so'i rnam gzhag la rang gi lugs ni sngar brjod pa ltar 'dzin cha'i rnam pa don la mi 'khrul bar blo rang nyid kyis nges na rang nges dang gzhan gyis nges dgos na gzhan nges yin gyi /
gzhan 'dod pa ltar yul sgro ma btags pa la bden pa'i don du bsams nas sgro ma btags pa 'jal bar rang gis nges na rang nges dang gzhan gyis nges dgos pa gzhan nges su 'chad pa ni mi rigs te de'i ltar na log pa'i kun rdzob 'jal ba tshad ma ma yin par 'gyur te sgro ma btags pa mi 'jal ba'i phyir /
'on kyang de dag gi lugs la rang nges dang gzhan nges rnam par gzhag pa gnyis las /
dang po ni rjes dpag dang /
rang rig dang /
don byed par snang pa dang /
goms pa can rang nges su bsgrub pa bzhi'o /
dang po 'ang yul bden par dngos su rtogs pa'i tshul dang /
blo bden pa 'jal bar shugs la rtogs pa'i tshul dang /
rang rig gis nges pa dgag pa dang /
dngos rtogs dang shugs rtogs kyi mtshan nyid bzhis nges par bya'o / /
dang po ni du bas me dpog pa la sogs pa ma khyab pa nges pa sngon du 'gro la /
de'ang rgyu 'bras su 'brel pa'am bdag cig pa'i 'brel pa'i rtsa ba grub dgos pas rang gi rgyu dang khyab byed sgro btags ma yin par nges dgos pas sgro ma btags rtags kyi khyab byed du nges la /
rtsod gzhi la'ang sgro ma btags pa kho na dpog cing de'ang rjes dpag rang gi yul la nges pas 'jug pas ma nges na rjes dpag gi yul du ming 'gyur bas rjes dpag la rang gi yul me la sogs pa sgro ma btags par bden pas nges pas khyab po / /
gnyis pa ni me du ba'i rgyu yin la du ba me'i 'bras bu ma yin par 'gal ba ltar /
yul bden pa la blo bden pa 'jal ba ma yin par 'gal bas blo bden pa 'jal bar shugs la rtogs te khyad par du byed chos dang khyad par du byas chos rtogs pa grub bde cig pa'i phyir ro / /
gsum pa ni bden pa 'jal bar rang rig gis nges pa ma yin te /
'khrul pa rnam ldan yin na myong pas don dam pa'i dngos por zhen pas 'khrul sa dang yul brdzun? par grub ste bden pa khegs pas spros pa gcod pa'i rjes dpag don med pa dang /
ma 'khrul ba rnam ldan yin na mngon sum dang po ma 'khrul bar myong pas grub pas tha dad kyi blos ma 'khrul par sgrub mi dgos par thal bas bden pa la dmigs pa'i ma 'khrul par dngos su mi 'grub pa'i phyir dang /
rang rig yul phyi rol pa la mi 'jug pas yul bden par dngos su mi 'grub pas bden pa 'jal bar shugs la'ang mi nges pa'i phyir ro /
des na don rig pas don bden par nges pa na blo bden pa'i yul can du grub pa yin no / /
bzhi pa ni dngos rtogs dang shugs rtogs kyi spyi'i mtshan nyid dang /
mngon sum gyi mngon rtog shugs rtogs kyi mtshan nyid dang /
rtog pa'i dngos rtogs shugs rtogs kyi mtshan nyid do /
dang po ni gzhal bya de la tshad ma'i blo kha phyogs nas sgro 'dogs gcod pa ni dngos rtogs yin te mngon sum mam rjes dpag gis lha byin rgyal po'i khab na yod par nges pa lta bu'o /
tshad ma de la kha ma phyogs kyang sgro 'dogs skye ba'i go skabs bcom pa ni shugs nges te de'i tshe tshad ma des grong khyer kan 'dzi dang yangs pa can dang mnyan yod dang bas dri shran? ta la sogs pa'ang mthong la de dag na lha byin med ces nges pa mngon du rgyu med kyang de dag na yod pa'i dogs pa mi skye ba lta bu'o / /
gnyis pa ni rang gi mtshan nyid snang pa la sgro 'dogs sel pa mngon sum gyi dngos rtogs de rgyus bskyed pa la don byed pas khyab par mthong pa lta bu'o /
rang gi mtshan nyid mi snang pa la sgro 'dogs sel pa shugs la rtogs te /
de'i tshe dngos med mngon sum la mi snang pas don byed pas stong pa la rgyu med kyis khyab pa ma mthong yang rgyu ldan don byed pas stong pa la 'jug pa'i dogs pa mi skye ba lta bu'o / /
de'ang sgro 'dogs gcod pa'i cha ni tshad ma yin ma dngos dang shugs kyi yum gnyi ga la sgro 'dogs gcod pas tshad ma'i yul du 'dra la /
gzung don la ma 'khrul ba mngon sum gyi cha la dngos kyi yul kho na snang gi shugs kyi yul dngos med me snang pas mngon sum gyi yul yin men ba? 'dra ba yin no / /
'o na dngos kyi yul ? mngon sum gyi tshad mar 'thad kyang shugs kyi yul ? mngon sum ma yin pa'i tshad mar mi 'gyur ram zhe na /
ma yin te dngos kyi yul mngon sum la snang pa'i stobs kyis shugs kyi don ma sgro 'dogs sel gyi shugs kyi yul mi snang pa'i stobs kyis sgro 'dogs sel ba ma yin pas mngon sum gyi tshad mar gzhag go / /
gsum pa ni don de'i don spyi snang nas sgro 'dogs gcod par dngos su rtogs pa ste rjes dpag gis me bden pa'i don spyi shar nas nges pa lta bu'o / /
gzhal bya de'i don spyi ma shar bar sgro 'dogs gcod pa shugs la rtogs te /
de'i tshe shes pa'i don spyi ma shar yang de ma bden pa 'jal byed ma yin pa'i sgro 'dogs gcod pa lta bu'o /
yul de gnyi ga la'ang sgro 'dogs gcod pas tshad ma'i chas yul du byas par khyad med kyang dngos kyi yul gyi don spyi shar bas de la rtog pa yin la /
shugs kyi yul gyi don spyi shar bas de la rtog pa ma yin par rtog pas yul du byas pa dang ma byas pa'i khyad par yod do /
shugs kyi don la'ang rtog pa med pa'i tshad ma ma yin te dngos yul gyi don spyi shar ba'i stobs kyis shugs kyi yul la sgro 'dogs gcod kyi shugs yul gyi don spyi mi snang pa'i stobs kyis shugs yul la sgro 'dogs gcod pa ma yin pa'i phyir ro / /
rang rig rang nges su bzhag pa'i tshul ni tshad ma'i rdzas bden par grub pa na gzhal bya'i rdzas kyang de yin pas gzhal bya bden pa yin pas gzhal bya bden pa dang 'jal byed bden pa 'jal bar grub pa'i phyir ro / /
don byad par snang pa rang nges su bzhag pa'i tshul yang yul me la sogs pa la srog pa la sogs pa'i don byed pa mthong pas bden pa'i rdzas su grub na blo bden pa'i rdzas 'jal bar grub pa'i phyir ro / /
goms pa can rang las nges su gzhag pa'i tshul ni sngar goms pa sgro btags pa dang sgro btags pa ma yin pa'i spu ris phyed par byas te phyis yul dang dus dang gsal byed mi mthun pa'i rgyu dang bral ba'i mngon sum gyis yul sgro ma btags pa'i bden par nges pa na blo 'ang bden par 'jal bar shugs la nges pa yin no / /
gzhan nges kyi rnam par gzhag pa la gsum ste /
gzhan ma nges par bya ba'i khyad par dang /
nges par bya ba'i don to / /
dang po ni bzhi ste /
bden pa ma nges pa gzhan nges su bsgrub pa dang /
gzhan gyi lugs gnyis po dgod pa dang /
snang pa gzhan nges dgag pa dang /
khyad par gzhan nges dgag pa'o / /
dang po ni bzhi ste /
dper brjod pa dang /
nges bya tshad mar bsgrub pa dang /
de la gnod pa spang pa dang /
gzhan nges su bsgrub pa'o /
dang po ni rgyang ring po na kha dog dmar la 'bar ba'i kha dog can gyi me yod pa snang pa na snang par nges kyang ci kho bo ! / /
la cher snang pa 'di bden nam sgyu ma mkhan gyis sprul pa la sogs pa brdzun pa yin zhes the tshom za bas blo rang nyid bden pa 'jal bar ma nges pa lta bu'o / /
gnyis pa ni myong pa'i don dpyad pas tshad mar bsgrub pa dang /
nges pa'i don dpyad pas tshad mar bsgrub pa dang /
tshad ma ma yin na ha cang thal ba'o / /
dang po ni gsal snang de gzung don la ma 'khrul pas mngon sum yin la /
mngon sum la'ang sngar bshad pa'i rnam pas snang la ma nges pa dang bcad pa'i yul can dang tshad ma gsum du nges shing rtogs ma zin pa la 'jug pas bcad pa'i yul can yang ma yin la /
snang pa nges pas snang la ma nges pa yang ma yin pas tshad mar khas len dgos so /
gal te snang par nges kyang bden pa ma nges pas snang la ma nges ? yin no zhe na /
byas pa mi rtag pa bsgrub pa'i tshul gsum las med dgag rtogs pa ma yin pa dang rjes dpag tshad ma ma yin zhes bsgre'o / /
med dgag rtogs pa ma yin pas mi dmigs pa'i rjes dpag ma yin yang tshul gsum pa'i rtags las rtogs pa tsam yin pas rjes dpag dgag mi nus so zhe na /
snang pa de mi bden pa'i sgro 'dogs dang mi 'gal bas bden pa'i ldog pa la snang la ma nges pa yin yang snang pa des rnam pa de ltar mi snang pa'i sgro 'dogs gcod pas tshad ma ci te ma yin /
rnam pa de ltar mi snang pa'i sgro 'dogs gcod pa rang rig yin no zhe na /
de tshod du don rig kyang yin no /
de rgyu mtshan gang las zhe na /
rang rig gis sgro 'dogs gcod pa'ang rgyu mtshan gang las /
blo dmar la 'bar ba 'dzin byed yin la yul dmar pa 'bar ba'i rnam pa ma yin par 'gal bas so zhe na /
dmar la 'bar ba rnam ldan gyi rnam pa la yid gtad pa na ma nges pa 'gal bas so /
yul bden par ma nges pas tshad mar mi rung ngo zhe na /
de rang rig la mtshungs so /
gnod med du bden pa nges pa tshad ma yin no zhe na /
de ni gzhan rig pa'ang mtshungs so / /
gnyis pa ni snang par nges ?? pa'i blo 'ang log shes ma yin te shes bya dang mthun par nges pa'i phyir ro /
yid dpyod ma yin te myong pas drangs pa'i phyir ro /
rjes dpag ma yin te rtags la mi rten pa'i phyir ro /
des na bcad pa'i yul can yin pas sngar gyi myong pa tshad mar grub po / /
gsum pa ni blo des yul bden par ma nges pas bden pa 'jal byed ma yin no zhe na /
bden pa ni sgro ma btags pa ma yin te gnod med du bden pa yin la de nges pa yin no /
sgro ma btags pa yin du chug kyang 'di bden par mi 'jal bas tshad ma ma yin par brjod na /
sngon por nges pa kun rdzob mi 'jal bas tha snyad pa'i shes pa ma yin par 'gyur ro / /
kun rdzob mi 'jal bar ma grub po zhe na /
bden pa mi 'jal bar yang ma grub po /
'o na sgro btags yin pa'i dogs pa khegs par 'gyur ro zhe na /
'dir yang don dam pa yin pa'i dogs pa khegs par 'gyur ro /
kun rdzob kyi ldog pa 'jal ba rtags su brjod na khas mi len la /
kun rdzob kyi rdzas 'jal ba rtags su 'god na khyab pa med do zhe na /
'dir yang bden pa'i ldog pa gzhal ba'i rtags khas mi len la rdzas 'jal ba rtags su 'god na khyab pa med do / /
gsum pa tshad ma yin pa la gnod pa spang pa ni gal te yul de don byed pa dang des stong par ma nges pas tshad mar mi rung ste yod med nges pa'i 'bras can min / /
phyir na tshad ma nyid ma yin zhes gsungs pa'i phyir ro zhe na /
gnod pa can gyis yod pa rtag pa la 'gog pa na gzhi rang rig pa'i shugs la grub pa de'ang don byed par grub na dam bca' la bsal pa dang /
des stong par grub na bsgrub bya bya grub zin pa dang gnyi gar ma grub na yod med ma nges pas tshad ma ma yin par 'gyur ro /
don byed pa dang des stong par ma nges kyang snang tshod du yod par nges so zhe na /
de ni 'di la 'ang mtshungs so / /
the tsom mi sel pas tshad ma ma yin no zhe na /
bden pa la the tshom mi sel pas de la tshad ma ma yin pa grub pa la sgrub pa /
bden pa la the tsom mi sel bas snang pa la tshad ma ma yin no zhe na khyab pa med cing rnam pa la the tsom mi sel bas snang pa la tshad ma ma yin no zhe na gtan tshigs ma grub pa yin no / /
bzhi pa gzhan nges su bsgrub pa ni snang par nges kyang bden par ma nges pas bden pa 'jal bar blo'i rdzas de nyid kyis ma nges pas gzhan nges yin no / /
de'ang slob dpon chos mchog bden pa la log par nges na 'jug pa'i nus pa bcom pas snang pa nges pa tshad mar mi rung la /
bden pa la the tsom za yang 'jug pa'i nus pa ma bcom pas snang pa nges pa tshad ma yin no zhes 'byed pa ni mi rigs te /
tshad mar 'gyur ba'i rgyu mtshan gzung don la ma 'khrul bas rnam pa la sgro 'dogs sel bar khyad med pa'i phyir ro /
'jug pa'i nus pa bcom par brjod pa 'ang mi rigs te /
ci 'jug yul de sgro ma btags par kho na yin nam /
rnam pa tsam yin /
dang po ltar na sgra don 'jal ba la sogs pa la 'jug yul med pas tshad ma ma yin par 'gyur la /
'dir sgro ma btags pa la the tsom za bas kyang 'jug yul ston pa'i nus pa bcom par 'gyur ro / /
gnyis pa ltar na bden pa'i cha la log par nges pa na 'ang rnam pa tsam gyi 'jug yul ston pas ci te tshad ma ma yin /
gnyis pa gzhan gyi lugs ? pa ni slob dpon chos mchog gzhan las nges par bya ba gsum du 'dod de /
snang pa nges kyang bden pa gzhan gyis nges pa dang /
spyi nges kyang khyad par gzhan gyis nges pa dang /
snang pa nyid kyang gzhan gyis nges pa'o /
dang po ni sngar brjod pa kho na'o /
gnyis pa ni dper brjod pa dang /
spyi 'dzin bye brag la tshad mar bsgrub pa dang /
de la gnod pa spang ba dang /
gzhan nges su bsgrub pa bzhi'o /
dang po ni rgyang ring po na shing du snang pa shing du nges la de sha pa yin yang sha par ma nges pa na sha pa la spyi 'dzin pa tshad ma yin te tshad ma'i gzhal bya don byed nus pa'i shing yin pa dang /
spyi shing gis don byed pa 'ang sha pa'i mthar thug pas shing gzhal bya yin pa la de'i bye brag gzhal bya yin pas khyab par grub pa'i shugs la spyi la tshad mar song pa la bye brag la? tshad mar song pas khyab par grub pa'i phyir ro /
'on kyang yul la sha pa'i tha snyad ma thogs pa na blo la'ang sha pa'ang 'jal ba'i tha snyad ma thogs pas spyi shing la tshad ma'ang yin la rang nges dang bye brag sha pa la tshad ma yin yang gzhan las nges pa yin no / /
gnyis pa ni bye brag ma rtogs kyang spyi la tshad ma yin na bum pa la snam bur 'dzin pa yod pa la tshad mar 'gyur ba dang /
sha pas shing du sgrub pa don bsgrub par 'gyur ba dang /
lus blo bdag cig pa 'gog pa khyab pa ma grub par 'gyur ba'o / /
dang po ni sha pa la sogs pa'i bye brag ma gzhal bar spyi shing gzhal bar nus na bum pa dang snam bu la sogs pa'i bye brag ma gzhal yang yod pa tsam 'jal bar 'gyur la de 'dod na bum pa snang pas snam bur zhen pa bskyed pa'ang yod pa la tshad mar ci te mi 'dod /
gnyis pa ni sha pa'i don ma gzhal yang shing gi don gzhal ba'i phyir de gnyis don gyi ldog pa tha dad du 'gyur te byas pa dang mi rtag pa bzhin no /
de 'dod na sha pas shing du bsgrub pa don bsgrub par 'gyur na /
don bsgrub du med pas don gyi ldog pa gnyis med la /
don gyi ldog pa gnyis med pas gzhal ma gzhal gyi rim pa med de gsal ba cig la don gyi ldog pa tha dad med pas shing po? @# / /
pa na sha pa'i don la tshad ma yin no / /
gsum pa ni shing gi don grub la sha pa'i don ma grub pas de gnyis bdag cig ma yin par 'gyur ro /
de khyab pa ma grub par sems na lus grub la blo ma grub pas bdag cig pa 'gog pa 'ang khyab pa ma grub par 'gyur ro /
'gal ba gzhi cig la 'dur mi rung pa 'di la'ang mtshungs so / /
des na bdag cig pas grub ma grub gnyis med de sha pa la yang tshad ma yin no / /
gsum pa bye brag gi mthar thug pa la brtsad pa spang pa la gsum ste /
bye brag la spyi blo gzhan gcad pa'i yul can du thal ba spang pa dang /
mi rtag par nges pa sngon po'i mthar thug par thal ba spang pa dang /
gzhal bya mi rtag pa'i mthar thug par thal ba spang pa'o /
dang po ni spyi 'jal ba thams cad bye brag gi mthar thug nas 'jal na shing du sngar nges pa na 'ang sha pa'i mthar thug pa phyis mi rtag pa la sogs pa 'jal ba na'ang sha pa'i mthar thug pa 'jal bas sha pa la ltos te phyis kyi blo bcad pa'i yul can yin te tshad ma ma yin pas spyi la'ang tshad ma ma yin par mi 'gyur ram zhe na /
sha pa'ang sngar spyi shing gis zin pa gzhal bya gzhan dang phyis mi rtag pas zin pa gzhal bya gzhan yin pas phyis kyang sha pa la tshad ma yin no / /
gnyis pa ni tshad mas don byed pa 'jal la de'ang bye brag gi mthar thug pa shing 'jal ba na sha pa'i mthar thug pa ltar mi rtag pa 'jal ba'ang sngon po'i mthar thug par 'gyur na rgyang ring po na sngon po la skya bor 'khrul yang mi rtag pa rtogs pas mthar thug pa ma yin no zhe na /
mi rtag pa 'jal ba sngon po'i mthar thug pa ni 'dod pa yin la sngon po ma skya bor 'khrul na mi rtag pa mi rtogs te /
skya bo zhig par snang pa ni rmyi lam gyi bu shi ba ltar sgro btags pa kho na'o / /
gsum pa ni yang spyi 'jal ba bye brag gi mthar thug na gzhal byar nges pa'ang mi rtag pa'i mthar thug par 'gyur la de 'dod na sgra nges pa na de gzhal byar nges te de mi rtag pa'i mthar thug pas phyis mi rtag pa'i don bsgrub du med par 'gyur ro zhe na /
spyi dang bye brag khyab che chung ma yin te rten pa spyi yin la rten bye brag yin pas gzhal bya mi rtag pa la rten pa ma yin pas mi rtag pa'i spyi ma yin te gzhal bya nges pa mi rtag pa'i mthar thug pa ma yin no / /
bzhi pa gzhan nges su bsgrub pa ni de ltar spyi gzhal ba na sha pa'i mthar thug nas 'jal ba na'ang sha pa'i tha snyad ma thogs pas blo sha pa 'jal byed du ma nges pas bye brag gzhan las nges pa'o /
de'ang sha pa la log par nges na spyi 'dzin sha pa la tshad mar 'gro ba'i gegs byed la sha pa la the tsom za bas gegs byed pa ma yin no / /
nges bya gsum pa snang pa la the tsom za ba ni dngos po 'ga' zhig snang pa na ci kho bo la dngos po de snang ngam mi snang zhes dran pa drangs pas tshad ma yin la snang par ma nges pas gzhan las nges pa'o zhe'o / /
gsum pa snang pa la the tsom za ba tshad ma dgag pa ni sngar ma nges pa na de rang nges yin la phyis rjed pas gzhan nges su mi 'gyur te /
'gyur na rjes dpag la sogs pas yul bden par nges la phyis rjed pas gzhan nges su thal bar 'gyur ba'i phyir ro /
sngar snang pa ma nges te snang pa la the tsom yod kyang tshad mar 'dod na don byed nus pa'i bum pa dngos med du khas len pa ji ltar dgag /
dngos po'i mtshan nyid yod pa dngos med du 'gal lo zhe na /
sgro 'dogs dang mi 'gal ba'i snang pa zhes pa snang la ma nges pa'i mtshan nyid yod pa'ang tshad mar 'gal lo / /
bzhi pa khyad par gzhan las nges dgag pa ni spyi 'dzin bye brag gi mthar thug pa la sgrub byed dgag pa dang /
gnod byed yod pa'o /
dang po ni bum pa la snam bur 'dzin pa tshad mar thal zhes pa sgrub byed du mi rung ste /
sha pa la sogs pa ma gzhal yas shing gzhal du rung pa ltar bum pa dang snam bu la sogs pa ma gzhal yang yod pa gzhal du rung par thal ba 'ang 'dod pa yin la /
bum pa snang pa'i mngon sum gyis bum pa la zhen pa ma drangs kyang yod pa la zhen pa 'dren pas tshad mar thal ba ni 'dod pa yin no /
mngon sum gyi rjes las byung pa'i bum pa la snam bur rtogs pa bye brag mi 'jal yang spyi la tshad mar thal po zhes brjod na rgyu mtshan ga las /
'o na shing du snang pa sha pa la sogs pa ma gzhal yang shing la tshad ma yin pa rgyu mtshan gang las zhe na /
myong pa ma 'khrul bas shing ma yin gyi sgro 'dogs bcad pa'i phyir ro /
rtog pa la ni de ltar brjod mi nus te don spyi 'dzin pas myong pa ma 'khrul ba med pa'i phyir ro /
yang sha pa ma gzhal yang shing gzhal na de gnyis don gyi ldog pa gnyis su 'gyur ro zhe na /
mngon sum gyis sngon po ni gzhal la skad cig ma ma gzhal bas de gnyis kyang don gyi ldog pa gnyis su 'gyur ro /
gal te sngon po ni ldog pa cig rkyang yin pa skad cig ma'i sngon po ni ldog pa gnyis tshogs pa yin pas don gyi ldog pa gnyis su thal ba ni 'dod pa yin no zhe na /
shing ni shing ma yin pa las log pa'i ldog pa chig rkyang yin la sha pa ni shing gi bye brag las log pa dang ldog pa gnyis tshogs pa yin pas don gyi ldog pa gnyis su thal ba 'dod pa kho na'o /
'o na sha pas shing du bsgrub pa don gyi ldog pa gzhan gyis don gyis ldog pa gzhan sgrub pa'i phyir don bsgrub pa'i phyir don bsgrub par 'gyur ro zhe na /
'o na skad cig ma'i sngon po yin pa'i rtags kyis sngon po tsam du bsgrub pa'ang don gyi ldog pa gzhan gyi don gyi ldog pa gzhan bsgrub pas don sgrub par 'gyur ro /
khyab pa med de don gyi ldog pa tha dad kyang tshogs ldog sgrub pa na ya khyal bsgrub du med pa'i phyir ro zhe na /
shing dang sha pa la'ang de bzhin no / /
gzhan yang gsal ba cig la shing dang sha pa don gyi ldog pa tha dad med pas shing nges pa na sha pa nges so zhes zer ba la nyes pa drug te gzhal bya tha dad med na tshad ma tha dad ba 'thad pa dang /
tha snyad gzhal bya ma yin pa dang /
don cig la tha snyad gnyis 'gal ba dang /
rnam 'jog gi rgyu tha dad na don ldog tha dad yin pa dang /
sgra dang yod pa dang mtshungs pa dang /
du ba dang me'i du ba mtshungs pa'o / /
dang po ni shing dang sha pa ldog pa gnyis med na gzhal bya gnyis med pas tshad ma gnyis mi 'thad pas shing la rang nges kyi tshad ma dang sha pa la gzhan nges zhes ji ltar brjod /
gzhal bya gnyis med kyang tshad ma gnyis yod na gzhal bya gtan med kyang tshad mar 'thad par 'gyur ro /
gzhal bya med na de rtogs par 'gal ba ltar tha dad med na'ang rtogs pa 'gal lo / /
gnyis pa ni gal te don la ldog pa tha dad med kyang tha snyad la tha snyad yod pas tshad ma gnyis yod do zhe na /
tha snyad gzhal lam ma gzhal /
dang po ltar na rang nges su 'gyur la gnyis pa ltar na gzhal bya ma yin pa tha dad pas tshad ma tha dad du 'grub pa la ci phan / /
gsum pa ni shing dang sha pa don gyi ldog pa cig yin yang tha snyad gnyis su 'gyur na rta dang gor bu zhes pa'ang tha snyad gnyis su ci te mi 'gyur /
log sa cig las log pa la tha snyad gnyis su 'gal lo zhe na des na 'dir yang mtshungs so / /
bzhi pa ni rta dang gor bu rnam 'jog gi rgyu tha dad med pas tha snyad la tha dad med pa yin gyi shing dang sha pa rnam 'jog gi rgyu tha dad pas tha snyad tha dad pa yin no zhe na /
'o na rnam 'jog gi rgyu ni @# / /
mtshan nyid yin la mtshan nyid tha dad pa don ldog tha dad yin no /
mtshan nyid tha dad kyang ldog pa tha dad du mi 'gyur na rgyus bskyed pa dang dus gnyis par mi sdod pa'ang don ldog tha dad med par 'gyur ro / /
lnga pa ni gsal ba cig la shing dang sha pa don ldog tha mi dad pa ltar gsal ba cig la sgra dang yod pa 'ang don gyi ldog pa tha mi dad pas chos can dang rtags tha dad med par 'gyur ro /
gal te gsal ba rdzas gcig kyang yod pa dngos med tsam las log pa sgra dngos po'i nang tshan las kyang log pas ldog pa tha dad do zhe na /
shing dang sha pa gsal ba rdzas cig kyang shing shing ma yin 'ba' zhig pas log la sha pa shing ma yin dang shing gi nang tshan las kyang log pas ldog pa tha dad do / /
drug pa ni du ba tsam dang la'i du ba 'ang gsal ba cig la ldog pa tha dad med pas rtags kyi mtshan gzhi'? yin pa dang ma yin pa 'byed pa mi 'thad par 'gyur ro /
de'ang ldog pa tha dad pa ltar shing dang sha pa 'ang tha dad med de snga ma bzhin no / /
yang shing dang sha pa la tshad mas shing grub la sha pa'i ldog pa ma grub pas bdag mi cig par thal lo zhe na khyab pa med de sngon po nges pa'i tshad mas mi rtag pa'i ldog pa ma grub kyang bdag cig pa mthong pa'i phyir ro /
'o na lus kyi ldog pa grub la blo'i ldog pa ma grub pas bdag cig ma yin no zhes brjod pa'ang khyab pa med de sngon po dang mi rtag pa bzhin no zhe na /
de ltar bkod na khyab pa ma grub pa bden yang der ni lus kyi rdzas myong pas grub la blo'i rdzas ma grub pas bdag mi cig par bsgrub pa yin pas khyab pa grub po /
'dir ni shing rdzas grub pa sha pa'i rdzas ma grub pas rdzas mi gcig par thal lo zhe na /
gtan tshigs ma grub ste sha pa ma rtogs kyang shing rtogs pa ni sha pa'i ldog pa ma rtogs par khas blangs pa yin gyi /
sha pa'i rdzas ni shing gi rnam pa nyid yin pas de la ma rtogs par khas mi len no /
'o na blo'i ldog pa ma rtogs pa yin gyi blo'i rdzas ni lus kyi rnam pa nyid yin pas ma grub pa'i gtan tshigs ma grub po zhe na /
lus kyi rdzas kyi rnam pa las blo'i rnam pa dga' ba dang gdung pa la sogs pa gzhan du mthong pa yin no /
mthong yang bdag cig ma yin par bsgrub pa ni tha snyad tsam bsgrub pa yin no /
sha pa'i rnam pa gzhan du mthong pa med pas ga la mtshungs / /
gnod byed yod pa ni shing snang pa na sha pa the tsom ma log rtogs yod pa de don la the tsom dang log par rtogs pa yin nam /
tha snyad la the tsom dang log par rtogs pa yin /
dang po ltar na spyi 'dzin de bye brag la sgro 'dogs pa dang mi 'gal ba'i snang pa yin yang tshad mar sgra na /
bum pa la ma 'khrul ba log shes su smra ba ji ltar dgag /
mngon sum gyi mtshan nyid yod pa log shes su 'gal lo zhe na /
snang la ma nges pa'i mtshan nyid yod pa'ang tshad mar 'gal lo /
gnyis pa ltar na yang dag pa'i cig dang du ma dang bral bar rjes dpag gis nges pa na rang bzhin med pa'i don nges kyang tha snyad ma thogs pas rjes dpag de rang bzhin med pa ma ltos nas gzhan nges kyi tshad mar thal la de 'dod na rjes dpag thams cad rang nges yin pa nyams so /
gzhan yang sngar brjod pa'i nyes pa 'ang yod do /
des na nges bya ni bden pa'i cha la the tsom za ba kho nar zad do / /
gzhan las nges par byed pa'i don byed par snang pa dang don gyi rnam pa gsal bar 'dzin pas nges pa dang /
de la brtsad pa spang pa dang /
lhan cig du 'dzin pa'i don gzhan 'dzin pa dang rjes dpag gis nges pa dgag pa gsum gyis nges par bya'o /
dang po ni blo snga ma la mer snang pa na snang pa nges kyang bden par ma nges te 'dzin cha 'khrul par dgos pas tshad mar ma nges pa na don byed par snang pas me'i 'bras bu btso' bsreg byed par mthong pas me don byed par grub pa 'am /
bar du skyes pa don gyi rnam pa gsal bar 'dzin pa'i mngon sum gyis yul me bden par grub pa na blo me bden pa rtogs par grub pa 'am /
yul dngos por nges pa na blo ma 'khrul ba don la ma 'khrul ba don la mi 'khrul pa'i 'dzin par grub pa yin no / /
gnyis pa ni gal te tshad ma des snga ma'i yul 'jal lam des gzhan 'jal /
dang po ltar na bcad pa'i yul can du 'gyur la /
gnyis pa ltar na des blo snga ma bden par 'jal bar ji ltar grub ce na /
snga mas ni rnam pa tsam 'jal phyi mas sgro ma btags par bden par 'jal te ldog pa tha dad 'jal bas bcad pa'i yul can du mi 'gyur la /
'on kyang blo snga ma'i yul dang dngos po cig pas blo snga ma'i yul bden pa'i rdzas su grub pas blo snga ma 'ang bden pa'i rdzas la dmigs pa dang ma 'khrul bar grub pa yin no / /
gsum pa ni gzhan dag nges byed ni snga ma gnyis dang de'i steng du lhan cig du dpyod pa'i don gzhan 'dzin pa'i mngon sum dang rjes dpag kyang yin pas bzhi las gang yang rung pas nges te /
mig shes la kha dog snang te reg pa mi snang pas me'i kha dog dmar po'i rdul dang tsha ba'i reg pa'i rdul rdzas tha dad kyang rdul 'dres te rags pa gong bur gyur pa las so so'i skye bos kha dog dang reg bya bdag cig du zhen pa goms pas me'i kha dog snang pas tsha ba'i reg pa la zhen pa drangs pa na'ang reg bya la tshad ma yin la /
lus kyi rnam shes la reg pa snang pas kha dog la zhen pa drangs pa kha dog la tshad ma yin pas 'dir yang reg pa snang pas kha dog bden par nges te blo snga ma bden pa la dmigs par grub pa 'am /
yang du ba skyes pa las me bden par dpags pas kyang blo snga ma bden pa la dmigs par grub pa yin no /
blo phyi mas tha snyad nges pa yin na tha snyad sgro btags du ba'i rgyur mi rung pas rgyu mi dpog pa 'bras bu'i rtags su 'gal lo zhes pa'i nyes pa med do tha snyad du ba'i don dang bdag cig pas sgro btags su mi rung la sgro btags yin pas rgyu ma yin yang rgyu'i tha snyad dpog pas 'bras rtags yin no /
'o na sa phyogs la du ba yod kyang me bden pa ma yin pas rtags 'khrul lo zhe na /
'o na du ba yod pa las me yod pa dpog pa 'ang 'khrul par 'gyur te nam mkha' la du ba yod kyang me med pa'i phyir ro /
nam mkha' la me med kyang du ba yod pa'i rtags ma zhugs te du ba dang po skye ba'i gzhir yod pa rtags yin la de ma zhugs te skyes zin pa'i rgyun yod pa yin pa'i phyir ro zhe na /
sa phyogs me ma yin yang du ba'i bskyed byed du yod pa ma zhugs te rten par yod pa tsam ma yin pa'i phyir ro /
des na nges byed bzhi yin no zhes zer ro /
de la bdag cig du zhen pa goms pas kha dog snang pa las reg pa la zhen pa 'dren pa dang reg pa snang pa las kha dog la zhen pa 'dren par 'gyur na du ba lan mang por me'i 'bras bur mthong pa goms pa las me ma mthong par du ba mthong pa las me'i 'bras bu nges pas me shugs la nges de dpag mi dgos par 'gyur ro /
'o na du ba mthong pa na me'i 'bras bur goms pa dran nam ma dran /
phyi ma ltar na du ba la yid gtad kyi me'i 'bras bu la yid gtad pa med pas du bar nges kyang me'i 'bras bur nges pa 'dren par mi rigs la /
dang po ltar na rtags bzung 'brel pa dran nas nges pas rjes dpag gi nges par 'gyur gyi myong pas drangs pa'i nges pa ma yin no zhe na /
kha dog snang pa na'ang reg bya dang 'brel pa goms pa ma dran na snang pa'i kha dog la yid gtad kyi mi snang pa'i reg pa la yid ma gtad pas nges pa 'dren par mi rigs la /
reg bya dang 'brel pa goms pa dran na rtags bzung ste 'brel pa dran pa las rtogs par rlom pas rjes dpag ltar snang yid dpyod kyi nges pa yan? gyi myong pas drangs pa'i @# / /
nges pa ma yin no / /
myong pas nges pa 'dren du chug kyang des mig shes reg pa la tshad mar 'gyur na sngon po snang pa'i mngon sum gyis rtag par zhen pa drangs pas mngon sum rtag pa dmigs pa'i log shes su 'gyur ro /
rtag par nges pa yid yin gyi mig shes ma yin no zhe na /
reg bya nges pa 'ang yid yin gyi mig shes ma yin no /
nges pa 'dren pa po mig shes yin no zhe na rtag pa la zhen pa 'dren pa 'ang mig shes yin no / /
mthong pa'i don la zhen pa drangs pa med do zhe na /
reg bya la'ang de dang mtshungs so / /
yang rjes dpag gis mer snang pa du ba skyes pas yod par bsgrub pa la yod pa'i chos rtags su 'gyur bas ma grub pa la yod chos med ces gsungs pa dang 'gal lo /
nges par byas pa'i don ni gzhan dag tshad ma thams cad la don nges par byar med pas tshad ma'i tha snyad nges pa yin no zhes sngar bkag ste snga mas rnam pa tsam nges kyang blo phyi mas sgro ma btags nges pas blo snga ma don la mi 'khrul ba'i rnam pas sgro 'dogs gcod pa'i tshad ma'i mtshan nyid dang ldan par nges par byed pa yin no /
tshad ma'i mtshan nyid do / / / /
rab du dbye ba la bzhi ste /
dbye ba'i gzhi dang /
dbye ba'i don dang /
grangs nges pa dang /
ming gi don to / /
dang po la gsum ste gzhan gyi lugs dgod pa dang /
de sun 'byung pa dang /
rang gi lugs so / /
dang po ni slob dpon chos mchog na re tshad ma la don byed par snang pa dang don byed nus pa la rab du 'jug pa gnyis las don byed par snang pa ni mer snang pa na btso' sreg byed par mthong ste don thob zin pas blo mi slu bar nges zin te bstan bcos su dpyad mi dgos pa'i phyir dang /
de mngon sum kho nar zad de de la mngon sum dang rjes dpag gnyis med pas don byed par snang pa dbye ba'i gzhi yin pa khegs pa na 'os gzhan med pas don byed nus pa ma rab du 'jug pa dbye gzhir 'grub ste byas pa rtag pa khegs pas mi rtag par 'grub pa bzhin no zhes zer ro / /
gnyis pa ni de la don byed par snang pa mi slu bar nges pas bstan bcos su dpyad bya ba ma yin na /
don byed nus pa la rab du 'jug pa 'ang shes par nges pas dpyad bya ma yin par 'gyur ro /
shes par ma nges so zhe na /
mi slu bar yang ma nges so /
'o na dngos su don thob pa med par 'gyur ro zhe na /
shes par ma nges na yul ma rtogs par 'gyur ro /
shes par nges kyang cha gzhan gyis dpyod pa mi 'gal lo zhe na /
tshad mar nges kyang mi rtag pa dang sgyu ma lta bu la sogs pa'i ldog par dpyod par mi 'gal lo / /
de mngon sum kho nar zad pas don byed par snang pa dbye gzhi yin pa khegs pa bden yang dbye gzhi yin pa bkag pas don byed nus pa la 'jug pa dbye gzhir 'grub pa de lta na rtag pa shes bya'i khyab byed ma yin pas mi rtag pa shes bya'i khyab ?? mi rtag pa shes bya'i khyab byed du 'gyur ro /
de gnyi ga khyab byed ma yin pa mi 'gal lo zhe na /
de gnyi ga dbye gzhi ma yin pa mi 'gal lo /
'o na tshad ma la de gnyis las med pas tshad ma dbye gzhi ma yin par 'gyur ro zhe na /
de gnyi gas ma khyab na shes bya la khyab byed med par 'gyur ro /
bye brag gnyi gas ma khyab kyang de gnyi ga'i spyi stong pa nyid la sogs pas khyab pa mi 'gal lo zhe na /
bye brag gnyi ga dbye gzhi ma yin yang tshad ma tsam gyi dbye gzhi yin pa mi 'gal lo /
'o na byas pa rtag pa dang 'brel pa khegs pa'i shugs la mi rtag pa dang 'brel pa mi 'grub par 'gyur ro zhe na /
byas pa rtag pa'i rdzas yin pa khegs kyang mi rtag pa'i rdzas su mi 'gyur na de gnyis rdzas kha tshon ma chod par 'gyur ro /
don byed par snang pa'i rigs dbye gzhi yin par khegs kyang don byed nus pa la 'jug pa'i rigs dbye gzhir mi 'grub na de gnyis rigs kha tshon ma chod par thal lo zhe na /
'dod pa nyid de tshad ma tsam gyi rigs gsum pa yin pa'i phyir ro / /
gsum pa ni des na tshad ma tsam gyi spyi ldog gzhir byas nas mngon sum dang rjes dpag gnyis su dbye ba yin no / /
dbye ba'i don la bzhi ste /
dngos po tha dad dang cig pa bkag pa'i tha dad spyir dgag pa dang /
cig pa bkag pa'i tha dad bye brag du dgag pa dang /
ldog pa tha dad du bsgrub pa dang /
de la brtsad la spang pa'o / /
dang po ni mngon sum dang rjes dpag dngos po tha dad pa 'am cig pa bkag pa'i tha dad dam dngos po cig pa ldog pa tha dad yin zhe na /
tshul tha ma khas len gyi dang po gnyis ni ma yin te /
rjes dpag mngon sum dang cig pa bkag pa'i tha dad dam dngos po tha dad gang yin yang rjes dpag mngon sum gyis dben pas rang rig dang bdag mi cig par 'gyur la /
de 'dod na rang la rjes dpag yod pa rang rig gis ma myong par 'gyur la /
de 'dod na dbang po dang yid kyi mngon sum shes pa mi 'jal bas rang la rjes dpag yod par mi 'jal la rjes dpag nyid kyis rtogs na thug pa med par 'gyur bas rang gi rgyud kyi rjes dpag tshad mas ma grub pas gzhal bya mi rtogs par 'gyur ro / /
gnyis pa ni kha cig rjes dpag rtog pa yin pas yul don spyi la dmigs la don spyi dngos por ma grub pa na yid kyi shes pa la'ang don spyi 'dzin pa'i chos dngos por med de /
mog sham gyi bu med pas de'i gshed ma yin pa'i chos lha sbyin la med pa bzhin no /
don spyi sgro btags tshod du yod pas de 'dzin pa dngos por yod na mog sham gyi bu sgro btags su yod pas de'i gshed ma yod par 'gyur la /
khyad par du byed pa'i mos gsad bya sgro btags pas gsod byed sgro btags su 'gyur ba ltar /
gzung bya don spyi sgro btags yin na de 'dzin byed kyang sgro btags yin pas rtog pa thams cad sgro btags yin na rjes dpag kyang sgro btags su grub pas myong pa mngon sum dngos po dang cig pa bkag pa'i tha dad yin na zhes zer ro /
de la 'di dri bar bya ste gzhal bya la dngos pos khyab pam dngos med kyang 'jam /
dang po ltar na gzhal bya la dngos po khyab pas de la mi rtag pas khyab pa'i phyir gzhal byas mi rtag pa dpog pa ma nges par mi rung la /
phyi ma ltar na gzhal bya dngos med yin pas 'jal byed kyang dngos med du 'gyur ro /
gzhal bya dngos med yin yang 'jal byed dngos por mi 'gal lo zhe na /
gzung pa dngos med la lag 'dzin pa dngos por ma 'gal lo / /
'o na gsad bya med kyang de'i gshed ma grub po zhe na /
khyad par du byed chos med pa'i byas chos 'gal lo /
'o na khyad par du byed chos gzung pa dang gzhal bya med na 'dzin pa dngos po dang tshad ma 'gal lo zhe na /
'dzin pa 'khrul pa gzung pa dngos po bas khyad par du ma byas la /
dgag la 'jal ba gzhal bya dngos po bas khyad par du ma byas te /
gzung pa sgro btags dang gzhal bya dngos med kyis khyad par du byas pa yin pas khyad par du byed chos khegs pa ga la yod / /
gshed ma'ang gsad bya dngos pos khyad par du byas pa ma yin te sgro btags kyis khyad par du byas pa yin pas khyad par du byed chos khegs pa med do zhe na /
'o na gsad bya srog chad pa de gshed ma'i 'bras bu ma yin par 'gyur te sgro btags yin pa'i phyir ro /
gzung pa dang gzhal bya ni 'bras bu ma yin par thal ba 'dod pa nyid pas ga la mtshungs / /
gsum pa ngo bo cig la ldog pa tha dad du bsgrub pa ni dper na bud med cig lha sbyin la ltos pa'i sring mo dang mchog sbyin la ltos pa'i chung ma dang ? mi 'gal ba ltar /
yid kyi shes pa'i rdzas cig dpag bya sgra dang mi rtag pa tshogs pa la ltos nas rjes dpag dang /
shes pa'i ngo bo la ltos nas rang rig pas ngo bo cig la ldog pa gnyis yin la /
de bzhin du don spyi la ltos nas log shes dang chos can sgra la ltos nas bcad pa'i yul can du'ang 'gyur ba yin no / /
bzhi pa brtsad pa spang pa la gnyis te /
rgyu dang rgyu ma yin ngo bo cig du thal ba spang pa dang /
mngon sum dang dngos po tha dad du thal ba spang pa'o / /
dang po ni gal te sgra dang mi rtag pa tshogs pa la ltos nas rjes dpag yin yang shes pa'i ngo bo la ltos nas mngon sum yin pas rjes dpag de mngon sum tsam dang rdzas cig par brjod na /
sa lu'i myu gu'i rgyu nyid nas la sogs pa'i myu gu'i rgyu ma yin pas rgyu tsam de rgyu ma yin tsam dang gcig par 'gyur ro zhe na /
sa lu'i sa bon sa lu'i rgyu myu gu'i rgyu yin pas rgyu tsam du gnas pa de nas kyi myu gu'i rgyu ma yin pa dang cig mod rgyu tsam ma yin par cis nges /
sgra mi rtag pa la ltos pa'i rjes dpag yin pas rjes dpag tsam du gnas pa de shes pa la ltos pa'i mngon sum dang cig mod mngon sum tsam dang gcig par gang las zhe na /
mngon sum gyi bye brag shes pa la ltos pa'i mngon sum dang / /
nas kyi myu gu'i ? khegs pas so zhe na /
bye brag bkag las spyi khegs na sha pa med pa la shing med par 'gyur ro /
bye brag grub pas spyi 'grub na sha pa la shing gis khyab par thal po zhes brjod na 'dod pa nyid pas ga la mtshungs / /
gnyis pa ni rang rig dang ngo bo cig pas mngon sum tsam dang cig du 'gyur na /
dbang po'i mngon sum dang ngo bo tha dad pas mngon sum tsam dang gyur ro zhe na /
dngos po tha dad ni don byed pa phan tshun dbyen pa yin na bye brag dbang po'i mngon sum gyis dben par grub pa yin na /
dngos po cig pa don byed par des mi dben pa yin pas rang rig gis mi dben pa na mngon sum tsam gyis kyang mi dben par grub pas ga la mtshungs / /
grangs nges pa la gsum ste /
rtags dgod pa dang /
phyogs chos bsgrub pa dang /
khyab pa bsgrub ? tshad ma tsam chos can /
mngon sum dang rjes dpag las ma gtogs pa'i tshad ma gsum pas stong ste /
mngon gyur gzhal byar ldan pa dang lkog gyur gzhal byar ldan pa las ma gtogs pa gsum pa gzhal byar ldan pas stong pa'i phyir /
nam mkha'i pad ma bzhin zhes pa khyab byed mi dmigs pa'o / /
gnyis pa ni gzhal bya gsum pa dang ldan pa ji ltar na rang gi ngo bos rtogs bya ma yin pa khegs pas rang gi ngo bos rtogs bya nyid yin par mngon sum du grub pa 'am /
rang gi ngo bos rtogs bya khegs pa nyid rang gi ngo bos rtogs bya ma yin par mngon sum du grub ste /
cig bkag pa nyid bzlog par gnas pa yin pas gnyi ga ma yin pa'i phung po gsum pa khegs pa na phung po gsum pa'i gzhal bya dang ldan pa shugs pa yin no / /
gsum pa ni gzhal bya gsum pa dang ldan pa khegs mod tshad ma gsum par gyur na ci 'gal khyab pa ma grub zhe na /
'o na tshad ma gsum pa de gzhal bya med pa 'am /
gzhal bya gnyis po nyid la 'jug pa yin /
dang po ni mi rung ste gzhal bya rtogs pa khegs pa na de'i mtshon bya tshad ma 'ang khegs pa'i phyir ro /
gnyis pa ltar na mngon rtag? gam lkog gyur pa 'jug /
dang po ni ma yin te /
mngon gyur ni gzhan la ma ltos par rtogs par bya ba yin la de 'ang rang gi ngo bo ma mthong na blos sgro 'dogs sel par 'gal te blos ma reg pa'i phyir ro /
mthong na gzung don la ma 'khrul ? dgos pas mngon gyur 'jal ba la mngon sum tshad mas khyab pas blo gsum pas mngon gyur 'jal ba 'gal ba'i phyir ro /
lkog dag? pa 'ang mi 'thad de lkog gyur ni rang gi ngo bos rtogs bya ma yin pas chos gzhan la ltos nas rtogs par bya ba yin la chos gzhan de 'ang gzhal bya'i khyab bya ma yin pa ni de la mi 'khrul bar 'gal bas de'i khyab byas rtogs la khyab bya de 'ang rang nyid ma nges par shes par byed pa'i rgyu ma yin pas rang nyid nges pa las rtogs pa na khyab bya mthong pa las khyab byed dpog pa rjes dpag las ?yin pas lkog gyur 'jal ba la rjes dpag tshad mas khyab pas blo gsum pas lkog gyur 'jal ba 'gal ba'i phyir ro /
des na gzhal bya med pa dang gnyis po la 'jug pa khegs pa na gzhal bya gsum pa dang ldan pas ma khyab par yod pa khegs pa yin no / /
ming gi don la spyir sgra 'jug pa'i gzhi ni don ste brda'i yul du bya bas tha snyad kyi sgras rtogs par bya ba ste /
ba lang zhes pa lkog shal la sogs pa 'dus pa la 'jug pa lta bu'o /
bshad pa'i don ni yi ge phye bas thob pa ste mtsho'i skyes zhes pa chu'i phung por ngo bo grub pa yin no zhes pa lta bu'o /
de la bshad pa'i don dang 'jug pa'i gzhi mi 'khrul ba yang yod de rnam par shes pa zhes gang la grags pa'i dbang shes dang yid shes la bshad pa'i don don? gyi rnam pa tsam rig pa yod pa lta bu'o /
'gal ba'ang yod de lug rdzi mo zhes pa'i sgra 'jug pa'i gzhi bya de la bshad pa'i don med la /
bshad pa'i don yod pa'i mi la sgra mi 'jug pa lta bu'o /
'khrul pa dang don cig la 'du ba mu bzhi pa 'ang yod de sa steng nyal zhes pa sa'i steng na nyal ba'i ba lang la sogs pa la bshad pa'i don 'ba' zhig dang ma nyal ba'i ma he la 'jug pa'i gzhi 'ba' zhig yod cing sa'i steng na nyal ba'i ma he la gnyi ga yod la /
nam mkha' lding la sogs pa la gnyi ga med pa lta bu'o /
de la gzung don la ma 'khrul pa la dbang po la rten pa zhes brjod pa ni dbang po'i mngon sum la gnyi ga yod la gzhan gsum la 'jug pa'i rgyu mtshan yod kyang bshad pa'i rgyu mtshan med pa dang zla ba gnyis snang la sogs pa la bshad pa'i rgyu mtshan yod kyang 'jug pa'i rgyu mtshan med pa dang yid rtog pa la sogs pa ni gnyi ga med pa yin pas 'khrul pa dang don cig la 'du ba mu bzhi pa'o /
rtags bzung zhing 'brel pa dran pa'i rjes thogs la spyi'i rnam pas dpog pa ni rjes dpag zhes pa'i sgra bshad pa'i don yin la 'jug pa'ang bshad pa'i rgyu mtshan dang ldan pa de nyid la 'jug pas rjes su dpag pa zhes pa ni bshad pa dang 'jug pa'i rgyu mtshan mi 'khrul pa'o / / / /
tshad ma yid kyi mun pa sel pa zhes bya ba las tshad ma'i mtshan nyid dbye? ba rnam par nges par nges pa'i le'u ste /
gnyis pa'o / / / /
mngon sum bye brag du gtan la dbab pa la bzhi ste /
thun mong gi mtshan nyid dang /
so so'i mtshan nyid dang /
spyod yul dang /
tshad ma'i 'bras bu'o / /
dang po la gnyis te /
rigs mi mthun gcod pa'i mtshan nyid dang /
log rtogs sel pa'i mtshan nyid do /
dang po la gnyis te /
gzhan gyi lugs dgag pa dang /
rang gi lugs rnam par gzhag pa'o /
dang po ni slob dpon dul lhas rtog pa dang bral zhing mi slu ba tshad ma'i mtshan nyid du 'dod do /
de la myong bya rang nyid la ma 'khrul ba mtshan nyid yin no zhes bsgre'o / /
'o na gzhan rig mngon sum ma yin par 'gyur ro zhe na /
snga ma ltar na 'ang snang la ma nges pa dang bcad pa'i yul can mngon sum ma yin par 'gyur ro /
de 'dod do zhe na /
snga ma'ang 'dod do /
de la mngon sum gyi don myong stobs kyis sgro 'dogs gcod pa yod do zhe na /
snang ba'am nges pa la sogs pa la 'ang mngon sum gyi don gzung don la ma 'khrul pa gnas so / /
de mngon sum gyi don du kho bo la ma grub po zhe na /
snga ma la'ang 'dra'o / /
yang blo ldan bzang pos gzung yul dang 'jug yul gang gis kyang khyad par du ma byas pa'i yul bden pa dang ldan pa dang rtog pa dang bral ba mngon sum gyi mtshan nyid du 'dod do /
de la 'di 'dri bar bya ste mtshan nyid ma 'khrul ba yul tsam gyi spyi la ltos nas brtsi na mtshon bya mngon sum yang yul tsam gyi spyi la ltos nas mngon sum yin nam /
bye brag du gzung yul la ltos nas mngon sum yin /
dang po ltar na rang rig gi shugs la rtogs par bya ba sgra don yin la de la 'ang yul tsam gyis khyab pas rang rig sgra don la ltos nas kyang mngon sum du brjod dgos la /
de 'dod na de la ltos te rtog pa dang ma bral bas mngon sum la rang rig gi yul la ltos te rtog pa dang bral bas ma khyab par 'gyur ro /
gnyis pa ltar na ma 'khrul ba yul tsam la ltos nas yod kyang mngon sum du bye brag gzung yul la ltos nas 'jog na rjes ! / /
dpag me tsam la ltos te bden pa rtogs pa yin yang bye brag tsan dan gyi me la tshad mar 'gyur ro / /
mtshan nyid me'i spyi la ltos nas tshang pa la mtshon bya me'i bye brag la ltos par 'gal na /
mtshan nyid ma 'khrul ba yul tsam la ltos nas tshang pa la mtshon bya mngon sum du gzung yul la ltos nas rtsi ba 'gal lo / /
gnyis pa rang gi lugs ni des na ma 'khrul ba 'ang gzung yul la ltos nas yin la mngon sum du 'ang gzung yul la ltos nas brtsi bas gzung don la ma 'khrul pa mngon sum gyi mtshan nyid de dngos po snang pa mngon sum yin no / /
rigs mi mthun pa mtha' dag des bsal pas rtog pa dang bral ba ni rigs mi mthun pa sel byed ma yin no / /
log rtogs sel pa'i mtshan nyid ni rtog pa dang bral ba ste phyi rol pa dag rtog bcas su 'dod pa'i log rtogs dgag pa'i don du mngon sum gyi khyab byed la mtshan nyid du btags pa yin no /
de 'ang grub mtha' la grags pa'i rtog pa khams gsum pa'i sems dang sems las byung la rtog par mi brjod de de dang bral ba so so'i skye bo'i mngon sum la med pa'i phyir ro /
des na tha snyad pa'i shes pa la grags pa'i don spyi 'dzin pa rtog pa yin la /
rtog bral yang mngon sum gyi yul la ltos nas gnas pa yin pas rang gi yul gyi sgra don mi snang pa rtog bral lo /
de 'ang rdzas de la sgra don mi snang pa ma brjod na rtog pa myong pa'i rang rig la ma khyab pa yin la /
sgra don 'dzin pa'i ltog pa ma yin pa la brjod na rjes dpag tshad ma'ang sgra don 'dzin pa'i ldog pa ma yin pas rtog bral du thal lo /
rjes dpag tshad ma sgra don snang pa'i ldog pa yin na yid dpyod ma sgra don snang pa'i ldog pa yod pas rjes dpag tshad ma yod pa 'am /
yang na rjes dpag tshad ma'i ldog pa med pas sgra don snang pa'i ldog pa'ang med par 'gyur ro / /
so so'i mtshan nyid ma dbye ba dang /
dbang po'i mngon sum dang /
yid dang /
rang rig dang /
rnal 'byor gyi mngon sum gyi mtshan nyid dang lnga'o /
dang po la tshad mas grub pa'i dbye ba ni rang rig pa dang gzhan rig pa gnyis te /
dbye ba'i gzhi mngon sum tsam la /
dbye ba'i don ngo bo cig la ldog pa tha dad pas dbye ba'i rgyu mtshan rdzas de nyid 'dzin pa dang rdzas gzhan 'dzin pa'i dbye bas /
rang rig dang gzhan rig gnyis su nges pa yin te gzung pa de'i bdag nyid yin pa dang ma yin pa dngos 'gal du grub pas des khyad par du byas pa'i mngon sum gnyis kho nar yang shugs la grub pa yin no /
gzhan rig la ni bdag rkyen dbang po gzugs can las byung pa dbang po'i mngon sum dang /
yid las byung pa la yid tsam las skyes pa yid kyi mngon sum dang /
yid de kho na las goms pa mas skyes pa rnal 'byor gyi mngon sum gsum ste /
de gsum lung la grags pas phye ba yin gyi tshad mas grub pa ni ma yin no / /
gnyis pa dbang po'i mngon sum gyi mtshan nyid ni bdag rkyen dbang po gzugs can las skyes pa dang gzung don la ma 'khrul pa ste dang pos mngon sum gsum po sel la gnyis pas zla ba gnyis snang la sogs pa sel pa yin no /
de 'ang gnyi ga ma dmigs pa dang sa bon dmigs pa dang myu gu dmigs pa las sa bon la myu gu bskyed pa'i nus pa grub pa ltar /
mig phye ba dang shes pas gzugs 'dzin pa gnyi ga ma dmigs pa dang mig phye ba dmigs pa dang shes pas gzugs 'dzin pa dmigs pas gzugs 'dzin bskyed pa'i nus pa grub pa la dbang po tshad ma grub ces bya'i kha dog dang reg bya la sogs pa mthong pa'ang dbang po'i ldog pa ma yin la /
yul kha dog gzugs dang pa la sogs pa lung la grags pa rnams kyang tshad mas grub pa med do / /
yid kyi mngon sum ni nyer len gyi rgyu dbang po'i shes pas bskyed pa dang dbang shes kyi yul gyi skad cig ma gnyis pa la dmigs pa dang bdag rkyen yid las byung pa yin la /
de 'ang yul skad cig ma yin pas blo 'ang skad cig gcig kho na la yod do zhes lung las grags gi tshad mas grub pa med do / /
rang rig pa'i mngon sum gyi mtshan nyid ni /
shes pa'i rdzas de nyid gzung yum du byas te ma 'khrul pa'o / /
rnal 'byor gyi mngon sum ni gang zag 'phags pa dag la /
rgyu de kho na goms pa las yul de kho na stong pa nyid kyang bag yang mthong pa med par gzigs pa dang? po bdag po las tha snyad kyi dngos po yang gsal bar snang pa ste /
de 'ang nyan thos kyis gang zag gis stong pa dang rang rgyal ba pas gzung pa med pa dang bde bar gshegs pa sras dang bcas pas spros pas stong par gzigs pa chos can mngon sum la snang pa dang de dgag bya dang bdag cig na snang du rung pa las ma gzigs pas dgag byas stong par grub pa ste dngos po dang de'i chos nyid dngos su gzigs la sgro btags dang de'i chos nyid la sogs pa dngos po dang ngo bo cig ma yin pa rnams shugs la rtogs pa yin no / /
de'i sgrub byed kyang ji snyed pa mkhyen pa la ni tshad ma'i bsgrub byed med do /
ji lta ba mkhyen pa sngar byung pa brjod pa yongs su dag pa las kun slong shes pa yongs su dag pa dpog pa yin no zhes grag ste brjod pa dag pas kyang kun slong gi khyad par mngon sum bsgrub par nus pa ma yin no /
rang gi rgyud la phyis 'byung pa'i bsgrub byed ni 'di yin te /
rang gi rgyud la stong pa nyid kyi don spyi bsgom pa gzhir byas te /
'di goms pa'i yan lag dang ma bral na gsal ba rab kyi mthar thug par 'gyur nges te /
shes pa'i rgyun brtan par 'jug la sngar goms pa 'bad pa la mi ltos pa dang bsgoms pas gong nas gong du khyad par du 'gyur ba'i phyir /
'dod pa can gzhon nu ma'i don spyi 'dzin goms pa las gsal snang du 'gyur ba bzhin zhes pa rgyu tshogs pa las 'bras bu bskyed rung du dpog pa'i rang bzhin gyi rtags so / /
gong nas gong du bogs dbyung pa dang sngar goms pa 'bad pa la mi ltos par ni myong pa nyid las grub po /
shes pa'i rgyun brtan par rjes su dpog pas nges te me dang du ba rgyu 'bras su mngon sum dang mi dmigs pas nges pa ltar /
bya ba 'ang goms pa'i rgyu can du mngon sum dang mi dmigs pas grub la /
skyes ma thog nas dngos por zhen pa byang pas kyang skye ba snga ma phan chad du dngos por zhen pa goms pa sngon du song par rjes dpag gis nges so / /
yang du ba me'i rgyu can du mthong pa na me sngon du ma song pa'i du ba yul dus gang na la mi srid par nges pa ltar /
rig pa tsam rig pa snga ma sngon du song pas khyab par myong pas snga ma sngon du ma song pa'i rig pa srid pa khegs pa yang 'khor ba la thog ma med par grub la /
mar me tsam gzhan la ma ltos par 'od skyed par mthong na 'od mi bskyed pa'i mar me yul dus gang na'ang mi srid pa ltar /
rig pa tsam gzhan la ma ltos par rig pa phyi ma'i bskyed byed du mthong pa na rig pa phyi ma mi bskyed pa'i rig pa nam yang mi srid pas phyi ma thug pa med par grub pa yin no /
gzhan dag ni 'dod chags dang bcas pa'i rig pa yin pas phyi ma bskyed nges te snga ma 'di 'phen pa bzhin zhes rjes dpag gis bsgrub ste /
rig pa bskyed pa nyon mongs pa la mi ltos te shes rab bzhin no /
nyon mongs pa dang bcas pas bskyed kyang nyon mongs med pas ma bskyed na rnal 'byor gyi mngon sum gtan mi 'byung par 'gyur bas de ni ci yang ma yin no /
khyab pa 'ang don spyi goms pa tsam la gsal snang nges par bskyed pas khyab kyang stong pa nyid kyi don spyi goms pa la gsal snang bskyed nus pas ma khyab pa srid na me med tsam la du ba med las khyab pa mngon sum dang mi dmigs pa'i shugs ma nges kyang ! / /
mtsho'o me med pa la du ba med pas ma khyab par dogs par 'gyur bas khyab pa nges kyang ldog pa la the tsom za ba mi khegs par 'gyur ro / /
des na spyi la khyab pa nges pas bye brag la ma khyab par yod pa'i dogs pa khegs pa yin no / / / /
mngon sum dang rjes su dpag pa'i spyod yul ni gzung yul la bsams nas mngon sum gyis don rang gi mtshan nyid kyi dngos po 'dzin la /
rjes dpag gis don spyi kun brtags 'dzin pa yin no /
gzhal bya dngos por 'jal bar 'dra med kyi mngon sum gyis yul dang dus dang rnam pa gzhan dang thun mong ma yin pa'i gsal ba 'jal bas rang gi mtshan nyid 'jal zhes brjod la /
rjes dpag khyab pa nges pa la ltos pas dpe dang chos mtshungs kyi spyi ldog dngos po la yod pa de dpog gi thun mong ma yin pa dpog mi nus pas spyi'i yul can du brjod pa yin no / / / /
tshad ma dang 'bras bu la bzhi ste /
tshad ma'i rang bzhin dang /
'bras bu'i rang bzhin dang /
sgrub bya bsgrub byed kyi don dang /
rnam bcas pa'i tshad 'bras dgag pa'o /
dang po ni rang myong pas sgro 'dogs dang 'gal ba rang rig gi tshad ma yin la gzhan 'dzin pa sgro 'dogs dang 'gal ba gzhan rig gi tshad ma'o / /
gnyis pa ni des rang rig tshad ma'i tha snyad dang gzhan rig tshad pa'i tha snyad du bzhag pa ni 'bras bu'o / /
gsum pa ni skyed byed dang bskyed bya'i 'bras bu ma yin te /
tshad ma dang 'bras bu rdzas tha mi dad pa'i phyir ro /
yul can gyis yul bzhag pa'ang ma yin te 'bras bu tshad ma'i yul yin na gzhal byar thal ba'i phyir ro / /
gtan tshigs kyis bsgrub bya gzhal ba'ang ma yin te /
mtshan nyid gtan tshigs kyis mtshon bya bsgrub byar byed pa ni rmongs pa kho na la yin gyi mkhas pa la ma yin pas mkhas pa la tshad 'bras rnam par gzhag pa med par 'gyur ba'i phyir ro / /
des na sngar bshad pa'i mtshan nyid gnyis po las mtshon bya rang rig dang gzhan rig tshad ma'i tha snyad du rnam par gzhag pa yin no / /
'o na sngar bshad pa'i bden pa rtogs pa dang khyad ci yod ce na snga ma ni spyi'i mtshan nyid yin la 'di ni rang rig tshad ma'i bye brag gi mtshan nyid yin pa'i phyir ro / /
rang myong pa dang gzhan 'dzin pa snang la ma nges pa dang bcad pa'i yul can la khyab ches pa 'ang ma yin te /
sgro 'dogs dang 'gal bas khyad par du byas pas de gzhan la mi 'jug pa'i phyir ro / /
bzhi pa ni rnam bcad mdo sde pa dag phyi rol dang 'dra ba'i rnam pa sgro 'dogs dang 'gal ba tshad ma yin la /
don rig pa'i tshad ma'i tha snyad 'bras bu yin no zhes zer ba de ni sngar brjod pa'i rigs pas bsal par grub pa yin no / / / /
tshad ma yid kyi mun ba sel pa las mngon sum gyi tshad ma rnam par nges pa'i le'u ste /
le'u gsum pa'o / / / /
rjes su dpag pa bye brag du gtan la dbab pa la lnga ste /
rjes dpag gi mtshan nyid dang /
gtan tshigs dang gtan tshigs ltar snang bsam pa dang /
rtags kyi nus yul bsgrub bya'i rang bzhin dang /
bsgrub pa dang sun 'byin pa'i ngag gi dbye ba dang /
ngag de thal 'gyur du dgod pa'i tshul lo /
dang po ni chos 'ga' zhig rtsod gzhi la mthong pas de'i khyab byed du nges pa dpog pa ste /
tshul gsum pa'i rtags las rtogs pa'o /
de nyid bden pa rtogs pa dang tshogs pa ni rjes dpag tshad ma'i mtshan nyid do / / / /
gnyis pa gtan tshigs dang gtan tshigs kyi ltar snang gi dbye ba la gsum ste /
ltos gzhi dang /
de la ltos nas gtan tshigs dang gtan tshigs ltar snang du dbye ba dang /
gtan tshigs kyi mtshan nyid bye brag du gtan la dbab pa'o /
dang po la gnyis te /
phyogs chos kyi ltos gzhi dang /
rjes su 'gro ldog gi ltos gzhi'o / /
dang po la gnyis te /
rjes su dpag bya'i sgras brjod par bya ba'i rnam grangs spyir bsam pa dang /
skabs su bab pa'i don gyi khyad par nye bar gzung pa'o / /
dang po la gsum ste /
skabs kyi dbye ba dang /
phyogs kyis sgra'i yul dang /
mtshan nyid pa dang btags pa bar dbye ba'o /
dang po ni kun las btus dang ste bdun las rjes su dpag par bya ba zhes 'byung pa'i sgra'i don gang yin zhe na /
'dir skabs dgu ste grub bsal med pa'i gzhi la mthong pa dang phyogs chos kyi tha snyad spyir 'brel pa nges pa ni gtan tshigs kyi mtshan nyid gtan la 'bebs pa'o /
phyogs chos kyi tha snyad mi shes kyang rtsod gzhi la rtags rten par mthong pa ni dngos po rig pa'o /
sngar mtshan nyid dang mtshon bya 'brel pa nges nas phyis byas pa 'ang rtsod gzhi la mthong pas 'di phyogs dang ldan pa yin no zhes mngon sum mam rjes dpag gis tha snyad du byed pa ni gtan tshigs kyi tha snyad du byed pa'o /
chos de kho na la yod pa'i don dang chos de'i khyab bya yin pa'i tha snyad spyir 'brel nges pa ni khyab pa'i mtshan nyid gtan la 'bebs pa'o /
khyab bya'i tha snyad ma nges kyang sha pa shing kho na la yod par mthong pa tsam ni khyab pa'i dngos po rig pa'o /
sngar mtshan nyid dang mtshon bya 'brel par nges nas phyis rtsol byung yang mi rtag pa kho na la yod pas de'i khyab bya yin no zhes mngon sum 'am rjes su dpag pas tha snyad du byed pa ni khyab pa'i tha snyad du byed pa'o /
sgra dang mi rtag pa tshogs pa phyir rgol la grub bsal med la rgol bas dpag par 'dod par mthong nas grub bsal med la bsgrub par 'dod pa'i spyi ldog dang bsgrub bya'i tha snyad 'brel par nges pa ni bsgrub bya'i mtshan nyid gtan la 'bebs pa'o /
bsgrub bya'i tha snyad ma thogs kyang la dang me'i tshogs pa phyir rgol la grub bsal med la rgol bas bsgrub par 'dod par shes pa ni bsgrub bya'i dngos po rig pa'o /
sngar mtshan nyid dang mtshon bya'i 'brel pa nges na phyis la dang me'i tshogs pa 'di 'ang phyir rgol la grub bsal med la rgol bas bsgrub par 'dod pas bsgrub bya'i tha snyad du rung pa'o zhes rmongs pa la rjes dpag gam mkhas pa la mngon sum gyis nges pa ni bsgrub bya'i tha snyad du byed pa ste gnas skabs dgu'o /
gal te phyogs chos kyi mtshan nyid nges pa la gtan tshigs kyi mtshan nyid nges zhes brjod na /
khyab pa'i mtshan nyid nges pa la'ang gtan tshigs kyi mtshan nyid nges zhes ci te mi brjod /
khyab pa rtags kyi mtshan nyid yin na mig gi gzung bya yin pas sgra mi rtag pa bsgrub pa'ang rtags su 'gyur ro zhe na /
phyogs chos rtags kyi mtshan nyid yin na'ang 'gal ba dang ma nges pa rtags su 'gyur ro /
phyogs chos 'ba' zhig ma yin yang de yang mtshan nyid kyi phyogs cig yin no zhe na /
de ni khyab pa la'ang mtshungs so zhes gzhan dag sgre na /
mtshungs pa bden yang 'jig rten na phyogs chos la gtan tshigs su grags te /
phyogs chos med na gtan tshigs ma grub zhes rjod pa'i phyir ro /
khyab pa la ma grags te khyab pa med pa la gtan tshigs ma grub ces mi brjod pa'i phyir ro /
gzhan dag tshul gsum tshogs pa dang gtan tshigs kyi tha snyad 'brel pa rang nges pa ma gtan tshigs kyi mtshan nyid gtan la 'bebs pa'o /
zhes brjod pa'i ltar na /
de'i tshe phyogs kyi sgra'i don chos can kho na la 'jug par mi rung ste /
khyab pa'i skabs su 'ang chos la'ang 'jug pa'i phyir ro / /
gnyis pa ni de ltar gnas skabs dgu las tha snyad du byed pa'i gnas skabs gsum ni sngar mtshan nyid gtan la 'bebs pa'i rjes su 'jug pas chos can la rjes su dpag byar ma btags ! / /
kyang log rtogs mi skye bas btags pa la dgos pa med pa'i phyir btags pa'i sgra don med par 'gyur la /
dngos po rig pa'ang bstan bcos kyi tha snyad mi shes pa'ang yod pas gnas skabs drug po de la rjes su dpag bya'i sgra'i don so sor brjod pa ma yin no /
des na mtshan nyid gtan la 'bebs pa gsum gyi dbang du byas nas gtan tshigs kyi mtshan nyid gtan la 'bebs pa'i tshe rtsod gzhi la phyogs kyi sgra 'jug gi tshogs pa la mi 'jug ste de la yod par grub na bsgrub bya grub pas rtags don med par 'gyur ba'i phyir ro /
chos la mi 'jug ste chos la yod pa phyogs chos yin na rjes 'gro dang tha dad med par 'gyur ba'i phyir ro / /
khyab pa'i mtshan nyid gtan la 'bebs pa na bsgrub bya'i chos la 'jug ste /
rtags kyi khyab byed bsgrub bya'i chos yin pa'i phyir ro /
rtsod gzhi' dang tshogs don la mi 'jug ste de gnyis rtags kyi khyab byed yin na rtags thun mong ma yin par 'gyur ba'i phyir ro /
bsgrub bya'i mtshan nyid gtan la 'bebs pa na tshogs don la 'jug ste rtags kyis dpog pa'i phyir ro /
khyab pa nges pa na grub zin pas chos kha yar ba yang bsgrub bya ma yin ma phyogs chos nges pa na nges zin pas chos can yang bsgrub bya ma yin te de gnyis la 'jug pa ma yin no / /
gsum pa ni de dag la tshogs don ni rjes su dpag par bya ba mtshan nyid pa ste /
rjes dpag gi gzhal bya yin pas rjes su dpag bya dang /
rtags kyi go bya yin pas bsgrub bya dang /
rgol bas dpag par 'dod pas dam bca' dang /
phyogs zhes grags pa yin no /
chos can nam chos kha yar ba ni dam bca' dang phyogs dang bsgrub bya dang rjes su dpag bya btags pa ba yin no / /
skabs su bab pa'i don gyi khyad par ni skabs kyi ngo bo dang /
sgra'i don bsam pa gnyis te /
dang po ni 'dir ni gtan tshigs kyi mtshan nyid gtan la 'bebs pa'i skabs yin pas chos can la rjes su dpag bya zhes bya ste chos can yang shes par 'dod pa'i bye brag dang ldan pa'o /
shes par 'dod pa 'ang bsgrub bya'i chos la grub bsal med pas shes 'dod 'jug du rung pa'o /
'o na la rtsod gzhir byas pa na lha sbyin gyi khang pa la'ang me grub bsal med pas phyogs su 'gyur ro zhe na /
rtags kyi mtshan nyid phyogs kyi chos dang khyab pa yin na byas pas mi rtag pa bsgrub pa na du ba'ang rtags su 'gyur te phyogs chos dang khyab pa yod pa'i phyir ro /
'dod pa nyid do zhe na /
snga ma'ang 'dod pa nyid do /
de lta ma yin na de la du ba mthong pas me dpog? pa rjes dpag ma yin par 'gyur te rtags la phyogs chos med pas so /
'o na skabs su ma bab pa'i chos can du ji ltar 'gyur zhe na /
du ba'ang skabs su 'god pa tshar gcad pa'i gnas su ji ltar 'gyur /
rtags yin yang skabs su ma bab pa mi 'gal lo zhe na /
phyogs yin yang skabs su ma bab pa mi 'gal lo / /
slob dpon chos mchog gis ? ??? bzang po pos the tsom dang ldan pa'i gzhi la shes ?? dang brjod pa'ang phyir rgol bsgrub bya'i chos la log rtogs dang ldan pa dang yid dpyod kyi nges pa dang blo kha ma phyogs pa'i gzhi la ma khyab pa dang /
bsgrub bya'i chos la log mi srid do zhes zer na shes zin pa la'ang dpag 'dod 'jug mi srid do /
gang zag gzhan gyi dpag 'dod 'jug go zhe na /
gang zag gzhan la snang ngo /
de la ma bskal pa yin no zhe na /
dpag 'dod yod pa de la grub ma zin pa yin no /
yang me grub zin pa tshang bang la du ba yod pa rtags go byed yin na tshang bang gi me yang bsgrub byar 'gyur te du ba me'i go byed yin la me du ba'i go bya ma yin pa 'gal ba'i phyir ro /
des na bsgrub bya la'ang ngo bo mi dgos par 'gyur ro /
yang bsgrub bya grub la rtags ma grub pa srid pa ltar rnam 'jog gi rgyu ma rtogs na'ang rnam gzhag gi 'bras bu rtogs par ci te mi 'gyur / /
gnyis pa sgra'i don bsam pa ni shes 'dod dang ldan pa'i gzhi la rjes su dpag par bya ba zhes brjod pa'ang btags pa'i sgra yin la /
de 'ang btags pa'i mtshan nyid dang /
gdags pa'i rgyu mtshan dang /
gdags pa'i dgos pa gsum gyis nges par bya'o /
dang po ni dkar zal la ba lang zhes brjod pa 'ang don de la ming med kyang sgro btags pa yin la /
mi blun po la ba lang zhes brjod pa'ang ba lang gi ming med kyang sgro btags par 'dra na /
dkar zal ni ba lang mtshan nyid pa yin la mi blun po btags pa ba zhes pa ji ltar dbye zhe na /
ba lang zhes pa'i ming phyi rol na med kyang sgra spyi kun btags phyi rol du zhen nas sgro btags par 'dra mod kyi zhen pa'i brjod bya nog dang lkog shal dkar zal la yod pas de mtshan nyid pa yin la mi blun po la med pas btags pa ba ste /
blun po la ni ba lang zhes / /
rjes 'brel rgyu mtshan 'ga' las 'dod / /
don tsam phyin ci log gyur gyi / /
sgra ni rang gi don la gnas zhes 'byung pa yin no /
gal te nog dang lkog shal zhen pa'i brjod bya yin pa brda' la ma ltos par ram brda' byas pa yin /
dang po ltar na sgra don gyi 'brel pa dngos po bar 'gyur la /
gnyis pa ltar na blun po la'ang brda' byas pas de'ang zhen pa'i brjod byar 'gyur bas de'ang mtshan nyid par 'gyur ro zhe na /
brda' la ma ltos pa khas mi len no /
brda' byas pas brjod bya yin yang blun po la brda' byas pa ma yin te de nyid brjod byar mi zhen gyi de la sgro btags pa'i lkog shal la sogs pa 'dus pa brjod byar zhen pa'i phyir ro /
lkog shal la sogs pa 'dus pa la de nyid brjod byar zhen pas brda' byas pa yin no /
des na don de nyid la brjod byar zhen pa'i sgra na mtshan nyid pa yin la /
de la sgro btags pa'i chos gzhan brjod byar zhen pa btags pa ba ste /
'khrul med can shes dang po'i / /
brda'i spyod yul gang yin dngos / /
'khrul rtog can gzhan phal pa yin zhes gsungs pa yin no / /
gnyis pa ni chos dang chos can tshogs pa rjes su dpag bya yin la de'i phyogs cig chos can la'ang rjes su dpag byar gdags pas ras yug gi phyogs cig tshig pa la ras yug tshig ces pa lta bu yin gyi /
'od la nyi ma zhes ?brjod na chos can ni dpe'i chos can dang mi mthun dpe'i chos can dang skabs su ma bab pa'i chos can thams cad kyi thun mong gi ming yin pas dpe la yod pa la sogs pa phyogs chos su go bar 'gyur bas chos can gzhan la yod pa phyogs chos yin pa'i log rtogs bsal pa'i don du rjes su dpag bya'i mi gis brjod pa yin no /
'o na rjes su dpag bya la yod ces pas kyang chos dang tshogs don la yod pa phyogs chos su go bar 'gyur te rjes su dpag bya'i ming yang thun mong pa yin pa'i phyir ro zhe na /
'dir bstan bcos byed pa don gyi skyon yon dpyod mi shes la sgra'i skyon yon dpyod pa la bstan bcos ston pa yin pas sgra'i skyon dpyod pas tshogs pa la yod par mi go ste /
@# / /
tshogs pa la yod par brjod na bsgrub bya grub zin pa la yod pa yin la gtan tshigs ni ma grub pa'i bsgrub byed la grags pas sgra 'gal ba'i phyir ro /
chos la yod par mi go ste mthun phyogs la yod pa dang sgra bzlos pa'i phyir ro /
des na rtsod gzhi la go cha yin no /
'o na chos can gyi ming gi brjod pas kyang mi mthun pa'i dpe la mi go ste /
mi mthun phyogs la med pa dang sgra 'gal ba'i phyir ro /
mthun dpe la mi go ste mthun phyogs la yod pa dang bzlos pa'i phyir ro /
des na rtsod gzhi la go bar 'gyur ro zhe na mi mthun pa'i dpe la brjod na sgra 'gal ba bden yang mthun dpe la yod pa sgra bzlos pa ma yin te rigs kyi spyi mthun phyogs ma yod pa rigs kyi bye brag dpe la yod par mi 'grub ste rtsol byung gis sgra mi rtag par bsgrub pa na rtsol byung mthun phyogs tsam la yod kyang dpe bum pa la yod yang mi 'grub pa bzhin no /
chos dang chos can tshogs pa'i spyi mthun phyogs kyi rdzas la yod par grub pa na tshogs pa'i bye brag chos la yod par 'grub pas ga la mtshungs / /
rjes su 'gro ldog gi ltos gzhi las bzhi ste /
mthun phyogs dang mi mthun phyogs kyi mtshan nyid dang /
de la btsad pa spang pa dang /
kha tshon chod pa'i tshul dang /
sgra bshad pa'i don no / /
dang po ni bsgrub bya'i chos dang ltan pa mthun pa'i chos yin la /
bsgrub bya'i chos dang mi ldan pa mi mthun pa'i phyogs yin no /
gal te bsgrub bya'i chos dang ldan pa zhes pa bsgrub bya'i chos su gzung pa dang ldan pa lam /
rtags kyi mi 'khrul pa'i yul dang ldan pa la brjod /
dang po ltar na blo bur pa'i rjes dpag gi rtags la mthun phyogs med par 'gyur ma /
gnyis pa ltar na byas ? rtag pa bsgrub pa la sogs pa ? mthun phyogs med par 'gyur ro zhe na /
de gnyi ga ltar yang ma yin te chos bag zhig bsgrub bya'i chos su bzung ngo shi na bsgrub bya'i chos dang ldan pa de ni chos de la ltos pa'i mthun phyogs yin no /
des na chos can gyi ngo bo dang khyad par 'gog pa'i 'gal ba dag la'ang chos can gyi ngo bo dang khyad par de sgrub bya'i chos su bzung ngo she na sgrub bya'i chos ldan yin pa mthun phyogs yi la /
de la rtags 'jug mi srid pas phyogs chos dang ldan la mthun phyogs la 'jug mi srid pa'i 'gal pa'i gtan tshigs ltar snang gi mtshan nyid yod pa yin no / /
gnyis pa ni gal te mi rtag pa tsam bsgrub bya'i chos dang ldan pa yin nam ma yin /
da lo ltar na sgra la sgra la grub par cis 'jog yod sa dang yod chos ? tha dad med pas so zhe na /
mi rtag pa la'ang chos gnyis med pas mi rtag pa la mi rtag pa ldan par ji ltar 'gyur /
gnyis pa ltar na mi rtag pa bsgrub bya'i chos ldan ma yin pas mi mthun phyogs su 'gyur la de la rtags byas pa zhugs pas ldog pa ma grub par 'gyur ro zhe na /
du ba de mtshon bya gtan tshigs yin nam ma yin /
dang po ltar na btags yod du 'gyur la gnyis pa ltar na mtshon bya mtshon bya ma yin pa'i du ba la tshul gsum zhugs pas mtshan nyid de mtshon bya la ltos nas khyab ches par 'gyur ro /
gal te mtshon bya gtan tshigs kyi ldog pa ma yin pas btags yod du mi 'gyur la /
rdzas yin pas de la zhugs pas khyab ches su 'ang mi 'gyur ro snyam na /
sgra la sgra ma grub pa ltar mi rtag pa dang ldan pa'i ldog pa ma yin pas ldog pa gnyis yod par yang mi 'gyur la /
bsgrub bya'i chos dang ldan pa'i rdzas ma yin pas de la zhugs pas ldog pa ma grub par yang mi 'gyur ro /
de bzhin du sa phyogs dang me'i rdzas kyang sreg pa la sogs pa'i mtshan nyid dang ldan pa'i rdzas yin pas de la rtags zhugs pas ldog pa ma grub par mi 'gyur ro / /
gsum pa ni sgra mi rtag pa'i rdzas yin pa dang /
dngos po stong pa nyid kyi rdzas yin pa dang /
dkar zas la ba lang gi rdzas yin par bsgrub pa la sogs pa chos can de chos de'i rdzas yin par bsgrub pa rnams la rdzas la mtshon chod de /
dngos po rnams mi rtag pa'i rdzas yin pas mthun phyogs dang dngos po med rnams mi rtag pa'i rdzas pa yin pas chos mthun phyag yan lag ? pa'i rdzas dang rdzas ma yin pa gnyi ga yin pa dang gnyi ga ma yin pa mi srid pa bzhin no /
ldog pa la ni mtshon chod pa ma yin te shes bya tsam ldog la sogs pa mi rtag pa'i rdzas yin pa dang ma yin pa gnyi gar 'gyur ba'i phyir ro /
yang byas pa'i ldog pa la mi rtags kho na la yod pa'i chos rten la? mi rtag pa'i khyab bya'i tha snyad mi rten pas mi mthun ? yin la ldog pa la mi rtag pa'i khyab bya'i tha snyad rten pa dang mi rten pa gnyi ga yin pa dang gnyi ga ma yin pa mi srid de kha tshon chod pa yin no /
rdzas la ni kha tshon chod pa ma yin te /
bum pa lta bu shes bya dang gzhal bya la sogs pa'i chos yod pas mi rtag pa'i khyab bya'i tha snyad mi rten pa 'ang yin la byas pa dang rtsol byung la sogs pa'i rdzas yin pas mi rtag pa'i ? bya'i tha snyad rten pa 'ang yin pa'i phyir ro / /
bzhi pa ni mthun phyogs zhes pa rtsod gzhi dang bsgrub bya'i chos kyis 'dra ba ste /
yang dag pa'i rtags kyi mthun dpe la mtshan nyid dang sgra bshad pa'i don gnyi ga yod pa la bkal ba'i mthun phyogs la sogs pa la mtshan nyid yod kyang sgra bshad pa'i don med pa yin pa dang /
mi mthun phyogs la gnyi ga med pa yin te /
sgra bshad pa don la mtshan nyid kyis khyab pas sgra bshad pa'i don yod la mtshan nyid med pa srid pa ma yin no /
rtsod gzhi dang bsgrub bya'i chos kyis 'dra ba sgra bshad pa'i don tsam mthun phyogs kyis mtshan nyid ma yin pas bsgrub bya ma grub pa'i sngar de ma nges kyang mthun phyogs su nges pa 'gal ba med pa yin no /
mi mthun phyogs kyi sgra bshad pa'i don ni rtsod gzhi dang bsgrub bya'i chos kyis 'dra ba med pa ste /
mi mthun phyogs mtha' dag la gnyi ga yod pa yin la /
'gal ba'i phyogs mthun la sgra bshad pa'i don yod kyang mtshan nyid med pa dang /
yang dag gi rtags kyi mthun phyogs la gnyi ga med pa ste /
mtshan nyid yod la sgra bshad pa'i don med pa ni mi srid pa yin no / /
ltos gzhi de la ltos nas gtan tshigs dang gtan tshigs ltar snang gi dbye ba ni rtags kyi phyogs chos zhes pa ni bsgrub bya grub bsal med pa'i chos can la rtags de dbyer med kyi ldog pa tha dad du yod par nges pa phyogs chos yin no /
'o na rang bzhin gyi rtags la mi rtag pa grub bsal med pa'i sgra dang byas pa la sogs pa ngo bo dbyer med yin la ldog pa tha dad pas phyogs chos yod par rigs gcig dang du bra la sogs pa med dgag dngos med yin pas chos can dngos po dang ngo bo dbyer med mi 'thad la /
la dang du ba la sogs pa'ang rdzas tha dad yin pas ngo bo dbyer med ji ltar rung zhe na /
med dgag dngos med yin na dngos 'gal chos su 'gyur ba dang cig dang su bral dang dngos po ngo bo cig ma yin na dngos po yang dag gi cig dang du mar 'gyur ba la sogs pa brjod zer te /
? dang du ba rdzas tha dad pas du bas me sgrub rtags dang chos can ngo bo cig ma yin par sems na gzugs la sogs pa dang dbang shes ngo bo tha dad pas dbang shes yongs su gcad pa'i gzhal bya dang ldan pas tshad ma'i tha snyad du bsgrub pa'ang rang bzhin gyi rtags ma yin par 'gyur te /
gzhal bya bems po ? yin la tshad ma'i tha snyad rig pa yin pas rdzas cig ma yin te /
@# / /
bdag cig pa'i 'brel pa med pa'i phyir ro /
gzhal bya bems po dang tshad ma bdag mi cig kyang gzhal byas khyad par du byas pa'i gzhal bya dang ldan pa dang tshad ma'i tha snyad blo'i yul du bdag cig pas rang bzhin gyi rtags su 'thad do zhe na /
du ba dang la rdzas tha dad kyang du bas khyad par du byas pa'i du ba dang ldan pa zhes pa'i rtags dang la dbyer med yin no /
'o na ma dang ldan pa'ang la dang dbyer med pas de gnyis bdag cig pas rang bzhin gyi rtags su mi 'gyur ram zhe na /
de gnyis bdag cig kyang de'i su ris mi zin pas de khyad par du byed pa'i chos du ba dang me rgyu 'bras su nges pa la brten nas khyab pa nges par bya ba yin pas 'bras bu'i rtags su brjod pa yin no /
des na phyogs chos ni grub bsal med pa'i chos can dang rtags dbyer med kyi ldog pa tha dad du gnas pa yin pa /
rtags su bkod tshad la ni phyogs chos yod pa dang med pa gnyis su nges pa yin no /
phyogs chos med pa la'ang bdun te /
gzhi gtan med ni don dam pa'i sgra byas pa'i phyir mi rtag ces pa lta bu'o /
gzhi tshad mas ma nges pa ni na za'i nub pa byas pa'i phyir mi rtag ces pa lta bu'o /
gzhi la shes 'dod med pa ni sgra bstan bya yin te byas pa'i phyir zhes pa 'am sgra mnyan bya ma yin te byas pa'i phyir zhes pa lta bu'o /
gtan tshigs kyi ngo bo mi srid pa ni sgra mi rtag par bsgrub pa la don dam par yod pa rtags su bkod pa lta bu'o /
gzhi dang rtags brel pa med pa ni sgra mi rtag ste mig gis gzung bya yin pa'i phyir ro zhes pa lta bu'o /
gzhi dang tha dad med pa ni sgra mi rtag ste /
sgra yin pa'i phyir bya ba lta bu'o / /
gzhi la rten par ma nges pa ni sgra mi rtag te byas pa'i phyir zhes pa de nyid la sgra ma byas par log par rtogs pa dang byas pa la the tsom za ba dang byas pa yid dpyod kyis nges pa la sogs pa'o /
sgra mi rtag ste mi rtag pa'i phyir zhes pa 'ang mi rtag par nges na shes 'dod med pa dang ma nges na gzhi dang 'brel pa ma nges pas 'du bas snga ma bdun po las gzhan du yod pa ma yin no / /
bdun po de dag la'ang ngo bo mi srid pa ma gtogs pa drug po ni rtags su bkod pa drug po mtshan gzhir byas te chos can de la bsgrub byed sgrub pa la ltos te ma grub pa'i gtan tshigs ltar snang du mtshon rtags su ni bkod la phyogs chos dang mi ldan pa mtshan nyid du byar rung pa yin no /
don dam pa'i yod pas sgra mi rtag par bsgrub pa ma grub pa'i gtan tshigs ltar snang du mtshon nus pa ma yin te /
mtshon na rtags su bkod pa'i don dam pa'i yod pa las gzhan mtshan gzhi byed dam /
don dam pa'i yod pa nyid mtshan gzhir byed /
dang po lta na sun 'byin tshul gsum ston byed ma yin pas bsgrub pa ltar snang du mtshon par 'gyur ro /
tshul gsum mi ston pas bsgrub pa ma yin par 'gyur mod bsgrub par ma bkod pas ltar snang du ji ltar 'gyur zhe na /
phyogs chos med pas rtags ma yin par 'gyur mod rtags su ma bkod pas gtan tshigs ltar snang du ji ltar 'gyur /
'on te don dam par yod pa nyid mtshan gzhir byas te rtags su bkod la phyogs chos dang mi ldan pas ma grub pa'i gtan tshigs ltar snang du mtshon no zhe na /
dgag bya don dam pa'i dngos po nyid cig dang du ma dang bral bas stong pa nyid du sgrub pa cis dgag /
gtan tshigs ma grub po zhe na /
'dir yang ma yin gzhi la mi srid pa yin no /
phyogs chos med pa mi srid na phyogs chos yod par 'gyur ro zhe na /
yang dag gi cig dang du bral ma grub na yang dag pa'i gcig dang du bar 'gyur ro /
cig dang du bral yod kyang gzhi med pas gzhi la rten par med do zhe na /
phyogs chos dang mi ldan pa yod kyang mtshan gzhi med pas mtshan gzhi la rten par med do /
des na de ni gtan tshigs dang gtan tshigs ltar snang bang du 'ang mtshon par bya ba ma yin no /
gzhi med kyang khyad par btsi bar bya ba yin na /
sgra gzhal bya yin pas rtag par sgrub pa'ang mthun phyogs dang mi mthun phyogs thams cad la khyab pa'i ma nges pa dang rtag par kha tshon chod pa 'ang yin na gzhal bya ma yin pa'i bum pa rtag pas ma mi rtag pa 'am phung po gsum par brjod /
dang po ltar na mthun phyogs la khyab pa nyams la gnyis pa ltar na mi mthun phyogs la khyab pa mi 'thad la gsum pa ltar na kha tshon ma chod par 'gyur ro /
? pas khyad par gsum ka khas mi len no zhe na /
don dam pa'i yod pa 'ang ma grub pas rtags dang ltar snang gang du 'ang mi 'dod do /
des na ma grub pa drug kho na'o / /
kha chig sgra la bas pa rtags su bkod pa na sgra ma yin pa'i byas pa med pas chos can la rtags kyi phyogs cig po de pa zhes pa drug po der ma 'dus pa yod do zhes zer ba /
sgra'i byas pa dang sgra ma yin pa'i byas pa so sor rtags su bkod pa 'am /
de ste byas pa tsam gyi rigs kyi spyi bkod pa na chos can la gtan tshigs kyi phyogs cig ma grub pa brjod /
dang po stong na bum pa don byed pas dngos por mtshon pa dang 'jig pa med pas rtag par mtshon pa na mtshan gzhi la mtshan nyid kyi phyogs cig mi srid par 'gyur ro /
dang po ni skyon med yin la gnyis pa ni mtshan gzhi la ngo bo mi srid pas so so yin na ji ltar cig du brjod ba na /
sgra'i byas pa bkod pa ni phyogs chos skyon med yin la sgra ma yin pa'i byas pa bkod pa ni gtan tshigs kyi ngo bo ma grub pa yin pas de gnyis so so yin na ji ltar phyogs cig du byas te phyogs gcig ma grub pa yin / /
gnyis pa ltar na bum pa dpyad bzod cing don byed pas don dam pa'i dngos por mtshon pa mtshan gzhi la mtshan nyid kyi phyogs cig srid la phyogs gcig mi srid par 'gyur ro / /
gal te don byed pa tsam yod kyang de mtshan nyid du bkod la gtan ma yin la /
dpyad bzod dang tshogs pa mtshan nyid du bkod kyang dpyad bzod med pas tshogs pa med pa'i phyir mtshan nyid kyi ngo bo mi srid par 'dus pa yin no zhe na /
sgra'i byas pa yod kyang de rtags su gtan ma bkod la sgra ma yin pa'i byas pa dang tshogs pa bkod kyang sgra ma yin pa'i byas pa med pas tshogs pa gtan med pa'i phyir chos can la gtan tshigs kyi ngo bo ma grub par 'dus pa yin no / /
de lta na'ang ngo bo ma grub par 'dus pa'i phyogs cig grub la phyogs gcig ma grub par brjod dgos te de lta ma yin na tshogs pa dam bcas yin gyi sgra dam bca' ma yin pas sgra mi rtag sgra yin pa'i phyir zhes pa dam bca' ba'i phyogs cig gtan tshigs su bkod par mi 'gyur ro /
sgra dam bca' dngos ma yin pas dam bca' ba'i ngo bo rtags su bkod pa ma yin yang tshogs pa'i cha yin pas dam bca'i phyogs cig gtan tshigs su bkod pa yin no zhe na /
sgra'i byas pa 'ang tshogs pa'i ngo bo ma yin pas gtan tshigs kyi ngo bo grub pa ma yin yang tshogs pa'i cha yin pas gtan tshigs kyi phyogs gcig yin te des na phyogs cig grub la phyogs gcig ma grub pa'ang brjod pa yin no /
'on kyang ngo bo ma grub par ma 'dus pa ma yin no /
gsum pa ltar na bum pa don byed pa tsam las dngos por mtshon pa 'ang snam bu la sogs pa'i don byed pa bum pa la med pas mtshan nyid kyi phyogs cig mi srid par 'gyur ro /
snam bu'i don byed pa med kyang de mtshan nyid du bkod pa ma yin la don byed pa tsam bkod kyang bye brag snam bu'i don byed pa bkag pa yos don byed pa /
? tsam mi khegs pa'i phyir skyon med yin no zhe na /
sgra ma yin pa'i byas pa med kyang de rtags su ma bkod la rigs kyi spyi byas pa tsam bkod kyang sgra ma yin gyi byas pa khegs las phyi byas pa tsam mi khegs te skyon med yin pas gtan tshigs kyi phyogs cig ma grub pas zhes pa'i nyes pa gzhan du yod pa ma yin no / /
'o na mngon @# / /
sum tsam la bden pa'i don rtogs pas tshad mar bsgrub pa 'ang chos can gyi phyogs gcig la ma grub par brjod par mi bya ste /
sgro 'dogs gzhi pa sems ? ?snang pa ? ? 'dus pa dang mngon sum tsam chos can du byas na bye brag snang la ma nges pa la med kyang chos can gtan ma yin la mngon sum tsam chos can yin yang bye brag snang la ma nges pa la bkag pas mngon sum tsam la gtan mi khegs pas skyon med du 'gyur ba'i phyir ro zhe na so sor chos can du bzhag na sgrub pa dang ngo bo ma grub pa gnyis su 'gyur ba bden yang rigs kyi spyi chos can du bya na chos can gyi phyogs cig la med pa yin te /
ma yin na snang la ma nges pa gzhi mngon sum tsam ma yin nam /
yin yang de la rtags bden pa'i don rtogs ma khegs dang po ltar na bye brag la spyis ma khyab par 'gyur la /
gnyis pa ltar na de la bden la ? pa yod par 'gyur ro /
'o na sgra la sgra ma yin pa'i byas pa med kyang gzhi la rtags khegs par mi 'gyur na /
gzhi sgra ma yin pas sam /
rtags byas pa ma khegs pas yin /
dang po ltar na gzhi sgra ma yin du 'gyur la /
gnyis pa ltar na bye brag log pa la spyi log pas ma khyab par 'gyur ro zhe na /
de gzhi sgra ma yin par mi sgra'i rtogs kyi bye brag bkag la rtags kyi spyi mi khegs pa yin te sha pa med kyang shing med par mi 'gyur ba bzhin no / /
tshogs pa chos can du byas na'ang phyogs chos med kyang tshogs pa la yod par mi 'gal bas phyogs cig la ma grub pa ngo bo ma ma grub par ma 'dus pa yod ni /
phyogs chos dang khyab pa'i tshogs don chos can du byas te /
gtan tshigs kyi mtshan nyid kyi tha snyad du bsgrub pa la gzhan la ma ltos par de tsam gyis rigs mi mthun pa mtha' dag sel nus pa'i phyir ro zhes brjod pa na ya khyam phyogs chos la rtags de med pas phyogs cig la med pa yin yang tshogs pa la yod pas ngo bo la ma grub par ma 'dus pa bzhin no /
tshogs pa rtags su bkod pa la ni ya khyam med pa'i tshogs pa yod par 'gal bas de dang mtshungs pa ma yin no / /
de ni phyogs chos med pa'i dbye ba'o / /
phyogs chos yod pa la gnyis te /
rtsod gzhi las gzhan la mi 'jug pa dang 'jug pa'o /
dang po ni thun mong ma yin pa'i ma nges pa yin la /
gnyis pa thun mong pa'o /
dang po ni rtsod gzhi dang de las gzhan du 'gyur rung gi dbye ba dang /
rtsod gzhi kho na la yod pa thun mong ma yin par bsgrub pa dang /
de la ? yang pa'o /
dang po ni rtsod gzhi las gzhan zhes pa rtsod gzhi'i ldog pa las gzhan yin nam /
rtsod gzhi'i ngo bo las gzhan yin /
dang po ltar na sgra chos can du byas pa na de dang bdag cig pa'i shes bya dang gzhal bya la sogs pa 'ang rtsod gzhi las gzhan du 'gyur te /
sgra'i ldog pa las ldog pa gzhan yin pa'i phyir ro /
de 'dod na sgra dang ngo bo cig pa shes bya la sogs pa la mnyan bya 'jug pas sgra la mnyan bya rtags su bkod pa ma thun mong ma yin pa'i ma nges pa ma yin par thal lo /
gnyis pa ltar na skad cig ma ma yin pa chos can du byas te rim dang cig car gyis don byed pas stong pas byas pas stong par bsgrub pa'i gnod pa can yang thun mong ma yin par 'gyur te skad cig las stong pa'i ngo bo las ngo bo gzhan la mi 'jug pa'i phyir ro /
de ngo bo gzhan la mi 'jug par ma grub po zhe na /
mnyan byas sgra las ngo bo gzhan la mi 'jug par ma grub po /
'o na sgra'i ngo bo las gzhan sgra ma yin la 'jug par thal na sgra ma yin ma yin la mnyam bya med do zhe na /
'on skad cig mas stong pa las gzhan skad cig ma la rim dang cig car gyis don byed pas stong pa 'jug dogs na skad cig ma la dngos pos khyab pas rim dang cig char gyis don byed las stong pa 'jug pa med do /
skad cig ma la ma zhugs kyang zla ba gnyis la sogs pa la zhugs so zhe na /
sgra ma yin la ma zhugs kyang lce spyang gi skad la sogs pa la 'jug go /
de sgra yin pas rtsod gzhi las gzhan du gyur pa med do zhe na /
zla ba gnyis kyang skad cig gis stong pa yin pas rtsod gzhi las gzhan du gyur pa med do /
des na rtsod gzhi las gzhan zhes gang la brjod ce na /
'di ni rnam par phye nas lan gdab par bya ba yin pas 'dir don bzhis nges par bya ste /
rtsod gzhi dang rtsod gzhi las gzhan du 'gyur pa'i mtshan nyid dang /
rtsod gzhi las gzhan gyi rab du dbye ba dang /
ngo bo cig pa'i rtsod gzhi las gzhan la 'jug pa la rtags su 'gyur srid pa'i sgrub byed dgod pa dang /
de la gnod pa spang pa'o / /
dang po ni rtsod gzhi'i mtshan nyid ni gzhi ldog pa gang la bsgrub bya'i chos 'grub pa la yod pa'o /
rtsod gzhis ma yin pa ni grub bsal med pa ma yin pa'o /
rtsod gzhi dang ngo bo cig la rtsod gzhir bkod pa las ldog pa gzhan yin yang rtsod gzhir 'dus pa'i mtshan nyid ni rtsod gzhi dang rdzas cig pa'i chos gang zhig la bsgrub bya'i chos yod med the tshom sel pa na rtsod gzhi la the tshom bsal pa la ltos nas bsal par bya ba ste /
sgra byas pas mi rtag par bsgrub pa na mnyan bya la mi rtag pa yin min the tshom sel pa de sgra la the tshom bsal pa la ltos nas bsal dgos pa lta bu'o /
rtsod gzhi las gzhan du 'gyur rung gi mtshan nyid ni ldog pa de dang ldan par nges pa'i rdzas la bsgrub bya'i chos yod med the tshom sel ba rtsod gzhi mi ldog pa la the tshom? bsal pa la ma ltos par par bsal du rung pa ste /
sgra la mi rtag pa yod med the tshom bsal pa la ma ltos par bum pa la mi rtag par yod par nges nas the tshom bsal pas bum pa rtsod gzhi las gzhan yin pa 'am /
nam mkha' la mi rtag pa med par nges nas the tshom bsal pas nam mkha' rtsod gzhi las gzhan yin pa lta bu'o / /
gnyis pa ni rtsod gzhi las gzhan du 'gyur ba de 'ang lnga ste /
rtsod gzhi dang ngo bo cig ma yin pas sngar the tshom bsal du rung pa dang /
ngo bo cig kyang rtsod gzhi ma nges pa'i sngon du ldog pa de nges su rung pas the tshom bsal du rung pa dang /
sngar nges su mi rung yang khyab chung pas the tshom bsal du rung pa dang /
khyab mnyam yang mnyam par ma nges pas the tshom bsal du rung pa dang /
khyab mnyam par nges kyang ldog pa de la chos de rten par bsgrub pas the tshom bsam du rung pa'o /
dang po ni sgra byas pas mi rtag par bsgrub pa na bum pa sgra dang dngos po tha dad pas sgra la the tshom ma bsal pa'i sngar bum pa la mi rtag par yod par nges nas the tshom bsal du rung la /
nam mkha' sgra gcig pa bkag pa'i tha dad yin pas mi rtag pa med par nges nas the tshom bsal du rung pa dang /
bzlog te sgra rtag par bsgrub pa na sgra la the tshom ma bsal pa'i sngar bum pa la rtag pa khegs nas the tshom bsal pa dang nam mkha' la rtag pa grub nas the tshom sel pa lta bu'o /
gnyis pa ni yod pa dang mi rtag pa ngo bo cig cing khyab mnyam pa yin yang mi rtag pa ma nges pa'i sngar ni yod pa nges su rung ste /
nges su mi rung na yod pas mi rtag pa bsgrub pa sgrub bya ma grub pa'i sngar rtags nges rung med pas ma grub par thal ba'i phyir ro /
yod pa ma nges pa'i sngar ni mi rtag pa nges rung ma yin te nges su rung na gzhi la ma rten par ram /
gzhi la rten nas nges su rung /
dang po ltar na chos can la grub kyang phyogs chos grub par 'gyur la /
gnyis @# / /
pa ltar na mi rtag pa rten par nges pa'i gzhi de la mi rtag pas yod par bsgrub pa yang dag pa'i rtags su 'gyur ste /
gzhi tshad mas grub la de la yod pa ma nges pas yod par bsgrub pa la ltos pa'i shes 'dod yod pa dang shes 'dod kyi gzhi la mi rtag pa rten par nges pas phyogs chos grub pa dang dpe la mi rtag pa la yod pas khyab pa nges pas khyab pa 'ang grub pa'i phyir ro /
des na yod pa bsgrub byar byed pa la yod pa'i chos rtags su 'gyur ro /
de'i phyir mi rtag pa rtsod gzhir byas na yod pa rtsod gzhi las gzhan yin te /
mi rtag pa chos can du byas te rgyus bskyed pas byas pa'i tha snyad sgrub pa na /
mi rtag pa gtan ma nges pa'i dus na mi rtag pa la byas pa'i tha snyad rten mi rten the tshom ma bsal yang yod pa mngon sum du sgrub pa la rgyus bskyed pa mthong nas de la byas pa'i tha snyad kyis khyab pa rang rig pa'i shugs la nges te byas pa'i tha snyad rten par sgrub pas bsgrub bya'i chos la dmigs pa'i the tshom bsal du rung pa'i phyir ro /
bzlog te yod pa rtsod gzhir byas na? rgyus bskyed pas byas pa'i tha snyad bsgrub na mi rtag pa rtsod gzhir 'dus pa yin gyi rtsod gzhi las gzhan ma yin te yod pa la byas pa'i tha snyad rten mi rten the tshom ma bsal na mi rtag pa la'ang bsal du mi rung pa'i phyir te /
bsam du rung na mi rtag pa la byas pa'i tha snyad rten par nges pa na yod pa la rten par ma nges pa de rten yod pa ma nges pa yin nam rten pa byas pa'i tha snyad rten pa mi nges pa yin dang po ltar na rten yod pa ma nges pas rten pa mi rtag pa'ang ma nges par 'gyur la /
gnyis pa ltar na byas pa'i tha snyad gtan ma nges pas mi rtag pa la rten par yang ji ltar nges /
mi rtag pa la byas pa'i tha snyad rten par ma nges kyang yod pa ma rten par nges pa ni yod pa la byas pa'i tha snyad rten par nges kyang de'i tshe mi rtag pa shes bya la mi srid par dogs pas de la byas pa'i tha snyad rten par mi nges pa yin la /
mi rtag pa la byas pa'i tha snyad rten par nges kyang yod bshes bya la mi srid par dogs so zhes brjod mi nus te yod pa la gzhal na mi rtag pa mi 'jal ba'i phyir ro / /
'dis ni rmongs pa dag la dkar zal la nog dang lkog dang ldan pa mthong yang ba lang gi tha snyad ma nges pa na nog dang lkog shal la rim dang cig char gyis don byed pas khyab pa nges te rtag pa la khyab byed rim dang cig char gyis don byed pas stong pa'i rtags kyis nog dang lkog shal khegs te nog dang lkog shal pa mi rtag pas khyab pa nges nas phyis khyab pa de la blo kha ma phyogs pa na dkar zal nog dang lkog shal dang ldan pas ba lang gi tha snyad du dpags nas ba lang gi tha snyad chos can du byas te nog dang lkog shal dang ldan pa'i rtags kyis skad cig mar dpag du rung par grub pa yin no / /
gsum pa sngar nges su mi rung pa yin yang khyab chung pas the tshom bsal du rung pa ni shes bya tsam dang dngos med kyi shes bya ngo bo mi cig ?pa ma yin te ngo bo cig la sngar nges su rung pa 'ang ma yin te shes bya ma nges pa'i sngar dngos med kyi shes bya nges su mi rung yang dngos med kyi shes bya shes bya tsam pas khyab chung pa na shes bya la the tshom ma bsal pa'i snga rol du dngos med kyi shes bya la the tsom bsal du rung ste shes bya chos can du byas nas stong pa nyid kyis khyab par bsgrub pa la yang dag pa'i gcig dang du ma dang bral bas khyab pa rtags su 'god pa na shes bya tsam la stong pa nyid kyis khyab pam ma khyab /
the tshom ma bsal yang don spyi rang rig pa'i shugs la grub pa de la don byed pa ma dmigs pas dngos med du 'ang grub la blo shes par grub pas ?? de shes byar yang grub na dngos med dang shes bya tshogs pa la ya khyal dngos med kyis khyab la dngos po tsam me pa ?? nyid kyis khyab ma khyab the tsom ma bsal ?? med kyis shes bya la the tshom bsal pas dngos med kyi shes bya rtsod gzhi las gzhan yin no / /
stong pa nyid rten par bsgrub pa la ni ya khyal shes bya tsam la rten par ma grub na dngos med da shes bya tshogs pa la'ang rten par mi 'grub pas shes bya la stong pa nyid rten mi rten gyi the tsom ma bsal pa'i snga rol du dngos med kyi shes bya la 'ang the tshom bsal du mi rung pas de rtsod gzhi las gzhan ma yin no /
bzhi pa khyab ? yang khyab mnyam par ma nges pas the tsom bsal du rung pa ni shes bya tsam chos can du byas nas stong pa nyid khyab byed du yod pa bsgrub pa la cig dang du bral khyab byed du yod pa rtags su bkod pa na yang dag gi cig dang du ma dang bral bas khyad par du byas pa'i shes bya de shes bya tsam dang ngo bo mi cig pa ma yin ngo bo cig la /
sngar nges su rung pa ma yin te shes bya ma nges pa'i sngar nges su mi rung la khyab che chung yod pa ma yin te shes bya dang? mnyam yang khyab mnyam par ma nges pas shes bya la stong pa nyid kyis khyab pam ma khyab ces pa'i the tshom yod kyang cig dang du ma dang bral ba la stong pa nyid kyis khyab pa nges pa na de dang shes bya tshogs pa la'ang khyab par nges pas gcig dang du bral gyi shes bya la the tshom bsal du rung pas de rtsod gzhi las gzhan yin no / /
yang stong pa nyid rten par bsgrub pa na ni ya khyal shes bya tsam la stong pa nyid rten par ma nges ba? ?dang cig dang du bral la sogs pa la'ang rten par mi nges pas cig dang du bral gyi shes bya de rtsod gzhi las gzhan ma yin no / /
lnga pa khyab mnyam par nges kyang ldog pa de la chos de rten par bsgrub pas the tshom bsal du rung pa ni sgra'i chos can gyis khyad par du byas pa yin pas sgra chos can du byas pa la ?? rtags su bkod na ma grub pa yin no zhes dogs pa la sgra'i yod pa chos can du byas nas phyogs dang ldan pa'i tha snyad du bsgrub cing rtsod gzhi' dang dbyer med kyi ldog pa tha dad du yod pa rtag su byas pa na mnyan bya dang sgra dang sgra'i yod pa gsum ngo bo mi cig pa 'ang ma yin ngo bo gcig la /
sngar nges su rung pa 'ang ma yin te sgra'i yod pa ma nges pa'i sngon du sgra dang mnyan bya 'ang mi nges la /
khyab che chung yod pa'ang ma yin te khyab mnyam pa dang /
mnyam par ma nges pa'ang ma yin ? mnyam par nges kyang ldog pa de ma chos de rten par bsgrub pas sgra'i yod pa la phyogs chos yod med the tshom ma bsal par mnyan bya la phyogs chos yod par nges nas the tshom bsal pa dang /
sgra la phyogs chos med par nges nas the tshom bsal bas de gnyis rtsod gzhi las gzhan yin pa lta bu'o /
rdzas de la chos de rten par bsgrub pa la ni ngo bo cig la sngar nges su mi rung zhi? khyab mnyam la mnyam du nges pa na rtsod gzhi las gzhan ma yin pa kho na ste /
sgra'i rdzas byas pas mi rtag pa'i rdzas su bsgrub pa na mnyan bya dngos po cig la sngar nges su mi rung zhing sgra dang khyab mnyam la mnyam par nges pas sgra mi rtag pa'i rdzas yin men the tshom ma bsal bar mnyan bya la bsal du mi rung pa lta bu'o / /
gsum pa ngo bo cig pa'i rtsod gzhi las ? la 'jug pa rtags su 'gyur srid pa'i bsgrub byed dgod pa ni dang po sngar nges su rung pa la mi rtag pa chos can du byas te rgyus bskyed pas byas pa'i tha snyad dpog pa yang dag pa'i rtags ma yin zhes brjod na sgra byas pas mi rtag par dpog pa 'ang yang dag pa'i rtags ma yin zhes bsgre la /
de rgyu mtshan gang las zhe na /
mi rtag pa rgyus bskyed pas byas par dpog pa 'ang rtags ma yin pa rgyu mtshan gang las /
mi rtag pa'i rdzas las gzhan la mi 'jug pas rdzas gzhan la brten te khyab pa gtan la dbab du med pa'i phyir ro zhe na /
sgra dang dngos por 'dra ba las gzhan dngos med la mi 'jug pas dngos med la brten nas khyab pa nges su med pa'i phyir ro /
dngos med la mi 'jug kyang dngos po gzhan bum pa la sogs pa la brten nas khyab pa nges pas rtags yin pa ! / /
ci 'gal zhe na /
rdzas gzhan la mi 'jug kyang mi rtag pa dang rdzas cig pa'i yod pa la dpe' byas nas khyab pa nges na ci 'gal /
yod pa la brten te rgyus bskyed pa la byas pas khyab pa nges na de dang rdzas gcig pas rtsod gzhi mi rtag pa 'ang byas par 'grub pas dpag du med do zhe na /
bum pa la rten te byas pa la mi rtag pas khyab pa nges na bum pa dang dngos por 'dra bas sgra'ang mi rtag par grub pas dpag du med do /
dngos por 'dra yang rdzas tha dad pas bum pa brten te byas pa la mi rtag pas khyab pa nges pa na sgra tshad mas gtan yul du ma byas pas de mi rtag par mi 'grub po zhe na /
rdzas cig kyang yod pa la brten te rgyus bskyed pa la byas pas khyab pa nges pa na mi rtag pa rnam med yin pas tshad mas gtan yul du ma byas pas de byas par mi 'grub po / /
yang ba lang nog dang lkog shal dang ldan pa'i rtags kyis mi rtag par bsgrub pa rtsod gzhi las gzhan la mi 'jug pas khyab pa nges pa'i dpe med pas rtags ma yin zhes brjod na'ang byas pas sgra mi rtag par bsgrub pa dngos med la mi 'jug pas khyab pa nges pa'i dpe med do zhes brjod do /
dngos med la mi 'jug kyang dngos po gzhan bum pa la brten nas khyab pa nges pa mi 'gal lo zhe na /
ba lang ma yin pa la mi 'jug kyang dkar zal la rten te nog dang lkog shal dang ldan pa la mi rtag pas khyab pa nges pa mi 'gal lo /
dkar zal dang nog dang lkog shal mi rtag par bsgrub na ba lang yang mi rtag par grub zin pas dpag du med do zhe na /
bum pa dang byas pa mi rtag pa grub na sgra'ang mi rtag par grub zin pas dpag du med do /
bum pa dang byas pa mi rtag par grub pa na bum pa las dngos po tha dad pas sgra gtan yul du ma byas pas mi rtag par mi 'grub po zhe na /
nog dang lkog shal dang dkar zal mi rtag par nges kyang brda' la rmongs pas ba lang gi tha snyad gtan yul du ma byas pas mi rtag par mi nges pa yin no / /
gnyis pa khyab chung pa la 'jug pa rtags su bsgrub pa ni shes bya la gcig dang du bral khyab byed du yod pas stong pa nyid khyab byed du yod pa bsgrub pa rtags shes bya las gzhan la mi 'jug pas khyab pa nges pa'i dpe med par rgol na /
byas pas sgra mi rtag par bsgrub pa'ang dngos med la mi 'jug pas khyab pa nges pa'i dpe med do zhes bsgre'o / /
dngos med la mi 'jug kyang bum pa dpe' yin no zhe na /
shes bya las gzhan la mi 'jug kyang dngos med kyi shes bya dpe yin la /
yang dag pa'i cig dang du ma dang bral ba'i shes bya dpe' yin no /
de gnyis shes bya tsam dang ngo bo cig du myong pas grub pas de gnyis la stong pa nyid kyis khyab par nges pa na shes bya tsam la'ang stong pa nyid kyis khyab par nges pas rjes su dpag du med do zhe na /
bum pa 'ang sgra dang dngos por 'dra bas bum pa mi rtag par nges pa na sgra 'ang mi rtag par grub pas dpag du med do /
dngos por 'dra bas cig mi rtag par grub pas gzhan mi rtag par grub na rdzas cig mi rtag pa nges pas dngos po thams cad la rtag pa'i dgos pa chod par 'gyur ro /
des na bum pa mi rtag par nges kyang sgra de las rdzas gzhan yin pas mi rtag par mi nges pa yin no / /
rdzas cig pa'i chos gzhan la khyab byed du grub pas gzhan la khyab byed du 'grub na yod pa la mi rtag pas khyab pas shes bya la'ang khyab par 'grub par 'gyur ro /
des na dngos med kyi shes bya la stong pa nyid kyis khyab pa nges kyang shes bya tsam de bas khyab che bas de la stong pa nyid kyis ma khyab par dogs pa yin la /
cig dang du bral gyi shes bya la stong pa nyid kyis khyab par nges kyang shes bya tsam cig dang du bral gyi shes bya bas khyab che bar dogs pas stong pa nyid kyis khyab par nges pa ma yin no / /
khyab mnyam par ma nges pa la yang shes bya tsam la stong pa nyid kyis khyab par sgrub na cig dang du bral gyi shes bya dper rung pa tshul de nyid kyis nges par bya'o / /
ldog pa de la chos de rten par bsgrub pa la'ang sgra'i yod pa shes 'dod dang ldan pa'i sgra dang dbyed med kyi ldog pa tha dad yin pa'i rtags kyis sgra mi rtag par bsgrub pa la ltos pa'i phyogs chos dang ldan par sgrub pa dpe med pas rtags ma yin par dogs na /
sgra byas pas mi rtag pa sgrub pa'ang dpe med pas rtags ma yin zhes bsgre'o /
dpe' bum pa yin no zhe na /
'di la'ang dpe mnyan bya yin no /
mnyan bya dang sgra'i yod pa ngo bo cig la khyab mnyam par myong pas grub pas mnyan bya la sgra mi rtag pa bsgrub pa la ltos pa'i phyogs chos dang ldan pa'i tha snyad grub pa na sgra'i yod pa la'ang sgra mi rtag par grub pa ltos pa'i phyogs chos dang ldan pa'i tha snyad du grub pas dpag du med do zhe na /
'o na sgra dang bum pa yod par 'dra bas bum pa mi rtag par grub pa na sgra 'ang mi rtag par grub pas dpag du med do /
yod par 'dra bas cig mi rtag par grub pas rdzas gzhan yang mi rtag par 'grub na bum pa lta bu cig mi rtag par grub pa na dngos po thams cad mi rtag par 'grub par 'gyur ro zhe na /
ngo bo cig la khyab mnyam par myong pas grub pa'i ldog pa cig la sgra mi rtag par bsgrub pa la ltos pa'i phyogs chos yod par grub pas ldog pa gzhan la'ang 'grub na mnyan bya la sgra mi rtag par bsgrub pa la ltos pa'i phyogs chos yod par grub pa na de dang khyab mnyam la ngo bo cig du myong pas grub pa'i sgra tsam la'ang sgra mi rtag par sgrub pa ma ltos pa'i phyogs chos kyi tha snyad yod par 'grub par 'gyur ro / /
bzhi pa de la gnod pa spang pa ni mi rtag pa rgyus bskyed pas byas pa'i tha snyad bsgrub pa rtags yin na sgra mnyan byas mi rtag pa bsgrub pa'ang rtags yin zhes bsgre na /
de la khyab pa nges pa'i dpe gang yin /
'di la dpe gang yin zhe na /
yod pa tsam yin no /
dril bu'i sgra 'am sgra'i gzhal bya la sogs pa'o zhe na /
dpe' de la brten te mnyan bya la mi rtag pas khyab pa nges kyang sgra mi rtag par mi 'grub pa'i rgyu mtshan gang yin /
'o na yod pa ma brten te rgyus bskyed pa la byas pa'i tha snyad kyis khyab pa nges kyang mi rtag pa la byas pa'i tha snyad mi nges pa'i rgyu mtshan gang yin zhe na /
skad cig ma rnam med yin pas de'i tshe gtan yul du ma byas pas byas par mi nges pa yin no /
mnyan bya dang de'i rten yul du byas pa na sgra gtan yul du ma byas par 'gal bas ga la mtshungs /
yang ba lang gi tha snyad ma nog dang lkog shal gyis mi rtag par bsgrub pa rtags yin na mnyan byas sgra mi rtag par bsgrub pa'ang rtags yin zhes bsgre na 'o na mnyan bya la mi rtag pas khyab pa nges pa'i dus na sgra mi rtag par ma nges par 'gyur ro /
'o na nog dang lkog shal la mi rtag pas khyab pa nges pa na ba lang mi rtag par ma nges par 'gyur ro zhe na 'dod pa nyid de brda' la rmongs pas ba lang gi tha snyad kyang ma rtogs na de la mi rtag pas khyab pa ga la rtogs /
mnyan bya rtogs pa na sgra'i don ma rtogs par 'gal bas ga la mtshungs /
sgra'i tha snyad ma rtogs pa na ni dpag du yod srid pas mtshungs par rtso bo cag kyang 'dod do / /
yang shes bya la cig dang du bral gyis khyab pas stong pa nyid kyis khyab par bsgrub pa rtags yin pa ltar sgra mnyan byas mi rtag par bsgrub pa'ang rtags yin no zhes sgre na /
'o na bsgrub bya ma grub pa'i sngar dpe la brten te khyab pa nges par 'gyur ro /
cig dang du bral khyab byed du yod pas shes bya la stong pa nyid kyis khyab par sgrub pa na'ang bsgrub bya ma grub pa'i snga rol du dpe' la brten nas khyab pa nges par 'gyur ro zhe na /
'dod pa nyid de dngos med kyi shes bya dang yang dag pa'i cig dang du ma dang bral ba'i shes bya la brten te cig dang du bral la stong pa nyid kyis khyab pa nges pa yin no /
'dir yang dril bu'i sgra la sogs pa la brten nas mnyan bya la mi rtag pas khyab pa nges so zhe na /
mnyan bya la mi rtag pas @# / /
khyab pa nges pa'i tshad mas sgra la mi rtag pas khyab pas? nges pa 'gal te /
mnyan bya yul du byed pa na sgra'i khyab byed du myong pas grub pa'i phyir ro /
cig dang du bral la stong pa nyid kyis khyab pa nges pa'i tshad ma shes bya la stong pa nyid kyis khyab par ma nges pa 'gal te /
cig dang du bral yul du byed pa na shes bya'i khyab du myong pas grub pa'i phyir ro zhe na /
'o na myong pa de bden pa mthong pa'i blor thal te chos thams cad cig dang du ma dang bral bar mthong pa'i phyir ro /
des na cig dang du bral lkog gyur yin pa shes bya'i khyab byed du myong pas ga la grub /
'dis ni dngos po la rten 'brel khyab byed du yod pas stong nyid khyab byed du yod pa dpog pa mtshungs par dogs pa'ang bsal pa yin no / /
ldog pa de la chos de rten par bsgrub pa la'ang sgra'i yod pa rtsod gzhi sgra dang dbyer med kyi ldog pa tha dad du yod pa'i rtags? kyis sgra mi rtag par sgrub pa la ltos pa'i phyogs chos dang ldan pa'i tha snyad sgrub pa rtags yin na sgra mnyan bya yin pas mi rtag par bsgrub pa 'ang rtags yin no zhes bsgre na de'i khyab pa nges pa'i dpe gang yin /
sgra'i yod pa rtsod gzhi sgra dang dbyer med kyi ldog pa tha dad yin pas sgra mi rtag par sgrub pa la ltos pa'i phyogs chos kyi tha snyad sgrub pa'i dpe gang yin zhe na /
mnyan bya'o /
mnyan bya'i dpe dril? bu'i sgra la sogs pa'o zhe na /
'di la dpe la bsgrub bya'i chos mi rtag pa grub pa na rtsod gzhi sgra mi rtag par ma grub par 'gal te /
dpe mthong pa na rtsod gzhi dang rdzas cig par tshad ma de nyid kyis grub pa'i phyir ro /
'dir yang mnyan bya dper byas pa la sgra mi rtag par bsgrub pa la ltos pa'i phyogs chos dang ldan pa'i tha snyad nges pa na rtsod gzhi la ma nges par 'gal te mnyan bya dang rdzas cig par grub pa'i phyir ro zhe na /
rdzas cig kyang phyogs chos dang ldan par ma nges pa ci 'gal /
rdzas cig kyang mi rtag par ma nges pa ci 'gal zhe na /
rdzas cig du nges pa la rtag mi rtag gnyis su zhen pa mi 'jug go /
rdzas cig la phyogs chos yod med kyi zhen pa mi 'jug go zhe na /
'o na sgra mi rtag par sgrub pa la ltos pa'i phyogs chos dang ldan pa'i chos mnyan bya la yod par zhen pa ltar sgra la'ang yod par zhen par 'gyur ro / /
rtsod gzhi kho na la yod pa thun mong ma yin par bsgrub pa ni rtsod gzhi kho na la yod pa la gnyis te /
khyad par du byed pa'i chos dpe la mi 'jug pa dang /
'jug pa'o / /
dang po ni sgra la mnyan bya rtags su bkod pa na des mi rtag pa sgrub na de la bsgrub bya'i chos kyis khyab la /
rtag pa sgrub pa na bzlog pas khyab cing /
rtsol byung sgrub pa na gnyi gas ma khyab pa ste? /
gnyi gas ma khyab pa ni sgrub bya'i chos kyis khyab pa med pas yang dag ma yin la /
bzlog pas khyab pa med pas 'gal ba ma yin te ma nges par gsal la /
mnyan byas mi rtag pa bsgrub pa na'ang bzlog pas khyab pa med pas 'gal ba ma yin la bsgrub bya'i chos kyis khyab de dpe la mi 'jug pas dpe la rten nas khyab pa nges rung mi 'jug pas dpe la rten nas khyab pa nges rung ma yin la rtsod gzhi la khyab pa nges na bsgrub bya grub par 'gyur bas khyab pa nges rung med pa'i phyir yang dag pa 'ang ma yin te /
ma nges pa nyid do mnyan byas rtag pa bsgrub pa na'ang bsgrub bya'i chos kyis khyab pa med pas yang dag ma yin la /
bzlog pas khyab pa yod kyang 'di dpe la mi 'jug pas dpe la brten nas bzlog pas khyab pa mi nges pa rtsod gzhi la brten nas bzlog pas khyab pa nges na khyab pa nges pa na dam bca' la bsal par 'gyur bas khyab pa nges rung med pas 'gal ba'ang ma yin te ma nges pa kho na yin pa la brtsad pa med do / /
khyad par du byed chos dpe la rjes su 'gro ba ni sgra la mnyan bya'i yod pa rtags su bkod na tshogs pa de sgra kho na yod kyang dpe'i cha yod pa tsam dpe bum pa la yod pas khyad par du byed chos dpe la rjes su 'gro ba yin no /
de la mnyan bya'i ? yod pas rtag pa sgrub na bzlog pas khyab la mi rtag pa sgrub na bsgrub bya'i chos kyis khyab pa dang rtsol byung sgrub na gnyi gas ma khyab pa las gnyi gas ma khyab pa ma nges pa yin pa la brtsad pa med do /
mnyan bya'i yod pas mi rtag pa sgrub pa yang dag yin na rtag pa bsgrub pa 'gal bar 'gyur la mi rtag pa bsgrub pa thun mong ma yin pa yin na rtag pa sgrub pa 'ang thun mong ma yin par 'gyur ba las snga rabs pa'i mkhas pa dag sngar mnyan bya la ji ltar bshad pa ltar 'di la'ang sbyor bas gang bsgrub kyang ma nges par bzhed de mnyan bya'i yod pa la mi rtag pas khyab pa'i rjes 'gro dang rtag pa la mnyan bya'i yod pas stong pas khyab pa'i gzhi la bkag pa'i ldog pa gnyi ga bsgrub bya ma grub pa'i snga rol du nges su rung pa med par smra la /
bdag cag gi bla ma dag dpe la yod pa tsam la mi rtag pas khyab pa nges pa'i shugs la mnyan bya'i yod pa la 'ang mi rtag pas ma khyab pa'i dogs pa mtshan nyid nges pa'i tshul gyis chod pas rjes 'gro dang gzhi la bkag pa'i ldog pa gnyi ga bsgrub bya ma grub pa'i snga rol du nges su rung par gsung mod kyi /
'dir gzhi la bkag pa'i ldog khyab nges par sgrub pa dang /
rjes 'gro nges pa dgag pa gnyis kyis nges par bya'o /
dang po ni bum pa la brten te yod pa tsam la rim dang cig char gyis don byed pas khyab pa nges na rtag pa ma khyab byed rim dang cig char gyis don byed pa khegs pas khyab bya yod pa tsam khegs kyang mnyan bya yod pa mi khegs na spros pa gcod pa'i rjes su dpag pas shes bya la yod pa'i don dam pa'i dngos po tsam khegs kyang sems don dam pa dang rdul phran don dam pa dang gang zag gi bdag don dam pa mi khegs pas gang zag dang chos kyi sgro 'dogs mi ldog par 'gyur ro /
rigs kyi spyi ldog pa chig kyang don dam pa'i dngos po tsam khegs pa na rigs kyi bye brag don dam pa'i dngos pos khyad par du byas pa dang don dam pa'i dngos po yin pa dang tshogs pa'i sems dang rdul phran dang gang zag gi bdag ma khegs par 'gal lo zhe na /
rtag pa la'ang ldog pa chig rkyang kyi rigs kyi spyi yod pa tsam khegs pa na rigs kyi bye brag yod pa tsam dang tshogs pa 'am yod pa tsam gyis khyad par du byas pa'i mnyan bya'i yod pa ma khegs par 'gal bas rtag pa la mnyan bya'i yod pas stong pas khyab pa nges pa yin no / /
gnyis pa ni ldog khyab nges pas rjes 'gro 'phen pa dgag pa dang /
spyi khyab nges pas rjes 'gro 'phen pa dgag pa gnyis so /
dang po ni yod pa rtag pa la khegs pa na 'os gzhan med pas de la mi rtag pas khyab pa 'grub pa ltar mnyan bya'i yod pa 'ang rtag pa la khegs pas mi rtag pas khyab pa nges so zhe na /
yod pa ni dpe la mthong ste shes bya la srid pa grub pas rtag pa la khegs pa na mi rtag pas khyab pa nges pa yin na /
mnyan bya'i yod pa dpe la mi 'jug la rtsod gzhi 'ang khyab pa nges pa? na yul du byas pa med pas shes bya la srid par ma grub pas rtag pa la khegs kyang mi rtag pas khyab par mi 'grub po /
de lta ma yin na rtag pa la shes byas khyab ste shes bya ma yin pa khegs pas shes bya la ma yin pa la mi rtag pas khyab par 'gyur la /
de 'dod na'ang mi rtag pa shes bya ma yin pa la yod pa kho na yin pas mi rtag pa la shes byas ma khyab par 'gyur ro /
gal te shes bya la srid pa rtag pa la khegs na mi rtag pas khyab par 'gyur na shes bya ma yin pa shes bya la mi srid pas rtag pa dang mi rtag pa dang phung po gsum pa gang du'ang mi gnas pa yin no zhe na /
mnyan bya'i yod pa'ang shes bya ma srid par nges na rtag pa la khegs pas mi rtag pas khyab pa 'grub pa yin na rtsod gzhi ma mthong pa dpe la mi 'jug @# / /
pas shes bya la mi srid par dogs pas rtag pa la khegs kyang mi rtag pa dang 'brel par mi 'grub ste rtag mi rtag gnyis dang phung po gsum pa gang du'ang mi gnas par dogs par 'gyur ro / /
gnyis pa ni bdag cag gi bla ma kha cig yod pa tsam la mi rtag pas khyab pa nges pas sgra'i yod pa la mi rtag pas khyab pa shugs la grub par smra te /
de'ang khyab pa mi nges pa dgag pa dang /
khyab pa nges na bsgrub bya grub zin pa spang pa dang /
brtag pa'i mtha' bzung pa tshad ma'i yul ma yin pa'i dogs pa spang pa'o /
dang po ni dpe bum pa la sogs pa la mnyan bya'i yod pa mi 'jug pas de la brten te mnyan bya'i yod pa la mi rtag pas khyab pa mi nges so zhes smra na 'o na dpe gang la'ang don dam pa'i dngos po mthong pa med pas de la cig dang du mas khyab pa mi nges so zhes bsgre bar bya'o /
don dam pa'i dngos po ma mthong pas de la cig dang du mas khyab pa dngos su mi nges mod /
dpe la yod pa tsam la cig dang du mas khyab pa mthong pa na rigs kyi spyi yod pa tsam la ni cig dang du mas khyab pa yod pa tsam gyis khyad par du byas pa'i rigs kyi bye brag don dam pa'i yod pa la cig dang du mas ma khyab pa 'gal bas yod pa tsam po don dam pa'i chos kyis zin no she nams cig dang du mas khyab pa shugs la 'grub po zhes smra na /
dpe bum pa la mnyan bya'i yod pa mthong pa med pas de la mi rtag pas khyab pa dngos su mi 'grub kyang dpe la yod pa tsam la mi rtag pas khyab pa nges pa na rigs kyi spyi yod pa tsam la mi rtag pas khyab la rigs kyi bye brag yod pas khyad par du byas pa'i mnyan bya la mi rtag pas ma khyab pa 'gal bas yod pa de mnyan byas zin no she na 'ang mi rtag pas ma byas pa'i dogs pa shugs la gcod pa yin no /
yod pa ldog pa chig rkyang la mi rtag pas khyab pa nges kyang de mnyan bya dang tshogs pa la khyab pa mi nges te mnyan bya dang tshogs pa yod pa tsam las su ris gzhan du yod pa'i phyir ro zhe na /
'o na yod pa tsam la cig dang du mas khyab pa nges kyang yod pa de yang dag dang tshogs pa la cig dang du mas khyab pa mi nges te yod pa ldog pa chig rkyang las yang dag dang tshogs pa su ris gzhan du yod par dgos pa'i phyir ro /
spu ris gzhan du yod par dogs pa med do shes bya la mi srid par bos na rtsod gzhi la'ang mi srid par grub pas bsgrub bya grub zin par 'gyur te /
khyab pa nges pa dgag bya shes bya la mi srid par nges pa la ltos pas sgrub bya grub pa la ltos par 'gyur ro /
gal te spu ris gzhan du dogs kyang yod pa tsam ldog ma dor na ma khyab par 'gal na /
spu ris gzhan yod kyang yod pa tsam ma dor na mi rtag pa sma khyab pa 'gal lo /
gal te yod pa tsam la mi rtag pas khyab pa nges pas mnyam bya'i yod pa la shugs la 'phen na mnyan bya'i yod pa yul du byas sam ma byas /
phyi ma ltar na ngo bo ma grub pa la khyad par mi rtag pas khyab pa nges pa 'gal lo /
dang po ltar na tshad mas yul du byas sam sgro 'dogs kyis yul du byas /
dang po ltar na rtsod gzhi sgra mthong ba thal la /
gnyis pa ltar na gtan tshigs sgro btags su 'gyur ro zhe na /
'o na yod pa la cig dang du mas khyab par mthong pa des yang dag pa'i yod pa la cig dang du mas khyab pa'i shugs la 'phen na yang dag pa'i yod pa yul du byas sam ma byas phyi ma ltar na ngo bo ma grub pa la khyad par cig dang du mas khyab par grub pa 'gal la /
dang po ltar na yang dag gi yod pa tshad mas yul du ? sam sgro 'dogs kyis yul du byas /
dang po ltar na dgag bya shes bya la srid par grub pas khyab pa'i stong pa nyid mi 'grub la /
gnyis pa ltar na dgag bya sgro btags su 'gyur ro /
gal te yul du ma byas pa dang tshad mas yul du bya pa khas mi len ma sgro btags kyis yul du byas pas dgag bya sgro btags par thal ba ni 'dod pa yin no zhe na /
mnyan bya'i yod pa 'ang yul du ma byas pa dang tshad mas yul du byas pa khas mi len pa sgro btags kyis yul du byas pas rtags sgro btags su thal ba 'dod pa yin no /
sgro btags yin na de sgra dang 'brel pa med pas sgra la yod pa'i phyogs chos mi 'grub pa dang mngon sum gyis mthong mi srid par 'gyur ro zhe na /
dgag bya sgro btags yin na'ang sgro btags dngos med yin pas de la yang dag pa'i cig dang du bral gyis khyab pas cig dang du bral gyis khyab pas cig dang du bral gyis rtags ldog mi srid par 'gyur ro / /
gnyis pa ni 'o na mnyan bya'i yod pa la mi rtag pas khyab pa nges na de'i gzhi sgra la'ang mi rtag pas khyab pa nges pas bsgrub bya grub par 'gyur ro zhe na /
'o na yang dag gi yod pa la cig dang du mas khyab pa nges na khyab bya yang dag gi dngos po grub pas khyab pa'i ston pa nyid mi 'grub par 'gyur ro /
yang dag dngos po'i tshogs pa mthong pa'i tshad mas de la cig dang du mas khyab pa nges te dngos po nges pa'i tshul gyis dogs pa chod pas dgag bya grub par 'gyur ro zhes brjod na gtan tshigs ma grub ste yod pa la cig dang du mas khyab pa nges pa mngon sum yin la de'ang tha snyad pa'i tshad ma yin pas yang dag gtan mthong pa med pas de dang dngos po'i tshigs don yang ma mthong pa'i phyir ro /
'on te yod pa tsam gyi ldog pa chig rkyang la chig dang du mas khyab pa mthong pa na ldog pa 'di da lta yang dag dang tshogs pa ma yin mod kyi tshogs so she na'ang khyab bya'i ldog pa yod pa tsam ma dor bas cig dang du mas ma khyab pa 'gal lo zhes mtshan nyid nges pas dgos pa chod pas dgag bya grub par thal lo zhe na khyab pa mi grub ste /
ldog pa chig rkyang mthong pa na gnyis tshogs pa ma grub ste tshogs pa la ma khyab par 'gyur ba'i dogs pa tsam khegs pa yin pa'i phyir ro zhe na /
'dir yang mnyan bya dang yod pa'i tshogs pa tshad mas yul du byas te de la mi rtag pas khyab ces dngos po nges pa'i tshul gyis dogs pa chod pas de'i gzhi mi rtag par grub ste bsgrub bya grub par thal lo zhes brjod na gtan tshigs ma grub ste dpe la khyab pa nges pa mnyan bya tsam yul du ma byas pa na de dang yod pa tshogs pa ma mthong pa'i phyir ro /
'on te yod pa tsam ldog pa chig rkyang mthong nas de la mi rtag pas khyab pa nges pa na da lta yod pa 'di mnyan bya dang ma tshogs mod kyi tshogs so she na khyab bya'i ldog pa yod pa tsam ma dor bas mi rtag pas ma khyab par 'gal zhes mtshan nyid nges pa'i tshul gyis dogs pa chod pas bsgrub bya grub par thal lo zhe na /
khyab pa ma grub ste ldog pa chig rkyang mthong pa na ldog pa gnyis tshogs ma grub pas de mi rtag pa dang tshogs par grub pa med pas de'i gzhi mi rtag pa dang tshogs par mi 'grub ste tshogs pa srid na ma khyab ces pa'i sgro 'dogs pa tsam khegs pa yin pa'i phyir ro /
gsum pa ni yod pa la mi rtag pas khyab pa nges pa ni 'jug yul nges pa la 'jug pas yod pa de mnyan byas zin no she na mi rtag pas khyab ces rtag pa'i mtha' bzung pa ji ltar yul du byed ce na /
yod pa la cig dang du mas khyab ? 'jug yul nges pa la 'jug pa'i tshad ma yin la de 'ang mngon sum rtog med yin pa la yod pa de yang dag pas zin no she na cig dang du mas khyab pas brtag pa'i mtha' bzung pa ji ltar yul du byed /
mngon sum tshad ma brtag pa'i mtha' bzung ba yul du ma byed pa yod pa la cig dang du mas khyab pa mthong pa tsam yin mod kyi tshad ma de'i 'jug pa ma nyams pa'i tshe yod pa la cig dang du mas ma khyab par rtog pa dang yod pa dang yang dag pas zin no she na cig dang du mas ma khyab ces rtog pa la sogs pa'i sgro 'dogs mang po skye ba'i go skabs bcom pa yin te /
? kyi yul @# / /
la sgro 'dogs mi skye ba yin gyi blo kha phyogs pa ma yin no zhe na /
yod pa la mi rtag pas khyab pa nges pas kyang /
rtag pa'i mtha' bzung pa la zhen pa 'jug pa ma yin te yod pa dran pa gnod pa can gyis brtag pa la ldog pa'i don spyi shar ba yin la /
tshad ma de'i 'du byed ma nyams pa'i tshe yod pa la mi rtag pas ma khyab ces zhen pa'i sgro 'dogs dang yod pa de mnyan byas zin no she na mi rtag pas ma khyab des pa la sogs pa'i sgro 'dogs skye ba'i go skabs 'joms pas brtag pa'i mtha' bzung pa la zhen pa ni tshad ma'i gcad bya sgro 'dogs kyi spu ris bzung pa yin no /
des na mnyan bya'i yod pa la'ang mi rtag pas khyab pa spyi khyab nges pa'i shugs la grub pa yin no zhes gsung ngo / /
de ni mi rigs te /
ldog khyab khegs par thal ba dang /
dngos 'gal khyab bya dang khyab byed du thal ba dang /
rang nyid rang dang 'gal bar thal ba dang /
khyab byed kyi mtshan nyid med pa'i phyir ro / /
dang po ni yod pa la mi rtag pas khyab pa dngos su nges pas mnyan bya'i yod pa la mi rtag pas khyab pa'i shugs la 'phangs pa na rtag pas khyab pa khegs sam ma khegs /
phyi ma ltar na phyogs chos dang ldan la bzlog pas khyab pa'i dogs pa ma chod pas khyab pa nges kyang 'gal ba'i gtan tshigs ltar snang yin pa'i dogs pa ma chod par 'gyur ro /
dang po ltar na khyab pa'i stong nyid bsgrub pa'i phyogs chos nges pa'i blos dngos po tsam la cha bcas kyis khyab pa dpags te dngos po tsam la yang dag gi cig dang du bral gyis khyab pa nges pa'i shugs la dngos po de yang dag gis zin no she na yang yang dag gi cig dang du bral gyis khyab pa nges pas yang dag gi cig dang du mas khyab pa khegs te ldog khyab khegs pa dang /
byas pa'i rtags kyis sgra la rtag pa'i dngos po stong pa sgrub pa'i ldog khyab rtag pa'i dngos po la ma bya pas khyab pa yin la yang dngos po tsam la byas pas khyab pa dngos su nges pa na de'i shugs la dngos po de rtag pa'i chos kyis zin no she na'ang byas pas khyab pa nges te ma byas pa'i khyab pa khegs pas ldog khyab khegs par 'gyur ro /
gal te dngos po nges pa'i tshul gyis yang dag gi cig dang du bral gyis khyab pa nges nas yang dag gi cig dang du mas khyab pa khegs par byas pas khyab pa nges pa na ma byas pas khyab pa khegs par 'gyur yang mtshan nyid dngos po'i tshul gyis dogs pa chod pa tsam yin pas yang dag dang du bral gyis khyab pa'i nges kyang cig dang du mas khyab pa mi khegs ma byas pas khyab pa nges kyang ma byas pas khyab pa mi khegs so zhe na /
dngos po'i nges pa'i tshul gyis mi rtag pas khyab pa nges na rtag pas khyab pa khegs kyang mtshan nyid nges pa'i tshul gyis mi rtag pas khyab pa nges kyang rtag pas khyab pa'i khegs te khyab pa nges pas 'gal ba'i dogs pa mi chod par 'gyur ro / /
gnyis pa ni yod pa tsam la chig dang du mas khyab pa nges pas yod pa de yang dag gis zin no she na'ang cig dang du mas ma khyab pa'i dogs pa gcod pa ltar yod pa tsam la stong pa nyid kyis khyab pa nges pa na yod pa de yang dag pas zin no shes na 'ang stong pa nyid kyis khyab pa shugs la ma nges te dngos po 'gal khyab bya dang khyab byed du grub par 'gyur ro / /
gsum pa ni yod pa'i spyi la khyab la bye brag ? khyab pa 'gal bas yod pa tsam la cig dang du mas khyab par nges pa'i shugs la yang dag gi yod pa la'ang cig dang du mas khyab pa 'grub na dngos po la stong nyid kyis khyab pa nges pa na stong pa nyid dang don dam pa'i dngos po dngos 'gal yin la stong pa nyid kyi khyab bya dngos po tsam pa don dam pa'i dngos po phan tshun spangs pa'i brgyud 'gal du grub pa na dngos po de yan dag gis zin no she na'ang don dam pa'i dngos po dang phan sun spangs 'gal yin zhes 'grub par thal te rigs kyi spyi dang phan tshun spangs 'gal yin la bye brag dang phan tshun spangs 'gal ma yin pa 'gal ba'i phyir ro /
de 'dod na'ang ldog pa de nyid de nyid dang 'gal bar 'gyur ro / /
bzhi pa ni cig dang du ma tsam la stong pa nyid kyis khyab pa ma nges na nyi tshe ba'i stong par dogs par 'gyur la stong pa nyid kyis khyab pa nges na cig dang du ma de stong pa nyid kho na la yod pas stong pa nyid dang dngos 'gal don dam pa'i dngos po la yod pa khegs pa yin te byas pa mi rtag pa kho na la yod par nges pa na rtag pa ma byas pa yod pa khegs pa bzhin no /
don dam pa'i dngos po ma cig dang du ma tsam yod pa khegs pa na des khyad par du byas pa'i yang dag pa'i cig dang du ma'ang yod pa khegs dgos te /
de lta ma yin na shes bya la don dam pa'i dngos po tsam khegs kyang sems don dam la sogs pa mi khegs pas khyab pa'i stong nyid nges pas dngos por smra ba mi khegs par 'gyur ro /
yang dag pa'i dngos po la yang dag gi cig dang du ma yod pa tsam khegs pa na yod pa kho na'ang khegs pas khyab byed kyi mtshan nyid med pa ji ltar khyab byed du brjod /
yang dag pa'i dngos po la yang dag gi gcig dang du mas khyab par 'dod cig dang du ma tsam gyis kyang khyab dgos te de lta ma yin na la la la'i du ba yod kyang du ba tsam med pas mi khegs par 'gyur ro /
cig dang du ma tsam yang dag gi dngos po'i khyab byed yin na mi rtag pa tsam rtsol byung gi khyad par 'dod pa ji ltar dgag /
rtsol byung gis khyab bya yin na rtsol byung kho na la yod par 'gyur ro zhe na /
yang dag gi dngos po'i khyab byed yin na'ang yang dag gi dngos po la yod pa kho nar 'gyur ro /
de dod do zhe na /
rtsol byung kho na la yod pa 'ang 'dod do /
'o na rtsol ma byung la mi 'jug par 'gyur ro zhe na /
yang dag pa'i dngos po la yod pa kho na yin na'ang stong pa nyid kyis ma khyab par 'gyur ro /
da khyab pa med do zhe na /
snga ma'ang de dang 'dra'o /
rtsol byung kho na la yod na de dang dngos 'gal rtsol ma byung la ji ltar 'jug ce na /
stong pa nyid kho na la yod pa'ang de dang dngos 'gal yang dag gi dngos po la yod pa kho nar ji ltar 'gyur /
gzhan yang yang dag pa'i dngos po srid do she na cig dang du ma las ?? bas de la cig dang du mas khyab po zhes brjod na gzhal bya rtag pa la khegs so she na mi rtag pas khyab pas gzhal bya la mi rtag pas khyab ces ci'i phyir ji brjod /
rtag pa la khegs pa nyid med pas de lta ma yin no zhe na /
shes bya la srid pa nyid med pas de la cig dang du mas khyab par ji ltar 'gyur /
des na cig dang du bral gyi rtags la'ang gzhi la bkag pa'i ldog khyab med la mnyan bya'i yod pa la'ang rjes 'gro'i khyab pa med pas de rtags ma yin te gnyi ga la the tshom za ba yin no / /
gsum pa de la brtsad pa spang pa ni gsum ste /
cig dang du bral rtags ma yin par thal ba dang /
ldog pa dang rjes 'gro rtogs pa cig ma yin par thal ba spang pa dang /
chos mi mthun pa'i sbyor ba bsgrub pa'i ngag ma yin par thal ba spang pa'o / /
dang po ni cig dang du bral 'phen pa'i sgrub pa'i thal ba dngos po 'di yang dag pa'i dngos po yod pa'i phyir yang dag pa'i cig dang du mar 'grub par thal zhes pa sgrub bya'i thal 'gyur ma yin par thal te rjes 'gro'i khyab pa med pa'i phyir ro /
de nyid kyis cig dang du bral gyi rtags kyang yang dag pa'i rtags ma yin par thal te gzhi la bkag pa'i ldog khyab med pa'i phyir ro zhe na /
de ni @# / /
cig la the tshom za bar 'gyur ba'i phyir ro /
'das pa'i blo ma nges pa dang da ltar ba'i blo nges pa can bum pa lta bu gzhi cig la'ang 'du bas mi 'gal ba'i phyir rim dang cig char gyis don byed pas stong pa la res 'ga bar yod pa ma yin pas de mi rtag par mi 'gyur ro / /
res 'ga ba yin du chug kyang dngos po res 'ga ba ma yin na mi rtag par mi 'gyur te /
rim dang cig char gyis don byed pas stong pa don gyi chos can la yod pa'i phyogs chos res 'ga ba yin yang mi rtag par mi 'gyur ba bzhin no / /
mi rtag pas stong pa'i med dgag gzhi yin gyi sgra don gzhi ma yin pas de ltar mi 'gyur ro zhe na /
'o na ma yin dgag sgrub pa'i rtags 'god kyi med dgag sgrub pa'i rtags mi 'god pas rtags thams cad rang bzhin dang 'bras bu gnyis su nges so zhes smra ba ji ltar dgag /
med dgag bsgrub pa la'ang phyogs chos dang khyab pa tshang bzhin du rtags su mi 'god pa'i rgyu mtshan med do zhe na /
sgra don ma yin dgag chos can du byas kyang phyogs chos dang khyab pa tshang bzhin du chos can du mi 'god pa la rgyu mtshan yod do / /
blo la ltos pa don gyi chos su mi 'thad pas phyogs chos kyi grub bsal med pa la mi ltos so zhes zer ba la nyes brjod zin to / /
yang rtags la nges bya mi srid na rtags 'dzin pa la'ang bden pa rtogs pa mi srid par 'gyur te rtogs pa gcig pa'i phyir ro / /
cig dang du bral la sogs pa la nges bya med kyang nges rung yod pas gzhal bya yin no zhes zer ba 'ang mi 'thad de de lta na gsag pa la myu gu skye ba med kyang skye rung yod par 'gyur ro / /
skye mi srid pa la skyer rung 'gal na nges mi srid pa la'ang nges bya yin pa 'gal lo / /
tshad mas ma nges par rtags kyi skyon ma yin pas nges pa la rnam gcad med par smra na phyogs chos med pa rtags kyi skyon ma yin pas phyogs chos la rnam gcad med do /
'o na mig gi gzung byas kyang sgra la mi rtag pa sgrub nus par 'gyur ro zhe na /
ma nges pa skyon ma yin na'ang du ba la the tshom za ba po'i gang zag la du bas me dpog par 'gyur ro /
'dod pa nyid de gang zag des phyis nges pa na dpog go zhe na /
snga ma 'ang 'dod pa nyid de mig gi gzung byas bum pa mi rtag par dpog go /
bum pa la dpog pa ni phyogs chos yod pas dpog pa yin la phyogs med pa'i sgra la dpog par mi ltar 'gyur zhe na /
gang zag gi skad cig phyi mas dpog pa ni nges pa yod pas dpog pa yin la /
nges pa med pa'i gang zag gi skad cig ma la sogs pas ji ltar dpog /
ma nges pa blo'i nyes pa yin gyi don gyi nyes pa ma yin no zhe na /
phyogs chos med pa'ang gzhi sgra'i nyes pa yin gyi mig gis bzung bya'i nyes pa ma yin no /
rten ma yin pa sgra'i chos yin yang rten pa ma yin pa mig gi bzung bya'i chos yin pas gnyi ga'i nyes pa yin no zhe na /
nges byed ma yin pa blo'i chos yin yang nges bya ma yin pa don gyi chos yin pas gnyi ga'i nyes pa yin no /
don gyi skyon yin na skyes bu mtha' dag la skyon can du 'gyur ro zhe na /
myig gi gzung bya'i nyes pa yin na chos can mtha' dag la ma grub par 'gyur ro /
myig gi gzung bya'i skyon yin yang sgra la ltos nas skyon can dang bum pa la ltos nas skyon med yin pa mi 'gal lo zhe na /
don gyi skyon yin yang the tshom za ba po la ltos nas skyon can dang nges pa po la ltos nas skyon med yin pa mi 'gal lo / /
yang rtags nges pa la ltos pa ltar mtshan nyid kyang nges pa la ltos so zhes sgre na /
nges pa la ltos pa rgyu mtshan gang las /
rtags nges pa la ltos pa rgyu khyab yin no /
gcig dang du bral yang dngos po'i gzhi la grub pa ?? de phyogs dang tshogs pa khegs na de'i tshe rtsa ba'i bsgrub bya nyid kyang grub par 'gyur bas na 'dir blo yang dag pa'i gcig dang du bral gyi rnam pa 'dzin par myong pas grub pa na yul cig dang du bral gyi rnam par shugs la grub pas yul de la yang dag gi cig dang du ma'i rnam pa dang de ltar bden pa 'ang khegs pas mtshan gzhi rang rig pa'i shugs ma grub pa sngar gyi tshad mas mi mthun phyogs dang khegs pa na tshig dang du bral 'di don dam pa'i dngos po la 'jug mi srid ces rtags kyi mtshan nyid kyi ldog pa grub pa yin na / /
lnga pa ni byas pa dpe la mthong pa gnod pa can gyis rtag pa khegs pa na mi rtag pas khyab pa shugs ma 'grub pa ltar /
gcig dang du bral don spyi la yod par rang rig pa'i shugs la grub la bden pa'i dngos po dang tshogs pa khegs par na de la stong pa nyid gyis khyab pa yin no / /
gnyis pa rjes 'gro dang ldog pa rtogs pa cig ma yin par thal ba spang pa ni gal te cig dang du bral gyi rtags la rjes 'gro nges kyang gzhi la bkag pa'i ldog khyab med la /
mnyan bya'i yod pa la gzhi la bkag pa'i ldog pa nges kyang rjes 'gro yod na rjes su 'gro ldog rtogs pa cig la yin par 'gyur la de 'dod na mdo dang rnam 'grol mdzad pas rtogs pa cig par gsungs pa ji ltar drang zhe na /
byas pa bum pa la mthong nas rtag pa la khegs pa ltar rtag dpe la mthong nas gzhi la bkag pa'i ldog pa nges na rjes 'gro 'phen la /
me med dran nas mngon sum dang mi dmigs pas rjes 'gro nges pa ltar mi mthun phyogs dran pas yul du byas nas rjes 'gro nges pas ldog pa 'phen pas tshad ma gnyis kyi shugs yin pa la bsams pa yin gyi /
rtags dpe la mthong pa med na ldog pa nges kyang rjes 'gro 'phen pa med do shes bya ma yin pa rtag pa la khegs kyang mi rtag pas khyab pa mi nges pa bzhin no /
mi mthun phyogs dran pa med na rjes 'gro nges kyang ldog pa mi 'phen te sgra yod pas rtag pa'i dngos pos stong par bsgrub pa na yod pa la rtag pa'i dngos pos stong pas khyab pa nges kyang rtag pa'i dngos po la med dngos kyis ma nges pa bzhin no / /
gsum pa chos mi mthun pa'i sbyor ba bsgrub pa'i ngag ma yin par thal ba spang pa ni gal te mnyan bya'i yod pa la gzhi la bka' pa'i ldog khyab dang phyogs chos nges kyang rtags ma yin na chos mi mthun pa'i sbyor bas gzhi la bkag pa'i ldog khyab dang phyogs chos bstan yang sgrub pa'i ngag du mi 'gyur ro zhe na /
de rgyu mtshan gang las /
rtags ma yin pa 'ang rgyu mtshan gang las zhe na /
rtags kyi mtshan nyid kyi khyab pa ma nges pa'i phyir ro /
'dir yang rtags kyi mtshan nyid kyi khyab pa ma bstan pa'i phyir ro zhe na /
gtan tshigs ma grub ste rtags shes bya la srid par bstan la ldog khyab bstan pa na rjes 'gro shugs la bstan pa yin no /
mnyan bya'i yod pa la'ang rtags shes bya la srid par nges shing ldog khyab nges pa na rjes 'gro shugs la nges pas rtags kyi khyab pa ma nges pa'i gtan tshigs ma grub po zhe na /
rtags shes bya la yod par dpe la nges na dpe la 'jug par 'gyur la /
rtsod gzhi la nges na khyab pa grub pa na bsgrub bya grub par 'gyur ro / /
'dir rtsod gzhi la mi ston gyi dpe la ston la rtags dpe la yod pa 'dod pa nyid yin pas ga la mtshungs / / / /
rtsod gzhi las gzhan la 'jug pa thun mong pa la gsum ste /
rtsod gzhi la yod cing mthun phyogs mi mthun phyogs gnyi ga la yod pa dang /
rtsod gzhi dang mi mthun phyogs kho na la yod pa dang /
rtsod gzhi dang mthun phyogs kho na la yod pa'o /
dang po la'ang bzhi ste gnyi ga la ! / /
mthong pa dang /
gnyi ga la ma mthong pa dang /
mi mthun phyogs la mthong la mthun phyogs la ma mthong pa dang /
mthun phyogs la mthong la mi mthun phyogs la ma mthong pa'o /
dang po ni dngos kyi ma nges pa ste sgra rtag ste gzhal bya yin pa'i phyir zhes pa ni gnyi ga la khyab pa'o /
rtsol ba las byung ste mi rtag pa'i phyir zhes pa ni mthun phyogs la khyab pa mi mthun phyogs kyi phyogs gcig la yod pa'o /
rtag ste reg par bya ba ma yin pa'i phyir zhes pa gnyi ga'i phyogs re la yod pa'o / /
mthun phyogs mi mthun phyogs gnyi ga la yod kyang gnyi ga la ma mthong pa ni gnyi ga la the tshom za ba'i ma nges pa ste /
sgra rtsol ba las byung te mi rtag pa'i phyir zhes bkod pa de nyid la sgra kho na la mi rtag par nges la gzhan mi rtag par ma nges pa na gnyi ga la ma mthong pa lta bu'o /
mthun phyogs la mthong la mi mthun phyogs la ma mthong pa ni lhag ldan 'khrul bcas te /
skyes bu 'di smra ba'i phyir 'dod chags dang bcas so zhes sgrub pa lta bu'o / /
mi mthun phyogs la mthong la mthun phyogs la ma mthong pa ni ldog pa ma grub rjes 'gro la the tshom za ba'i ma nges pa ste /
skyes bu 'di smra ba'i phyir 'dod chags dang bral ba yin no zhes bya ba lta bu'o /
rtsod gzhi' dang mi mthun pa'i phyogs kho na la yod pa 'ang gsum ste /
mi mthun phyogs la ma mthong pa dang /
mthong yang de dang rang bzhin 'brel pa ma grub pas ldog pas khyab pa ma nges pa dang /
rang bzhin 'brel pa grub pas bzlog pas khyab pa nges pa'o /
dang po ni gnyi ga la the tshom za ba ste /
sgra rtag te byas pa'i phyir zhes bya ba de nyid la mi rtag par nges pa ma khyab pa 'jug par ma mthong pa'i gnas skabs lta bu'o /
gnyis pa ni ldog pa ma grub rjes 'gro la the tshom za ba ste /
rang bzhin 'brel pa yod kyang ma nges pa sgra byas pas rtag par sgrub pa de nyid la mi rtag pa la byas pa mthong yang de gnyis spyi rigs 'brel par ma nges pa lta bu 'am /
'brel pa med nas ma nges pa rjes dpag tshad ma yin te gzung pa'i don la 'khrul pa'i phyir zhes brjod pa na rjes dpag la gzung don la 'khrul pa yod la mthun phyogs mngon sum la ma mthong zhing mi mthun phyogs tshad ma ma yin pa zla ba gnyis snang la sogs pa la mthong yang gzung don la 'khrul pa tsam ma tshad ma ma yin pas khyab pa nges pa med de lta bu'o / /
gsum pa ni 'gal ba'i gtan tshigs ltar snang pa ste /
sgra byas pas rtag par bsgrub pa de nyid la byas pa la mi rtag pas khyab pa nges pa'i gnas skabs lta bu'o /
'di la gnyis te /
mi mthun phyogs ma khyab pa'i 'gal ba dang /
mi mthun phyogs kyi phyogs cig la yod pa'i 'gal ba'o /
dang po ni sgra rtag ste byas pa'i phyir zhes pa lta bu'o /
gnyis pa ni sgra rtag ste rtsol ba las byung pa'i phyir zhes pa lta bu'o /
yang 'gal ba bzhi ste /
chos kyi ngo bo 'gog pa dang /
chos kyi khyad par 'gog pa dang /
chos can gyi khyad par 'gog pa dang /
chos can gyi ngo bo 'gog pa'o /
dang po ni sgra rtag te byas pa'i phyir zhes pa phyogs chos yod la chos can sgra dang byas pa mi 'gal yang bsgrub bya'i chos rtag pa dang byas pas 'gal bas byas pas rtag pa bkag pas tshogs pa 'gog pa lta bu'o /
gnyis pa ni mig la sogs pa 'dus shing bsags pa'i phyir 'dus pa ma yin pa gzhan kyi don byed do zhes bsgrub pa na legs pa sogs pa la 'dus shing bsags pa yin? ? pas phyogs chos grub cing chos can dang mi 'gal la /
chos kyi ngo bo gzhan gyi don byed pa dang yang 'dus shing bsags pa? mi ?? chos kyi khyad par ? 'dus pa ma yin pa la phan pa dang 'gal bas bkag pas 'tshogs pa 'gogs pa lta bu'o / /
gsum pa ni mig la sogs pa 'dus pa ma yin pa'i don byed pa chos can du byas te 'dus shing bsags pa'i phyir gzhan gyi don byed do zhes sgrub pa na mig la sogs pa tsam dang 'dus shing bsags pa mi 'gal pas de la phyogs ?? /
bsgrub bya'i chos can? ?spyi don tsam dang 'dus shing bsags pa mi 'gal yang 'dus pa ma yin pa'i don byed pa dang 'gal bas 'dus shing bsags pas chos can gyi khyad par 'dus pa ma yin pa'i don byed pa bkag pa na de dang gzhan gyi don byed pa'i tshogs pa 'gog pa yin no / /
bzhi pa ni gzhan gyi lugs dgod pa dang /
de sun dbyung pa dang /
rang gi ?? de la mi 'thad pa ??can pa nges par bya'o /
dang po ni dper brjod pa dang /
ma grub pa spang pa dang /
gzhi tha dad pa'i nyes pa spang pa dang /
chos 'gog pas chos can mi 'gog par thal ba spang pa'o /
dang po ni slob dpon ka ma la shi la sogs pa dag nam mkha' chos can du byas nas rtag pa'i dngos po bsgrub pa na byas pas stong pa rtags su bkod pa de byas pas ?? po? rtags nam mkha' ?? phyogs chos tshang ma sgrub bya'i chos dngos po'i rtag pa rten rung dngos po'i nam mkha' bkag pas tshogs pa 'gog pas chos can gyi ngo bo 'gog par bzhed do / /
gnyis pa ni gal te gtan tshigs dang chos can 'gal lam mi 'gal /
dang po ltar na de la rtags ma grub par 'gyur la /
gnyis pa ltar na rtags kyis chos can 'gog ? par thal lo zhe na /
?? nam mkha'i sgra don rang byas pas stong pa mi 'gal bas phyogs chos grub ma bsgrub bya'i dngos po'i rtag pa'i rten rung dngos po'i nam mkha' dang 'gal bas de 'gog pa yin no / /
gsum pa na 'o na bsgrub bya rten rung dngos po'i nam mkha' la rtags med kyang gtan tshigs rten rung nam mkha'i sgra don la rtags yod pas phyogs chos grub pas? ?smra ba? rgya mtshor me bsgrub pa 'ang sgrub bya bsgrub pa'i rgya mtsho na du ba med kyang gtan tshigs rten pa'i tshang bang na du ba yod pas phyogs chos tshang pa yin no zhe na /
tshang bang la du ba yod pa phyogs chos yin na tshang bang la shes 'dod yod par 'gyur ro /
'o na nam mkha'i sgra don la byas pas stong pa yod pa phyogs? chos yin na nam mkha'? ? shes 'dod pa yod? par 'gyur ro zhe na /
'dod pa kho na la ste nam mkhar snang pa bsgrub bya'i chos rten rung ma yin yang grub bsal med pa yin pas shes 'dod yod do /
tshang bang na me grub zin pas ga la mtshungs / /
bzhi pa ni bsgrub bya'i chos mi rtag pas stong pa yin nam dngos por gyur pa'i rtag pa yin /
dang po ltar ? gtan tshigs byas pas stong pa ? la rten du rung pa ltar bsgrub bya'i ? ? mi rtag pas stong pa 'ang sgra don la rten du rung pas bsgrub bya rten rung 'gog par ji ltar 'gyur /
gnyis pa ltar na dngos po'i nam mkha' dang byas pas stong pa 'gal ba ltar dngos po'i rtag pa dang yang byas pas stong pa 'gal bas chos kyi ngo bo 'gog pa'i 'gal ba yin pas chos can gyi ?? 'gog ces ji ltar brjod ce na /
?? bdag chos can ? ?thams cad na dmigs pa'i rtags kyis gsal ba thams cad na yod par sgrub pa la'ang yon tan thams cad na dmigs pa shes bya la yod dam med /
dang po ltar na bdag ma grub par de'i yon tan 'grub par 'gal la /
gnyis pa ltar na gtan tshigs kyi ngo bo ma grub pa yin pas gzhi' ! / /
ma grub par ji ltar brjod /
yon tan thams cad na dmigs pa shes bya la med pas nyes pa dang po med la /
chos dang 'gal bas chos can dang mi 'gal bar 'gyur na ni dngos po'i nam mkha' la ? stong pa'i rtags kyis rtag pa'i dngos po bsgrub pa na'ang chos dang 'gal bas chos can dang mi 'gal bar 'gyur ro /
des na bsgrub bya de rten rung 'gog pa chos can 'gog pa yin no zhes zer ro /
gnyis pa de sun 'byin pa ni nam mkhar snang pa la byas pas stong pas dngos po'i rtag pa bsgrub pa chos can 'gog pa yin na bum pa'i sgra don la don byed pas stong pa dngos por mtshon pa'ang mtshan gzhi la mi srid pa yin no zhes bsgre'o /
'o na sgra don la don byed pas stong pa med par 'gyur ro zhe na /
nam mkhar snang pa dang yang byas pas stong pa 'gal bar 'gyur ro /
nam mkhar snang pa dang mi 'gal yang bsgrub bya rten rung dngos po'i nam mkha' dang 'gal bas chos can 'gog pa yin no zhe na /
bum pa'i sgra don la mtshan nyid don byed pas stong pa yod kyang mtshon bya mtshon bya rten rung dngos po'i bum pa la mi srid pas mtshan gzhi la mi srid pa yin no /
de ni mtshon bya la mi srid pa yin gyi mtshan gzhir bkod pa la mi srid pa yin no zhe na /
'di 'ang chos dang 'gal ba yin gyi chos can du bkod pa dang byas pas stong pa 'gal ba med do / /
gsum pa rang gi lugs ni nam mkhar snang pa rang ? pa'i shugs la grub pa la byas pas stong pa nges pa na log shes kyis nam mkhar snang pa dngos por zhen par byas nas dngos po'i nam mkha' 'di byas pas stong pas mi rtag pa stong ngo zhes sgrub pa na bsgrub bya grub bsal med pa'i nam mkhar snang pa tshad mas nges pa la byas pas stong par nges pas phyogs chos grub pa 'ang yin la /
byas pas stong pa dang mi rtag pas stong pa mi 'gal bas? 'gog pa'ang ma yin zhing blos chos can gyi ngo bor zhen par byas pa'i dngos po dang byas pas stong pa 'gal bas de 'gog par byed pa yin no / /
bzhi pa de la brtsad pa spang pa ni bzhi ste /
ma grub pa spang pa dang /
yang dag gi dbye ba gzhan du thal ba spang pa dang /
ma grub pa dang 'gal ba yang dag du thal ba spang pa dang /
sgrub pa dang sgrub pa ltar snang gi ngag ngo bo? du thal ba spang pa'o / /
dang po ni 'o na chos can du bkod tshod kyi dngos po'i nam mkha' dang byas pas stong pa 'gal na chos can la rtags ma grub par 'gyur la /
me 'gal na 'gog mi nus par 'gyur ro zhe na /
'o na chos can gyi khyad par 'gog pa la'ang 'dus pa ma yin pa'i don byed pa mig la sogs pa dang 'dus shing bsags pa 'gal na chos can la rtags ma grub par 'gyur la /
mi 'gal pa na 'gog mi nus par 'gyur ro /
'dus pa ma yin pa la phan pa dang 'gal bas 'gog nus la /
mig la sogs pa tsam dang mi 'gal bas de la rtags grub po zhe na /
dngos por gyur pa blos zhen pa de dang 'gal bas chos can 'gog pa yin la /
nam mkhar snang pa dang mi 'gal bas de la rtags grub pa yin no /
chos can du blos bkod pa'i dngos po nam mkha' ma rtags ma grub na ma bkod pa'i nam mkhar snang pa tsam la grub pas rtags grub par ji ltar 'gyur zhe na /
chos can du bkod pa'i 'dus pa ma yin pa'i don byed pa'i mig la sogs pa la ma grub na ma bkod pa'i mig la sogs pa tsam la grub pas rtags grub par ji ltar 'gyur /
mig la sogs pa dang 'dus pa ma yin la phan pa tshogs pa gzhir bkod pa? ? phyogs chos pa'i ? zhe na /
nam mkhar ? dang dngos po'i tshogs don bkod pa na nam mkhar snang? pa tsam yang chos lan du bkod la ma bkod kyang grub bsal med pa'i shes 'dod dang ldan pa la yod pas phyogs chos grub pa yin te /
blos gzhir bkod pa la yod pa phyogs chos yin na grub zin pa gzhir bkod pa la yod pa phyogs chos su 'gyur la /
blo bur pa'i rjes dpag la phyogs chos yod par 'gyur ro / /
gzhan yang nam mkhar snang pa la rtags yod kyang blos dngos por zhen pa la med pas ma grub pa yin na pa la du ba mthong yang pha rol pos me med du ba mthong pas bsgrub pa'i thal bsang 'phangs pa'i rtags la phyogs chos med par 'gyur ro / /
me med du log par rtogs pas shes 'dod dang ldan pa'i lang pa du ba rten par nges pa'i gogs ma yin pas phyogs chos yod do zhe na /
dngos por zhen pa'i log shes kyis kyang bsgrub bya grub bsal med pa'i nam mkhar snang pa la byas pas stong pa nges pa'i gegs ma yin pas 'di la'ang phyogs chos yod pa yin no / /
gnyis pa ni gal te nam mkhar snang bang la byas pas stong pa'i phyogs chos yod la /
byas pas stong pa des bsgrub bya'i chos su bzung pa? ? mi rtag pas stong pa 'gog pa ma yin yang chos can du blos bzung pa'i dngos po'i nam mkha' 'gog pas 'gal bar ?? lta na /
sgra tshad? ?pa la rten 'brel rten par nges la skad cig mar yid dpyod kyis nges pa na skad cig ma'i sgra chos can don dam pa'i dngos po yin te rten 'brel yin pa'i phyir zhes rtags su bkod pa na mi rtag pa nges pa des shes pa 'dod dang ldan pa'i sgra la rten 'brel rten par nges pa'i gegs ma yin pas phyogs chos tshang la rtags de bsgrub bya'i chos su bzung pa'i don dam pa'i dngos po bsgrub ma nus? chos can du bzung pa'i skad cig ma bsgrub nus pas yang dag du mi 'gyur ram /
phyogs chos tshang pa bden yang bzlog pas khyab pas 'gal ba yin no zhe na /
'di la'ang phyogs chos kyang tshang ma bsgrub bya'i chos kyis khyab pas yang dag du mi 'gyur ram /
chos la ltos nas 'gal ba ma yin yang chos can gyi ngo bar zhen pa la ltos nas 'gal? ? ? /
chos la lto? ? shes 'gal ba yin yang chos can gyi khyad par du zhen pa'i skad cig ma la ltos nas yang dag yin pas chos can gyi khyad par bsgrub pa'i yang dag pa'i rtags kyang yod par mi 'gyur ram snyam na shes 'dod dang ldan pa'i sgra la byas pa mthong pas mi rtag pa bsgrub pa de chos can gyi khyad par bsgrub pa'i rtags zhes brjod pa sgra dang mi rtag pa'i tshogs pa? la ltos ?? /
mi rtag pa'i? sgra dang don dam pa'i dngos po tshogs pa la ltos nas yin /
dang po ltar na yang dag pa'i rtags yin pa bden yang de? gzhi sgra dpog pa ma yin chos mi rtag pa dpog pa yin pas chos sgrub pa'i yang dag yin gyi chos can bsgrub pa'i yang dag ma yin no /
gnyis pa ltar na yang dag gi rtags ma yin te rtags ni tshogs don ? pa yin na des gzhi bsgrubs kyang chos don dam pa'i dngos po gtan mi 'grub pas tshogs pa sgrub ma nus pa'i phyir tshogs pa de la ltos nas rtags su 'gal pa'o /
'dir ni shes 'dod dang ldan pa'i nam mkhar snang pa la byas pas stong pa mthong pa de nam mkha'i gzhi la dngos por dam bcas pa 'gog na chos 'gog pa'i 'gal ba yin yang dngos po'i nam mkha' dang mi rtag pas stong pa tshogs pa la ltos nas chos can 'gog pa ? chos bkag pa med kyang chos can bkag pa nyid kyis tshogs pa?? 'gal ba ma yin pa'ang ma yin no / /
gsum pa ni dngos por zhen pas nam mkha' la byas pas stong pa nges pa'i gegs ma yin pas phyogs nges na me rtag par zhen pas kyang du ba yod pa la ?? ! / /
ma yin pa'o / /
ma nges pa ni dgu ste /
thun mong ma yin pa dang /
mthun phyogs mi mthun phyogs gnyi ga la yod pa'i mu bzhi dang /
rtsod gzhi dang mi mthun phyogs la yod pa'i mi mthun phyogs la mthong pa dang mthong yang rang bzhin med pa ma nges pa dang /
rtsod gzhi dang mthun phyogs la yod pa'i mthun phyogs la ma mthong pa dang /
mthong yang rang bzhin 'brel par ma grub pa'o /
ma nges pa'i mtshan nyid kyang rtsod gzhi la yod par nges pa dang mthun phyogs la mi srid par ma nges mi mthun phyogs la mi srid ? ma nges pa gsum ste /
de dag gis ma grub pa dang 'gal ba dang yang dag pa gsum rim pa bzhin sel to /
de dgu las kyang gnyi ga la the tshom za ba bzhi ste /
thun mong ma yin pa dang mthun phyogs mi mthun phyogs gnyi ga la yod pa'i gnyi ga la ma mthong pa dang /
rtsod gzhi dang mi mthun phyogs la yod pa'i mi mthun phyogs la ma mthong pa dang /
rtsod gzhi dang mi mthun phyogs la yod pa'i mthun phyogs la ma mthong pa'o /
gnyi ga la the tshom za ba'i mtshan nyid kyang rtsod gzhi la rtags mthong zhing de las gzhan pa'i mthun phyogs dang mi mthun phyogs gnyi ga la ma mthong pa ste /
rtsod gzhi la mthong pas ma grub pa gcod la mthun phyogs la ma mthong pas yang dag dang lhag ldan sel zhing mi mthun phyogs pa ma mthong pas 'gal ba dang ldog pa ma grub rjes 'gro la the tshom za ba sel la thun mong gi ma nges pa gnyi gas kyang sel lo /
ldog pa ma grub rjes 'gro la the tshom za ba gnyis te /
mthun phyogs mi mthun phyogs gnyi ga la yod pa'i mi mthun phyogs la mthong la mthun phyogs la ma mthong pa dang rtsod gzhi dang mi mthun phyogs la yod pa'i mi mthun phyogs la mthong yang rang bzhin 'brel pa ma nges pa ste /
de'i mtshan nyid kyang rtsod gzhi la mthong la mi mthun phyogs la mthong yang rang bzhin 'brel par ma grub pa mthun phyogs la ma mthong pa ste /
rtsod gzhi la mthong pas ma grub pa gcod la mthun phyogs la ma mthong pas dngos kyi ma nges pa gcod pa dang mi mthun phyogs la mthong pas gnyi ga la the tshom za ba gcod la rang bzhin 'brel pa ma grub pas 'gal ba gcod cing yang dag dang lhag ldan ni mi mthun phyogs la mthong pa dang mthun phyogs la ma mthong pa gnyi gas kyang gcod pa yin no / /
lhag ldan 'khrul bcas gnyis te /
mthun phyogs dang mi mthun phyogs gnyi ga la 'jug pa'i mthun phyogs la mthong la mi mthun phyogs la ma mthong pa dang /
rtsod gzhi dang mthun phyogs la yod pa'i mthun phyogs la mthong yang rang bzhin 'brel par ma grub pa ste /
lhag ldan gyi mtshan nyid kyang rtsod gzhi la mthong la mthun phyogs la mthong yang rang bzhin 'brel pa ma grub pa dang mi mthun phyogs la ma mthong pa ste /
rtsod gzhi la mthong pas ma grub pa gcod la /
mthun phyogs la mthong pas gnyi ga la the tshom za ba gcod pa dang /
mi mthun phyogs la ma mthong pas dngos kyi ma nges pa gcod pa dang 'gal ba dang ldog pa ma grub rjes 'gro la the tshom za ba ni mthun phyogs la mthong pas kyang gcod la /
mi mthun phyogs la ma mthong pas kyang gcod la /
yang dag ni rang bzhin 'brel pa ma grub pas gcod pa yin no / /
dngos kyi ma nges pa ni gcig ste mthun phyogs mi mthun phyogs gnyi ga la mthong pa'o /
de'i mtshan nyid kyang rtsod gzhi la'ang mthong la mthun phyogs dang mi mthun ?? gnyi ga la mthong pa'o /
rtsod gzhi la mthong pas ma grub pa gcod la /
mthun phyogs la mthong pas ldog pa ma grub rjes 'gro ?dang 'gal ba gcod cing mi mthun phyogs la mthong pas yang dag pa lhag ldan gcod pa dang gnyi ga la the tshom za ba ni mthun phyogs la mthong pas kyang gcod la mi mthun phyogs la mthong pas kyang gcod ?? / /
rtsod gzhi dang mi mthun phyogs la yod pa mi mthun phyogs dang rang bzhin 'brel pa grub pa ni 'gal ba ste /
de'i mtshan nyid kyang rtsod gzhi la mthong la mthun phyogs la 'jug mi srid par nges pa'o /
rtsod gzhi la mthong pas ma grub pa gcod la mthun phyogs la 'jug mi srid par nges pas yang dag dang ma nges pa dgu sel? la? /
?? mthun phyogs la yod pa la mthun phyogs dang rang bzhin 'brel pa grub pa yang dag par /
yang dag gi mtshan nyid kyang rtsod gzhi la yod par tshad mas mthong la mi mthun phyogs la 'jug mi srid par nges pa ste /
rtsod gzhi la mthong pas ma grub pa gcod la /
mi mthun phyogs la 'jug mi srid pas ma nges pa dgu dang 'gal ? ??no / /
nges pa rtags kyi mtshan nyid du mi 'dod pa rnams ni rtags ni don gyi rang bzhin yin pas blo la ltos pa res 'gal ba ma yin te sgra la byas pa tsam yod pa ni sgra mi rtag pa dang tshogs pa ltos nas gtan du rtags yin la /
rtags kyi mtshan nyid kyang rtsod gzhi la yod par nges su rung pa'i phyogs chos dang dpe la 'jug pa'i ? 'gro ?? mthun phyogs la 'jug mi srid pa'i ldog pa gsum yin pas phyogs chos dang rjes 'gro dang ldog pa dngos su tshad mas ma nges pa rkyen ma yin pas phyogs chos med pa ni sngar bshad pa'i gzhi me med dang /
sgra mnyan byar bsgrub pa 'am mnyam bya ma yin par bsgrub pa'? mi rtag pa'i sgra la mi rtag pa sgrub pa ltar shes 'dod 'jug par? ?? ba dang sngar bshad pa ltar rtags kyi ngo bo mi srid pa dang gzhi dang ma 'brel ba dang gzhi dang ldog pa tha dad med pa dang sgra mi rtag par sgrub pa na mi rtag pas khyad par du byas pa'i byas pa rtags su bkod pa ltar rtsod gzhi la yod par nges rung ma yin pa drug yin la /
phyogs chos yod pa ma mthun phyogs mi mthun phyogs gnyi gas? ? ?? gzhal bya'i phyir zhes pa dang gnyi ga la med par sgra mi rtag ste mnyan bya yin pa'i phyir zhes pa dang /
rtsod gzhi dang mthun phyogs la yod pa sgra mi rtag ste byas pa'i phyir zhes pa dang rtsod gzhi dang mi mthun phyogs pa sgra rtag ste byas pa'i phyir zhes pa lta bu mu bzhi yod pas sbyor ba bcu la / /
mtshan gzhi shes bya la? ? ? nas lhag ma dgu la phyogs chos med pa lnga po ma grub pa ste de'i mtshan nyid kyang rtsod gzhi la yod par nges rung ma yin pa'o / /
lhag ma mthun phyogs mi mthun phyogs gnyi ga la yod pa dang gnyi ga la med pa ma nges pa ste mtshan nyid kyang rtsod gzhi la yod par nges? su rung la mthun phyogs la mi srid pa dang? mthun phyogs la mi srid pa nges rung med pa'o / /
de 'ang rtsod gzhi kho na la yod par nges rung thun mong ma yin pa'i ma nges pa yin la /
rtsod gzhi la yod par nges su rung zhing mthun phyogs mi mthun phyogs gnyi ga la 'jug pa thun mong gi ma nges pa'o / /
rtsod gzhi dang mi mthun phyogs la yod pa 'gal ba ste /
? @# / /
mtshan nyid kyang rtsod gzhi la yod par nges su rung la mthun phyogs la 'jug mi srid pa dang mi mthun pa'i dpe la mthong pa'o / /
rtsod gzhi dang mthun phyogs la yod pa yang dag pa ste de'i mtshan nyid kyang rtsod gzhi la yod par nges su rung la mthun ? dpe la mthong pa dang /
mi mthun phyogs la 'jug mi srid pa'o / /
des na nges pa mtshan nyid du 'dod pa'i ltar na sgra stong pa nyid yin te skad cig ma'i mnyan bya yin pa'i phyir zhes pa sgra ma nges na gzhi la the tshom za ba dang sgra stong pa nyid du nges na shes 'dod med pa dang sgra skad cig ma'i mnyan byar ma nges na the tshom za ba'i ma grub ste ma grub pa gsum phyogs chos nges na gnyi ga la the tshom za bar 'gyur la nges pa mtshan nyid du mi 'dod pa'i ltar na ji ltar gyur yang gnyi ga la the tshom za ba'i ma nges par 'dod do / /
sgra mi rtag pas rtsol byung du bsgrub pa 'ang nges pa 'dod pa'i ltar na /
sgra ma nges na gzhi la the tshom za ba'i ma grub pa dang rtsol byung du nges na shes 'dod med pa'i ma grub pa dang mi rtag par ma nges na the tshom za ba'i ma grub pa dang phyogs chos nges kyang mthun phyogs mi mthun phyogs gnyi ga la ma mthong na gnyi ga la the tshom za ba dang mthun phyogs la ma mthong na ldog pa ma grub rjes 'gro la the tshom za ba dang mi mthun phyogs la ma mthong na lhag ? 'khrul bcas dang gnyi ga la mthong na dngos kyi ma nges pa ste drug du 'dod la nges pa mi 'dod pas dngos kyi ma nges pa kho nar 'dod do / /
sgra rtag ste byas pa'i phyir zhes bya ba 'ang nges pa 'dod pas sgra ma nges na gzhi the tshom za ba'i ma grub pa dang sgra mi rtag par nges na shes 'dod med pa'i ma grub pa dang sgra byas bar ma nges par the tshom za ba'i ma grub pa dang /
phyogs chos nges kyang mi rtag pa la byas pa ma mthong na gnyi ga la the tshom za ba dang /
mthong ? bzhin 'brel ba ma grub na ldog pa ma grub rjes 'gro la la the tshom za ba dang rang bzhin 'brel ba nges na 'gal bar 'dod la /
nges pa mi 'dod pas 'gal ba kho nar 'dod do / /
sgra mi brtag ste byas pa'i phyir zhes bya ba'ang nges pa mtshan nyid du 'dod pas sgra ma nges na gzhi la the tshom za ba'i ma grub pa dang sgra mi rtag par nges na shes 'dod med pa'i ma grub pa dang byas par ma nges na the tshom za ba'i ma grub pa dang /
phyogs chos nges kyang mi rtag pa la byas pa ma mthong na gnyi ga la the tshom za ba'i ma nges pa dang mthong yang rang bzhin 'brel pa ma grub na lhag ldan 'khrul bcas dang rang bzhin 'brel pa grub na yang dag ste drug du 'dod la nges pa mtshan nyid du mi 'dod pas yang dag pa'i gtan tshigs kho nar 'dod pa yin no / /
de la phyogs chos dang khyab pa ma nges pa la mi ltos pa de ni 'thad pa ma yin no /
rtsod gzhi la yod pa dang mi mthun phyogs la 'jug mi srid pa ma nges kyang rtags yin na tshang bang du me mthong pa la sogs pa la 'ang du ba rtags yin no zhes bsgre'o /
grub pa la rtags don med do zhe na tshang mas ma nges pa la bsgrub bya go ba'i nus pa med do /
nges so she na nus pa yod pas rtags yin no zhe na /
bsgrub bya grub ma zin no she na rtags dgos pas grub zin pa la'ang rtags su 'gyur ro /
gal te de ni 'dod pa yin te shes 'dod 'jug par 'gal ba ni sgra mnyan byar bsgrub pa la sogs pa yin gyi tshang bang na me mthong yang shes 'dod 'jug pa mi 'gal bas de la du ba yod pa rtags yin no zhe na /
de lta na tshang bang na me nges te du bar ma nges pa na 'ang du ba de rtags su 'gyur te /
shes 'dod 'jug rung la rtags nges rung du yod pa dpe la 'jug cing mi mthun phyogs la mi srid pa'i phyir ro /
de 'dod na du ba tshang bang gi me'i go byed yin la tshang bang gi me du ba'i go bya ma yin par 'gal bas tshang bang gi me mngon du gyur kyang bsgrub byar 'gyur ro /
gzhan yang sngar nges pa go bya yin la ma nges pa go byed yin na rdzas yod mtshon bya dang rtags yod mtshan nyid yin pa 'ang dgag du med par 'gyur ro /
rang dbang du rtogs su rung pa rgyu mtshan la mi ltos la btags yod rnam 'jog gi rgyur 'gal ba ltar mngon gyur rtags la mi ltos la tshad mas ma nges pa rgyu mtshan du 'gal ba yin no / /
des na rtsod gzhi la yod par nges pa dang dgag bya dang 'gal bar nges pa kho na rtags yin no / /
rtags kyi mtshan nyid nges pa la ltos par 'dod pa 'di la gzhan dag gis nges pa don gyi chos su mi rung pa dang /
nges pa la rnam bcad med pa dang /
ha cang thal ba'i nyes pa gsum brjod do / /
dang po la'ang bzhi ste rgyu 'bras phyin ci log du thal ba dang /
skyes bu mtha' dag gi nges byar thal ba dang /
rtags las rtags 'dzin mi skye bar thal ba dang /
rim dang cig car gyis don med pas stong pa la sogs pa mi rtag par thal ba'o /
dang po ni nges par bya ba tshad ma'i blo la ltos sam ma ltos /
phyi ma ltar na the tshom za bas yul du byas pa na 'ang nges par bya ba yod pas nges par bya ba dang the tshom gyi yul mi 'gal bas nges pas the tshom za ba'i ma grub pa gcod mi nus par 'gyur ro / /
dang po ltar na yul can rgyur grub la yul 'bras bur grub pas rgyu 'bras phyin ci log du 'gyur ro / /
gnyis pa ni nges par bya ba don gyi chos yin pas skyes bu cig gi nges bya yin pa ltar thams cad kyi nges byar 'gyur te sngon po don gyi chos yin pas cig la sngo ba ltar thams cad la sngo ba bzhin no /
nges bya don la gnas kyang la la'i nges bya ma yin na sngon po don la gnas kyang la la la sngo ma yin du mi 'gyur ram /
gang zag gzhan la ltos te sngon po ma yin na de la sngon po ma yin pa tsam gyis khyab ste sngo ma yin ma khegs pas sngon por grub par mi 'gyur la sngon po grub pas sngo ma yin khegs pas gzhan la ltos pa'i sngon po ma yin pa'ang khegs te thams cad la sngo ba ltar /
gzhan la ltos te nges bya ma yin na nges bya ma yin pa tsam grub pas nges byar mi 'grub par 'gyur na nges byar grub pas nges bya ma yin pa tsam khegs te gzhan gyi nges bya ma yin pa yang khegs pas thams cad kyi nges byar 'gyur ro / /
gsum pa ni rtags kyi mtshan nyid la nges pa dgos na nges bya tshad ma'i sngon du med pas tshad ma'i sngon du ni rtags med la tshad ma dang dus mnyam pa rgyur 'gal bas rtags las rtags 'dzin mi skye bar 'gyur ro / /
bzhi pa ni cig dang du bral dang rim dang cig car gyis don byed pas stong pa la sogs pa sngar tshad mas ma nges pa na rtags ma yin te de la gnas skabs gnyis yod pas mi rtag par 'gyur te /
sngar rgyu nus pa thogs med ma yin la phyis nus pa thogs med yin na mi rtag par 'gyur ba bzhin no /
'o na rim dang cig char gyis don byed pas stong pa sngar rtag pa'i don spyi snang pa la chos can yod pas phyogs chos yod la phyis don spyi mi snang pa na chos can med pas phyogs chos med pa'i phyir mi rtag par 'gyur ro zhe na /
don spyi ma yin dgag ? bka' snang pa de chos can du 'jog na de ltar 'gyur ba bden yang 'dir skad cig mas stong pa'i med dgag don spyi la yod pa de chos can yin la de res 'ga' ba ma yin pas phyogs chos res 'ga' bar mi 'gyur ro /
'o na cig dang du bral la nges bya med na de gzhal byar ji ltar brjod ce na /
nges bya med kyang gzhal du rung pa tsam yod pas gzhal bya yin te /
gzhal bya gzhal du rung pa tsam ma yin na rtag mi rtag gnyi ga la khyab pa mi rung pa'i phyir ro / /
nges bya blo la ltos pas don gyi chos ma yin na phyogs chos kyang grub bsal med pa la ltos pas don gyi chos ma yin par thal lo zhes brjod pa'i nyes pa 'ang med de phyogs chos grub bsal med pa la mi ltos te grub zin pa la 'jug pa 'ang shes 'dod 'jug par mi 'gal ba la yod pa yin pa'i phyir ro / /
gnyis pa nges pa la rnam gcad med pa ni rkyen dang ma phrad pa'i sa bon rkyen med pas 'bras bu mi skyed kyang bskyed rung tsam yod pas rgyu yin pa ltar nges pa dang ma phrad pa'i du bas dngos su me mi dpog kyang dpog du rung pa tsam yod pas rtags yin te the tshom za ba rtags kyi skyon? ! / /
yin pas nges pa la rnam par gcad par bya ba med pas mtshan nyid ma yin no / /
gsum pa ha cang thal ba ni phyogs kyi chos dang de'i chas khyab pa yod kyang de ma nges pas bsgrub bya go bar mi byed pas rtags nges pa ma ltos na nog dang lkog shal la sogs pa dang ldan yang de ma nges na ba lang du mi mtshon pas mtshan nyid kyang nges pa la ltos par 'gyur la /
de 'dod na mun khung gi ba lang dag ba lang ma yin par 'gyur te ba lang gi mtshan nyid nog dang lkog shal dang ldan par nges pa med pa'i phyir ro /
gal te nog dang lkog shal ma nges pa na ba lang du mtshon pa'i rgyu mtshan du ma bzung yang nges so she na mtshon bya mtshon nus yod pas mtshan nyid du brjod na /
phyogs chos dang khyab pa ma nges pas sgrub bya bsgrub pa'i rgyu mtshan du ma bzung yang nges so she na bsgrub bya la mi 'khrul ba yod pas rtags yin te des na rtags kyi mtshan nyid nges pa la mi ltos pa yin no zhes zer ro / /
de la rgyu 'bras phyin ci log du thal ba'i nyes pa yod pa ma yin te /
nges pa blo la mi ltos na the tshom za ba na nges pa yod pa dang blo la ltos na rgyu 'bras phyin ci log du 'gyur na rgyu nus pa thogs med 'bras bu la mi ltos na 'bras bu bkag pas de dgag mi nus par 'gyur la 'bras bu la ltos na 'bras bu ltos sa yin pas rgyur 'gyur ba dang /
rtog pa don spyi la mi ltos na don spyi ma shar ba na 'ang rtog par 'gyur la /
ltos na don spyi dngos med rgyur 'gyur ro zhes brjod na lan ci yod /
rgyu nus pa thogs med 'bras bu la ltos la rtog pa don spyi la ltos pas nyes pa dang po gnyis med la /
ltos kyang khyad par du byed chos 'bras bu dang don spyi la ltos pa yin gyi skyed byed pa ltos pa ma yin pas 'bras bu dang dngos med rgyur thal ba'i nyes pa med do zhe na /
nges par byas ba 'ang tshad ma la ltos pas the tshom za ba'i dus na nges bya gnas par mi 'gyur la ltos kyang khyad par du byed chos de la ltos pa yin gyi bskyed byed ltos pa ma yin pas rgyu 'bras phyin ci log du'ang mi 'gyur te dngos med kyi nges bya rgyu la mi ltos la dngos po'i nges bya tshad ma dang tshogs pa cig las skye'i tshad ma nyid las mi skye ba'i phyir ro / /
nges bya don la gnas pas the tshom za ba po'i yang nges byar 'gyur ba brjod na /
bum pa rdza mkhan gyi rtsol bas bskyed pas rtsol ba las byung pa don gyi chos su gnas pas rdza mkhan ma yin pa'i yang rtsol ba las bskyed par 'gyur ro /
rdza mkhan gyi rtsol bas bskyed pa dang de la rtsol byung tsam gyis khyab pa skyes bu gzhan gyis dgag par mi nus pa thal ba brjod na 'dod pa yin la /
rdza mkhan gyi rtsol ba'i 'bras bu yin pas gzhan gyi rtsol ba'i 'bras bur thal ba'i skyon brjod na khyab pa med de cig gi 'bras bu gzhan gyi 'bras bu ma yin pa mi 'gal ba'i phyir ro zhe na /
rang gi blo'i yul yin la de la nges kyang khyab pa gzhan gyis dgag mi nus par thal lo zhes brjod na 'dod pa yin la rang gi blo'i yul yin pas gzhan gyi blo'i yul du thal ba brjod na khyab pa med de blo cig gi yul yin la gzhan gyi yul ma yin pa mi 'gal ba'i phyir ro / /
'o na rang gi nges bya la nges bya tsam gyis khyab pa nges bya dang gzhan gyi nges bya yin pa la nges bya ma yin pas khyab pas nges bya ma yin pa dngos 'gal gzhi' cig la 'du bar 'gyur ro zhe na /
rdza mkhan gyi rtsol bas skyed pa rtsol byung tsam dang gzhan gyi rtsol bas ma bskyed pas rtsol ma byung tsam yang gzhi cig la 'du bar 'gyur ro /
rdza mkhan gyi rtsol bas bskyed pa la rtsol byung gis khyab ? gzhan gyi rtsol bas ma bskyed pas rtsol ma byung du mi? 'gyur te /
? bkag pas shing ma yin du mi 'gyur ba bzhin no zhe na /
rang gi blo'i nges bya tsam gyis khyab kyang gzhan gyi nges bya bkag pas nges bya ma? yin par mi 'gyur te sha pa bkag pas shing ma yin du mi 'gyur ba bzhin no /
des na nges bya tsam yin pas gzhan gyi nges byar thal lo zhes brjod pa ni spyis bye brag dpog pas ma nges par gsal lo / /
tshad ma'i sngon du nges bya dang rtags med pas rtags rtags 'dzin gyi rgyu ma yin par thal lo zhe na /
kho bo cag yul dang yul can dus mnyam du 'dod pas? rtags 'dzin gyi tshad ma yul rtags las mi skye ba ni 'dod pa yin no /
rnam par nges pa las skye bar gsungs pa ni mdo sde pa'i lugs la yin la lugs de la ni yul rgyur brjod pas nges bya'ang tshad ma'i sngon du yod par 'dod de tshad ma'i snga rol du nges bya med pa'i rtags ma grub pa yin no /
des na thal ba'i rtags rnam med pa'i ? ? nas bsal pa mdo sde pa'i lugs la yod par smra ba ni /
dbu ma pa dag yang dag pa'i dngos po mi 'dod pas sems rang rig don dam par med par 'gyur la de 'dod na rnal 'byor spyod pa ? yod par smra bas bsal lo zhes zer ba dang mtshungs so / /
yang rim dang cig char gyis don byed pas stong pa dang yang dag pa'i cig dang du bral la sogs pa ma nges pa na rtags ma yin la nges pa na rtags yin pas mi rtag par 'gyur ro zhe na /
'o na gzhal bya mngon du gyur pa dang lkog du gyur pa don la med na gzhal bya tsam yang don ? bden pa ma mthong pa'i blo la ltos nas lkog du gyur pa yang dus thams cad kyi stong nyid lkog du gyur pa yin gyi 'das pa'i stong nyid kho na lkog du gyur pa ma yin te /
bden pa ma mthong pas ma 'ongs pa dang da ltar ba mngon du ma byas pa'i phyir ro /
bden pa mthong pa la ltos nas mngon du gyur pa 'ang dus thams cad kyi stong pa nyid mngon du gyur pa yin gyi 'das pa'i stong nyid mngon du gyur pa ma yin te yin na bden pa mthong pas 'das pa'i dngos po bden par yod pa'i sgro 'dogs ma chod par 'gyur ba'i phyir ro / /
'das pa'i blo la ltos pa'i lkog gyur dang da ltar gyi blo la ltos pa'i mngon gyur yang bum pa lta bu rdzas cig la 'ang 'du bas mi 'gal ba'i phyir stong pa nyid la res 'gal bar yod pa ma yin pas stong pa nyid mi rtag par mi 'gyur ro zhe na /
rim dang cig char gyis don byed pas stong pa 'ang dngos por ma grub pas gnas skabs du ma dang 'brel pa'i mi rtag pa ma yin mod kyi nges bya ni phyis kyi tshad ma la ltos nas yin la nges bya ma yin pa ni sngar gyi tshad ma ma yin pa la ltos nas yin te /
sngar gyi tshad ma ma yin pa la ltos pa'i nges bya ma yin pa'ang dus thams cad kyi rim dang cig char gyis don byed pas stong pa nges bya ma yin pa yin gyi 'das pa'i kho na ma nges pa ma yin te blo de la ltos nas ma 'ongs pa dang da ltar yang de ltar nges pa med pa'i phyir ro /
phyis kyi tshad ma'i nges bya yin pa 'ang dus thams cad kyi nges byar gyur pa yin gyi da ltar dang ma 'ongs pa kho na ma yin te /
'das pa'i rtag pa la rim dang cig char gyis don byed pa ma khegs na byas pa 'ang mi khegs pas ldog pa phyogs @# / /
cig la the tshom za bar 'gyur ba'i phyir ro /
'das pa'i blo ma nges pa dang da ltar ba'i blo nges pa 'ang bum pa lta bu gzhi cig la'ang 'du bas mi 'gal ba'i phyir rim dang cig char gyis don byed pas stong pa ma res 'ga bar yod pa ma yin pas de mi rtag par mi 'gyur ro / /
res 'ga ba yin du chug kyang dngos po res 'ga ba ma yin na mi rtag par mi 'gyur te /
rim dang cig char gyis don byed pas stong pa don gyi chos can la yod pa'i phyogs chos res 'ga ba yin yang mi rtag par mi 'gyur ba bzhin no / /
mi rtag pas stong pa'i med dgag gzhi yin gyi sgra don ? ma yin pas de ltar mi 'gyur ro zhe na /
'o na ma yin dgag sgrub pa'i rtags 'god kyi med dgag sgrub pa'i rtags mi 'god pas rtags thams cad rang bzhin dang 'bras bu gnyis su nges so zhes smra ba ji ltar dgag /
med dgag bsgrub pa la'ang phyogs chos dang khyab pa tshang bzhin du rtags su mi 'god pa'i rgyu mtshan med do zhe na /
sgra don ma yin dgag chos can du byas ? phyogs chos dang khyab pa tshang bzhin du de chos can du mi 'god pa la rgyu mtshan med do / /
blo la ltos pa don gyi chos su mi 'thad pas phyogs chos kyang grub bsal med pa la mi ltos so zhes zer ba la nyes pa brjod zin to / /
yang rtags la nges bya mi srid na rtags 'dzin pa la'ang bden pa rtogs pa mi srid par 'gyur te rtogs pa gcig pa'i phyir ro / /
cig dang du bral la sogs pa la nges bya med kyang nges rung yod pas gzhal bya yin no zhes zer ba 'ang mi 'thad de de lta na gsag pa la myu gu skye ba med kyang skyer rung yod par 'gyur ro / /
skye mi srid pa la skyer rung 'gal na nges mi srid pa la'ang nges bya yin pa 'gal lo / /
tshad mas ma nges pa rtags kyi skyon ma yin pas nges pa la rnam gcad med par smra na phyogs chos med pa rtags kyi skyon ma yin pas phyogs chos la rnam gcad med do /
'o na mig gi gzung byas kyang sgra la mi rtag pa sgrub nus par 'gyur ro zhe na /
ma nges pa skyon ma yin na'ang du ba la the tshom za ba po'i gang zag la du bas me dpog par 'gyur ro /
'dod pa nyid de gang zag des phyis nges pa na dpog go zhe na /
snga ma 'ang 'dod pa nyid de mig gi gzung byas bum pa mi rtag par dpog go /
bum pa la dpog pa ni phyogs chos yod pas dpog pa yin la phyogs med pa'i sgra la dpog par ji ltar 'gyur zhe na /
gang zag gi skad cig phyi mas dpog pa ni nges pa yod pas dpog pa yin la /
nges pa med pa'i gang zag gi skad cig ma la sogs pas ji ltar dpog /
ma nges pa blo'i nyes pa yin gyi don gyi nyes pa ma yin no zhe na /
phyogs chos med pa'ang gzhi sgra'i nyes pa yin gyi mig gis bzung bya'i nyes pa ma yin no /
rten ma yin pa sgra'i chos yin yang rten pa ma yin pa mig gi bzung bya'i chos yin pas gnyi ga'i nyes pa yin no zhe na /
nges byed ma yin pa blo'i chos yin yang nges bya ma yin pa don gyi chos yin pas gnyi ga'i nyes pa yin no /
don gyi skyon yin na skyes bu mtha' dag la skyon can du 'gyur ro zhe na /
myig gi gzung bya'i nyes pa yin na chos can mtha' dag la ma grub par 'gyur ro /
myig gi gzung bya'i skyon yin yang sgra la ltos nas skyon can dang bum pa la ltos nas skyon med yin pa mi 'gal lo zhe na /
don gyi skyon yin yang the tshom za ba po la ltos nas skyon can dang nges pa po la ltos nas skyon med yin pa mi 'gal lo /
yang rtags nges pa la ltos pa ltar mtshan nyid kyang nges pa la ltos so zhes sgre na /
nges pa la ltos pa rgyu mtshan gang las /
rtags nges pa la ltos pa rgyu mtshan gang las zhe na /
bsgrub bya'i chos dang 'brel pa'i rgyu mtshan gyis lkog gyur shes par byed pa'i rgyu yin pa'i phyir ro / /
mtshan nyid kyang 'brel pa'i stobs kyis mtshon bya lkog gyur shes par byed pa'i rgyu yin pa'i phyir ro zhe na /
'o na mtshan gzhi de la mtshon bya ma rtogs pa'i sngon du mtshon bya dang 'brel pa nges su mi rung pa shes bya tsam la tshad ma'i yul du 'gyur rung las gzhal byar mtshon pa la sogs pa mtshan nyid ma yin par 'gyur ro /
rtsod gzhi la bsgrub bya ma nges pa'i sngar rtags dang bsgrub bya'i chos kyi 'brel pa nges su mi rung pas mnyan bya las sgra mi rtag par bsgrub pa la sogs la rtags ma yin par 'gyur ro zhe na 'dod pa kho na'o / /
yang rtags kyang bsgrub bya la ltos pa'i rgyu mtshan yin la mtshan nyid kyang mtshon bya la ltos pa'i rgyu mtshan yin pa la bsnyon du med do /
de la mtshan nyid la nges pa dogs pa rgyu mtshan gang las rtags la nges pa dgos pa rgyu mtshan gang las zhe na /
shes byed kyi rgyu yin pas so /
mtshan nyid kyang shes byed kyi rgyu yin pas so zhe na gtan tshigs ma grub po /
rtags kyang shes byed kyi rgyu yin pa'i gtan tshigs ma grub po zhe na /
'o na skye ba'i rgyu 'am? rnam 'jog gi rgyu yin mtshan nyid kyang skye ba'i rgyu 'am rnam 'jog gi rgyu yin zhe na /
rnam 'jog gi rgyu'o /
rtags kyang rnam 'jog gi rgyu'o zhe na /
'o na rtsol byung gis mi rtag pa bsgrub pa na nags kyi me tog la sogs pa la rnam 'jog gi rgyu rtsol byung med pas mi rtag pa med par 'gyur ro / /
nog dang lkog shal la sogs pa med pa'i gzhi la ba lang gi tha snyad med? par 'gyur ba 'dod pa nyid pas ga la mtshungs / /
nog dang lkog shal la sogs pa med pa'i gzhi la ba lang gi tha snyad med par 'gyur ba 'dod pa nyid pas ga la mtshungs / /
yang mtshan nyid la nges pa dgos pa ci'i phyir /
rtags la nges pa dgos pa ci'i phyir zhe na 'brel pa la brten nas don gzhan dpog byed yin pa'i phyir ro /
mtshan nyid kyang de nyid kyi phyir ro zhe na 'o na mtshan nyid rtags su 'gyur zhing brda' la ma rmongs pa la mngon sum gyis mtshon bya rtogs pa med par 'gyur ro /
des na ha cang thal ba 'ang med de mtshan nyid nges pa la ltos pa ni rma med pa'o / /
rtags kyi mtshan nyid bye brag du gtan la dbab pa ni phyi'i mtshan nyid dang /
so so'i mtshan nyid gnyis so / /
dang po la cig du 'dod pa dgag pa dang /
drug du 'dod pa dgag pa dang /
gsum du 'dod pa dgag pa dang /
gnyis su bsgrub pa dang /
de la brtsad pa spang pa lngas nges par bya'o / /
dang po ni mu stegs snod kyi rjes gzhan du mi 'thad pa zhes bya ba mtshan nyid du brjod pa /
de la 'di dri bar bya ste ci chos can las gzhan du mi 'thad pa 'am /
chos ? gzhan du ?? tshogs pa las gzhan du mi 'thad par brjod /
dang po ltar na mnyan bya la sogs pa thun mong ma yin pa kho na rtags su 'gyur gyi byas pa la sogs pa thun mong pa rnams rtags ma yin par 'gyur ro / /
gnyis pa ltar na ma 'khrul pa'i mig gi gzung byas sgra mi rtag par bsgrub pa rtags su 'gyur te de mi rtag pa kho na la yod pa'i phyir ro / /
gsum pa ltar na tshogs pa dang 'brel pa ma nges na ni gzhan du mi 'thad pa mi rung la 'brel? pa nges na tshogs sa grub pas rtags don med pa dang /
tshogs pa las gzhan la 'jug pa sgra mi rtag par sgrub pa la byas pa la sogs pa rtags ma yin par 'gyur ro / /
gnyis pa drug du 'dod pa dgag pa ni tshul gsum gyi steng du gnod pa med pa'i yul can dang brjod par 'dod pa'i grangs gcig pa dang nges pa nyid de mtshan nyid de mtshan nyid drug du 'dod pa? la? 'di dri? ma? bya @# / /
ste gnod pa ma mthong pa tsam gnod med kyi yul can dang 'gal ba'i sgrub byed ma mthong pa tsam brjod par 'dod pa'i grangs cig par brjod dam /
yang na gnod pa 'jug mi srid par nges pa gnod pa med pa'i yul can dang 'gal ba'i bsgrub byed mi srid par nges pa brjod kyi grangs gcig par brjod /
dang po ltar na mngon sum gyi mtshan nyid dngos po 'dzin pa dang gzung don la ma 'khrul pa'i tshogs pa yin no zhes smra ba ji ltar dgag /
ma 'khrul pa'i don nyid dngos po 'dzin pa yin pas de las chos gzhan du med do zhe na /
phyogs chos kyi mtshan nyid bsgrub bya grub ma zin pa dang 'gal ba'i sgrub byed dang bsgrub bya la gnod pa ma mthong pa la rtags mthong pa yin pas de gnyis phyogs chos las ldog pa gzhan du med do /
gnyis pa ltar na mngon sum gyi gzung don la ma 'khrul pa dang rtog bcas tshogs par 'dod pa cis 'gog /
gzung don la ma 'khrul pa yin na gzung don la 'khrul pa khegs pas /
de dang rtog pa tshogs mi srid do zhe na /
phyogs chos ni shes 'dod kyi chos can la yod pa yin la gnod pa'i tshad ma mi srid pa dang 'gal ba'i sgrub byed mi srid pa ni bsgrub bya grub zin pas shes 'dod med pa yin pas phyogs chos dang de gnyis tshogs mi srid pa yin no /
yang ma 'khrul pa las dngos por 'dzin pa ldog pa gzhan du med pa ltar rtsod gzhi la yod par mthong pa dang mi mthun phyogs la mi srid par mthong pa las kyang nges pa nyid chos gzhan du yod pa ma yin no / /
gsum pa gsum du 'dod pa dgag pa ni kha cig phyogs chos dang rjes 'gro dang ldog pa gsum du smra ba phyogs chos ni rtsod gzhi la yod pa yin na /
rjes 'gro dang ma 'brel pa'i ldog pa 'ba' zhig pa de gang yin /
mi mthun phyogs la 'jug mi srid pa 'am ma mthong pa yin /
dang po ltar na de dang phyogs chos kyis rigs mi mthun pa mtha' dag bcad pas rjes 'gro la rnam gcad med do /
gal te rtsod gzhi la yod par nges rung gi phyogs chos dang mi mthun phyogs la 'jug mi srid pa'i ldog pa mnyan bya la yod kyang de rtags ma yin pas dpe la rjes su 'gro ba'i rjes 'gros mnyan bya bcad pa yin no zhe na /
mtshan nyid nges pa la ma ltos na de ltar gyur yang ldog pa ni ldog pa nges pa yin pas de nyid kyis mnyan bya bcad pas rjes 'gro la ci ltos /
gal te mi mthun phyogs la ma mthong pa ldog pa yin no zhe na de dang phyogs chos kyi steng du bsnan par bya ba'i rjes 'gro gang yin mthun phyogs la mthong pa 'am /
mthun phyogs kho na la yod pa yin /
dang po ltar na lhag ldan yang dag du 'gyur te tshul gsum tshang pa'i phyir ro /
gnyis pa ltar na de dang phyogs chos kyi rigs mi mthun pa mtha' dag bcad pas ldog pa smos pa don med do / /
bzhi pa tshul gnyis su bsgrub pa ni rtsod gzhi la mthong pa'i phyogs dang mi mthun phyogs la 'jug mi srid par nges pa'i ldog pa gnyis kho na rtags kyi mtshan nyid yin no /
kha cig phyogs dang mi mthun phyogs la mi srid pa'i ldog pa gnyis kyis kyang rtags su mtshon nus la phyogs chos dang mthun phyogs kho na la yod pa'i rjes 'gro gnyis kyang rtags su mtshon nus so zhes zer ba de'i ltar na dus gzhan du mi stod pas kyang mi gnas par mtshon nus la rgyus bskyed pas kyang mtshon nus so zhes zer ba ji ltar dgag /
dus gnyis par mi stod pa las rgyus bskyed pa don ldog gzhan yin pas de'i mtshon bya mi rtag pa las kyang don ldog gzhan du gyur to zhe na /
phyogs chos dang rjes 'gro de phyogs chos dang ldog pa las don gyi ldog pa gzhan yin pa de'i mtshon bya gtan tshigs kyi tha snyad las kyang don gyi ldog pa gzhan yin te de'i mtshan nyid ma yin no zhe na / /
gzhan yang phyogs chos dang mthun phyogs kho na la yod pa tshul gnyis su smra na dgag bya dang 'gal ba rtsod gzhi la grub pa zhes pa'i tshul cig rtags kyi mtshan nyid du 'gyur ro / /
phyogs chos yod pas rtags yin na 'gal ba rtags su 'gyur ro zhe na /
phyogs chos dang rjes 'gro yod pa rtag yin na thun mong gi ma nges pa rtags su 'gyur ro /
de la rjes 'gro med do zhe na /
'gal ba la phyogs chos med do / /
'o na rtags rtsod gzhi la med par 'gyur ro zhe na /
ma nges pa'ang rtags mthun phyogs la med par 'gyur ro / /
mthun phyogs la yod pa tsam rjes 'gro ma yin te mthun phyogs kho na la yod pa yin la de ma nges pa la med do zhe na /
rtsod gzhi la mthong pa tsam phyogs chos ma yin te dgag bya dang 'gal ba rtsod gzhi la mthong pa yin la de 'gal ba la med do /
'o na dgag bya dang 'gal ba dang rtsod gzhi la mthong pa tshul gnyis yin te tshul cig ma yin no zhe na /
khyed kyi ltar na'ang rtsod gzhi la mthong pa dang mthun phyogs kho na la yod pas mthun phyogs la mthong pa dang gzhan mi mthun phyogs la khegs pa dang tshul gsum du gyur pa yin no / /
gal te mthun phyogs kho na la yod ces pa mthun phyogs la bsgrubs pa dang gzhan la bkag pa'i dgag sgrub gnyis tshogs pa yin pa ltar mi mthun phyogs la 'jug mi srid pa'i ldog pa mi mthun phyogs la bsgrubs pa dang gzhan la 'jug pa bkag pa'i dgag sgrub gnyis tshogs pa yin no zhe na /
dgag bsgrub gnyis tshogs pa ni ma yin dgag yin te snang pa dang rang bzhin med pa tshogs pa'i sgyu ma lta bu bzhin no /
mi mthun phyogs la 'jug mi srid pa yang ldog pa gnyis tshogs pa yin na ma yin dgag du 'gyur na 'di ni med dgag kho na yin no /
mthun phyogs kho na la yod pa yin pa ltar mi mthun phyogs la 'jug mi srid pa'i ldog pa la mthun phyogs la bsgrub pa dang gzhan la 'jug pa bkag pa'i dgag bsgrub gnyis tshogs pa ldog pa gnyis tshogs pa yin pas ma yin dgag du thal zhe na 'dod pa nyid yin pas ga la mtshungs /
lnga pa de la brtsad pa spang pa ni sngo ma yin khegs pa dang sngon po ldog pa so sor med pa ltar mi mthun phyogs la 'brel pa khegs pa dang mthun phyogs dang 'brel pa 'ang ldog pa cig yin no zhe na /
'o na mthun phyogs dang 'brel pa ma yin dgag yin pa ltar mi mthun phyogs dang 'brel pa bkag pa 'ang ma yin dgag du 'gyur ro / /
'o na sngon po bsgrubs pa ma yin dgag yin pa ltar sngo ma yin bkag pa 'ang ma yin dgag du thal lo zhe na 'dod pa nyid de dgag pa dgag pa sgrub pa yin pa'i phyir ro / /
mi mthun phyogs dang 'brel pa bkag pa ni bsgrub pa bkag pa yin pas ma yin dgag du thal ba 'dod par mi nus te mtshungs pa ma yin no / / / /
rtags kyi bye brag gi mtshan nyid la lnga ste /
rab du dbye ba dang /
so so'i mtshan nyid dang /
grangs nges pa dang /
phyogs chos dang khyab pa nges pa'i tshul dang /
don sgrub dang tha snyad sgrub rnam par dbye ba'o /
dang po ni phyogs chos dang ldog pa tshang pa'i rtags dbye gzhir byas nas rtags gsum ste /
rang bzhin dang /
'bras bu dang /
mi dmigs pa'o / /
rang bzhin ni byas pa'i phyir sgra mi rtag ces pa lta bu'o / /
'bras bu ni la la'u? ba yod pas me yod ces pa lta bu'o / /
mi dmigs pa la ni mi dmigs pa bzhi dang /
'gal ba dmigs pa bzhi dang /
'gal ba'i 'bras bu dmigs pa bzhi dang /
'gal ba'i khyab bya dmigs pa bzhi ste ! / /
bcu' drug go /
mi dmigs pa bzhi la rang bzhin mi dmigs pa ni sa phyogs na snang rung gi med de ma dmigs pa'i phyir ro zhes pa lta bu'o /
khyab byed mi dmigs pa ni brag rdzong na sha pa med de shing med pa'i phyir ro zhes bya ba lta bu'o /
rgyu mi dmigs pa ni mtsho chen po 'di la du ba med de me med pa'i phyir ro zhes pa lta bu'o /
'bras bu mi dmigs pa ni gzhi 'di na du ba'i rgyu nus pa thogs med med de du ba med pa'i phyir ro zhes pa lta bu'o / /
'gal ba dmigs pa bzhi la rang bzhin 'gal ba dmigs pa ni phyogs 'di na grang reg med de me yod pa'i phyir ro zhes bya ba lta bu'o / /
'gal ba'i 'bras bu dmigs pa bzhi la rang bzhin 'gal ba'i 'bras bu dmigs pa ni /
khyab byed 'gal ba dmigs pa ni phyogs 'di na ba mo'i reg pa med de me yod pa'i phyir ro zhes bya ba lta bu'o /
rgyu 'gal ba dmigs pa ni phyogs 'di na spu long zhes byed pa'i mi med de me yod pa'i phyir ro zhes bya ba lta bu'o /
'bras bu 'gal ba dmigs pa ni phyogs 'di na grang reg gi rgyu nus pa thogs med de me yod pa'i phyir ro zhes bya ba lta bu'o /
'gal mi 'bras bu dmigs pa ??? khyab byed 'gal ba'i 'bras bu dmigs pa ni phyogs 'di na ba mo'i rig pa med de du ba yod pa'i phyir ro zhes bya ba'o / /
rgyu 'gal ba'i 'bras bu dmigs pa ni sa phyogs 'di na spu long zhes byed pa'i mi med de du ba yod pa'i phyir ro zhes bya ba lta bu'o /
'bras bu 'gal ba'i 'bras bu dmigs pa ni phyogs 'di na grang pa'i rgyu nus pa thogs med med de du ba yod pa'i phyir ro 'gal ba'i khyab bya dmigs pa bzhi la rang bzhin 'gal ba'i khyab bya dmigs pa ni phyogs 'di na grang reg med de tsan dan gyi me yod pa'i phyir ro zhes bya ba lta bu'o /
khyab byed 'gal bas khyab bya dmigs pa ni phyogs 'di na ba mo'i reg pa med de tsan dan gyi me yod pa'i phyir ro zhes bya ba lta bu'o / /
rgyu 'gal ba'i khyab bya dmigs pa ni phyogs 'di na spu long zhes byed pa'i mi med de tsan dan gyi me yod pa'i phyir ro zhes pa lta bu'o /
'bras bu 'gal ba'i khyab bya dmigs pa ni phyogs 'di na grang reg gi rgyu nus pa thogs med de tsan dan gyi me yod pa'i phyir ro zhes pa lta bu'o / /
so so'i mtshan nyid la bsgrub bya'i chos med dgag bsgrub pa la phyogs chos dang ldog pa tshang pa mi dmigs pa'i mtshan nyid do / /
sgrub bya'i chos ma yin dgag bsgrub pa la bdag cig pa'i rtsa ba la rten pa'i ldog pa dang phyogs chos tshang pa rang bzhin te /
ma yin dgag mi bsgrub na bdag cig pa'i 'brel pa la rten pa tsam gyis rang bzhin gyi rtags ma yin te /
rtsol byung gis rtag pa'i dngos po 'gog pa'i 'gal khyab dmigs pa 'ang rtag pa'i dngos pos stong pas khyad par du byas pa'i dngos po dang rtsol byung bdag cig pa yod kyang rang bzhin gyi rtags ma yin pa'i phyir ro /
bsgrub bya'i chos kyis khyad par du byas pa dang 'brel yang bsgrub bya'i chos dngos dang ma 'brel bas bdag cig pa med par sems na dus mnyam pa'i ro las kha dog dpog pa 'ang kha dog gis khyad par du byas pa'i ro dang de las byung pas 'brel yang dus mnyam pa'i kha dog dang ma 'brel pas 'brel med kyi rtags su 'gyur ba'i phyir ro /
bsgrub bya'i chos ma yin dgag bsgrub pa la de las byung pa'i 'brel pa'i rtsa ba la rten pa'i ldog pa dang phyogs chos tshang pa 'bras bu'i rtags kyi mtshan nyid do /
ma yin dgag mi sgrub na de las byung pa la rten pa tsam gyis 'bras bu'i rtags ma yin te /
du ba? grang reg gi stong pa bsgrub pa'i 'gal 'bras dmigs pa 'ang /
grang reg gis ?khyad par du byas pa'i dngos po dang de las byung pa'i 'brel pa yod pa'i phyir ro / /
kha cig rang las tha mi dad pa dpog pa la tshul gsum tshang pa rang bzhin dang /
rang las tha dad dpog pa la tshul gsum tshang pa 'bras bur 'dod pa de ni mi rigs te /
tha dad dpog pa mi srid pas 'bras bu'i rtags kyi mtshan nyid mi srid pa dang de nyid kyis rang bzhin gyi rtags kyi mtshan nyid khyab ches pa yin no /
gal te rang las tha dad dpog pa yod pa nyid de du ba yod pa las me yod pa dpog pa lta bu'o zhe na /
'o na dbang po'i mngon sum la gzhal bya phyi rol pa dang ldan pas phyi rol la tshad ma yin par dpog pa dang res 'ga' ba las rgyu dang ldan par dpog pa la sogs pa rang bzhin gyi rtags su grags pa dag kyang 'bras bu'i rtags su 'gyur te rang las tha dad pa dpog pa'i phyir ro /
ci te gzhal bya phyi rol pa nyid rtags ma yin te de dang ldan pa rtags yin pas de tshad ma'i tha snyad las tha mi dad cing rgyu nyid bsgrub bya'i chos ma yin te de dang ldan pa bsgrub bya'i chos yin pas res 'ga ba las tha mi dad do zhe na /
'dir yang du ba yin pa rtags dang me yin pa bsgrub bya'i chos yin na rang las tha dad pa bden yang du ba yod pa rtags yin la me yod pa bsgrub bya'i chos yin pas rang las tha dad dpog pa gtan ma yin no / /
rtags gsum gyi grangs nges pa ni bsgrub bya'i chos la med dgag dang ma yin dgag las mi 'da la /
ma yin dgag sgrub na'ang ma 'brel pas ma 'brel pa rtogs par mi 'thad pas 'brel pa la ltos la /
de 'ang bdag cig pa la rten nas rtogs pa rang bzhin dang de las byung pa la brten nas rtogs pa 'bras bu yin zhing 'brel pa gsum pa med pas rtags gsum kho na'o /
'o na ma yin dgag dpog pa la bdag cig pa la brten pa dang de las byung pa la rten pa gnyis su 'gyur ba ltar med dgag bsgrub pa la 'ang 'gal zla sgrub pa dang 'brel zla bkag nas 'gog pa gnyis te bzhir 'gyur bas rtags gsum gyi grangs nges pa nyams so zhe na /
'o na tshad ma mngon sum dang rjes dpag gnyis su nges pa yin na mngon sum la rang rig dang gzhan rig du phye bas tshad ma gsum du 'gyur ba'i phyir gnyis kyi grangs nges pa la gnod par mi 'gyur ram /
gal te mngon sum dang rjes dpag du ma 'dus pa'i tshad ma byung na gnyis kho nar khas blangs pa la gnod pa yin gyi mngon sum la dbye ba yod pas gnyis kho na la ji ltar gnod zhe na /
rtags gsum du ma 'dus pa'i rtags byung na gsum kho nar nges pa la gnod pa yin gyi mi dmigs pa la dbye ba yod pas gsum kho nar nges pa la ji ltar gnod /
'o na rang bzhin dang 'bras bu gnyis kyang sgrub pa'i rtags su 'dus te gnyis su 'dus pas gsum du nges pa la gnod do zhe na /
mngon sum rjes dpag gnyi ga tshad ma tsam du 'dus pas tshad ma gnyis su nges pa la gnod par 'gyur ro /
bsdu na cig du 'du 'ang dbye na gnyis yod pa mi 'gal lo zhe na /
bsdus na dgag bsgrub gnyis su 'du 'ang dbye na gsum yod pa mi 'gal lo /
'o na med dgag dang ma yin dgag gi mtshan nyid ci yin zhe na /
spyir chos la bsgrub pa dang dgag pa'i chos gnyis te /
'gal zla blos yul du byas pa la ma ltos par ldog pa de nyid kyi don spyi rang dbang du shar nas zhen par bya ba bsgrub pa'i chos te /
don byed nus pa dang rgyus bskyed pa dang shes bya la sogs pa'o / /
dgag bya'i don spyi shar ! / /
ba la ltos nas de las bzlog par zhen par bya ba dgag pa'i chos te don byed pas stong pa dang byas pas stong pa la sogs pa lta bu'o /
de la bsgrub pa 'ba' zhig pa don byed pa la sogs pa dang dgag bsgrub tshogs pa snang la rang bzhin med pa la sogs pa ma yin dgag ? nyid ldog pa de kha yar ba la zhen pa na bsgrub pa'i cha ma dor bar zhen par bya ba'o /
don byed pas stong pa dang yang dag pa'i rang bzhin gyis stong pa dang yang dag pa'i cig dang du ma? la sogs pa dgag pa 'ba' zhig pa rnams med dgag yin pas dgag bya bkag nas chos gzhan ?'phen pa dngos su rtogs pa med dgag yin no /
shugs la rtogs pa ni ma yin te yin na bsgrub pa 'ang dgag par thal ba'i phyir ro zhes zer ba /
sgrub pa dgag par thal ba ni 'dod pa yin te bsgrub pa ma yin dgag yin pa'i phyir ro /
gzhan yang don byed pa bkag pa las don byed pa chos gzhan du med pa dang yang dag gi rang bzhin bkag pa las yang dag gi cig dang du bral chos gzhan du med pas med dgag dgag bya bkag nas chos gzhan mi 'phen pa yin pa ltar don byed pas bkag pa stong pa nyid don byed pa dang 'jig med bkag pas 'jig pa dang ma byas pa bkag pa nyid byas pa dang sgyu ma lta bu ? yin pas med dgag gi mtshan nyid khyab ches la ma yin dgag gi mtshan nyid mi srid pa yin no /
gal te sgyu ma lta bu yin pa'i dgag bya sgyu ma lta bu ma yin pa yin na dgag bya bkag nas chos gzhan mi 'phen par 'gyur yang sgyu ma lta bu'i dgag bya don dam pa'i dngos po yin pas de bkag nas snang pa'i chos 'phangs pas chos gzhan 'phen pa yin no zhe na /
'o na stong nyid kyi dgag bya don dam pa'i dngos po yin na de bkag nas chos gzhan mi 'phen pa bden yang stong nyid kyi dgag bya gang zag gi bdag yin pas de bkag pa las chos gzhan chos kyi bdag med pa 'phen pa yin no /
gang zag dang chos kyi bdag gnyi ga khegs pa la gang zag gi bdag kho na dgag byar bzhag pa'i rgyu mtshan med do zhe na /
bden pa'i dngos po dang snang med gnyi ga khegs pa la bden pa'i dngos po kho na dgag byar 'jog pa'i rgyu mtshan med do /
de sgrub par zhen pas dgag byar brjod pa yin no zhe na /
gang zag kyang rtag par zhen pas dgag byar brjod pa yin no /
dgag bya brjod pa'i rgyu mtshan rtag par zhen pa yin na mi rtag pa gtan mi 'gog par 'gyur ro /
des na de nges pas bzlog pa sel pa de dgag bya yin na nyid du nges pas bden pa'i dngos po sel pa der 'dus tshad dgag yin no zhe na /
dgag byar brjod pa'i rgyu mtshan sgrub par zhen pa yin na dgag par zhen pa gtan mi 'gog par 'gyur ro /
des na sgyu ma lta bu nges pas kyang sgyu ma lta bu ma yin pa sel pas de dgag bya yin la de bkag pa las sgyu ma lta bu la chos gzhan med pas ma yin dgag la'ang dgag bya bkag nas chos gzhan mi 'phen pas khyab pa yin no /
des na snga ma ltar brjod do / /
phyogs kyi chos dang khyab pa nges pa'i tshul la gsum ste /
rang bzhin dang 'bras bu dang mi dmigs pa'i phyogs kyi chos dang khyab pa nges par byed pa'i tshad ma'o /
dang po la phyogs chos nges par byed pa ni sgra la byas pa rten par mngon sum gyis yin no /
khyab byed du yod pa ni res 'ga ba las rgyu ldan dpags pas so /
yod pa'i phyogs chos kyang mngon sum gyis nges so / /
'di'i khyab pa ji ltar nges zhe na 'di'i bsgrub bya'i chos ni rags pa'i mi rtag pa tsam ma yin te rtsod gzhi la 'ang mngon sum gyis nges pa'i phyir ro /
des na skad cig ma nyid sgrub bya'i chos yin la de rnam pa med pa'i tshul rol mthong pa'i mngon sum tshad ma'i yul gtan ma yin pas byas pa dang yod pa la sogs pa la skad cig mas khyab pa ni mngon sum gyis gtan nges pa ma yin no /
de la rjes dpag gis nges pa'i tshul gnyis te /
dus du ma la rang bzhin cig dag? pa dang /
rtag pa la byas pa dgag pa'o /
dang po ni dngos po dus du ma la rang bzhin du mar gnas na skad cig ma du ma yin no /
dus cig la rang bzhin cig ni skad cig ma gcig go /
dus cig la rang bzhin du ma ni skad cig dus mnyam mo /
dus du ma la rang bzhin cig byung na rang bzhin cig byung na rang bzhin gcig po de dus gnyis par mi 'gag pas skad cig ma ma yin par 'gyur pa las dus du ma gzhir byas te 'di rang bzhin gcig gis stong ste 'gal ba'i chos dang ldan pa'i phyir zhes pa khyab byed 'gal ba dmigs pa'o / /
dus snga ma ma yin pa dang /
yin par 'gal ba mngon sum gyis grub pas phyogs chos myong pas nges so /
'gal ba'i chos dang ldan pa la cig ma yin pas khyab pa 'ang sngon po dang sngon po ma yin pa lta bu la mngon sum du grub ste des rtag pa'i dngos po yod pa khegs pas yod pa la skad cig mas khyab pa nges pa yin no / /
des na dus dang po'i dngos po de gnyis par yod srid snyam na /
sngon po'i bum pa sngo ma yin dang bdag cig ces bsgre'o? / /
sngo ma yin du yongs su chod pas sngon po khegs so zhe na /
dus gnyis pa dus dang po ma yin par grub pas dus dang po khegs so /
dus dang po khegs kyang dus dngos? po'i dngos po de gnyis par mi ldog go zhe na /
sngo ma yin la sngon po khegs kyang de dang ldan pa'i bum pa mi khegs so /
sngon po khegs pa na de dang bdag pa'i bum pa mi khegs par 'gal lo zhe na /
dus dang po khegs pa na de dang bdag cig pa'i dngos po brtsegs? par 'gal bas de thams cad med par grub pa yin no / /
rtag pa la yod pa la sogs pa 'gog pa'i gnod pa can gyis nges pa ni rtags dgod pa dang /
chos can gyi ngo bo dang de nges byed dang /
phyogs chos nges byed gsum gyis nges par bya'o / /
dang po ni skad cig ma dang des stong pa dngos 'gal yin pa de rjes dpag ma skyes pa na skad cig ma yongs su gcod la grub nas des stong pa khegs pa ma yin te /
mngon sum skad cig ma la skad cig du nges pa'i rjes dpag ma skyes pa'i phyir ro /
skad cig gis stong pa ? gcod pa nges nas skad cig ma 'gog pa na 'ang skad cig mas stong pa dngos med yin pas mngon sum gyi dngos kyi yul ma yin la /
rjes dpag gis nges na'ang thug pa med par 'gyur yang ?rtog pa skad cig gis stong par 'dzin pa rang rig pas myong pa na de'i? gzung pa 'ang skad cig gis stong pa'i rnam par shugs la grub ste 'dzin cha skad cig gis stong pa 'dzin byed yin la de'i gzung pa skad cig gis stong pa'i rnam pa ma yin par 'gal ba'i phyir ro / /
skad cig gis stong pa'i rnam pa yongs gcod la grub pas /
skad cig ma'i rnam pa khegs pas skad cig mar bden pa 'ang khegs pa yin no /
skad cig ma khegs pa nyid skad cig ma stong pa'i ldog pa yin pas gnyi ga ma yin pa'i phung po gsum pa bsal la /
bum pa la sogs pa'i dpe la byas pa 'am yod pa la sogs pa la rim mam rim ma yin pas don byed pa gang rung gis khyab pa mngon sum gyis nges te /
skad cig ma ma yin pa la rim mam cig char gyis don byed pas ? byas pa dang yod pa la sogs pa stong zhes @# / /
pas byas pa dang yod pa skad cig ma ma yin pa la khegs pas de dag la skad cig mas khyab pa nges pa yin no / /
gnyis pa chos can gyi don sgra don nyid chos can yin pa dgag pa dang /
rtag pa'i dngos po chos can yin pa dgag pa dang /
skad cig gis stong pa'i med dgag chos can yin pa dang /
sgra don la rten nas med dgag de nges pa'i tshul bzhis nges par bya'o /
dang po ni rtag pa'i sgra don gyi ldog pa chos can yin na rtag pa'i sgra don la byas pa khegs pas byas pa la mi rtag pas khyab pa nges na /
'o na bum pa'i sgra don byed pa khegs pas don byed pa la bum pa ma yin pas khyab pa cis mi 'dod /
bum pa'i sgra don dang dngos po'i bum pa so sor gnas pas bum pa'i sgra don la don byed pa khegs kyang dngos po'i bum pa la ma khegs pas don byed pa la bum pa ma yin pas khyab par mi 'gyur ro zhe na /
rtag pa'i sgra don dang dngos po'i rtag pa'ang so sor grub par dogs pas rtag pa'i sgra don la byas pa khegs kyang dngos po'i rtag pa la byas pa mi khegs la rtag pa'i sgra don dang skad cig gis stong pa'i zla ba gnyis la sogs pa 'ang so sor gnas pa sgra don la byas pa khegs pas de dag la byas pa khegs par mi 'gyur bas na byas pa la mi rtag pas khyab pa ji ltar 'grub / /
gnyis pa ni rtag pa'i dngos po 'ang chos can ma yin te rtag pa'i dngos po srid na dngos po la skad cig las khyab pa mi 'thad la rtag pa'i dngos po med na gzhi ma grub pas phyogs chos mi 'thad pa'i phyir ro /
gal te gzhi med kyang rtag pa'i dngos po de rim? dang cig char gyis don byed pa tshogs pa khegs pas bya phyogs chos grub po snyam na /
'o na dngos po tsam la cha bcas kyis khyab pas cha med kyi cig dang du ma dang dngos po tshogs pa khegs pa na yang dag pa'i dngos po dang yang tshogs pa shugs la khegs pas dgag bya chos can du byas pa la cig dang? du bral gyi phyogs chos grub par 'gyur ro /
tshogs pa med mod cig dang du bral nges kyang gzhi yang dag pa'i dngos po ma grub pas de la rten pa'i phyogs chos med do zhe na /
'dir yang tshogs pa khegs mod gzhis rtag pa'i dngos po ma grub pas de la rim dang cig char gyis don byed pas stong pa rten par med pas phyogs chos mi 'grub po / /
gsum pa ni des na skad cig mas stong pa tsam med dgag chos can yin te /
med dgag de dang skad cig ma dngos 'gal? yin pas de la byas pa dang yod pa khegs pa na 'os gzhan med pas byas pa dang yod pa la skad cig mas khyab pa grub pa'i phyir dang /
me med tsam la du ba khegs pa na des khyad par du byas pa'i me med pa'i dngos po la 'ang du ba khegs pa ltar skad cig mas stong pa tsam la byas pa dang yod pa khegs pa na skad cig mas stong pas khyad par du byas pa'i skad cig mas stong pa'i dngos po la 'ang byas pa dang yod pa khegs pas ldog pa phyogs cig la the tshom za bar yang mi 'gyur ba'i phyir ro / /
bzhi pa ni skad cig las stong pa de nyid gzhi gang la yod cing tshad ma gang gis nges zhe na /
dngos po la skad cig mas khyab pas skad cig mas stong pa de ni dngos po la yod pa ma yin te dngos med thams cad la yod do /
de yang blo la mi snang pa'i dngos med la yod kyang myong pa'i yul ma yin la /
blo la snang pa'i zla ba gnyis la sogs pa dang gzugs la sogs pa'i don spyi la yod kyang de dag skad cig la ma yin pa'i rnam pa can du gsal ba med pas de dag la skad cig mas stong par myong pas mi nges pa'i phyir skad cig mas stong pa'i rnam pa can gyi don spyi la skad cig mas dben par nges pa yin te /
blo skad cig la ma yin pa 'dzin par myong pa na yul skad cig ma ma yin pa'i rnam par grub la skad cig gi rnam pa khegs pa na skad cig du bden pa 'ang myong pa'i shugs la khegs pas skad cig gis stong pa'i med dgag grub pas gzhi'i ldog pa grub la /
'dzin pa 'khrul par rang rig gis spu ris mi zin pas yul rdzun pa dngos med du ma grub pas yod pas stong pa grub zin pa ma yin la /
'dzin pa ma 'khrul ba grub pa gtan med pas yul dngos por grub pa med pa'i phyir yod pas stong pa la bsal pa 'ang ma yin te 'khrul ma 'khrul rnam med yin pas myong pas mi nges pa'i phyir ro /
nges na ni bdag du zhen pa la sogs pa 'khrul par grub pas yul rdzun par grub cing bden pa khegs pas de 'gog pa'i rjes dpag don med pa dang /
gzhan nges kyi tshad ma ma 'khrul par myong pa'i shugs la yul bden par grub pas nges byed kyi blo phyi ma la mi ltos par thal ba'i phyir ro /
'o na sgra don de rtag pa'i rnam pa 'dzin byed zhes pa sgra don gyis khyad par du byas pa rang rig la snang pas khyad par du byed chos rtag pa'i rnam pa can gyi sgra don yang rang rig la snang par thal la /
de 'dod na rang rig gzung don la 'khrul par 'gyur ro zhe na /
rtsod gzhi la du ba snang pa na me'i 'bras bu yin pa zhes bya ba'i chos snang ngam mi snang /
phyi ma ltar na ngo bo gcig la snang mi snang cha gnyis yod par 'gyur la /
dang po ltar na khyad par du byas chos me'i 'bras bur snang pa na khyad par du byed chos me 'ang snang pas dpag du med par 'gyur ro /
gal te me'i 'bras bur snang mod kyi khyad par du byas chos snang pa la khyad par du byed chos snang pas ma khyab pa'i phyir ro / /
gsum pa phyogs chos nges byed kyang mngon sum gnyis kyis nges pa dgag pa dang /
mngon sum cig gis nges pa dgag pa dang /
rjes dpag gis nges pa'i tshul dang /
de la brtsad pa spang pa bzhis nges par bya'o / /
dang po ni kha cig na re rim gyis don byed pa nus pa rim can du ma yin pa cig char gyis don byed pa 'ang sngar nus pa thogs med kyi 'bras bu skye bas yin te du ma'i rnam pa yin ma rtag pa ni thams cad du rang bzhin cig gi rnam pa yin pas cig du 'dzin pa dang du mar 'dzin pa 'gal bar myong pas grub pa na yul 'gal bar shugs la grub pas rtag pa la rim dang cig char gyis don byed pa 'gog pa yin no zhes zer ba de ni ma yin te cig gi rnam pa la du ma 'gog pa na sngar du ma'i rnam pa yul du byas pa dran nas 'gog na 'o na shes bya ma yin pa sngar yul du byas pa dran pa med pas de dgag mi nus par 'gyur ro /
de ma dran yang shes bya yongs gcod la grub pas shes bya ma yin pa 'gog go zhe na /
sngar du ma'i rnam pa yul du byas pa med kyang cig gi rnam par yongs gcod la grub pas du ma 'gog par ci te mi 'gyur / /
gnyis pa mngon sum cig gis nges pa dgag pa ni kha cig rtag par 'dzin pa na rang bzhin cig du 'dzin par grub pas yul cig gi rnam par yongs gcod la grub pa na du ma'i rnam pa dang du mar bden pa khegs pas rim dang cig char gyis don byed pa khegs so zhes zer ba /
de la nyes pa lnga ste /
sgra la rtag pa mngon sum gyis khegs par thal ba dang /
rtag pa la byas pa rang rig gis khegs par thal ba dang /
ldog khyab nges pa na sgrub bya grub par thal ba dang /
don sgrub dang tha snyad bsgrub du mi 'thad pa dang /
dngos 'gal gyis khyad par du ma byas pa ba'i khegs pa'o /
dang po ni rtag pa rang bzhin cig yin la rim dang cig char gyis don byed pa rang bzhin du ma yin na sgra la rim dang cig char gyis don byed pas khyab pa myong pas 'grub pam mi 'grub /
phyi ma ltar na byas pa dang yod pa @# / /
la 'ang rim dang cig char gyis don byed pas khyab pa myong pas mi 'grub par 'gyur ro /
byas pa dang yod pa 'ang rnam ldan yin la rim dang cig char gyis don byed pa 'ang rnam ldan yin pas de khyab bya dang khyab byed du snang pa na ci'i phyir mi nges zhe na /
sgra 'ang rnam ldan yin la rim dang cig char gyis don byed pa 'ang rnam ldan yin pas de gnyis bdag cig par snang pa na ? ? khyab byed du ci'i phyir mi nges /
khyab byed du myong pas nges nas sgra la rang bzhin du mas khyab pas rang bzhin cig myong pas khegs la cig bkag pa 'ang rtag pa bkag pa yin pas sgra la rtag pa mngon sum gyis khegs par 'gyur ro /
gal te sgra la rim dang cig mar gyis don byed pa'i rang bzhin du mas khyab pa nges pas rang bzhin cig kho na 'am du ma ye med kyi rtag pa khegs kyi rags pa du ma yod cing phra mo du ma med pa ma khegs pas skad cig mas stong pa mi khegs so zhe na /
rtag pa du ma ye med dam rang bzhin cig kho nar snang pa la du ma khegs pas rim dang cig char gyis don byed pa khegs kyang rags pa du ma yod kyi phra mo du ma med pa'i rnam pa la du ma tsam khegs pas rims dang cig char don byed pa'i du ma 'ang mi khegs te skad cig gis stong pa la rim dang cig char gyis don byed pas stong pa rang rig pa'i shugs la mi 'grub po /
gnyis pa ni rtag pa'i rnam pa rang rig gi shugs la grub pa na cig gi rnam par grub pas du ma'i rnam pa khegs pas rim dang cig char gyis don byed pa khegs pa ltar byas pa nas khegs par 'gyur to de 'ang rgyu 'bras gnyis yin pas du ma yin pa'i phyir ro / /
gal te rgyu 'bras tshogs pa byas pa ma yin te 'bras bu nyid byas pa yin pas rang bzhin cig la'ang byas pa mi 'gal bas du ma khegs kyang byas pa mi khegs te /
de lta ma yin na skad cig ma cig po rgyu med du 'gyur ro zhe na /
rim gyis don byed pas du ma yin yang cig char gyis don byad pa du ma ma yin te rgyu nyid la don byed pa'i sgras brjod kyi rgyu 'bras tshogs pa la mi brjod pas rang bzhin cig la 'ang cig char gyis don byed pa mi 'gal te de lta ma yin na skad cig ma kha yar cig po don byed pa gnyi gas stong pas dngos med du 'gyur ba'i phyir ro / /
des na rang rig gi shugs la rang bzhin du ma khegs kyang cig char gyis don byed pa mi khegs so /
cig char gyis don byed pa po rang bzhin cig la 'thad kyang de'i rgyun phyis 'bras bu 'byung dgos pas dus rgyun la du ma yod dgos na rtag pa ma dus rgyun la du ma med cig char gyis don byed pa khegs so zhe na /
byas pa 'bras bu rang bzhin cig la 'thad kyang de'i dus kyi rgyun la rgyu snga ma sngon du 'gro dgos pas dus rgyun la du ma dgos pa las rtag pa la dus rgyun la du ma med pas byas pa khegs pa yin no / /
du ma ye med kyi rtag pa la du ma khegs pas byas pa khegs kyang rags pa du ma yod kyi skad cig sil bu du ma'i? med la du ma tsam mi khegs pas byas pa mi khegs so zhe na /
du ma ye med kyi rtag pa la du ma tsam khegs pas rim dang cig char gyis don byed pa'i du ma khegs kyang rags pa du ma yod kyi phra mo du ma med pa'i rtag pa la du ma tsam ma khegs pas rim dang cig char gyis don byed pa'i du ma mi khegs pa yin no /
gsum pa ni gnod pa can gyi ldog pa'i khyab pa nges pa na yod pa la sogs pa la rim dang cig char gyis don byed pa'i du mas khyab pa grub pas yod pa la sogs pa du ma kho na la yod par nges pas du ma dang 'gal ba'i rang bzhin cig la yod pa la sogs pa khegs par 'gyur ma? na gcig char gyis don byed pa'i dus gnyis pa tsam ma rgyu 'gag pas khyab pa nges pa na phra ba'i dus gnyis pa la'ang rgyu 'gag pas khyab par shugs la nges pas cig char gyis don byed pa la skad cig ma gcig gis khyab pa shugs la grub pa 'ang yin no / /
yang na slob dpon chos kyi grags pa la sogs pas skad cig ma ma yin pa ni gnyis te /
dngos med dang dngos po'o /
dngos med ni dngos po tsam dang 'gal ba yin pas de la byas pa dang yod pa la sogs pa 'jug pa'i dogs pa med do / /
dngos po la'ang gnyis te dus thams cad du rang bzhin cig yin pa dang /
rang bzhin du ma tsam yin yang phra ba du ma med pas skad cig ma ma yin pa'o /
dang po la ni rang rig pa'i shugs la cig kho nar snang par grub pa na du mar snang pa dang du mar bden pa'ang khegs pas rgyu 'bras gnyis khegs pa na byas pa dang don byed pa la sogs pa 'ang rang rig pa'i shugs la khegs pa yin no /
gnyis pa la 'ang rang bzhin du ma la don byed pa gnyis po med de du ma'i nang na yod pa'i cig la med pa'i phyir ro /
du ma'i snang na yod pa'i cig la rim gyis don byed pa ji ltar 'gog ce na /
du ma'i nang gi cig po chos can rim gyis don byed pas stong ste /
sngar nus pa thogs med ma yin la phyis nus pa thogs med yin pa'i rnam dbyes stong pa'i phyir ro /
de'i phyogs chos rang rig pa'i shugs la grub ste /
blo cig 'dzin par grub pas yul cig gi rnam par grub pa na du ma'i rnam pa khegs pas du mar bden pa 'ang khegs te sngar nus pa thogs med ma yin la phyis yin pa'i rnam dbye khegs pa yin no /
rnam dbye med kyang rim gyis don byed na ci sto khyab pa ma grub zhe na /
'o na nus pa thogs med du cig gam /
thogs med ma yin par gcig /
dang po ltar na nus pa thogs med la rim pa med par skyed pas khyab par mthong pas rim gyis don byed pa khegs la /
nus pa thogs med ma yin par cig na de la 'bras bu gtan mi bskyed pas khyab par mthong pas rim gyis don byed pa khegs te rim gyis don byed pa la nus pa thogs med ma yin pa dang yin pa'i rnam dbye yod pas khyab pa yin no / /
cig char gyis don byed pa'i dus dang po'i nus pa thogs med dang bdag cig pa'i ngo bo dus gnyis par mi 'gag par khas len na nus pa thogs med kyang mi 'gag par thal te /
cha med pa la 'gag mi 'gag cha gnyis mi 'thad pa'i phyir ro /
de 'dod na dus gnyis pa'i ngo bo de dus gnyis pa'i 'bras bu de nyid la phan 'dogs par thal te /
dus gnyis pa'i 'bras bu de nyid kyi rgyu nus pa thogs med yin pa'i phyir ro /
grub zin pa gzhan la ltos par 'gal bas dus gnyis pa'i 'bras bu de phan gdags bya ma yin par grub pa na dus gnyis pa'i ngo bo 'ang de la phan 'dogs byed yin pa khegs pas 'bras bu'i dus na 'bras bu de nyid kyi rgyu nus pa thogs med yod pa khegs pa na de dang bdag cig pa'i ngo bo 'ang yod pa khegs te cig char gyis don byed pa la skad cig las khyab pas skad cig ma kho na la yod par grub pas skad cig ma ma yin pa la cig char gyis don byed pa khegs pa yin no zhes gsung ngo / /
bzhi pa rjes dpag gis nges pa la brtsad pa spang pa ni gsum ste /
don dam pa'i sgra don la sogs pa ma bzlog pa khegs par thal ba spang pa dang /
zla ba gnyis med pa la mngon sum gyis gnod par thal ba spang pa dang /
gnod pa can don med par thal ba mang pa'o /
dang po ni gal te skad cig mas stong pa dang dngos pos stong pa la sogs pa 'dzin pa po myong pa shugs la gzung pa 'ang skad cig ma ma yin pa dang dngos po ma yin pa la sogs pa'i rnam par grub pas skad cig dang dngos po la sogs pa'i rnam pa khegs pas skad cig dang dngos por bden pa khegs na yod pa @# / /
skad cig ma cig med pa'i phyir zhes pa gnyi ga khyab byed i dmigs pa yin no /
chos can dang gtan tshigs ldog pa tha dad med pa'ang ma yin te chos can ni skad cig ma tsam spyi bkag pa yin la gtan tshigs ni bye brag skad cig ma gcig bkag pa dang du ma bkag pa yin pa'i phyir ro /
de'i phyogs chos kyang sngar bshad pa'i rnam pas rang rig pa'i shugs la skad cig ma tsam gyis stong par grub pas na skad cig mas khyad par du byas pa'i skad cig ma gcig dang du ma'ang khegs pa yin no /
'o na rim gyis don byed pa la skad cig du ma dang cig char gyis don byed pa la skad cig ma cig gis khyab pa mngon sum gyis nges sam rjes su dpag pas nges /
dang po ltar na skad cig ma la mngon sum tshad mar 'gyur la /
gnyis pa ltar na khyab pa thug pa l med par 'gyur ro zhe na /
rjes dpag gis nges kyang khyab pa thug pa med pa ma yin te /
'di ltar rim gyis don byed pa la skad cig du mas khyab pa sgrub pa ni rim gyis don byed pa ni 'bras bu 'ga' zhig dus dang por mi skye la phyis skyed pa yin pas rim gyis don byed pa'i dus dang po dang gnyis pa chos can du byas te 'di la rang bzhin tha dad pas khyab te 'gal ba'i chos dang ldan pa'i dngos po yin pas khyab pa'i phyir sngon po dang ser po bzhin zhes rang bzhin gyi rtags la /
phyogs kyi chos kyang mngon sum gyis nges te dus dang po 'bras bu dang mi nye ba'i dngos po yin la dus gnyis pa 'bras bu dang nye ba'i dngos po yin par mngon sum gyis mthong pa'i phyir ro /
sngon po dang sngo ma yin gyi dngos po la brten te 'gal ba'i chos dang ldan pa'i dngos po la rang bzhin du mas khyab pa 'ang mngon sum gyis nges pa yin no /
des dus rags pa'i dus dang po dang gnyis pa la rags pa'i ldog pa btang snyoms su byas te dus dang po dang gnyis pa tsam la rang bzhin du mas khyab pa nges pa na phra ba'i dus dang po de gnyis pa la 'ang rang bzhin du mas khyab pa shugs pa nges pas rim gyis don byed pa la skad cig du mas khyab pa nges pa yin te /
bsgrub bya'i chos rang bzhin du ma tsam yin pas khyab pa mngon sum gyis kyang nges la /
chos can dus du ma tsam la khyab pa nges pa'i shugs la phra ba'i dus du ma ma'ang khyab pa nges pas skad cig du mas khyab pas 'grub pa yin no /
yang cig char gyis don byed pa 'bras bu thams cad dus gnyis pa kho nar skye ba yin pas cig char gyis don byed pa'i dus gnyis pa chos can du byas te 'di la 'bras bu skye bas khyab pa'i phyir rgyur 'gag pas khyab ces dpog la 'ang rang bzhin gyi rtags yin la /
dus gnyis pa la 'bras bu skye bas khyab pa'i phyogs chos kyang mngon sum gyis nges la /
gyo mo skye ba na bum pa 'gag pa mthong pa la sogs pa'i dpe la 'bras bu skye ba la rgyu 'gag pas khyab pa 'ang mngon sum du mthong pa yin no /
rags pa'i dus gnyis pa la rags pa'i ldog pa btang snyoms su byas te cig char gyis don byed pa'i dus gnyis pa tsam la rgyu 'gag pas khyab pa shugs la phra ba'i dus gnyis pa la'ang rgyu 'gag pas khyab pa nges pas cig char gyis don byed pa la skad cig ma gcig gis khyab pa nges pa yin te /
bsgrub bya'i chos rgyu 'gag pa tsam yin pas khyab pa mngon sum gyis kyang nges la /
de rtsod gzhi dus gnyis pa dang tshogs du rtogs pa ma yin no zhe na /
byas pa la don byed pa gnyis kyis khyab pa dang de la skad cig gcig dang du mas khyab pa res 'jog du nges kyang dus cig du gzhi mthun du nges pa med pas gnod pa can la ma ltos par khyab pa nges pa ma yin no /
byas pa gzhir byas te de la rim dang cig char gyis don byed pas khyab pa'i phyir skad cig mas khyab pa yin no zhes dpags na gnod pa can la ma ltos pa khyab pa nges pa srid mod kyi de ni tshul lugs gzhan gyis nges pa yin no / /
'bras bu'i rtags kyi khyab pa dang phyogs chos nges pa'i tshul la 'ang phyogs chos nges pa ni du brgyun skye bzhin par yod pas me da ltar yod pa dpog na du ba drag du 'gyur ba'i rtags las gzhi dang ldan par dpags la mthong pa'i gzhi la rten pa mngon sum gyis khegs pa na ma mthong pa'i gzhi la rten par shugs la grub pa yin no / /
kha cig mthong pa'i gzhi la rten pa khegs pa nyid kyis ma mthong pa'i gzhi la rten pa shugs la grub pa yin no zhes zer ba de'i ltar na mtsho'i mi g.yo ba la mthong pa'i gzhi la rten pa mngon sum gyis khegs pas ma mthong pa'i gzhi la rten pa shugs la grub pas gzhi rjes su dpag mi dgos par 'gyur ro /
gzhi la rten par grub na mthong pa la rten pa khegs pa na ma mthong pa la rten pa shugs la 'grub kyang gzhi la rten par grub pa nyid med do zhe na de du ba la 'ang mtshungs so /
drag du 'gyur bas gzhi la rten par grub po zhe na /
mi g.yos bas gzhi la rten par grub po /
mi g.yob ba dag pa ma yin pas de grub kyang khyad par du byed pa'i chos gzhi ma grub na des khyad par du byas pa'i gzhan la rten pa mi 'grub po zhe na /
drag du 'gyur ba gzhis khyad par du ma byas pa grub kyang gzhi ma grub pas des khyad par du byas pa'i gzhi la rten pa mi 'grub po /
du ba'i bye brag la du ba yin pa'i rtags las me sngon du song par sgrub na phyogs chos mngon sum gyis nges so / /
khyab pa nges par byed pa ni mngon sum dang mi dmigs pas me dang du ba rgyu 'bras du nges pa ste /
de bas? gsum gyis nges pa'i tshul dang /
de la khyab ches spang pa dang /
lnga la ltos pa dgag pa dang /
ma dmigs pa na bskal pa'i du ba yod pas mi gnod pa dang /
ldog pa'i sgo nas mi 'grub pa dang /
gsum la brjod pa'i nyes pa lnga la mtshungs pa dang /
gsum gyis nges pa la sgrub byed dang /
skye bar mthong pas nges pa dgag pa'o /
dang po ni du ba bskyed pa'i du dbul du gnyi ga gtan ma dmigs pa las me dang me'i khyab bya'i chos kho na gsar du dmigs pa las du ba'i spyi rigs gsar du dmigs pa du ba'i rigs skye ba de me 'am me'i khyab bya gang rung la ltos la khyab bya la ltos na 'ang de me la ltos pas du ba skye ba me la rag las shing me log na ldog par nges pa yin no / /
gnyis pa ni 'o na du ba bskyed pa'i rung yul du tsan dan gyi me dang de'i khyab bya kho na gsar du dmigs pa na du ba gsar du dmigs pas du ba tsan dan gyi me la ltos par 'grub par 'gyur ro zhe na /
tsan dan gyi me dang de'i khyab bya kho na gsar du dmigs na me tsam gsar du ma dmigs par thal te tsan dan gyi me'i ldog pa dang de'i khyab bya'i ldog pa gnyi ga ma yin pa'i phyir ro /
'o na shes bya 'am yod pa 'am gzugs can la sogs pa gsar du ma dmigs par 'gyur te de dag me rang me'i khyab bya gnyis ga ma yin pa'i phyir ro zhe na /
de dag sa gzhi la yod pa sngar nas dmigs pas gsar du ma dmigs pa 'dod pa yin no / /
gsum pa ni gal te sngar gyi gsum gyis rjes 'gro nges kyang phyis kyi ma dmigs pa gnyis med na ldog pa mi nges pas lnga la ltos so zhe na /
! / /
dang mi rtag pa dang dpyad bzod pa dang shes bya ma yin pa la sogs pa 'dzin pa myong pa'i shugs la de'i gzung pa 'ang yod pa dang mi rtag pa dang dpyad bzod pa dang shes bya ma yin pa'i rnam par grub pas dngos med dang skad cig gis stong pa dang dpyad mi bzod pa dang shes bya'i rnam pa khegs pas de dag du bden pa 'ang khegs pa'i phyir sgra don la rang gi khyab byed dngos med dang skad cig gis stong pa dang dpyad mi bzod pa dang shes bya yin pa 'gog par 'gyur ro zhe na /
yod pa dang skad cig dang dpyad bzod dang shes byar 'dzin pa ma 'khrul par grub ste yul yang de dag du bden par grub na dngos med dang skad cig gis stong pa dang dbyad mi bzod pa dang shes bya khegs pa zhig na blo ma 'khrul bar ma grub ste yul yang de dag du bden par ma grub pas dngos med dang skad cig gis stong pa dang dpyad mi bzod dang shes bya mi khegs pa yin no /
'o na skad cig ma ma yin pa dang dngos med du 'dzin pa ma 'khrul bar grub nas yul skad cig gis stong pa dang dngos pos stong pa bden par grub na skad cig dang dngos po khegs pa zhig na blo ma 'khrul bar ma grub ste yul bden par ma grub pas skad cig ma dang dngos po mi khegs so zhe na /
blo ma 'khrul par ma grub pa bden mod kyi blo 'khrul na yul sgro btags yin pas skad cig dang dngos po khegs so /
'o na dngos med dang skad cig gis stong pa dang dpyad bzod dang shes bya ma yin par 'dzin pa ma 'khrul bar ma grub pa bden yang blo 'khrul na yul sgro btags yin pas dngos med dang skad cig gis stong pa dang dpyad mi bzod dang shes bya khegs so zhe na /
sgro btags su grub pas de dag khegs na de dag sgro btags kyi khyab byed ma yin par 'gyur ro /
sgro btags su grub pas skad cig dang dngos po la sogs pa khegs na de dag sgro btags kyi khyab byed ma yin par 'gyur ro zhe na 'dod pa nyid yin pas ga la mtshungs / /
gnyis pa ni blo skad cig gis stong pa 'dzin pa dang yul skad cig gis stong pa'i rnam par grub pas yul la skad cig ma khegs pa ltar blo zla ba gnyis su 'dzin pa dang yul zla ba gnyis kyi rnam par grub pas zla ba gnyis med pa khegs par 'gyur ro zhe na /
gnyis 'dzin ma 'khrul pa ma grub ste yul gnyis kyi dngos por ma grub pas gnyis kyi dngos pos stong pa mi khegs so /
rtag par 'dzin pa ma 'khrul bar grub kyang 'khrul pa'i yul sgro btags yin pas skad cig ma khegs pa yin no /
'khrul pa'i yul sgro btags yin pa gnyis kyi dngos pos stong pa khegs so zhes ni brjod par mi nus te /
sgro btags pa gnyis kyi dngos pos stong pas khyab pa'i phyir ro /
rang rig pa'i shugs la gnyis su snang pa tsam du grub pas gnyis su mi snang pa 'gog par thal lo zhes brjod na 'dod pa nyid de snang tshod du yod pa dus kyang dgag mi nus pa'i phyir ro / /
gsum pa ni gal te byas pa la don byed pa gnyis kyis khyab pa 'ang mngon sum du nges la don byed pa gnyis la skad cig gcig dang du mas khyab pa 'ang sngar bshad pa'i rjes dpag gnyis kyis nges pas byas pa la skad cig mas khyab pa gnod pa can gyi rjes dpag la ma ltos par nges par 'gyur ro zhe na /
la du ba dang ldan par yang mngon sum gyis nges la du ba dang ldan pa la me yod pas khyab pa 'ang mngon sum gyis nges pas mngon sum gnyis kyis la me ldan du grub pas 'bras bu'i rjes dpag don med par 'gyur ro zhes rgol na ji skad brjod /
gal te mngon sum gnyis po res 'jog yin gyi dus cig la du ba dang ldan pa dang de la me yod pas khyab pa gzhi mthun du nges pa med pas mngon sum gnyis kyis la me ldan gyi so mal la sogs par yang du ba me las skye ba 'grub par 'gyur ro / /
gsum ka dgos na phrugs gsum las gzhan du gyur pa ci yod /
mi dmigs pa'i rtags la 'ang phyogs chos nges pa dang /
khyab pa nges pa'i tshul gnyis so /
dang po la me med pa la sogs pa rdzas gzhan bkag pa'i med dgag rtags su bkod pa rnams ni gzhi dag par mthong pas me la sogs pa rdzas gzhan rnam par bcad pas nges la cig dang du bral la sogs pa ni rjes su dpag pa las so /
tsan dan gyi me dang du ba la sogs pa sgrub pa rtags su bkod pa rnams ni mngon sum nyid kyis nges pa yin no / /
khyab pa nges par byed pa yang spyir mi dmigs pa'i bzlog pa'i 'brel pa nges par bya ba dang /
'gal ba dmigs pa bye brag du gtan la dbab pa gnyis so / /
dang po ni spyir 'gal ba dmigs pa bzhi dang /
'gal 'bras dmigs pa bzhi dang 'gal khyab dmigs pa bzhi ste bcu gnyis la lhan cig mi gnas pa la rten pa bcu gnyis dang phan tshun spangs pa bcu gnyis te nyi shu rtsa bzhi dang ma dmigs pa bzhi ste nyi shu rtsa brgyad las bdun yod pa ma yin te snang pa ma dmigs pas tha snyad bsgrub pa yin pas rang bzhin gyi rtags yin pa'i phyir dang /
mi rtag pa rtags su bkod na rtag pa 'gog pa na rtags nam grub pa na bsgrub bya grub ste dngos 'gal la rtags dang rtags can med la rgyud 'gal yin na 'gal bas khyab par 'gyur bas phan tshun spangs pa'i rang bzhin 'gal ba med pa dang /
du ba 'gog pa na du ba'i rgyu me dang 'gal ba'i me med 'god na rgyu mi dmigs pa yin la me med kyi dngos po 'god na rgyu 'gal bas khyab par 'du bas rgyu 'gal ba med pa dang /
du ba'i rgyu nus pa thogs med 'gog pa na de'i 'bras bu du ba dang 'gal ba'i du med rtags su 'god na 'bras bu mi dmigs pa yin la du med kyi dngos po 'god na 'bras bu 'gal bas khyab pa yin pas 'bras bu 'gal ba med pa dang /
du ba yod pa'i rtags kyis me med kyi dngos po 'gog na khyab byed 'gal ba'i 'bras bu dmigs pa yin pa la me med 'gog na me yod sgrub pa'i 'bras rtags yin pas rang bzhin 'gal ba'i 'bras bu bgrang du med pa dang /
rten 'brel gyi rtags kyis yang dag pa'i dngos po 'gog pa dgag bya yang dag pa'i dngos po dang 'gal ba stong pa nyid kyi khyab bya yin pas rang bzhin 'gal bas khyab pa dang /
don dam pa'i dngos po'i khyab byed bcos ma ma yin pa dang rten 'brel 'gal bas khyab byed 'gal ba dang /
don dam pa'i dngos po'i khyab byed 'gyur med dang de dang 'gal ba mi rtag pa dang /
de'i khyab bya rten 'brel yin pas khyab byed 'gal bas khyab pa 'ang yin pa'i phyir ram /
yang rtsol byung gis rtag pa'i dngos po 'gog pa na rtag pa'i dngos po la ma byas pas khyab la de dang 'gal ba byas pa dang de'i khyab bya rtsol byung yin pas khyab byed 'gal bas khyab pa dang rtag pa'i dngos po dang 'gal mi rtag pa dang de'i khyab bya rtsol byung yin pas rang bzhin 'gal bas khyab pa dang rtag pa'i dngos po'i khyab byed rtsol ma byung dang de dang 'gal bas rtsol byung yin pas khyab byed 'gal ba 'ang yin pas /
phan tshun spangs 'gal la khyab byed 'gal ba dang khyab byed 'gal bas byas pa dang rang bzhin 'gal bas khyab pa gsum so sor med pas phan tshun spangs 'gal gyi drug dor ste / /
ma dmigs pa gsum dang /
lhan cig mi gnas pa'i 'gal ba dmigs pa bcu gnyis dang /
phan tshun spangs 'gal gyi khyab byed 'gal ba dang /
'gal 'bras gsum dang /
rgyu 'gal bas khyab pa dang 'bras bu 'gal bas khyab pa drug ste nyi shu rtsa cig la bdag cig pa la bzlog pa la bdag cig pa la rten pa khyab byed mi dmigs par 'du ba drug ste /
shing bkag pas sha pa 'gog pa lta bu tha snyad sgrub rang bzhin yin yang mi rtag pa bkag pas yod pa 'gog @# / /
'o na blo'i yul dang shes bya'i tha snyad 'brel par mthong pas rjes 'gro grub kyang shes bya'i tha snyad log na blo'i yul du byar rung pa ldog pa ma mthong pas blo'i yul yin pas shes bya'i tha snyad dpog pa khyab pa ma grub par 'gyur ro /
gal te blo'i yul dang shes bya'i tha snyad rang bzhin 'brel par grub pas ldog pa mthong pa la ma ltos par khyab pa nges la /
rang bzhin 'brel pa ma nges na ldog pa tsam mthong yang khyab pa mi nges te sngo bsangs la lha sbyin gyi bu mthong la sngo bsangs ma yin pa la ma mthong yang khyab pa mi nges pa bzhin no zhe na /
'dir yang rang bzhin gyi rjes 'gro grub na ldog pa ma mthong yang ldog pa shugs la nges la /
rang bzhin gyi rjes 'gro ma nges na ldog pa mthong yang mi nges te tsan dan gyi me dang du ba bzhin no / /
bzhi pa ni 'o na sngar ma dmigs pas rtag du yod pa'i dogs pa 'gog dogs pa las sngar ma dmigs kyang mthu' dang ldan par byin gyis brlabs par dogs pas rtag du yod pa mi khegs so zhe na /
byin gyis brlabs pa de ni rang bzhin gyis bskal pa yin la 'dir snang du rung pa'i du ba me'i 'bras bu sgrub pa yin la /
de ni ma dmigs pa na khegs pas rtag du yod pa mi khegs pa ma yin no /
lnga pa ni phrugs gsum gyis nges pa 'ang gnyi ga dmigs pa las me ma dmigs pa na du ba ma dmigs zhes pa'i mngon sum sngon du song pa'i ma dmigs pas ni ma yin te me log na gzhan yod kyang du ba ldog pas me las gzhan las skye ba khegs kyang skye ba tsam du ma grub pas me las skye ba shugs la mi 'grub ste /
phyis kyi ma dmigs pas dgag pa dang ldan par grub kyang skye ldan du mi 'grub ste /
skye ba ni sngar med la ltos la de 'ang sngar ma dmigs pa men na med pa'i phyir ro / /
drug pa ni phrugs gsum gyi rgyu 'bras bu nges pa na ldong bu'i rnam 'gyur dang mun pa gnyi ga ma dmigs pa las sdong bu'i rnam 'gyur dmigs na bdun pa dmigs pa yod pas de gnyis rgyu 'bras su thal lo zhe na /
phrugs lnga dang bdun dang dgu la sogs pas nges par brjod kyang tsan dan gyi me dang du ba'i rigs dang sgyu skar smin drug gi rjes la snar ma 'char ba la'ang rjes su 'gro ldog dang ? bdun la sogs pa dmigs pas de dag kyang rgyu 'bras su 'gyur ro / /
rang bzhin gyi rjes su 'gro ldog mthong pa rtags su brjod na gtan tshigs ma grub la /
rjes su 'gro ldog tsam 'am gnas skabs kyi rjes su 'gro ldog mthong pa rgyu mtshan du byed na khyab pa med do zhe na /
'dir yang rang bzhin gyi rjes 'gro mthong pa rtags yin na gtan tshigs ma grub la /
gnas skabs kyi rjes 'gro mthong pa rtags su byed na khyab pa ma grub pa yin no / /
bdun pa ni du ba skyed pa'i nus pa dang me tsam bdag cig par rjes 'gro mthong pas 'grub pam mi 'grub / /
dang po ltar na me log na du ba skyed pa'i nus pa 'ang ldog par grub pas des ldog pa ci te mi 'phen /
gnyis pa ltar na sa bon dang myu gu bskyed pa'i nus pa 'ang bdag cig par mi 'grub par 'gyur te nus pa rnam med yin pa'i phyir ro /
rnam pa med kyang 'bras bu mthong pa'i shugs la grub pas de sa bon gyi khyab byed du nges so zhe na /
du ba'i nus pa'i nus pa 'ang rnam pa med kyang 'bras bu mthong pa'i shugs la nges pas de me'i khyab byar ci te mi nges / /
brgyad pa ni kha cig me las du ba skye bar mthong pas de gnyis rgyu 'bras su nges te phrugs lnga dang gsum gang yang mi dgos so zhes zer ba de la gsum mi dgos na sngar gyi ma dmigs pa mi dgos sam /
bar du me dmigs pa mi dgos sam /
tha ma'i du ba dmigs pa mi dgos /
dang po ltar na sngar nas dmigs kyang rgyun skye bzhin mar 'grub pas ri la sogs pa la'ang rgyun gsar du skye ba 'grub par 'gyur ro /
gnyis pa ltar na la la'ang du ba me las skye ba 'grub par 'gyur ro /
gsum pa ltar na 'gar gcig ?? pas rtag pa la khegs pa yin pas ldog khyab nges pa'i dus nyid na gnod pa can gyi rim dang cig char gyis don byed pa khegs kyang rags pa du ma yod la phra mo du ma med pa rang rig pa'i shugs la grub pa la du ma tsam ma khegs pa na rim dang cig char gyis don byed pa'i du ma 'ang mi khegs pas rang rig pa'i shugs la phyogs chos mi 'grub po / /
bzhi pa ni rtag? pa ? rim dang cig char gyis don byed pas stong pas na yod pas stong zhes sgrub pa de don bsgrub pa 'am tha snyad bsgrub pa yin /
dang po ltar na cig dang du bral gyis stong pa nyid bsgrub pa 'ang don sgrub par ci te mi 'gyur /
cig dang du ma las phung po gsum pa'i sgro 'dogs ye nas mi skye ba dang? gzhi gang la cig dang du ma snang du rung pa'i gzhi la yod pa 'ang snang rung min pas don bsgrub du med do zhe na /
rim dang cig char gyis don byed pa las gzhan pa'i phung po gsum pa'i dgos pa mi 'jug pa dang gzhi gang la rim dang cig char gyis don byed pa snang du rung pa'i gzhi la yod pa snang rung yin pas 'di la 'ang don bsgrub du ci yod /
tha snyad bsgrub pa yin na mkhas pa la phyogs chos nges pa'i tshad mas bsgrub bya 'grub pa yin pas phyogs chos mngon sum gyis nges pa'i ltar na yod pa rtag pa la mngon sum gyis khegs par 'gyur ro /
de 'dod na mngon sum de nyid kyi shugs la yod pa la skad cig mas khyab pa nges par 'gyur ro /
mngon sum gyis yod pa rtag pa la khegs kyang skad cig mas khyab pa shugs la mi 'grub na gnod pa can gyis yod pa rtag pa la khegs pa'i shugs la 'ang dad? cig mas khyab pa mi 'grub par 'gyur ro /
gal te gnod pa can gyis sngar dgag bya yod pa mthong pa dran nas rtag pa 'gogs pas de la skad cig mas khyab pa nges pa yin gyi mngon sum gyis yod pa rtag pa la khegs kyang yod pa sngar nges pa dran pa med pas des yod pa la skad cig mas khyab pa mi nges so zhe na /
'o na mngon sum de la rang rig yod dam med na phyi ma ltar na shes pa ma yin par 'gyur la /
dang po ltar na myong pa yod pa la blo kha phyogs pas de la skad cig mas khyab pa ma nges par 'gal lo /
lnga pa ni des na tshad ma mtha' dag gis rang gi gzhal bya yul du byas pa na dngos 'gal dang dngos 'gal gyis khyad par du byas pa'i rgyud 'gal khegs te sngon po nges pa na sngo ma yin khegs la sngo ma yin dang tshogs pa'i rtag pa 'am mi rtag pa la sogs pa chos gzhan yang khegs pa lta bu'o /
dngos 'gal gyis khyad par du ma byas pa'i rgyud 'gal ni mi khegs te /
skad cig ma ma yin pa la sngo ma yin gyis khyab kyang sngon por nges pa na skad cig la ma yin pa mi khegs pa lta bu'o /
rim dang cig char gyis don byed pa ni rang rig pa'i shugs la grub pa'i skad cig gis ste pa dang dngos 'gal ma yin te /
skad cig ma'i ldog pa ma yin pa'i phyir ro /
dngos 'gal gyis khyad par du byas pa'i brgyud 'gal yang ma yin te skad cig mas khyad par du byas pa'i chos ma yin pa'i phyir ro /
des na skad cig gis stong par nges pa'i tshad mas rim dang cig char gyis don byed pa khegs pa ma yin no /
rim dang cig char gyis don byed pa de skad cig ma'i 'og pa 'am des khyad par du byas pa ma yin na so so'i skye bo'i mngon sum gyi yul ma yin pas de byas pa dang yod pa'i khyab byed du mngon sum gyis gtan mi nges par 'gyur ro / /
gsum pa rjes dpag gis nges pa'i tshul ni slob dpon shan ti bas skad cig mas stong pa la rim gyis don byed pa med de skad cig ma du ma med pa'i phyir zhes pa dang cig char gyis don byed pa med de ! / /
pa lta bu don sgrub pa'i khyab byed mi dmigs pa dang /
du ba bkag pas de'i rgyu nus pa thogs med 'gog pa lta bu tha snyad sgrub yin yang /
mi rtag pa'i du ba nam khegs pa na mi rtag pa'i du ba skyed nges pa zhes pa du ba'i rgyu nus pa thogs med kyi khyab byed khegs pas na mi rtag pa'i du ba bkag pas du ba'i rgyu nus pa thogs med 'gog pa lta bu don sgrub pa'i 'bras bu mi dmigs pa dang /
sha pa yin pas shing ma yin gyi dngos po 'gog pa lta bu tha snyad sgrub yin yang /
rtsol byung nas grub pa na rtag pa'i dngos po'i khyab byed rtsol ma byung gi dngos po 'gogs pas /
rtsol byung gis rtag pa'i dngos po 'gog pa lta bu don sgrub pa'i khyab byed 'gal ba dmigs pa dang / /
du med kyi dngos po ? bkod nas 'du ba'i rgyu nus pa thogs med 'gog pa lta bu tha snyad sgrub yin yang /
mi rtag pa'i du bas stong pa'i dngos po nam grub pa na du ba'i rgyu nus pa thogs med kyi khyab byed mi rtag pa'i du ba skyed nges pa khegs pas mi rtag pa'i du ba med pa'i dngos po rtags su byas te du ba'i rgyu nus pa thogs med 'gog pa lta bu don sgrub pa'i 'bras bu 'gal bas khyab pa dmigs pa dang /
du ba mthong pa na me med kyi dngos po'i khyab byed du med kyi dngos po khegs pas du ba med pa'i rtags kyis me med kyi dngos po 'gog pa lta bu khyab byed 'gal ba'i 'bras bu dmigs pa dang /
du ba mthong pa na me med kyi dngos po'i rgyu nus pa thogs med kyi khyab byed du med kyi dngos po skyed nges pa khegs pas du ba yod pas me med kyi dngos po'i rgyu nus pa thogs med 'gog pa lta bu'i 'bras bu 'gal ba'i 'bras bu dmigs pa ste /
phan tshun spangs 'gal gyi ?? 'gal ba dmigs ? pa bzhi dang 'bras bu dang khyab byed mi dmigs pa don sgrub pa rnams ni bzlog pa la bdag cig pa yin la /
me dang du ba dang tsan dan gyi me mthong pa na me dang ma phrad pa dang du ba dang ma phrad pa dang tsan dan gyi me dang ma phrad pa'i dngos po khegs la de dag bkag pa'ang grang pa'i rgyu nus pa thogs med kyi dngos kyi rgyu dang de'i 'bras bu grang reg dang ba mo'i reg pa'i brgyud pa'i rgyu dang de'i 'bras bu spu long byed pa'i ? sum brgyud kyi rgyu khegs pa yin pas lhan cig mi gnas pa'i 'gal ba dmigs pa bcu gnyis dang /
rgyu mi dmigs pa dngos dang /
du ba grub pa na me med kyi dngos po 'dzin pa'i mig gi rnam shes kyi rgyu'i khyab byed du med kyi dngos po khegs pas du ba yod pa'i rtags kyis me med kyi dngos po 'dzin pa'i mig gi rnam shes 'gog pa'i phan tshun spangs 'gal gyi rgyu 'gal ba'i 'bras bu dmigs pa dang /
byas pa grub pa na rtag pa'i dngos po 'dzin pa'i mig gi rnam shes kyi rgyu ma byas pa'i dngos po khegs pas byas pas dngos po la byas pas rtag pa'i dngos po 'dzin pa'i mig gi rnam shes mi srid ces sgrub pa'i phan tshun spangs 'gal gyi rgyu 'gal bas khyab pa dmigs pa ste bcwa lnga bzlog pa la de las byung pa la rten pas rgyu mi dmigs par 'du ba yin no /
rtags dang bsgrub bya'i chos kyi dgag bya dngos 'brel ma yin yang de dag gis khyad par du byas pa dang 'brel pas kyang 'brel par blta ste /
de lta ma yin na ro las kha dog dpog pa 'ang dngos kyi don la 'brel pa med par 'gyur ro /
khyab byed mi dmigs pa dang 'bras bu mi dmigs pa dang phan tshun spangs pa'i khyab byed 'gal ba dang 'bras bu 'gal bas khyab pa tha snyad sgrub rnams ni rang bzhin gyi rtags yin pas dngos kyi 'brel pa la rten pa yin no / /
'gal ba dmigs pa bye brag du gtan la dbab pa la gnyis te /
lhan cig mi gnas pa dang /
phan tshun spangs 'gal lo /
dang po la'ang gsum ste /
mtshan nyid dang /
gnod bya ldog pa'i dus dang /
nges byed kyi tshad ma'o dang po la bdun ste /
rang gi lugs kyi mtshan nyid dang /
gzhan gyi lugs dgag pa dang /
mi srid pa spang pa dang /
ma khyab pa spang pa dang /
rang gi nyer len la khyab ches spang pa dang /
myu gu'i rgyu dang 'od la khyab ches spang pa dang /
nus med kyi rgyu'i don brtag pa'o /
dang po ni mtshon bya lhan cig mi gnas zhes pa de gnod bya grang reg stobs chung ngu lta bu'i chos ma yin te /
gnod byed me stobs ldan lta bu'i chos yin pas gnod bya sgyu ma tshang pa med pa'i rgyun 'byung pa la 'di dang phrad pas rgyun bzlog byed du 'dug pa ni lhan cig mi gnas pa'o / /
gnyis pa ni kha cig gnod bya dang gnod byed gnyi ga la lhan cig mi gnas zhes pa'i mtshon bya yod par bsams nas dngos po'i chos gnod bya gnod byed yin no zhes brjod pa /
de'i ltar na me dang chu la thun mong gi mtshan nyid tsha ba dang gsher ba la brjod na nyes pa ci yod /
tsha ba chu la ma khyab la gsher ba me la ma khyab cing tshogs pa mi srid pa dang so sor brjod na mtshon bya 'ang so sor mtshon pas thun mong gi mtshan nyid du mi rung par sems na /
gnod byed grang reg stobs chung ngu la ma khyab cing gnod bya me stobs ldan la ma khyab la tshogs pa mi srid cing /
so sor brjod na mtshon bya tha dad pa'i mtshan nyid du 'gyur gyi mtshon bya cig gi mtshan nyid du mi rung ngo /
gzhan yang gnod bya gnod byed kyi steng du dngos po'i chos mtshan nyid du brjod pa ltar mngon sum gyi mtshan nyid kyang gzung don la ma 'khrul pa'i steng du rtog bral brjod par 'gyur ro /
des ci gcod ce na /
dngos po'i chos kyis ci gcod /
dngos med gcod do zhe na /
rtog pa gcod do /
de ma 'khrul pa nyid kyis bcad do zhe na /
dngos med kyang gnod bya gnod byed du brjod pas bcad pa yin no / /
gsum pa ni rgyun bzlog par byed pa mtshan nyid yin na rgyun bzlog pa zhig nas med pa ni ngo bo ma grub pas bya ba'i yul ma yin pa'i phyir de'i skyed byed kyang mi srid pas mtshan nyid mi srid do zhe na /
gnyen po dang phrad pas gnod bya la rang rigs skyed pa'i rgyu nus med du byed pa mtshan nyid du brjod kyi zhig nas med pa skyed pa la mi brjod pas mi srid pa ma yin no / /
bzhi pa ni de'i rgyu nus med du skyed pa gnyen po'i mtshan nyid yin na mun pa 'gag ka ma'i nus med ni snang pa'i snga rol nas yod pas snang pa'i 'bras bu ma yin la /
snang pa ni mun pa 'gags nas 'byung pas ? mun pa nus med kyi phyis 'byung yin pas mun pa nus med kyi rgyu ma yin pa'i phyir mun pa'i gnyen po snang pa la ma khyab po zhe na /
mun pa la dngos su gnod pa byed pa'i gnyen po ni snang pa dngos ma yin te /
snang pa'i rgyu tshogs mun pa 'gag ka ma'i snga rol nas yod pa de yin la des mun pa nus med du skyed pas de ma ma khyab pa ma yin no /
de lta na'ang snang pa gnyen por ma gyur pa 'ang ma yin te nyi ma'i 'od kyis grang reg bsal pa'i sa phyogs na me stobs ldan yod pa nyi mas grang reg bsal pas grang reg dang ma phrad kyang phrad do she na rgyun 'joms pa'i nus pa dang ldan pas grang reg gi gnyen por brjod pa ltar /
snang pa la'ang mun pa dang phrad nas sel pa'i nus pa yod pas bsal bya med kyang snang pa mun pa'i gnyen po yin no / /
lnga pa ni grang pa'i reg pa nus med skyed pa grang reg gi gnyen por brjod na nyer len grang reg snga ma 'ang grang reg gi gnyen por 'gyur te /
des grang reg phyi ma skyed pa na cha shas skyed pa 'gal bas nus med kyang bskyed pa'i phyir ro zhe na /
'dir nus med kyi rigs kyi rgyu la gnod byed du brjod pa na grang reg snga ma grang reg nus med kyi rdzas kyi rgyu yin yang rigs kyi rgyu ma yin te /
grang reg snga ma dang ngo bo grang reg tsam rjes su 'gro ldog byed kyi nus med dang rjes su 'gro ldog ma byed la /
nus ! / /
med me dang rjes su 'gro ldog byed pas nus med kyi rgyu me kho na yin pa'i phyir ro / /
drug pa ni sa bon la sogs pa las myu gu 'byung pa na 'od skyed pa'i nus med du 'ang de nyid las byung pas sa bon la sogs pa 'od kyi gnyen por 'gyur ro zhe na /
nus med du skyed pa tsam ni gnyen po me yin te sngar rgyu tshang pa'i rgyun 'jug pa nus med du byas pa yin la 'od kyi rgyu dang po nas tshang pa med pas de la gnod pa byas pa med do / /
bdun pa ni grang reg nus med kyi rgyu gnyen po yin na nus med kyi dngos kyi rgyu 'am 'on te rgyu tsam la brjod /
dang po ltar na nus med kyi nus pa thogs med gnyen po yin gyi gzhan gnyen po ma yin pas gnod bya ldog pa'i dus skad cig gsum pa kho nar 'gyur gyi bul na yun ring du 'grogs srid ces pa'i kha skong don med la /
gnyis pa ltar na me'i rgyu bud shing dang de dag gi rgyu sa gzhi dang chu la sogs pa 'ang grang reg gi gnyen por 'gyur ro zhe na /
rdzas gzhan gyis bar chod dam ma chod kyang rung ste rigs gzhan gyis bar ma chod par gnod bya nus med du byed pa gnyen po yin pas me gnod byed yin gyi rigs gzhan gyis chod nas skyed pa'i bud shing la sogs pa gnyen po ma yin no /
'o na me dang bud shing gnyi ga la gzugs can gyi rigs yod pa dang grang reg nus med rigs gzhan gyis bar ma chod pas de gnyen por 'gyur ro zhe na /
gnyen po ni gnod bya las rigs tha dad dgos na gzugs can gyi rigs ni me dang grang reg gnyi ga la thun mong du yod pa yin no /
des na gnod bya las rigs gzhan du gyur bas rigs gzhan gyis bar ma chod par gnod bya nus med du byed pa gnyen po yin no / /
gnod bya ldog pa'i dus la bzhi ste /
ngo bos gnod pa ldog pa'i dus dang /
rgyus gnod pa ldog pa'i dus dang /
nges byed kyi tshad ma dang /
de la brtsad pa spang pa 'o /
dang po ni gnyen po stobs ldan dang gnod bya skad cig dang po la tshogs nas gnyis pa la nus pa med par byas te gsum ba la ldog pa myur ba'i dus yin la gsum pa la nus pa med par byas nas bzhi pa la ldog pa dang bzhi pa la nus pa med par byas nas lnga pa la ldog pa dang shin du ring par 'grogs te nam zhig ldog pa 'ang yod de /
gnyen pos skal pa grangs med pa du mar 'grogs te nam zhig na spang bya sel pa lta bu'o / /
gnyis pa ni rgyus gnod pa ni skad cig gnyis par ldog ste mthong lam gyi rgyu chos mchog gis gnod pa byas pa'i mthong spang mthong lam skyes pa'i skad cig gnyis pa la ldog pa lta bu'o /
? /
gsum pa ni ngo bos gnod pa skad cig dang po dang gnyis pa la mi ldog ste dngos med bya ba'i yul ma yin pas zhig nas med pa gtan skyed bya ma yin te 'jig ka ma'i nus pa med pa de skyed bya yin na dang por ldog na me'i snga rol gyi grang reg nus med 'bras bu yin pas phyis 'byung pa'i me nus med skyed byed du 'gyur la /
dus gnyis par ldog na dus gnyis par grang reg nus med 'bras bu yin la me rgyu yin pas dus mnyan pa'i rgyu 'bras su 'gyur ba'i phyir ro /
des na phyis 'byung dang dus mnyam pa rgyur mi rung pas shin du myur na gsum par ldog pa yin no zhes bya ba ni dngos por smra ba'i lugs la rten pa'i nges byed yin no / /
bzhi pa brtsad pa spang pa la bzhi ste /
gnod byed mi dgos pa dang mi nus pa spang pa dang /
mthun rkyen la khyab ches pa spang pa dang /
dus kyi? ??? dang po ni gal te rgyu nas pa thogs med la 'bras bus khyab pa yin pa skad cig dang po'i grang reg kyang gnyis pa'i nus pa thogs med yin na ci rgyun phyi ma bskyed pa'i nus ldan gyi nus pa thogs med yin nam /
'on te nus med kyi nus pa thogs med yin /
dang po ltar na nges par grang reg nus ldan bskyed pas gnyen po nus med du skyed pa dang rgyu dang bzlog mi nus par 'gyur ro /
gnyis pa ltar na grang reg nyid kyis grang reg nus med du skyed pas gnyen po don med par 'gyur ro zhe na /
'o na ras kyi skad cig ma dang po gnyis pa'i ? rgyu nus pa thogs med yin la nus pa thogs med ma 'bras bus khyab pa 'ang yin na ras sngon po ma yin pa'i nus pa thogs med dam /
sngon po'i nus pa thogs med /
dang po ltar na nges par sngo ma yin du skyed pas sngon por bskyed pa'i rkyen tshon gyis sngon por bsgyur pa'i nus par 'gyur la /
gnyis pa ltar na tshon med kyang sngon por skye bas tshon don med par 'gyur ro /
gal te 'bras bu'i ras la sngon po dang sngon po ma yin par kha tshon chod pa ltar rgyu ras las tshon dang phrad pa dang ma phrad par kha tshon chod pas tshon dang phrad na sngon po'i nus pa thogs med yin pas sngon por bsgyur mi nus pa 'ang ma yin la ma phrad na sngo ma yin gyi nus pa thogs med yin pas tshon don med pa 'ang ma yin no zhe na /
'dir yang 'bras bu grang reg la nus ldan dang nus med du kha tshon chod pa ltar rgyu grang reg la 'ang me dang phrad pa dang ma phrad par kha tshon mod la /
me dang phrad na nus med kyi nus pa thogs med yin pas 'gal rkyen gyis bzlog mi nus pa 'ang ma yin la /
ma phrad na nus ldan gyi nus pa thogs med yin pas rkyen mi dgos pa 'ang ma yin no /
gal te grang reg gi skad cig dang po de me dang ma phrad na nus ldan gyi nus pa thogs med du 'gyur ba las /
me dang phrad ma thog nus med du 'gyur na de'ang mnyam pa'i tshon gyis ras la khyad par skyed dam mi bskyed /
dang po ltar na dus mnyam pa'i rgyu 'bras su 'gyur la /
gnyis pa ltar na me dang phrad pas 'gyur ba mi 'thad do zhe na /
'o na ras kyi skad cig ma dang po 'ang tshon dang ma phrad na sngo ma yin gyi nus pa thogs med yin pa las /
tshon dang phrad ma thog sngon po'i nus pa thogs med du 'gyur na dus mnyam pa'i tshon gyis ras las khyad par skyed dam ma bskyed /
dang po ltar na dus mnyam pa'i rgyu 'bras su 'gyur la /
gnyis pa ltar na tshon dang phrad pas sngon po'i nus pa thogs med du 'gyur ba mi 'thad de des byas pa med pa'i phyir ro / /
gal te dang po'i ras la tshon gyis khyad par mi bskyed pas dus mnyam pa'i rgyu 'bras su mi 'gyur la /
khyad par ma bskyed kyang phrad pas sngon po'i nus pa thogs med du 'gyur ba 'ang chos nyid yin no zhe na /
skad cig dang po'i grang reg la'ang mes khyad par ma skyed pas dus mnyam pa'i rgyu 'bras kyang ma yin la /
khyad par ma bskyed kyang me dang phrad pas nus med kyi nus la thogs med du 'gyur ba chos nyid yin no / /
gal te chos nyid ni 'dus byas kyi skad cig ma ltar tshad mas grub cing tshad mas mi gnod pa yin na /
'dir ni phan btags pa med pa'i phyir 'gyur ba mi 'thad ces pa'i rjes dpag gis gnod pa yod pas de gnyi ga chos nyid du mi rung ngo zhe na /
dus mnyam pas phan ma btags pa'i rang bzhin 'gyur ba mi 'thad do zhes bya ba ni ma nges pa yin te des phan ma btags kyang de'i rgyus btags pa mi 'gal la /
rgyu 'gyur ba la 'ang dus mnyam pas phan ma btags kyang de'i snga bsags ma dang de la'ang de'i snga bsags mas phan btags te thug pa med pa'i rgyu snga ma snga mas phan btags pas de dang de dag phrad pa na 'gyur ba mi 'gal lo /
gnyis pa ni kha cig glan ka 'di la snga ma'i grang reg ni grang reg tsam gyi rgyu nus pa thogs med yin gyi nus ldan dang nus med gnyi ga'i nus pa thogs med ba ! / /
yin pas nyes pa de dag med do zhes zer ba /
rnal 'byor spyod pa bas phyi rol gyi rdul cha med tshogs nas rags pa rtsom par smra ba la rdul de dang rdul gzhan phyogs mtha' dag gis 'byar na go sa tha dad med par 'gyur la /
phyogs cig gis 'byar na cha bcas su grub po zhes sun 'byin pa na /
pha rol pos phyogs mtha' dag dang phyogs cig gis 'byar ba gnyi ga khas ba'i len te 'byar ba tsam yin no zhes rgol na ji skad brjod par byed /
'byar ba tsam yang snga ma gnyis las mi 'da'o zhe na /
de gnyis gang rung cig ma yin na 'byar ba tsam nyid kyang ma yin par 'gyur ro zhe na mtshungs so / /
grang reg tsam gyi nus pa thogs med kyang nus ldan dang nus med kyi nus pa thogs med gnyi ga ma yin par brjod mi nus so / /
gnyis pa mthun rkyen la khyab ches pa spang pa ni gal te rang gi rigs nus pa med par byed pa gnyen po yin na sngon po'i tshon gyis kyang ras dkar po'i rang rigs skyed pa'i nus med du byed pas de'i gnyen por 'gyur ro / /
dkar po mi skyed kyang sngon po skyed pas rdzas rgyun skyed pa'i nus pa med par ma byas pas gnyen po ma yin no zhes brjod na /
grang pa'i rdzas me dang phrad pas dro ba'i rdzas su byas pa dang /
ma dag pa'i blo gnyen po dang phrad nas dag pa'i blor byas pa 'ang gnyen po ma yin par 'gyur te /
rdzas kyi rgyun skyed pa'i nus med du byas pa med pa'i phyir ro zhe na /
sngon po'i tshon yang ras dkar po'i 'gal rkyen yin mod kyi sngon po la ltos nas mthun rkyen yin pas mthun rkyen du brjod pa yin no / /
gsum pa dus kyi nges gzung mi 'thad pa spang pa la drug ste /
brtsad pa spang pa dngos dang /
cha thug pa dgag pa dang /
thug med du sgrub pa dang /
dus mtha' dgag pa dang /
thug pa med pas grub pa'i don dang /
de la brtsad pa spang pa'o /
dang po ni gal te skad cig gsum gyi dang por 'dod pa de la thog ma dang dbus dang tha ma'i cha yod dam med /
dang po ltar na thog ma'i cha la gnyen po dang 'tshogs nas bar gyi cha la nus med dang tha ma la ldog pas skad cig dang po la ldog pa mi srid par 'gal /
gnyis pa ltar na de dang dus mnyam pa'i rnam shes kyi skad cig la'ang dus kyi cha med par 'gyur pa de 'dod na ? gyi cha ye? nas med pas rnam shes kyi skad cig don dam pa'i cig du 'gyur ro zhe na /
dngos po mtha' dag la thog ba? dbus dang tha ma'i cha gsum med pa mi srid de cha thug pa med pa yin no /
des na skad cig dang po la cha gsum du phye ba'i cha tha ma la ldog srid kyang skad cig dang po dang gnyis pa la mi srid de myur na gsum pa kho na la ldog go zhes bya ba ni dngos por ?? skad cig dang rdul phran cha med dus dang yul gyi mthar 'dod pa'i lugs ma rten nas brjod pa yin te /
kho bo'i ? ni gnyen po'i rdzas su gnod bya nus pa med pas bar chod nas ldog gi gnyen po'i rjes la gnod bya med pa tsam 'byung pa ma yin no zhes de tsam zhig smra'o /
nus pa med pa'i rdzas de la'ang cha dang bcas pas snga ma las phyi ma skye mod kyi rgyun ?? nus pa med par byed pa yin no /
dus kyi nges gzung ni mi 'dod de nges gzung la dus kyi mthas khyab pa yi? na thog mtha' med pa'i dus la ring tshad thug pa med pa ltar cha dang char phye ba la'ang thung tshad thug pa med pa yin no /
de bzhin du nam mkha'i mthas khyab pa'i yul la che tshad thug pa med pa ltar rdul la cha dang char phye ba'i thung tshad la'ang ?? pa yin no / /
gnyis pa ni yul dang dus la cha dang char phye bas dbye bar mi nus pa'i thug pa yod na dbye? ma nus pa de ci dngos po 'am dngos med yin /
dang po ltar na dbyer ma nus pa'i dngos po cha med kyi cig yin pa dang don dam pa'i cig grub par thal la /
gnyis pa ltar na dngos med bsags pas dngos por mi 'gyur bas de bsags pa'i skad cig dang rdul dang rgyun dang rags pa 'ang gtan med par 'gyur ro / /
gsum pa ni lnga phyir dbus na gnas pa la cha gsum du gnas pas khyab pa ni nyin zhag snga ma dang 'brel pa dang phyi ma dang 'brel pa'i dbus la mthong pa yin la /
dus ji ltar thung pa la'ang snga ma dang ma 'brel na rgyu med yin pas res 'ga bar mi rung la phyi ma dang ma 'brel na 'bras bu skyed mi srid pas don byed par mi rung pa'i phyir snga phyi'i dbus na gnas pa nam yang 'dor mi srid pa de'i khyab byed cha gsum yod pa 'ang 'dor mi srid de snga phyi gsum med pa dus la gtan med pas dngos po la dus kyi cha thug pa med pas khyab pa yin no / /
bzhi pa ni gal te dus la thung tshad kyi mtha' 'dod na 'khor ba'i shes pa la thog ma yod pa ji ltar dgag /
'o na thog ma de rgyu med du 'gyur ro zhe na /
dus kyi mtha' shes pa de 'ang cha med pas don dam pa'i cig du 'gyur ro /
dus kyi mtha' yin yang cha yod na ci 'gal ? na /
thog ma'i shes pa 'ang rgyu yod na ci 'gal /
'o na rgyu de bas snga 'am dus mnyam mam phyis 'byung yin /
phan 'dogs byed pa sngar gyis khyab pas dus mnyam dang phyis 'byung rgyur 'gal la /
de bas snga na snga ba gzhan yod pas de thog ma yin pa nyams so zhe na /
'o na dus kyi mtha'i shes pa la phye ba'i cha de 'ang de bas ring ngam de dang mnyam ba ma de bas thung /
phye ba'i dum bu la bgo' bya bas thung pas khyab pas dang po gnyis 'gal la gsum pa ltar na de bas thung la gzhan yin pas dus kyi mtha' yin pa nyams so /
dngos po rnams kyi thung tshad de yin pas dus kyi mtha' yin la /
de la phye na dngos med yin pas cha med pa 'ang ma yin no zhe na /
dngos po rnams kyi snga ba de yin pas thog ma 'ang yin la de'i gong na dngos med yod pas rgyu med kyang ma yin no /
de bas snga ba'i dngos med yod mod de dngos po'i rgyur 'gal lo zhe na phye ba dngos med yin na 'ang de dngos po'i cha yin par 'gal lo /
dngos po'i cha dngos med du ci 'gal zhe na /
dngos po'i rgyu 'ang dngos med du ci 'gal /
dngos med rgyu yin na don byed nus pas dngos por thal lo zhe na /
dngos med dngos po'i cha yin na cha can dngos po dang bdag cig dgos pa dang grangs du ma yin pa dngos por 'gyur ro / /
lnga pa ni des na ma shas phye bas bden pa'i zhen pa mi 'dor ba'i cha med pa'i cig dang du ma mi rnyed pas yang dag pa'i dngos po gtan ma grub la /
cha dang bcas pa'i cig dang du ma gtan ldog pa med pas kun rdzob pa'i rten 'brel ni sus kyang dgag par nus pa ma yin no / /
drug pa ni thug pa med pa'i dbye ba yod na yang dag pa'i cig dgag ma nus so zhe na /
yang dag pa'i cig la ma phye ste nam zhig dbye bar mi nus pa'i dngos po'i mthar thug pas khyab pas khyab byed thug pa khegs pas yang dag pa'i cig khegs pas yin la kun rdzob pa'i cig ma khegs pa ni kho bo cag gi 'dod pa grub pa yin no /
gal te thug pa med na grangs yongs su chad pa med pas gtan mi zad par 'gyur ro zhe na /
'das pa'i sems kyi skad cig la 'ang grangs la mtha' med pas gtan ma zad par 'gyur ro /
snga 'tshams thug pa med kyang phyi 'tshams da ltar yin pas da ltar zad pa yin no zhe na /
skad cig la sogs pa la'ang cha phye ba'i nang 'tshams thug pa med kyang phyi 'tshams thug pa med kyang phyi 'tshams skye 'gag gnyis yin pas ! / /
zad pa yin no /
yang lo cig du bgrang par bya ba las gzhan sum brgya drug bcu phye bas lo bas dus ring par mi 'gyur ram /
de nyid la phye ba yin gyi de'i snga phyir bsnan pa med pas lo bas ring par mi 'gyur ro zhe na /
'di 'ang de'i snga phyir bsnan pa ma yin te de nyid la phye ba yin pas mang du phye yang zad pa med par mi 'gyur ro /
yang kha cig skad cig la cha du ma yod med brtag byed pa ni don dam pa'i brtag pa yin no zhes zer ba cha phye ste cig bkag pa'i bsgrub bya'i chos don dam pa'i bden pa yin mod kyi cha nyid don dam pa ma yin te de ni du ma yin la du ma 'ang dngos po yin pas du ma la kun rdzob pas khyab pa'i phyir dang don dam pa la du ma nyid 'gal ba'i phyir ro /
des ma cha thug pa med par gnas pa ni kun rdzob du gnas pa kho na'o / /
bzhi pa rang bzhin? ba dmigs pa'i phyogs kyi chos dang khyab pa ma grub pa spang pa ni gal te gnyen po de gnod bya dus ring du lhan cig du gnas pa yin na me yod pa'i rtags kyis grang regs gog pa ma nges par 'gyur ro zhe na /
gnod bya'i me dang gnod byed stobs chung ngu rtags su 'god na ma nges pa nyid yin la /
'dir ni gnod byed stobs ldan rtags su 'god pas ma nges pa med do /
gnod byed stobs ? yang dus dang por grang reg nus ldan dang 'grogs la gnyis par nus med dang 'grogs pa yin la /
de dag rgyun la grang reg med pas mthun phyogs yin no zhes kyang brjod par mi nus te /
de lta na me'i skad cig gcig gam gnyis las du ba 'byung na rgyun la me med pa la du ba zhugs par 'gyur ro /
des na gnod pa byas pa'i dus la mi 'khrul pa'i me rtags yin no / /
gal ? grang reg snang rung yin na rang bzhin mi dmigs pas grang reg khegs pas 'gal ba dmigs pa don med la snang du mi rung na rang pas stobs che ba'i grang reg dgag par ma nus pas gnyen po'i mer yang mi nges par 'gyur ro zhe na /
me de bas stobs che ba dang me de dang stobs mnyam pa'i grang pa'i reg pa snang pa mi dmigs pas khegs pa na me de gnyen po stobs ldan gyi mer yang? grub pa yin la shin du cha phra ba snang pa ma dmigs pas 'gag par ma nus pa de rang bzhin 'gal ba dmigs pas 'gog pa yin no / /
gsum pa 'gal ba nges par byed pa'i tshad ma ni dang po me 'ang ma dmigs la grang pa'i rgyun phyi ma bskyed pas grang pa'i reg pa nus pa med pa'ang ma dmigs pa yin no /
de nas me stobs dang ldan pa dang phrad pa dmigs pa yin no /
des na ? reg gi rgyu log pa grang reg gi tha ma nus pa med pa 'byung par grub ste me las grang reg nus med 'byung par mngon sum dang mi dmigs pas grub pa yin no / /
phan tshun spangs pa'i 'gal ba la gnyis te /
mtshan nyid dang /
nges byed kyi tshad ma'o /
dang po la bzhi ste /
spyi'i mtshan nyid gzhan gyi lugs dgag pa dang /
rang gi lugs dang /
bye brag gi mtshan nyid rang gi lugs dang /
gzhan gyi lugs dgag pa'o /
dang po ni slob dpon chos mchog na re 'bras bu cig la ltos te nus pa yod pa dang med pas phye ba ni phan tshun spangs pa'i mtshan nyid yin no zhes zer ba de'i ltar na don spyi dang zla ba gnyis la sogs pa gnyi ga don byed pas stong pas de gnyis la nus pa yod pa dang med pas phye ba'i 'gal ba med pas phan tshun spangs 'gal ma yin par 'gyur la de 'dod na don spyi'i khyab byed sgra'i dngos kyi brjod bya dang zla ba gnyis kyi khyab byed sgra'i dngos kyi brjod bya ma yin pa 'ang mi 'gal bar 'gyur ro / /
gnyis pa ni des na chos de la des dben pa phan tshun spangs pa'i mtshan nyid yin no /
'o na mtshon bya dang rnam par grangs par 'gyur ro zhe na /
byas pa'i mtshan nyid rgyus bskyed pa la brjod pa 'ang mtshon bya dang rnam grangs par 'gyur ro /
rgyus bskyed ba'i chos kyi mtshan nyid yin la byas pa ma yin pa las phye ba'i sgras zhen du rung pa'i tha snyad mtshon bya yin pas rnam grangs ma yin no zhe na /
de la des dben par gnas pa sgra la ma ltos pa'i don mtshan nyid yin la phan tshun spangs pa ma yin pa las phye nas sgras zhen du rung pa'i tha snyad mtshon bya yin pas rnam grangs par 'gyur ba med do /
'o na phan tshun spangs pa'i don mtshan nyid dben pa'i tha snyad mtshon bya zhes bzlog nas brjod do zhes sgro na /
phan tshun spangs pa dang dben pa la ni gang gis 'di dang 'di mtshungs pa'i tha snyad brjod pa chos tha dad pa bskal pa stong du bsams kyang rnyed pa ma yin no / /
gsum pa ni bzlog pa bkag pa'i ldog pa de nyid du nges par bya ba dngos 'gal yin te /
rtag pa dang 'gal ba'i mi rtag pa lta bu'o /
bzlog pa bkag pa'i khyab byar? nges par bya ba rgyud 'gal te /
rtag pa dang 'gal ba'i byas pa lta bu'o /
de'ang blos 'gal zla khegs pa na de gdon mi za bar nges pa dang ma nges par dbye ba yin gyi don la ni dngos 'gal yin pa dang ma yin pa'i dbye ba yod pa ma yin no /
dngos 'gal yin men gyi dbye ba med na phung po gsum pa yod med kyi dbye ba 'ang med par 'gyur ro zhe na /
mngon sum dang rjes dpag tshad ma yin men gyi dbye ba med pas rtog pa yod med kyi dbye ba'ang med par 'gyur ro /
tshad mar mtshungs kyang ldog pa gzhan gyis mi 'dra ba mi 'gal lo zhe na /
dngos 'gal du mtshungs kyang ldog pa gzhan gyi dbye ba yod pa 'ang mi 'gal lo / /
bzhi pa ni gzhan dag phung po gsum pa sel pa dngos 'gal yin la mi sel pa brgyud 'gal yin no zhes zer ba de'i ni mi rigs te phung po ? pa dngos po la med pas dngos 'gal yin na byas pa dang rtag pa'ang dngos 'gal du 'gyur ro /
de la phung po gsum pa yod na ni gnyi ga med la yod pa don dam gnyi ga ma yin pa yod dang po ltar na byas pa rtag pa la zhugs pas byas pas mi rtag pa sgrub pa ldog pa ma grub par 'gyur pa /
gnyis pa ltar na rtag pa ma yin pa skad cig ma yin la byas pa ma yin pa rgyu med ? pas skad cig rgyu med du 'gyur ro / /
blo'i yul du phung po gsum pa mi gnas pas kyang dngos 'gal ma yin te /
sngo ma yin dang sngon po'i shes bya la phung po gsum pa'i zhen pa mi skye bas dngos 'gal du 'gyur ro /
phung po gsum par zhen na gnyi gar zhen nam /
gnyi ga ma yin par zhe na /
dang po ltar na sngo ma yin de sngon po'i shes bya dang gzhi mthun du zhen du rung pas sngon po tsam dang yang gzhi mthun du rung par 'gyur la de 'dod na dngos 'gal la 'ang gnyi gar zhen pa srid par 'gyur ro / /
gnyis pa ltar na sngo ma yin khegs kyang sngon po'i shes byar mi 'grub par thal la /
de 'dod na sngon por ma grub pam de shes byar ma grub /
snga ma ltar na dngos 'gal la 'ang gnyi ga ma yin pa'i phung po gsum pa'i sgro 'dogs skye bar 'gyur la /
phyi ma ltar na sngo ma yin 'gegs pa'i blo de shes pa ma grub par 'gyur ro /
des na snga ma ltar brjod do / /
'gal ba nges byed kyi tshad ma la gnyis te /
bzlog pa khegs pa tsam dang /
phan tshun 'gal bar nges pa'o /
dang po ni rang gi ngo bo mngon sum gyis nges na de dang dngos 'gal dang tshogs pa'i ldog pa gzhan yang mngon sum de nyid kyis khegs te mngon sum gyis sngon por nges pa na sngo pa yin dang tshogs pa'i rtag pa dang mi rtag pa la sogs pa khegs pa lta bu'o /
dngos 'gal gyis khyad par du ma byas pa'i brgyud 'gal ni mi khegs te rtags sngo ma yin gyi khyab bya yin kyang sngon po 'dzin pa'i mngon sum gyis rtag pa mi khegs pa lta bu'o /
rang gi ngo bo rjes dpag gis nges pa 'ang dngos 'gal dang des khyad par du byas pa'i chos rjes dpag gis khegs te /
me nges pa na me ma yin ! / /
dang /
me ma yin gyis khyad par du byas pa'i rtag pa dang /
me rtag pa la sogs pa khegs pa lta bu'o /
dngos 'gal gyis khyad par du ma byas pa ni mi khegs te rtag pa la me ma yin gyis khyab kyang rjes dpag gis me nges pa na rtag pa tsam mi khegs pa lta bu'o /
gal te rang gi ngo bo nges pa'i tshad mas dngos 'gal gyis khyad par du ma byas pa'i brgyud 'gal mi khegs na sngon po nges pa'i tshad mas ser po mi khegs par 'gyur te /
ser po ma yin dgag de sngon po bkag pa'i ldog pa yang ma yin la des khyad par du byas pa'i chos kyang ma yin pa'i phyir ro zhe na /
sngon po mthong pa'i tshad ma'i stobs kyis 'gog pa ma yin yang de la yod pa'i ser pos stong pa'i med dgag rnam ldan yin pas nges pa na ser po 'gog pas dngos 'gal nges pa'i tshad ma kho nas 'gog pa yin no / /
gnyis pa ni sngon po dang sngo ma yin la sogs pa gnyi ga phan tshun dben pa ni gnyi ga so sor mthong pas nges kyi gang rung cig nges pas ma yin te /
yin na mngon sum gyis shes bya la shes bya ma yin pa khegs pas shes bya ma yin pa 'ang shes byas stong pa dang /
rjes dpag gis stong pa nyid la bden pa'i dngos po khegs pas bden pa'i dngos po la'ang stong pa nyid kyis dben pa grub par 'gyur ba'i phyir ro /
de 'dod na 'ang shes bya ma yin pa la shes bya spangs pa'i mtshan nyid dang bden pa'i dngos po la stong pa nyid spangs pa'i mtshan nyid grub par 'gyur te mtshan nyid ma grub par mtshon bya'i tha snyad mi 'thad pa'i phyir ro / /
de 'dod na 'ang mtshan gzhi ma grub par mtshan nyid grub na chos can ma grub kyang phyogs chos grub par 'gyur la /
mtshan gzhi' grub nas mtshan nyid grub na ni chos thams cad la shes bya dang stong pa nyid kyis ma khyab par 'gyur te shes bya ma yin pa dang don dam pa'i dngos po srid pa'i phyir ro / /
lnga pa rtags de dag la don sgrub dang tha snyad bsgrub du dbye ba ni rang bzhin dang 'bras bu dang mi dmigs pa bzhi dang lhan cig mi gnas pa'i 'gal ba dmigs pa bcu gnyis dang phan tshun spangs pa'i 'gal ba dmigs pa drug ste nyi shu rtsa bzhi la don bsgrub 'ba' zhig pa bcwa brgyad de /
'bras bu'i rtags dang rgyu ma dmigs pa dang lhan cig mi gnas pa'i 'gal pa dmigs pa bzhi dang 'gal ba'i 'bras bu dmigs pa bzhi dang phan tshun spangs pa'i 'bras bu 'gal ba'i 'bras bu dang khyab byed 'gal ba'i 'bras bu dang rgyu 'gal ba'i 'bras bu dmigs pa dang /
rgyu 'gal bas khyab pa'o / /
tha snyad bsgrub 'ba' zhig pa cig te rang bzhin mi dmigs pa'o /
gnyi gar 'gyur ba lnga ste rang bzhin gyi rtags dang /
'bras bu mi dmigs pa dang /
khyab byed mi dmigs pa dang phan tshun spangs pa'i khyab byed 'gal ba dang 'bras bu 'gal bas khyab pa'o rang bzhin la sha pas shing bsgrub pa tha snyad sgrub pa'o yod pa la sogs pas skad cig ma bsgrub pa don sgrub pa'o / /
'bras bu mi dmigs pa la du ba bkag pas du ba'i rgyu nus pa thogs med 'gog pa tha snyad sgrub pa'o /
mi rtag pa'i du ba bkag pas du ba'i rgyu nus pa thogs med 'gog pa don sgrub pa'o /
khyab byed mi dmigs pa la shing bkag pas sha pa 'gog pa la sogs pa tha snyad sgrub po /
mi rtag pa bkag pas yod pa 'gog pa la sogs pa don sgrub pa'o /
khyab byed 'gal ba la sha pa yin pas shing ma yin gyi dngos po 'gog pa tha snyad sgrub pa'o /
rtsol byung gis rtag pa'i dngos po 'gog pa don sgrub pa'o /
'bras bu 'gal bas khyab pa la du ba med pa'i dngos pos du ba'i rgyu nus pa thogs med 'gog pa tha snyad sgrub pa'o /
mi rtog pa'i du ba med pa'i dngos pos du ba'i rgyu nus pa thogs med 'gog pa tha snyad sgrub pa'o /
mi rtag pa'i du ba med pa'i dngos pos du ba'i rgyu nus pa thogs med 'gog  ! / /
srid pa ma yin no /
skyon yon brtsi ba'i bsgrub bya'i mtshan nyid ni phyir rgol the tshom zhugs pa'i yul la rgol bas dpag par 'dod pa yin pa de'i mtshan gzhi ni la dang me'i tshogs pa rtogs pa la snang pa la sogs pa yin no zhes gsung ngo / /
gnyis pa ni the tsom dang ldan pa'i don la dpag 'dod zhugs pa skyon yon brtsi ba'i dam bca' yin na mtshan nyid dang mtshon bya zung cig rten la mtshan gzhir bkod pa skyon yon brtsi ba'i mtshan gzhi'i mtshan nyid yin no zhes sgre'o /
'o na don byed pas dngos por mtshon pa na sgra don skyon yon bsam pa'i mtshan gzhi ma yin par thal la de 'dod na 'ang sgra don la don byed pa mi srid pa skyon yon brtsi ba'i mtshan gzhi la mi srid par mi 'gyur ro zhe na /
'o na sgra mngon sum du grub pa la mnyan bya ma yin par dam bcas pa skyon yon brtsi ba'i dam bcar mi 'gyur te de la the tshom zhugs pa med pa'i phyir ro /
de 'dod na yang de la bsal pa dam bca' la bsal pa ma yin par 'gyur ro /
de dam bca' ma yin pa 'dod pa de la bsal pa'ang dam bca' yin pa la bsal pa ma yin te de dam bca' bkod pa la bsal pa yin no zhe na /
sgra don yang don byed pa'i mtshan gzhi ma yin par thal ba ni 'dod pa yin la de la mi srid pa 'ang mtshan gzhi yin pa la mi srid pa ma yin te mtshan gzhir bkod pa la mi srid pa yin no /
bkod pa nyid kyis skyon yon bsam pa'i mtshan gzhi yin no zhe na /
bkod pa nyid kyis skyon yon brtsi ba'i bsgrub bya yin no / /
gzhan yang the tshom dang ldan pa'i don la 'dod pas yul du byas pa skyon yon bsam pa'i bsgrub bya yin na de la yon tan bsam pa ni 'thad na de la skyon gtan mi srid pas de skyon bsam pa'i gzhir ji ltar 'gyur / /
gsum pa ni skyon yon bsam pa'i bsgrub bya'i mtshan gzhi pa dang me'i tshogs pa'i don spyi snang pa yin na rtags kyi mtshan gzhi 'ang du ba la sogs pa'i don spyi ji ltar ma yin /
de la rtsod gzhis? la rten pa dang me yod pas khyab pa mi srid do zhe na /
de la la? dang me tshogs pa'i don spyi yang rang rig pa'i shugs ma grub pas de la the tshom 'jug pa dang dpag par 'dod pa 'ang mi srid do /
zhen yul la dang me tshogs pa'i dngos po la the tshom dang ldan pa dang dpag par 'dod pa yod do zhe na /
du ba'i dngos po la phyogs chos dang de'i chas khyab pa yod do /
mtshan nyid dngos po la yod pas mtshon bya don spyi la mtshon par 'gal lo zhe na /
bsgrub bya la 'ang de dang mtshungs so /
bzhi pa ni rjes dpag gis nges zin pa de rtags kyi nus yul gyi bsgrub byar 'dod na 'ang rdzas su yod pa mtshon byar cis mi 'dod /
de rnam 'jog gi rgyu la mi ltos so zhe na /
tshad mas nges zin pa 'ang rtags la mi ltos so /
des na bsgrub bya thams cad la rtags kyi nus pa'i yul gyis khyab pa yin te dmar la 'bar ba'i rnam pa yod par dam bcas pa na'ang dmar la 'bar ba chos can du byas pa'i rtags kyi nus pa'i yul ma yin yang sa phyogs su du ba yod pas dmar la 'bar ba'i me'i don byed pa yod ces bsgrub pa'i rtags kyi nus pa'i yul yin la sgra rtag par dam bcas pa la sogs pa rtags kyi nus pa'i yul ma yin pa rnams la bsgrub bya ba'i? mi gnas so /
rtags kyi nus pa'i yul la bsgrub byas ma khyab ste blo bur pa'i rjes dpag gi gzhal bya lta bu'o / /
gnyis pa bsgrub bya'i mtshan gzhi la gsum ste brtags pa kho na mtshan gzhi yin pa dgag pa dang /
rang gi lugs dang de la mi 'thad pa spang pa'o /
dang po ni kha cig na re la dang me'i tshogs pa'i don spyi shar ba la phyi rol du zhen pa de bsgrub bya'i mtshan gzhi yin no zhes zer ro /
de la nyes pa bzhi ste /
dgag bya dang mtshungs pa dang /
gtan tshigs dang mtshungs pa dang /
rtsod gzhi la phyogs su gdags pa'i rgyu mtshan med pa dang /
phyogs chos kyi ltos gzhi phyogs mtshan nyid pa yin pa la gnod pa med pa'o /
dang po'ang gnyis te /
'gal ba la rjes 'gro yod par thal ba dang /
'brel pa mi 'thad par thal ba'o /
dang po ni bsgrub bya btags pa yin na cig dang du ma dang bral ba'i rtags kyis bden pa'i dngos po 'gog pa na dgag bya btags pa yin pa la nyes pa ci yod /
de la cig dang du bral zhugs na rtags ldog pa ma grub ste dgag bya mi mthun pa'i phyogs la rtags zhugs pa'i phyir ro /
ma zhugs na 'ang cig dang du mar yod pas dngos por thal lo zhe na /
yang dag pa'i cig dang du ma dang bral ba'i rtags kyis bden pa'i dngos po sgrub pa'i bsgrub bya dngos po tshogs pa de kun brtags yin na de la cig dang du bral zhugs na bsgrub bya mthun phyogs la rtags zhugs pas 'gal ba rjes 'gro dang ldan par thal la /
ma zhugs na cig dang du mar yod pas dngos por 'gyur ro /
rtags zhugs mod kyi bsgrub bya mthun phyogs ma yin no zhe na /
dgag bya la'ang rtags zhugs kyang de mi mthun phyogs ma yin no /
'o na stong pa nyid dgag bya dang mi 'gal na stong nyid du nges pas dgag bya mi 'gog par 'gyur la /
'gal na bsgrub bya'i chos stong nyid dang mi ldan pas ji ltar mi mthun phyogs ma yin zhe na /
bsgrub bya brtags pa 'ang stong pa nyid dang mi 'gal na stong pa nyid du bsgrub pas de la bsal par mi rung pa 'gal na stong pa nyid bkag pa don dam pa'i dngos po yin pas ji ltar mthun phyogs ma yin /
bsgrub bya brtags pa dngos dang stong pa nyid mi 'gal yang stong pa nyid du nges pas zhen yul bden pa bsal pas dam bca' la bsal par ji ltar 'gyur / /
gnyis pa ni la la me bsgrub pa'i bsgrub bya kun brtags yin na me med pas du ba 'gog pa'i dgag bya du ba 'ang kun brtags yin par bsgre'o /
'o na du ba kun brtags pa de me'i 'bras bu yin nam ma yin dang po ltar na dngos por 'gyur la /
gnyis pa ltar na ma 'brel ba bkag pas ma 'brel ba 'gog par 'gyur ro zhe na /
me kun brtags du ba'i rgyu yin nam ma yin /
dang po ltar na dngos por 'gyur la /
gnyis pa ltar na ma 'brel pas ma 'brel pa bsgrub par 'gyur ro /
gal te 'brel pa ni bsgrub bya tshogs don dang 'brel pa gtan la 'bebs pa ma yin te /
tshogs don dpe la mi 'jug pa'i phyir dang de log kyang du ba mi ldog pa'i phyir ro /
des na bsgrub bya'i chos dang 'brel pa gtan la 'bebs pa yin la /
bsgrub bya tshogs don kun brtags yin yang bsgrub bya'i chos me dngos po yin pas de dang du ba rgyu 'bras su 'brel pa yin no zhe na /
'dir yang dgag bya mtsho' dang du ba 'tshogs pa'i me'i 'bras bur bsgrub pa ma yin te shes bya la mi srid pa dang srid kyang dpe la mi 'jug pa'i phyir ro /
des na dgag bya'i chos du ba tsam me'i 'bras bur nges par byed pa yin la /
dgag bya tshogs pa kun brtags yin yang dgag bya'i chos du ba dngos po yin pas de me'i 'bras bur nges par byed pa yin no /
tshogs pa dgag bya ma yin te du ba tsam dgag bya yin no zhe na /
tshogs pa sgrub bya ma yin te me tsam bsgrub bya yin no /
'o na me tsam dpe la ma mthong na du ba'i rgyur mi nges la mthong na bsgrub bya grub pas rtags don med do zhe na /
du ba tsam mi mthun pa'i dpe la ma mthong na me'i 'bras bur mi nges la /
mthong na dgag bya mthong pas bkag pa'i dam bca' la bsal par 'gyur ro /
mtsho' la mthong na bsal pa yin gyi tshang ba ngan mthong pas dam bca' la ji ltar bsal par 'gyur zhe na /
la la @# / /
mthong na rtags don med par 'gyur gyi tshang ba la mthong pas rtags don med par ji ltar 'gyur /
des na la dang tshogs pa bsgrub bya yin gyi me tsam bsgrub bya ma yin no zhe na /
des na mtshos dang tshogs pa dgag bya yin gyi du ba tsam dgag bya ma yin no /
de lta na'ang gzhi mtsho'ang dngos po yin la dgag bya'i chos du ba'ang dngos po yin pas tshogs pa 'ang dngos por 'gyur te dgag bya dngos po yin no zhe na /
? gtan tshigs kyis dgag par bya ba'i dgag bya dngos po yin yang skyon yon bsam pa'i dgag bya kun brtags yin no /
'o na skyon yon bsam pa'i dgag bya rtags kyis 'gog gam mi 'gog /
gnyis pa ltar na dgag byar brjod pa'i rgyu mtshan med la /
dang po ltar na ma 'brel pas ma 'brel pa 'gog par 'gyur ro zhe na /
skyon yon brtsi ba'i bsgrub bya rtags kyis sgrub pam mi bsgrub /
dang po ltar na ma 'brel pas ma 'brel pa sgrub par 'gyur la /
gnyis pa ltar na bsgrub byar brjod pa la rgyu mtshan med do / /
gnyis pa gtan tshigs dang mtshungs pa ni la dang me'i tshogs pa kun brtags dam bca'i mtshan gzhi yin na du ba kun brtags rtags kyi mtshan gzhir mi 'gyur ram /
de la rtsod gzhi la yod pa dang bsgrub bya'i chos kyis khyab pa mi srid do zhe na brtags pa'i tshogs pa'ang rang rig pa'i shugs la grub pas ngo bo 'ang mi srid la de la dpag par mi 'dod pas 'dod pa'ang med do /
zhen yul dngos po la grub bsal med cing sgrub par 'dod pa yod do zhe na /
zhen yul dngos po la phyogs kyi chos dang de'i chas khyab pa yod do /
dkar zal la lkog shal la sogs pa 'dus pa yod pas lha sbyin ba lang du mi 'gyur ba ltar mtshan nyid gzhan la yod pas mtshon bya gzhan la mtshon par mi 'gyur ro zhe na /
de ni bsgrub bya la'ang mtshungs so / /
gsum pa rtsod gzhi la phyogs su gdags pa'i rgyu mtshan med pa ni dngos po'i tshogs pa phyogs mtshan nyid pa yin na rtsod gzhi 'ang de'i phyogs cig yin pas phyogs su 'dogs par rigs pa yin na tshogs par brtags pa phyogs yin na rtsod gzhi de'i phyogs cig du ji ltar 'gyur /
bzhi pa phyogs chos kyi ltos gzhi phyogs mtshan nyid pa yin pa la gnod pa med pa ni phyogs mtshan nyid pa la dang me'i tshogs pa dngos po ba yin na de grub na rtags don med par 'gyur gyi /
tshogs pa brtags pa phyogs mtshan nyid pa yin na de rang rig pa'i shugs la grub kyang phyi rol gyi la dang me tshogs pa sgrub pa la rtags dgos pas phyogs mtshan nyid pa tshad mas nges na rtags don med do zhes ji ltar brjod /
des na brtags pa kho na ma yin no / /
gnyis pa rang gi lugs ni sgra la mi rtag pa sgrub pa la sogs pa rtsod gzhi dngos po la sgrub pa yin na bsgrub bya'i chos kyang de dang dbyer med yin pas dngos po yin pa'i phyir tshogs pa dngos por gnas pas mtshan gzhi yin la /
don spyi la sgra'i dngos kyi brjod byar sgrub pa la chos can brtags pa la sgrub na chos kyang brtags pa yin pas tshogs pa kun brtags mtshan gzhi yin pa dang /
zla ba gnyis la kun rdzob kyi bden pa'i tha snyad bsgrub pa la sogs pa'i tshogs pa'i don byed mi nus pas dngos po 'ang yin la rtog pa la mi snang pas brtags pa'ang ma yin no / /
gsum pa brtsad pa spang pa la gnyis te /
gzhi nges na mtshan nyid mi srid pa spang pa dang /
gzhi mi srid pa dam bca' ma yin par thal ba spang pa'o / /
dang po ni sgra dang mi rtag pa'i tshogs pa dngos po ba de mtshan gzhi yin na de nges pa na sgrub byar mtshon nam ma nges pa na bsgrub byar mtshon /
phyi ma ltar na gzhi ma grub par de'i chos mi 'grub la gnyis pa ltar na de tshad mas grub na grub zin pas ma grub pa'i mtshan nyid mi srid pas ji ltar bsgrub byar mtshon zhe na /
zho de phan gdags bya yin pas 'bras bur mtshon pa na zho grub pam ma grub /
dang po ltar na grub zin pa phan gdags bya ma yin pas mtshan nyid mi srid la /
gnyis pa ltar na gzhi ma grub pas chos grub par ji ltar 'gyur /
zho mthong pa'i tshad ma'i dus na zho grub pas chos can ma grub pa'ang ma yin la /
'on kyang sngar gyi 'o ma'i phan gdags bya yin pas mtshan nyid mi srid pa 'ang ma yin no zhe na /
da ltar rjes dpag gis tshogs pa nges pas mtshan gzhi ma grub pa 'ang ma yin la sngar rjes dpag ma skyes pa'i blo dang phyir rgol ba'i blo la ltos nas grub bsal med pa yin pas mtshan nyid mi srid pa'ang ma yin no / /
gnyis pa ni gal te gzhi dngos po yin na tshogs pa dngos po ba mtshan gzhi yin na sgra dang rtag pa tshogs par sgrub pa na tshogs pa dngos po ba med pas mtshan gzhi med pa'i phyir de la dam bca'i mtshan nyid med par 'gyur ro zhe na /
'o na rtag pa la gzhal byas khyab pas gzhal bya ma yin pa'i bum pa rtag pa la mi 'jug par 'gyur ro /
rtag pa la gzhal bya ma yin pa'i bum pa khegs pa 'dod pa yin la gzhal bya ma yin pa'i bum pa chos can du byas na de la rtag pa khegs par thal lo zhes brjod na chos can ma grub po zhe na /
dam bca'i mtshan nyid chos can du byas te sgra dang rtag pa'i tshogs don la mi 'jug par thal lo zhes brjod na 'dod pa yin la sgra dang rtag pa'i tshogs pa chos can du byas te de la dam bca'i mtshan nyid med par thal lo zhes brjod na gzhi ma grub po /
'o na sgra dang rtag pa tshogs pa de dam bca' skyon med ma yin na skyon can du 'gyur dgos na grub zin pa 'am dpag par mi 'dod pa rnams las gang yin zhe na /
'o na gzhal bya ma yin pa'i bum pa de rtag pa la khegs na mi rtag par 'gyur dgos na mi rtag pa la gzhal byas ma khyab pam /
shes bya la srid na rtag pa la khegs pa na mi rtag pas khyab par 'gyur ba yin na de mi srid pas rtag pa dang mi rtag pa gnyi ga mi gnas so zhe na /
sgra dang rtag pa'i tshogs pa'ang shes bya la srid na dam bca' skyon med pa mi 'jug pas skyon can du 'gyur ba yin na de shes bya la mi srid pas skyon can dang skyon med gnyi gar gnas pa med do / /
gsum pa dam bca'i mtshan nyid la gnyis te /
mtshan nyid spyir bstan pa dang /
ma bsal pa bye brag du bstan pa'o /
dang po la bsal pa bye brag du bstan pa'o /
dang po la bdun ste /
rigs mi mthun pas gcod byed gsum yin pa dang /
lngar rtog pa dgag pa dang /
lnga smos pa'i dgos pa dang /
ma khyab pa spang pa dang /
khyab ches pa spang pa dang /
yod pa bsgrub byar thal ba spang pa dang /
'dod pa mtshan nyid du brjod pa la gnod pa spang pa'o /
dang po ni rigs mi mthun pa gcod pa'i mtshan nyid ni rgol bas dpal? par 'dod pa dang /
phyir rgol la grub bsal /
? pa gnyis te gsum yin no /
de 'ang 'dod pa zhes bya ba ni chos dang chos can gyi tshogs pa de la dmigs pa'i rjes su dpag pa phyir rgol la skyed par yid kyis 'dod pa ste /
des rgol bas phyogs su ma bzung pa sel pa yin no /
ngag gis bsgrub byar bzung pa la mi ltos pa'i phyir /
grangs can pas bdag shes rig gi ngo bo bsgrub 'dod nas mig la sogs pa gzhan gyi don byed de ? pa'i phyir mal cha dang stan la sogs pa bzhin zhes ngag du brjod pa na /
bdag gi don byed pa ngag du ma brjod pas dpe la rjes 'gro med pa'ang ma yin la /
'on kyang gtso bo rnam 'gyur dang bcas pa chos can du byas pas de las gzhan bdag rtag pa las 'os med pa'i phyir bdag rtag pa'i don byed par pha rol la grub par 'gyur ro snyam nas ? ba de ltar 'god pa'ang dgag pa grub pa yin te /
ngag du ma brjod kyang yid kyis dpag par 'dod pa'i bdag gi don byed pa dpe la rjes 'gro med pas nyes pa dang bcas pa yin pa'i phyir ro /
tshul ! / /
'dis gnyis pa dang bcas pa'i sbyor ba la 'ang dpe la rjes 'gro med par blta bar bya'o /
ma bsal pa zhes bya ba ni rgol bas dpag par 'dod pa de la phyir rgol ba'i tshad mi gnod pa med pa ste /
des ni 'og nas 'chad pa'i bsal pa rnams kyis bsal pas phyir rgol ba la dpag par mi nus pa'i nyes pa dang 'brel pa bsal pa yin no /
ngo bo zhes bya ba ni rgol bas dpag par 'dod pa de phyir rgol gyi tshad mas sngar ma nges pa ste /
des pha rol phyir rgol ba la snga nas grub pas bsgrub mi dgos pa'i nyes pa dang 'brel pa bsal pa yin no /
gal te ngo bo ni ma grub pa yin na ngo bo kho na zhes bya ba grub ma zin pa kho na zhes bya ba yin pas kho na'i tshig phrad kyis bsgrub byed du bkod pa'i ma grub pa sel mi nus par 'gyur te de'ang ma grub pa kho na yin pa'i phyir ro /
kho na ni ngo bo'i tshig phrad ma yin te 'dod pa'i tshig phrad yin pas bsgrub bya kho nar 'dod pa zhes bya bas bsgrub byed du bkod pa'i ma grub pa gcod pa yin no /
de ltar chos gsum po des phyogs kha na ma tho ba med par mtshon pa yin no / /
gnyis pa sngar rtog pa dgag pa la gnyis te /
rang nyid mtshan nyid yin pa dgag pa dang /
kho na mtshan nyid yin pa dgag pa'o /
dang po ni 'o na rang nyid kyis 'dod zhes pa mtshan nyid du ba'i phyir ma smos zhe na des ci gcod /
nam mkha'i yon tan la sogs pa bstan bcos mkhan gyis 'dod pa gcod do zhe na /
'o na rtags kyi mtshan nyid phyogs kyi chos dang khyab pa la ma nges pa la khyab ches par 'gyur te /
du ba las tsan dan gyi me dpog pa ma nges pa yin yang du ba la la la yod pa'i phyogs chos mes khyab pa'i khyab pa yod pa'i phyir ro /
me dang la'i tshogs pa la ltos nas mtshon bya gtan tshigs kyang yod pas khyab ches pa med do zhe na /
bstan bcos mkhan la ltos nas dam bca' yin pas de gcad bya ma yin no /
rgol ba la ltos nas de dam bca' ma yin pas gcad bya yin no zhe na /
tsan dan gyi me la ltos nas gtan tshigs de la zhugs pa skyon yin no /
tsan dan gyi me la ltos nas gtan tshigs ma yin yang de la ltos nas khyab pa med pas mtshan nyid zhugs pa med do zhe na /
rgol ba la ltos nas dam bca' ma yin yang rgol ba la ltos nas 'dod pa med pas 'dod pa nyid kyis gcad pa grub pa'i phyir bdag nyid don med pa yin no /
kha cig 'dod pa zhes brjod pa nyid kyis skabs kyis rgol ba'i 'dod par grub la /
'dod pa zhes bstan chos mkhan gyis 'dod par dogs na bdag nyid kyang bstan bcos mkhan bdag nyid du dogs par 'gyur bas bdag nyid kyis gcod mi nus par 'gyur ro zhes zer ba'i ltar na bstan bcos mkhan gyis dpag par 'dod pa phyogs su bzung pa ma yin pas de la bsal pa la sogs pa'i brjod pa de bstan chos mkhan sun phyung par mi 'gyur ro / /
gnyis pa ni kho na mtshan nyid du dgos par 'dod na des ci gcod /
bsgrub bya sgrub byed cha gnyis su bzung pa gcod do zhe na /
dus cig du cha gnyis su bzung pa'am /
da ltar rtags su bkod nas ma 'ongs pa na bsgrub byar bzung pa gcod /
dang po ltar na yid kyis cha gnyis su bzung pa 'am /
ngag gis rtags su bkod pa yid kyis bsgrub byar bzung pa gcod /
dang po ltar na yid kyis cha gnyis su bzung pa mi srid de /
rtags ni pha rol pos nges par bsams pa yin la /
bsgrub bya ni pha rol pos ma nges par rgol bas bsams pa yin pas rgol ba'i mam? la pha rol pos nges pa dang ma nges par zhen pa gnyi ga srid na sgra la rtag par zhen pa dang mi rtag par zhen pa gnyi ga srid pas nges pas sgro 'dogs la mi gnod par 'gyur ro /
gnyis pa ltar na ngag gis rtags su bkod kyang yid kyis bsgrub byar bzung na de ni bsgrub byar bzung pa 'ang yin la phyir rgol la grub bsal med pa'ang srid pas de gcad bya ma yin no / /
yid kyis dpag byar bzung yang ngag gis ma bzung pas phyogs su ma grub par 'gyur na 'dus pa ma yin pa'i don byed pa'i grangs can pas phyogs su ma bzung par 'gyur te ga du smos pa med pa'i phyir ro /
de 'dod na dpe mal cha dang stan la rjes 'gro med pa'ang nyes pa ma yin par 'gyur ro /
'on te byas pa lta bu da ltar mi rtag pa bsgrub pa'i rtags su bkod nas mngon par gsal bar smra bas de ma grub par rgal ba na ma? pa na bsgrub byar byed pa de kho nas gcod de /
kho na ma smos na 'dod pa de la khyab ches pa'i phyir ro zhe na /
kho na med pa'i 'dod pa tsam de la khyab chos na phyogs kyi chos dang khyab pa'ang ma nges pa la khyab ches par 'gyur te /
du bas tsan dan gyi me sgrub pa'i ma nges pa la'ang la la yod pa'i phyogs chos dang me yod pas khyab pa'i khyab pa yod pas som? la ltos nas phyogs chos dang khyab pa'ang yod de me la ltos nas ?ma nges pa yin te rtags yin pas de la zhugs pa khyab ches ma yin la de gcad bya ma yin no /
tsan dan gyi me la ltos nas rtags ma yin yang de la ltos nas khyab pa med pas mtshan nyid zhugs pa med do zhe na /
da ltar gyi blo la ltos nas dam bca' ma yin yang da ltar gyi blo la ltos nas 'dod pa med pas 'dod pa'i mtshan nyid khyab ches pa'ang ma yin la dam bca' ma yin pa de 'dod pas gcad pas kho nas gcad dgos pa ma yin no / /
gsum pa lnga smos pa'i dgos pa ni 'o na kho na dang rang nyid gsungs pa la dgos pa ci yod ce na /
da ltar byas pa rtags su bkod pa na 'dod pa med kyang ma 'ongs pa na 'dod pa yod pas 'khrul pa'i rgyu byas te da ltar 'dod pa yod pa'i log rtogs bsal pa'i don du kho na'i sgra smos pa yin la /
nam mkha'i yon tan kyang rgol bas dpag par mi 'dod kyang bstan bcos mkhan gyis dpag par 'dod pas 'khrul pa'i rgyu byas nas de rgol ba'i bsgrub bya yin la de phyin ci log du bsgrub pas byas pa'i rtags 'gal ba yin no zhes pa'i ?de log rtogs bsal pa'i don du rang nyid smos pa yin no / /
bzhi pa la khyab pa spang pa ni phyir rgol la grub bsal med la rgol bas bsgrub par 'dod pa phyogs kyi mtshan nyid yin na khyab pa shes la ma brjed pa na la la du ba mthong pas me nges pa'i la dang me'i tshogs pa la ma khyab ste de la dpag 'dod med pa'i phyir ro zhe na /
phyogs chos dang mi mthun phyogs la 'jug mi srid par nges pa rtags kyi mtshan nyid yin na gzhal byas rtag pa bsgrub pa'i gzhal bya la ma khyab ste de la phyogs chos yod kyang mi mthun phyogs la mi srid par nges pa med pa'i phyir ro /
de ma nges pa yin gyi rtags ma yin pas de la rtags kyi mtshan nyid kyis ma khyab pa nyes pa ma yin no zhe na /
rjes dpag de'i gzhal bya'ang phyogs ma yin pas de la phyogs kyi mtshan nyid kyis khyab pa nyes pa ma yin no /
'o na me bsgrub bya ma yin na me rtogs pa'i rjes dpag sgrub bya rtogs par mi 'gyur ro zhe na /
gzhal bya gtan tshigs ma yin na gzhal bya tshad mas grub pa de gtan tshigs grub pa ma yin par 'gyur ro /
yang dag gi gtan tshigs grub pa ma yin pa ni 'dod la 'on kyang gtan tshigs su bkod pa grub pas gtan tshigs grub ces brjod pa yin no zhe na /
bsgrub bya'i mtshan nyid dang ldan pa rtogs pa ma yin pa ni 'dod pa yin la /
'on kyang rtags kyi mi 'khrul pa'i yul rtogs pas bsgrub bya rtogs zhes brjod pa yin no / /
lnga pa khyab ches pa spang pa ni gal te rgol bas dpag par 'dod cing phyir rgol la grub pa dang bsal pa med pa bsgrub bya skyon med yin na sgra rtag mi rtag rtsod pa na tha dad pa dbang pos bzung pa sgra nyid kyi spyi dang don cig la 'du ba'i mi rtag par dam 'cha ba dang /
sgra rtag pa dang mi rtag pa la rtsod pa na sgra stong pa nyid du dam 'cha ba'ang phyogs skyon med du 'gyur ro zhe na /
! / /
'o na rtags kyi mtshan nyid phyogs chos dang mi mthun phyogs la 'jug mi srid par nges pa yin na sgra mi rtag pa'i sgrub byed dris pa na la la du ba yod cing me med pa la mi srid par nges pas du ba de rtags su 'gyur ro /
de 'dod pa nyid do zhe na /
tha dad pas dbang pos bzung bya sgra nyid kyi spyi dang don cig la 'du ba'i mi rtag pa dang sgra tshogs pa'i mtshan gzhi stod? med pas grub bsal med la bsgrub par 'dod pa yod pa'i rtags ma grub la /
sgra stong pa nyid du dam bcas pa ni phyogs skyon med du thal ba 'dod pa yin no /
'o na sgra stong pa nyid du dam 'cha' ba po tshar gcad pa'i gnas ma yin par 'gyur te phyogs skyon med du dam bcas pa'i phyir ro zhe na /
'o na sgra mi rtag pa'i bsgrub byed dris pa na du ba me yod pa'i sgrub byed du 'god pa po'ang tshar gcad pa'i gnas ma yin par 'gyur te rtags skyon med bkod pa'i phyir ro /
rtags skyon med yin yang de mi rtag pa'i bsgrub byed dris pa'i lan du mi rung pas tshar gcad pa'i gnas yin na ci 'gal khyab pa med do zhe na /
dam bca' skyon med dam bcas kyang sgra rtag mi rtag dris pa'i lan ma yin pas tshar gcad pa'i gnas yin na ci sto khyab pa ma grub po / /
drug pa yod pas bsgrub byar thal ba spang pa ni grub bsal med la rgol bas sgrub par 'dod pa dam bca' skyon med yin na mngon sum dang po la dmar la 'bar ba'i me snang pa chos can du byas nas don byed nus pa'i yod pa bsgrub byar byas pa'ang rgol bas grub par 'dod cing phyir rgol la grub bsal med pa'i sgrub bya skyon med du 'gyur la de 'dod na slob dpon dag gis yod pa bsgrub bya ma yin par gsungs pa ji ltar drang zhe na /
'di dam bca' skyon med du thal ba ni 'dod pa yin la /
bsgrub bya ma yin par gsungs pa ni tshogs don de sgrub byar byas pa dpog pa'i rtags mi srid pa la bsams pa yin no /
ji ltar rtags mi srid ce na /
chos can dang bdag cig pa'i don byed pa sgrub na bsgrub bya'i chos dang tha dad med pas don byed pa'i ldog pa ni ma grub la don byed pas stong pa rtags su 'god na de nges na dam bca' la bsal la ma nges na rtags la the tshom za bas de gnyis rtags yin pa'i dgos pa ni su la'ang med do /
lhag ma ldog pa thams cad gsum ste don byed pa'i khyab bya yod pa'i chos dang /
don byed pas stong pa'i khyab bya med pa'i chos dang gnyi ga la 'jug pa gnyi ga'i chos so /
yod pa'i chos rtags su 'god na gzhi dngos med la 'god dam gzhi dngos po la rtags su 'god /
dang po ltar na yod pa'i khyab bya dngos med la 'jug mi srid pas gzhi dang 'brel pa ma grub par 'gyur te /
sgra la mig gi bzung bya bzhin no /
dngos po gzhir 'jog na'ang dngos por nges pa 'am ma nges pa gzhir 'jog /
dang po ltar na bsgrub bya grub zin pas shes 'dod med pa'i ma grub par 'gyur la /
gnyis pa ltar na rten dngos po ma nges na rten pa byas pa la sogs pa dngos po'i khyab bya nges mi srid pas rtags the tsom za ba'i ma grub par 'gyur te ji ltar yang ma grub pa yin no /
dngos med kyi khyab bya med pa'i chos rtags su 'god na'ang gzhi dngos po la rtags su 'god dam /
dngos med la rtags su 'god /
dang po ltar na dngos med kyi khyab bya dngos po la 'jug mi srid pas gzhi dang 'brel pa ma grub par 'gyur te sgra la mig gi gzung bya bzhin no /
dngos med gzhir 'jog na'ang dngos med du nges pa 'am ma nges pa gzhi yin /
dang po ltar na dam bca' la bsal pas shes 'dod med pa'i ma grub pa yin la /
gnyis pa ltar na bum pa tsam gyi rnam pa tsam la sogs pa nges pas chos can grub la dngos med dang dngos por ma nges pas shes 'dod yod cing de la dngos med kyis khyab bya mi rtag pas stong pa la sogs pa rten par nges pas phyogs chos grub la mi rtag pas stong pa la don byed pas stong pas khyab pas 'gal ba yin no /
shes bya la sogs pa gnyi ga'i chos rtags su 'god na'ang gzhi dngos por nges pa la 'god na bsgrub bya grub zin pas shes 'dod med la /
gzhi' dngos med du nges pa la 'god na dam bca' la bsal pas shes 'dod med de ma grub pa dang /
gnyi gar ma nges pa la 'god na phyogs chos nges la mthun phyogs dang mi mthun phyogs gnyi ga la rtags 'jug pas ma nges pa yin te yang dag gi rtags kyi go byar 'gyur mi srid pas yod pa bsgrub bya ma yin zhes gsungs pa yin no / /
'o na mi rtag pa bsgrub pa la'ang snga ma ltar rtag pa'i chos dang mi rtag pa dang gnyi ga'i mos rtags su mi 'thad pas de'ang rtags kyi go byar mi rung par mi 'gyur ram zhe na /
rtag pa'i chos dang gnyi ga'i chos rtags su bkod na 'ga' zhig la phyogs chos med la phyogs chos yod pa dag la'ang khyab pa gtan med pas rtags ma yin mod kyi mi rtag pa'i chos rtags yin la /
de'ang gzhi mi rtag pa la'am rtag pa la rtags su 'god ce na mi rtag pa la 'god la /
de'ang mi rtag par nges pa la 'am ma nges pa la 'god ce na nges pa la shes 'dod med par 'gyur mod kyi ma nges pa la 'god la /
mi rtag pa rnam med ma nges kyang de'i khyab bya yod pa 'am byas pa la sogs pa rnam ldan nges par mi 'gal bas the tshom za ba yang ma yin no /
rten yod pa ma nges pa la rten pa yod pa'i khyab bya nges mi srid pas ma grub par 'gyur ba ma yin te mtshungs pa ma yin no / /
bdun pa 'dod pa'i mtshan nyid la brtsad pa spang pa ni 'o na bsgrub bya la phyogs su ma gzung pa gcad pa'i phyir 'dod pa ci'i phyir mi smos zhe na /
bsgrub bya'i chos kyi khyab byar nges shing rtsod gzhi la mthong pa la rang gi khyab byed kyi go byed du ma gzung pa mi srid pas rtags su ma gzung pa ni phyogs chos dang khyab pa nges pa nyid kyis gcad pa yin no /
grub bsal med pa la'ang dpag byar ma bzung pa srid pas dam bca' ni phyogs su bzung pa la ltos pa yin no / /
ma bsal pa bye brag du gtan la dbab pa la gnyis te /
bsal pa'i grangs nges pa dang /
bsal pa so so'i mtshan nyid do /
dang po la gnyis te /
rgol ba dang lan no /
dang po ni dam bca' la sel byed mngon sum dang /
rjes dpag dang /
grags pa dang /
yid ches pa bzhir brjod pa la /
gal te bsal zhes bya ba ni dam bcas pa'i chos dang dngos 'gal gyi gzhal bya 'ga' zhig rtsod gzhi la yod par nges pas dam bcas pa'i chos khegs pa yin la /
dngos 'gal gyi chos nges pa la tshad mas khyab pas sel byed la tshad mas khyab pa yin na /
sel byed de mngon sum dang rjes su dpag par 'dus sam ma 'dus /
phyi ma ltar na tshad ma gnyis spu grangs nges pa mi 'thad la dang po ltar na bsal pa'ang gnyis kho nar 'gyur bas bzhir ji ltar brjod ces pa rgol ba'o /
lan la gnyis te /
tshad ma'i grangs nges nyams pa spang pa dang bsal pa'i grangs nges nyams pa spang pa'o /
dang po la bzhi ste /
gsum pa rjes dpag yin pa dang /
de'i rtags kyi rigs nges par bya ba dang /
khas blangs sel byed yin pa la brtsad pa spang pa dang /
grangs pa la brtsad pa spang pa'o /
dang po ni tshad ma gnyis su ma 'dus pa ma yin te sel byed mngon sum mngon sum nyid yin la /
lhag ma gsum rjes dpag yin pa'i phyir ro /
rjes dpag la gsum du ji ltar 'gyur zhe na rjes dpag thams cad rgyu khyab pa nges pa'i tshad ma la ltos la khyab pa'ang dngos 'brel lam bzlog pa'i 'brel pa'i rtsa ba la brten nas nges pa na /
'brel pa dngos po la med kyang khas blangs pa la brten pa dang 'brel pa shes bya'i gshis la yod pa la rten pa gnyis so /
dang po ni yid ches pa ste /
gzhan ! / /
la ngag yid ches pa'i gnas su ston pa na ngag de las tha dad pa'i brjod bya dang rjes su 'gro ldog khas blangs pas don gyi 'bras bu'i don khas blangs pa yin pa'i phyir ro /
'brel pa'i rtsa ba shes bya'i gshis la yod pa tshad mas nges pa la brten pa la gnyis te /
bsgrub bya'i chos sgra la ltos pa sgrub pa dang sgra la ma ltos pa sgrub pa'o /
dang po grags pa yin la gnyis pa dngos po stobs zhugs yin no / /
gnyis pa ni rjes dpag gsum po rtags gang la rten zhe na /
du bas me bsgrub pa la sogs pa 'bras bu dang byas pas skad cig ma bsgrub pa la sogs pa rang bzhin dang rgyu dang khyab byed mi dmigs pa la sogs pa mi dmigs pa yin pas dngos po stobs zhugs rtags gsum char la rten no /
grags pa ni rang bzhin gyi rtags la brten te /
mtshan nyid dang de'i khyab bya'ang mtshon bya dang bdag gcig pas tha snyad kyi grags pa'ang rang bzhin yin la /
rtog pa'i gzung pa'ang dngos kyi brjod bya dang bdag cig ci'i yod pa dang med pa la sogs pa thams cad kyang zhen pa'i brjod bya dang bdag cig pas brda'i grags pa 'ang rang bzhin yin pa'i phyir ro /
yid ches pa ni sgra zhen pa'i brjod bya med na mi 'byung par khas blangs pas 'bras bu'i rtags la rten pa yin no /
de'ang rigs shes bya la 'bras bu yin pa ni ma yin dgag kho na'i 'bras bu yin gyi med dgag gi 'bras bur mi 'gyur yang 'bras bur khas len pa ni mo sham gyi sgra las bu bskyed pa'i nus med dpog pa ltar med dgag gi 'bras bur khas len pa yang mi 'gal bas bsgrub bya'i chos ma yin dgag sgrub par ni ma nges pa yin no /
gsum pa ni gal te yid ches pa ma zhes pa'i ngag las bud med la bu skyed pa'i nus ldan dpog pa na sgra don gyi 'bras bu ma yin pa la 'bras bur khas blangs pa dang /
sgra la zhen pa'i brjod byas ma khyab pa la khyab par khas blangs pa dang /
sgra las zhen pa'i brjod bya dpog pa'i rtags ma nges pa la yang dag du khas blangs pas /
sgra rtags su bkod de brjod bya yod par nges pa 'ang log pa'i rgyu mtshan can gyi yid dpyod dam log shes la rjes dpag tu khas blangs pa sel byed du brjod pa yin na /
de ltar na mngon sum ma yin pa la mngon sum du khas blangs pas kyang sel byed du ci'i phyir mi 'gyur zhe na /
khas blangs pa des gzhal bya mngon du gyur pa rtogs pas sel lam /
lkog gyur rtogs pas sel /
dang po ltar na gzhal bya mngon gyur yod pa la mngon sum nyid 'jug pas khyab pas mngon sum nyid sel byed yin gyi khas blangs kyi mngon sum la ci ltos /
gnyis pa ltar na lkog gyur 'jal ba la rjes dpag gis khyab pas rjes dpag gis gsal bar 'du ste mthong pa la mthong par khas blangs pa na'ang don de la mthong bya'i chos yod pa dang blo de la mthong byed kyi chos yod pa mthong zhes brjod pa'i tshig las dpog la de'ang tshig brjod bya med na mi 'byung par khas len pa yin pas khas blangs kyi rjes dpag las gzhan du gyur pa med do / /
bzhi pa ni gal te sgra la ltos pa'i chos res 'ga rjes dpag gis nges la res 'ga' mngon sum gyis nges pas grags pa la'ang mngon sum dang rjes dpag gnyis yod pas bsal pa lngar ji ltar mi 'gyur /
mngon sum gyis mi nges na grags pa'i khyab pa thug pa med par ji ltar mi 'gyur zhe na /
grags pa'i rjes su dpag par 'dod pa ni rjes dpag gis dngos su sgra la ltos pa'i chos 'jal bas yin na mngon sum ni dngos su sgra la ltos pa mi 'jal te shes pa 'jal la sgra la ltos pa shugs la 'jal ba tsam yin pas mngon sum la grags pa'i tha snyad du mi bya'o /
grags pa'i tha snyad du byed du chug kyang bsal pa bzhi las gzhan med na grags pa la nang tshan gyi dbye ba yod pas bsal pa'i grangs nges pa la mi gnod de /
mngon sum ?? nges pa la mi gnod pa bzhin no / /
gnyis pa bsal pa'i grangs nges pa la mi gnod pa ni tshad ma gnyis su 'dus na bsal pa bzhir 'chad pa 'gal lo zhe na /
'o na rtags thams cad med dgag bsgrub pa dang ma yin dgag bsgrub pa gnyis su 'dus pas rtags gsum du nges pa la gnod par mi 'gyur ram /
bsdu na gnyis su 'du yang ma yin dgag bsgrub pa la bdag cig pa la rten pa dang de las byung pa la rten pa gnyis su phye bas dbye na rtags gsum yin pa mi 'gal lo zhe na /
mngon sum dang rjes dpag gnyis su 'dus kyang rjes dpag nyid la 'brel pa khas blangs la rten pa dang dngos po la rten par phye ba'i khas blangs la rten pa yid ches pa dang 'brel pa dngos po la rten pa la'ang sgra la ltos pa bsgrub pa grags pa dang ma ltos pa sgrub pa dngos po stobs zhugs te gsum du phye bas dbye na bsal pa bzhir yang mi 'gal ba yin no / /
bsam pa so so'i mtshan nyid la gsum ste /
dngos po stobs zhugs kyis bsal pa dang /
yid ches pa dang /
grags pa'o /
dang po ni dam bcas pa'i don la myong stobs kyis sgro 'dogs gcod pa'i tshad mas gnod pa ni mngon sum gyis bsal pa ste /
sgra mnyan bya ma yin zhes bya ba lta bu'o /
dam bcas pa'i sgra don sgra la ma ltos pa'i chos rtags las dpags pas gnod pa ni rjes su dpag pas bsal pa ste /
bum pa rtag ces bya ba lta bu'o /
yid ches pas bsal pa la bzhi ste /
gzhan gyi lugs dgod pa dang /
de sun dbyung pa dang /
rang gi lugs dang /
rang gi lugs la mi 'thad pa spang pa'o / /
dang po ni bsal bya dang sel byed gnyis so / /
bsal bya ni dngos 'gal la bsgrub phyogs kyi phung po gsum pa dam bca' ba ni bud med la ma dang mo sham gnyi gar 'dod pa na ya khyal gang yang bsal bya ma yin te dam bca' skyon med yin yang tshogs pa ni bu skyed mi bskyed dngos 'gal la gnyi ga yin pa'i phung po gsum pa khas blangs pas bsal bya yin no /
gnyis pa dngos 'gal la dgag phyogs kyi phung po gsum pa dam bca' ba ni sgra la rtag pa dang mi rtag pa gnyi ga ma yin zhes pa de khas blangs na'ang bsal bya yin no /
sel byed la sel byed dngos dang /
ha cang thal ba spang pa dang /
tshad ma'i bsal pa las tha dad pa'i tshul lo /
dang po ni rtsod gzhi bud med de la bu skyed par nges pa'i tshad ma'ang ma zhugs pas phung po gsum pa sel byed ma zhugs mod kyi gzhi bud med gzhan la mngon sum ma ?rjes dpag gis bu bskyed par nges pa tsam gyis mi skyed pa bkag pas gnyi' ga yin par mi srid par nges pa 'am /
bem po dang dngos med la sogs pa la bu mi skyed par grub pa tsam gyis skyed pa khegs pas gnyi ga? yin pa mi srid par nges pas rtsod gzhi 'di la'ang mi srid par grub pa dang /
sgra la phung po gsum pa sel byed ma zhugs kyang bum pa la rtag pa khegs pa nyid mi rtag pa yin pa 'am /
nam mkha' la mi rtag pa nyid khegs pa nyid rtag pa yin par mthong pa'i tshad mas gnyi ga ma yin pa shes bya la srid pa khegs pas rtsod gzhi' sgra la'ang shugs la khegs pa yin no /
de la gal te shes bya tsam la phung po gsum pa khegs pas rtsod gzhi la'ang khegs na rtsol byung tsam la mi rtag pas khyab pa grub pas rtsol byung gi sgra la mi rtag par shugs la grub pas khyab pa nges pa na bsgrub bya grub par 'gyur ro zhes pa'i nyes pa'ang med de /
rtsol byung tsam la mi rtag pas khyab pa nges kyang rtsol byung gi sgra shes bya la mi srid par dogs pas de dang mi rtag par tshogs pa ga la 'grub /
'o na shes bya tsam la bu skyed pa dang mi skyed pa tshogs pa yin pa khegs kyang rtsod gzhi bram ze'i bu mo shes bya la mi srid par dogs pas gnyi ga yin pa'i phung po gsum pa dang tshogs pa mi khegs so zhe na phung po gsum pa dang bram ze'i bu mo gnyi ga med kyang tshogs pa khegs pas tshogs pa ! / /
'gegs pa gzhi grub pa la ci ltos /
tshogs pa sgrub pa ni gzhi ma grub par ma yin pas ga la mtshungs / /
gnyis pa ni phung po gsum pa sel byed rtsod gzhi la ma zhugs kyang gzhi gzhan la zhugs pas sel na sha za'i bum pa sngon por dam bcas pa na gzhi de la sngon po 'gegs byed ma zhugs kyang gser dang byi ru la sogs pa la sngon po'i 'gegs byed zhugs pas sha za'i bum pa sngon por dam bcas pa la bsal par mi 'gyur ram zhe na /
gser dang byi ru la sngon po bkag pa ni rdzas de nyid la bkag pa yin gyi spyir shes bya la srid pa bkag pa ma yin pas ma mthong pa sngon por khas blangs pa la sel mi nus la phung po gsum pa bkag pa ni spyir shes bya la srid pa bkag pa yin pas ma mthong pa'i gzhi la phung po gsum pa khas blangs pa la'ang bsal pa yin no / /
gsum pa ni phung po gsum pa sel byed mngon sum dang rjes dpag nyid yin bzhin du ji ltar tshad ma'i bsal pa las logs su brjod ce na /
gzhi de nyid la tshad ma dngos su zhugs na tshad mas bsal pa yin yang 'dir gzhi de la tshad ma dngos su zhugs pa med pas bsal pa gzhan yin no zhes gsung ngo / /
gnyis pa de sun dbyung pa ni de la nyes pa gnyis te /
ha cang thal ba dang /
dam bcas pa la bsal pa ma yin pa'o /
dang po ni bud med la bu skyed pa dang mi skyed pa gnyi ga yin pa'i phung po gsum pa khas len pa la yid ches pa'i tshig gis bsal zhes brjod pa ltar bum pa rtag par dam bcas pa la'ang yid ches pa'i tshig gis bsal lo zhes bsgre'o /
sel byed byas pas mi rtag par dpog pa'i rjes dpag yin bzhin du yid ches pas bsal zhes ci'i phyir brjod ce na /
sel byed phung po gsum pa 'gog pa'i mngon sum mam rjes dpag yin bzhin du yid ches pa'i tshig du ji ltar brjod /
bu skyed pa dang mi skyed pa tshogs pa sdud pa rang gi tshig yin pas rang gi tshig du brjod do zhe na /
bum pa dang rtag pa'i tshogs pa sdud pa rang gi tshig yin pas rang gi tshig gis bsal par 'gyur ro / /
de ni bsal bya yin gyi sel byed rjes dpag nyid yin no zhe na /
phung po gsum pa brjod pa'ang bsal bya yin gyi sel byed phung po gsum pa 'gog pa'i tshad ma yin no /
tshad ma yin yang gzhi de la zhugs pa'i tshad ma ma yin pas tshad mas bsal par mi bzhag go zhe na /
rjes dpag yin yang 'bras bu'i rjes dpag la yin pas rjes dpag gis bsal par mi gzhag go /
rjes dpag gi bye brag bkag pas rjes dpag tsam mi khegs so zhe na /
tshad ma'i bye brag bkag pas kyang tshad ma tsam mi khegs so / /
gnyis pa ni rang nyid kyis bud med la bu skyed pa'i nus pa yod par zhen pa na nus pa med pa'i bden zhen skye 'am mi skye /
dang po ltar na sgra mi rtag par nges kyang rtag pa'i sgro 'dogs mi sel par 'dod pa ji ltar dgag /
mi rtag pa ni rtag pa las log pa yin pas rtag par sgro 'dogs pa ma khegs na mi rtag par nges pa nyid 'gal lo zhe na /
bu skyed pa'i nus pa yod pa ni nus pa med pa las log pa yin pas nus pa med pa ma bsal na nus pa yod par zhen pa nyid 'gal lo /
bu skyed pa'i nus pa yod par zhen pa na nus med du bden pa'i zhen pa mi skye na tshogs pa la bden zhen med pas tshogs pa de mi bden par shes bzhin du de gzhan la dpag par 'dod pa 'gal bas de dam bcas pa nyid med pas de la bsal pa dam bcas pa la bsal pa ma yin no / /
gsum pa rang gi lugs ni des na bsal bya ni bu skyed pa dang mi skyed pa kha yar ba yin la de la tshig 'bras bur khas blangs pa la zhen pa'i brjod bya rgyur khas blangs pa de dpags pas de dang 'gal ba'i dam bca' la sel zhing gegs byed pa yin pas de la khas blangs 'bras rtags te zhes gsungs pa yin no /
de 'ang khas blangs dang 'gal ba'i mtshan nyid dang /
rang gi tshig dang 'gal ba'i mtshan nyid dang /
yid ches pas bsal pa spyi'i mtshan nyid gsum gyis nges par bya'o /
dang po ni ga snga mas dam bcar bstan pa dang phyi mas dam bcas par bstan pa 'gal ba ni khas blangs pas bsal pa ste /
sngar chos 'chos nas bde ba ster byed ma yin par dam bcas pa na /
phyi ma rang nyid kyis bde' bar gshegs pa'i gsung ma brjod byas khyab pa khas blangs pas /
bde bar gshegs pa'i gsung dag nas chos 'phos nas bde ba ster byed du gsungs pa'i ngag rtags su bkod de de'i brjod bya chos la bde ba ster bar dpags pas sngar gyi dam bca'i don mi srid pa'i nges pa skyed de gegs byed pa yin no /
gnyis pa ni ga de nyid kyis dngos su dam bcas pa dang shugs la dam bcas pa 'gal ba ni rang gi tshig gis bsal pa ste /
rjes dpag tsam la tshad ma ma yin pa dang gzhal bya dang mi ldan pas khyab pa dngos su khas blangs pa na /
rjes dpag tshad ma ma yin zhes pa'i tshig la brjod byas khyab pa rgol bas khas blangs pas pha rol pos tshig de rtags su byas te rjes dpag la gzhal bya med par bsgrub pa'i khas blangs kyi rjes dpag gzhal bya dang ldan par dngos su dam bcas pa 'am /
rjes dpag tsam la gzung don la 'khrul pas khyab pas tshad ma ma yin pas khyab po zhes sgrub pa'i rjes dpag gzhal bya dang mi ldan par dngos su khas blangs pas /
tshad ma ma yin par ston pa'i tshig las rjes dpag tshad ma ma yin par bsgrub pa dang bzung don la 'khrul pas tshad ma ma yin par bsgrub pa'i rjes dpag gnyis po gzhal bya yod par dngos su dam bcas pa la /
rjes dpag gi spyi la gzhal bya med par dngos su khas blangs pa'i shugs la de'i bye brag du gyur pas rjes dpag snga ma gnyis las gzhal bya med par shugs la khas blangs pas gegs byed pa yin no /
gsum pa ni yid mes pas bsal pa'i spyi'i mtshan nyid ni dam bcas pa'i spyi'i mtshan nyid dang chos dang dam bcas pa'i chos gzhan 'gal ba 'am /
khyab pa khas blangs pas tshig las brjod bya dpags pas dam bcas pa la gegs byed pa yin no /
de yang dam bcas pa'i don mi srid par tshad mas nges na gnod pa yin pa las 'dir mi srid par tshig gis bstan pas gegs byed pa yin te /
mi srid par bstan yang rtags kyi dpag byar gyur pa'i skabs yod pas don skyon can ma yin te /
ma bsal pa la bsal par ston pas sgra'i skyon kho nar zad do / /
bzhi pa rang gi lugs la brtsad pa spang pa la bzhi ste /
dngos 'gal dang rgyud 'gal brtags nas mi 'thad pa dang /
bden zhen yod med brtags nas mi 'thad pa dang /
'gal bar nges ma nges brtags nas mi 'thad pa dang /
spyi khyab nges pas bye brag la sgro 'dogs mi gcod par thal ba spang pa'o /
dang po ni dam bcas pa'i chos dam bcas pa gzhan dang 'gal zhes pa dngos 'gal yin nam 'gal ba tsam yin /
dang po ltar na ma dang mo sham dngos 'gal ma yin pas de gnyi gar dam bca' ba yid ches pas bsal pa ma yin par 'gyur la /
gnyis pa ltar na sgra byas pa dang rtag pa gnyi gar dam 'cha ba yid ches pas bsal par 'gyur te de gnyis brgyud 'gal yin la de la'ang 'gal ba tsam gyis khyab pa'i phyir ro /
de 'dod na'ang sgra byas par khas len pa'i sgra las sgra byas par dpags pas rtag pa la sel nus na /
sgra rtag par dam 'cha' ba la byas par mngon sum du mthong pas kyang sel pas de mngon sum gyis bsal par 'gyur ro /
@# / /
byas pa mngon sum gyis nges pas ma byas pa khegs kyi rtag pa mi khegs pas de la sel mi nus so zhe na /
khas blangs kyi rjes dpag gis sgra byas par nges pas kyang sgra ma byas pa khegs pas de la? sel gyi rtag pa mi khegs pas de la sel pa ma yin no des na ji ltar brjod ce na /
'gal ba tsam la mi brjod pas byas shing rtag par dam bcas pa la khyab ches pa ma yin no /
dam bca' pa'i chos de yongs su gcad pa na dam bcas pa'i chos gzhan rnam par gcad pa ni yid ches pas bsal pa yin no dngos 'gal yongs su bcad pas kyang 'gal zla rnam par bcad pa'i phyir khas blangs kyi rjes dpag la gzhal bya med par shugs la yongs su bcad pas gzhal bya yod par rnam par gcod pa yin la /
dngos 'gal gyis khyad par du byas pa'i brgyud 'gal yongs su bcad pas kyang 'gal zla rnam par gcod pa'i phyir mog sham yongs su bcad pas kyang mar dam bcas pa rnam par gcod pa yin no /
dngos 'gal gyis khyad par du ma byas pa'i yongs su bcad pas brgyud 'gal gzhan rnam par gcod mi nus pa'i phyir byas pa yongs su bcad pas rtag par rnam par gcod pa ma yin te de gnyi gar dam bcas kyang yid ches pas bsal pa med pa yin no / /
yang dam bcas pa dang dam bcas pa'i chos gzhan dngos 'gal kho na yin la /
ma zhes bya? bu skyed pa dang bud med yin pa'i tshogs pa dam bcas pa na'ang ya khyal bu skyed pa'i nus pa dang ldan pa dam bcas pas khyab la /
mo sham zhes pa bu skyed pa'i nus pa med pa dang bud med yin pa'i tshogs pa dam bcas pa na'ang ya khyal bu skyed pa'i nus pa med pa dam bcas pas khyab pa yin zhing bu skyed pa'i nus pa dang ldan pa dang mi ldan pa dngos 'gal yin pas nga'i ma mog gsham zhes dam 'cha ba na'ang dngos 'gal dam bcas pa yod pa yin no / /
gnyis pa ni gal te bu skyed pa la bden pa'i zhen pa yod dam med /
gnyis pa ltar na gzhan la de dmigs pa'i rjes dpag skyed par 'dod pa med pas de dam bcas pa'i chos su mi rung la /
dang po ltar na bu skyed pa'i nus med la bden zhen yod dam med /
phyi ma ltar na de la dmigs pa'i rjes dpag skyed 'dod pa med pas de dam bcas pa'i chos ma yin la /
dang po ltar na sgra mi rtag par nges kyang rtag pa'i sgro 'dogs mi mod par 'gyur ro /
mi rtag pa'i ldog pa ni rtag pa khegs pa nyid yin pas rtag pa'i sgro 'dogs ma chod na mi rtag par nges pa 'gal ba ltar /
bu skyed pa'i nus med kyi ldog pa ni nus ldan khegs pa tsam yin pas bu skyed pa'i nus ldan ma khegs par nus med la bden zhen 'jug pa 'gal pa'o? /
des na dngos 'gal gnyi ga dam bcas pa'i chos su ji ltar 'gyur zhe na /
'o na pha rol la me med pa'i phyir du ba med par thal zhes pha rol bsgrub pa'i thal ba brjod pa na pha rol pos la la du ba mthong ngam ma mthong /
phyi ma ltar na dam bca' la bsal pa med pas thal 'gyur yang 'dod par 'gyur la bzlog pa'i rtags ma grub pas rang rgyud kyang ji ltar 'phen /
dang po ltar na me med la du ba med pas khyab pa pha rol pos nges sam ma nges /
phyi ma ltar na khyab pa tshad mas ma nges pas thal ba dang bzlog pa gnyi ga khyab pa ma grub par 'gyur ro /
dang po ltar na me med de du med kho na la yod par nges pas du ba yod pa'i la la me med kyi sgro 'dogs mi 'jug par thal la de 'dod na pha rol pos rtags khas ma blangs bzhin du nan gyis thal ba brjod par 'gyur ro /
zhes pa? zer na lan ci yod /
gal te lang pa? du ba mthong pas dam bca' la bsal pa med pa'i nyes pa'ang med la /
sngar me med la du med kyis khyab pa nges pas thal ba khyab pa ma grub pa'i skyon las kyang grol ba dang /
sngar me med la du ba med pas khyab pa nges pa'i dus nyid na me med du med kho na la yod par nges pas du ba yod pa'i gzhi la me med 'jug pa'i dogs pa mi skye pa'ang? phyir? khyab pa la blo kha ma phyogs pa na du ba yod pa'i la la me med par sgro 'dogs 'jug par thal ba'i rtags khas mi len pa 'ang ma yin no zhe na /
sngar bu skyed pa'i nus ldan pa bden zhen yod cing dpag 'dod yod pas de dam bcas pa'i chos ma yin pa ma yin la /
dus de'i tshe bu skyed pa'i nus med la bden zhen med pas tshad mas sgro 'dogs mi gcod par thal ba'i nyes pa'ang med la phyis sngar gyi dam bcas pa la blo kha ma phyogs pa na bu skyed pa'i nus med pa bden zhen dang dpag 'dod yod pas de dam bcas pa ma yin pa'ang ma yin no /
gal te khas blangs dang? 'gal ba dam bcas pa snga phyi 'gal ba yin pas rim gyis gnyi' ga la bden zhen 'jug pa mi 'gal yang rang gi tshig dang 'gal ba dngos shugs kyi dam bca' la bden zhen cig char 'jug pa yin pas 'gal ba gnyi' ga la bden zhen ji ltar 'jug zhe na /
rjes dpag tshad ma ma yin no zhes pa'i tshig ma brjod byas khyab pa khas blangs nas tshig de rtags su bkod nas rjes dpag gzhal bya dang mi ldan par dpog pa 'am /
gzung don la 'khrul pa la tshad ma ma yin pas khyab pa chog? rtogs kyis nges nas gzung don la 'khrul pa'i rtags kyi rjes dpag la gzhal bya dang mi ldan par dpags rjes dpag gi don tshang par khas blangs pa de gnyis la rjes dpag gi tha snyad ma thogs pas de gnyis la gzhal bya yod pa dang rjes dpag spyi la gzhal bya med ces 'gal ba khas len pa yin te /
zag bcas thams cad sdug bsngal lo zhes 'chad pa pos rang nyid bde bar rlom pa bzhin no /
gsum pa ni bu skyed pa dang mi bskyed pa 'gal bar nges sam ma nges /
phyi ma ltar na yod pa dang rtag pa 'gal bar ma nges kyang yod pa mthong pas rtag pa la bsal par 'gyur la /
dang po ltar na tshad mas bsal par 'gyur ro zhe na /
'o na rtag pa yod par 'dod pa la gnod pa can gyi rjes dpag gis gnod pa yin na /
mngon sum gyis yod pa dang yod pas stong pa 'gal bar nges sam ma nges /
phyi ma ltar na bum pa dngos por grub kyang dngos med yin pa mngon sum des mi khegs par 'gyur la /
dang po ltar na rtag pa la yod pa mngon sum gyis khegs par 'gyur ro /
yod pa dang yod pas stong pas 'gal ba mngon sum gyis nges kyang rtag pa la yod pa'i 'gal zla yod pas stong pa rjes dpag gis grub pas rjes dpag gis gnod pa yin no zhe na /
bu skyed pa'i nus pa yod pa dang med pa 'gal bar tshad mas nges kyang rtsod gzhi' bud med la mo sham du dam bcas pa'i 'gal zla bu skyed pa'i nus ldan du khas blangs kyi rjes dpag gis bsal par brjod pa yin no /
bzhi pa ni rjes dpag tsam la gzhal bya med par zhen yang khas blangs kyi rjes dpag gzhal bya yod par 'dod pa ltar shes bya tsam la bden pa'i dngos po khegs kyang yul dus gzhan gyi shes bya la mi khegs par 'gyur ro zhe na /
rjes dpag gis spyi la gzhal bya dang ldan pa khegs pas bye brag la'ang khegs kyang khas blangs kyi rjes dpag la mi khegs pa ni de la rjes dpag gi tha snyad ma thogs pas gzhal bya yod par zhen pa yin na shes bya tsam la bden pa'i dngos po khegs kyang bye brag la mi khegs pa ma yin te /
bye brag la shes bya'i tha snyad ma thogs pa'ang med pa'i phyir ro /
yul la shes bya'i tha snyad ma thogs na blo la'ang shes pa'i tha snyad ma thogs par 'gyur ro / /
grangs pas bsal pa la bzhi ste /
grags pa'i rtags dang rjes dpag gi mtshan nyid dang /
rab du dbye ba dang /
brda'i grags pa la brtsad pa spang pa dang /
tha snyad kyi grags pa bye brag du gtan la dbab pa'o /
dang po ni sgra la ltos pa'i chos sgrub pa la phyogs chos dang khyab pa tshang pa ni grags pa'i rtags yin la sgra la ma ltos pa'i chos sgrub pa la phyogs chos dang khyab pa tshang pa dngos po stobs zhugs so /
de nyid kyis na sgra la ltos pa'i chos tshul gsum pa'i rtags pas rtogs la grags pa'i rjes dpag dang sgra la ma ltos pa'i chos tshul gsum pa'i rtags las rtogs ! / /
pa dngos po stobs zhugs kyi rjes dpag go /
de nyid kyis sgra la ltos pa'i chos dpog pa'i rjes dpag gis dam bcas pa la bsal pa grags pas bsal pa te /
ri bong can zla ba'i sgras zhen nas brjod du mi rung zhes pa lta bu'o / /
gnyis pa ni grags pa de la gnyis te /
dngos kyi brjod bya dpog pa dang /
zhen pa'i brjod bya dpog pa'o /
dang po ni rtog pa'i gzung yul yin pa'i rtags kyis sgra'i dngos kyi brjod bya dpog pa ste 'di bsgrub bya'i chos don spyi kho na la yod la chos can yang don spyi'i bye brag yin pas brtags pa dpog pa kho na'o /
zhen pa'i brjod bya dpog pa la ni rtags don byed pa 'am mi byed pa 'am rtag pa 'am mi rtag pa 'am byas pa 'am ma byas pa la sogs pa gang bkod kyang 'khrul pa med de thams cad kyi khyab byed yin pa'i phyir ro /
des na bsgrub bya'i chos ni brtags pa dang dngos po kun gyi khyab byed yin la bsgrub bya ni gzhi dngos po la dngos po dang brtags pa la brtags pa dang sgro btags la sgro btags yin no /
dngos 'gal las tha dad du byed pa'i gzhan sel phyin ci ma log pas zhen nas brjod du rung pa dpog pa ni tha snyad kyi grags pa te /
lkog shal la sogs pa 'dus pa las ba lang du dpog pa ltar mtshan nyid kyis mtshon bya dpog pa 'am /
sha pas shing du dpog pa ltar mtshan nyid kyi khyab byas mtshon bya dpog pa la sogs pa yin no /
de don spyi'i tha snyad la sogs pa dpog na kun brtags dang ba lang gi tha snyad la sogs pa la dpog pa dngos po dang shes bya'i tha snyad la sogs pa dpog na gnyi ga'i khyab byed yin te mtshan nyid ji lta ba bzhin no /
des na gzhan sel phyin ci ma log pa'i sgras zhen rung dpog pa la phyogs chos dang khyab pa tshang pa tha snyad kyi grags pa yin la /
gzhan sel phyin ci ma log pa la ma ltos pa'i sgra tsam gyis brjod rung dpog pa la phyogs chos dang khyab pa tshang pa brda'i grags pa'i rtags yin te /
de la dngos kyi brjod bya dpog pa dang zhen pa'i brjod bya dpog pa gnyis yod pa yin no / /
gsum pa ni gal te brda'i grags pas dngos kyi brjod bya gang bsgrub kyang de dag gi mtshon bya sgrub pam mtshan nyid bsgrub dang po ltar na gzhan sel phyin ci ma log pa'i sgras brjod rung bsgrub pas tha snyad kyi grags par 'gyur la /
gnyis pa ltar na mtshan nyid sgrub pas don sgrub par 'gyur zhing de 'dod na dngos po stobs zhugs su 'gyur ro zhe na /
mtshon bya mi bsgrub pas tha snyad kyi grags pa ma yin la /
mtshan nyid bsgrub pas don sgrub yin yang sgra la ma ltos pa'i don sgrub na dngos po stobs zhugs su 'gyur gyi /
sgra la ltos pa'i don sgrub pas grags pas yin no /
mtshan nyid de sgra la ltos pa yin na btags yod du 'gyur ro zhe na /
sgra la ltos na'ang rnam 'jog gi rgyu mtshan gzhan yul du? ?byas pa la ma ltos par rang dbang du nges par bya ba yin pas rjes su yod pa zhes brjod do / /
bzhi pa tha snyad kyi grags pa bye brag du gtan la dbab pa la lnga ste /
bsgrub bya gzhan gyi lugs dgag pa dang /
rang gi lugs dang /
khyab pa nges par byed pa'i tshul gzhan gyi lugs dgag pa dang /
rang gi lugs dang /
tha snyad sgrub pa la brtsad pa spang pa'o /
dang po ni slob dpon chos mchog gis brtags pa dpog pa grags pa yin la /
dngos po dpog pa dngos po'i stobs zhugs su phye nas tha snyad bsgrub kyi sgrub bya'i chos ba lang gi tha snyad la sogs pa brtags par 'dod pa la nyes pas gnyis te /
rang bzhin gyi rtags su mi 'thad pa dang /
dngos med kyi tha snyad dpog pa ma nges pa'o /
dang po ni ba lang gi tha snyad don byed nus pa rtags par mi rung la don byed mi nus na nog? dang lkog shal la sogs pa ??? don? khegs pas don dam pa'i dngos por 'gal lo zhe na /
bdag cig pa'i 'brel stobs kyis phyogs chos dang khyab pa tshang pa khegs pas rang bzhin du 'gal lo /
bdag cig par rlom pas rang bzhin yin no zhe na /
dpyad bzod par rlom pas don dam pa'i dngos por 'gyur ro /
log shes kyis rlom yang de tshad mas khegs so zhe na bdag cig pa la'ang mtshungs so / /
gnyis pa ni don spyi la sogs pa don byed pas stong pas dngos med kyi tha snyad sgrub pa 'ang ldog pa ma grub par 'gyur te dngos po dong ba lang gi tha snyad la sogs pa la don byed pas stong pa zhugs pa'i phyir ro /
gal te mtshon bya la dngos med kyi tha snyad du rung pas khyab pa mthun phyogs la rtags zhugs la yin no zhe na /
'o na mtshan nyid don byed pa dngos po tha snyad kyi khyab bya yin la dngos po'i tha snyad kyang dngos med kyis khyab bya yin pas don byed pa'i rtags kyis dngos med kyi khyab bya yin pas don byed pa'i rtags kyis dngos med kyi tha snyad bsgrub pa 'ang mi 'khrul par 'gyur ro /
'o na mthar thug dpyod pa'i gzhal bya don dam pa'i bden pa'i tha snyad ma yin dgag kun rdzob la zhugs pas khyab ches par 'gyur ro zhe na /
spros bral du nges pa'i blo la ltos nas mthar thug dpyod pa'i gzhal bya yin pa zhugs te de la ltos nas yul de don dam pa'i bden pa yin gyi kun rdzob kyi bden pa ma yin pas mtshon bya las gzhan du zhugs pa med la /
don dam pa'i bden pa'i tha snyad nges pa'i blo la ltos nas kun rdzob kyi bden pa yin yang blo de la ltos nas mthar thug dpyod pa'i gzhal bya yin pa zhugs pa med do /
'dir dngos po dang ba lang gi tha snyad nges pa'i la ltos nas don byed pas stong pa zhugs te de la ltos nas dngos med yin pas mthun phyogs la rtags zhugs pa yin la /
bum pa dang dkar zal nges pa'i blo la ltos nas mi mthun phyogs dngos po yin yang rtags ma zhugs te blo de'i yul du don byed pas so zhes brjod par mi nus te dngos po dang dngos med ltos pas bzhag na dgal? ba ma yin par 'gyur ba'i phyir ro /
don dam par bden pa dang kun rdzob du bden pa ni blo la ltos pas dgal ba ma yin no / /
yang bram ze chen pos nog dang lkog shal dang ldan pa dang ba lang gi tha snyad ldog pa tha dad med pas sngar rtags 'dzin pas gzhal ba'i ldog pa de nyid sgra'i rnam par gzhal bas don de la 'jug pa'i gegs kyi sgro 'dogs? sel pas gzhal bya gzhan du gyur pa yin no zhes zer ba mi rigs te /
dkar zal la ba lang du sgrub pa na ba lang nyid yin pa nyid rtags su bkod na ma grub pa yin nam ma yin /
phyi ma ltar na sgra mi rtag te mi rtag pa'i phyir zhes pa 'ang ma grub par mi 'gyur ro /
de nges na shes 'dod med la ma nges na rtags la the tshom za bar 'gyur ro zhe na /
de ni 'di la'ang mtshungs la /
de ma grub pa yin na nog dang lkog shal dang ldan pa 'ang ma grub par 'gyur te ba lang dang tha mi dad pa'i phyir ro /
yang na ba lang yang rtags du 'gyur te nog dang lkog shal dang ldog pa tha mi dad pa'i phyir ro /
ldog pa cig la rtags yin men gnyis 'thad na rdzas cig la rtag pa dang mi rtag pa 'ang mi 'gal bar 'gyur ro / /
yang blo ldan pa dang pos rlom yul gyi bsgrub bya ba lang gi brda'i rgyu mtshan zhes bya ba yin la nog dang lkog shal la rlom yul gyi bsgrub byas khyab pa'ang 'dod pas spyod pa'i brda' lan cig zhugs pas nges pa yin no /
'on kyang dpyad na brda'i rgyu mtshan zhes bya ba brda' dang mthun par grub pa med de /
snga nas nag sgyur ma nog dang lkog shal tsam? ?la ba lang gi brda' byas kyang phyis rtsod gzhi dkar zal la ba lang gi tha snyad ! / /
mi byed pa dag gis snga ma dang 'di brda'i rgyu mtshan tshang ma tshang gi sgo nas mi 'dra ba yin no zhes sgro btags pa yin no zhes sgro btags pa yin la de la yul dang tshad la sogs pa mi 'dra ba brda'i rgyu mtshan tshang ma tshang gis mi 'dra ba med ces tshad mas rtogs pas mi slu ba'i yul ni brda'i rgyu mtshan gyis mi 'dra ba bkag pa yin no zhes zer ba de ni mi rigs te /
rlom yul gyi sgrub bya'i chos brda'i rgyu mtshan gyis nog dang lkog shal la khyab pa'ang nges la dkar zal la nog dang lkog shal yod pa'i phyogs chos kyang nges na de'i sgrub bya brda'i rgyu mtshan la gnod pa yod dam med /
dang po ltar na phyogs kyi chos dang de'i chas khyab pas gnod pa can gcod mi nus par 'gyur la /
gnyis pa ltar na tshad mas grub cing mi gnod pa de nyid mi slu ba'i yul yin pas rlom yul tsam du ji ltar 'gyur /
mi slu ba'i yul med dgag yin na'ang rjes dpag gi dngos kyi yul lam shugs kyi yul yin /
phyi ma ltar na dngos kyi yul gang yin /
brda'i rgyu mtshan no zhe na /
dngos kyi yul brda'i rgyu mtshan las mi slu ba med na /
shugs kyi yul la mi slu ba mi rung te /
dngos su bdag cig du zhen pa la mi slu ba med pa na shugs la bdag du mar bsal pa la'ang mi slu bar mi 'gyur ba bzhin no /
dang po ltar na dpe la 'jug pa'i tshad mas rtsod gzhi yul du ma byas pas de dang mi 'dra ba bkag pa mi nges na de rtags kyi khyab byed du ji ltar nges /
khyab pa ma nges kyang sgrub bya la mi slu ba 'thad na rgyu mtshan gtan la 'bebs pa'i yid dpyod la'ang mi slu ba ji ltar dgag /
gzhan yang rjes dpag gi yul med dgag yin na rtags kyi bsgrub bya ma yin par dgag pa 'am med dgag yin /
dang po ltar na rjes dpag rtags pa mi ltos par 'gyur te rtags kyi bsgrub bya mi 'jal ba'i phyir mngon sum bzhin no / /
gnyis pa ltar na bsgrub bya tshogs pa med dgag yin na bsgrub bya'i chos shin du'ang med dgag yin pas med dgag bsgrub pa la phyogs chos dang khyab pa tshang yang rang bzhin gyi rtags yin na phung po lnga dpyad mi bzod pa'i don byed kyang don dam pa'i dngos por mi 'gyur ram /
kun rdzob pa'i dngos po'i mtshan nyid yod pa don dam pa'i dngos por 'gal lo zhe na /
mi dmigs pa'i rtags kyi mtshan nyid yod pa'ang rang bzhin gyi rtags su 'gal lo /
ma yin dgag sgrub par rlom pas rang bzhin yin no zhe na /
dpyad mi bzod kyang dpyad bzod par rlom pas don dam pa'i dngos por 'gyur ro /
log shes kyis rlom yang tshad mas de khegs so zhe na /
de ni 'di la'ang mtshungs so /
'dis ni bsgrub bya'i chos brda' la mi mthun pa bkag pa sgrub pa brda'i grags par 'dod pa 'ang bsal pa yin no / /
gnyis pa sgrub bya'i chos rang gi lugs ni mtshan nyid dang dngos 'gal sel pa gzhan sel pa phyin ci ma log pa'i sgras zhen rung zhes sngar mtshon bya'i rang bzhin du bshad pa de bsgrub bya'i chos yin no / /
gsum pa khyab pa nges par byed pa'i tshul gzhan gyi lugs dgag pa ni kha cig lkog shal la sogs pa 'dus pa la 'dod rgyal ba'i blos ba lang gi brda' byed par myong pas de la ba lang gi tha snyad kyis khyab pa nges so zhes zer ba'i ltar na mi snang pa mi dmigs pa la med pa'i brda' byed par myong pas de la med pa'i tha snyad kyis khyab par 'gyur ro /
sgras zhen rung gis khyab pa nges te de ni brda'i grags pa yin la /
gzhan sel phyin ci ma log pa'i sgras zhen rung tha snyad kyi grags pa yin yang de 'dir mi nges te dgag bya snang du mi rung pas de ma khegs pa na dgag bya yod pa las tha dad du 'byed pa'i gzhan sel pa phyin ci ma log par ma grub pa'i phyir ro zhe na /
'dir yang sgras zhen rung nges pa ni brda'i grags pa yin la gzhan sel phyin ci ma log pa'i sgras zhen yul du rung tha snyad kyi grags pa ni rang rig gis mi nges te nog? dang lkog shal rang rig gis ma nges pa na de med pa'i yang pa'i gzhan sel pa phyin ci ma log pa ma grub pa'i phyir ro / /
bzhi pa rang gi lugs kyi khyab pa nges pa ni tshul ni khyab bya nog dang lkog shal dang ldan pa ni gzhan rig pa'i mngon sum gyis grub la /
de grub pas de dang dngos 'gal khegs pa na de sel pa'i gzhan sel pa de phyin ci ma log par grub cing de ma yin sel pa dang sgra spyi'i rnam par rang rig pas myong pa na de ma yin sel pa phyin ci ma log pa sgra'i rnam pa can gyis nog dang lkog shal dang ldan pa'i spyi ldog tsam la zhen pa na des zhen yul du rung pas khyab pa shugs la nges pa yin no / /
lnga pa tha snyad kyi grags pa la brtsad pa spang pa la gsum ste /
ma yin dgag don dam du thal ba spang pa dang /
med pa'i tha snyad bsgrub pa la rang bzhin gyis ma khyab pa spang pa dang /
tha snyad 'gog pa la rang bzhin gyis ma khyab pa spang pa'o /
?dang po ni nog dang lkog shal las ba lang du bsgrub pa ltar cig dang du bral la tshul gsum gyis gtan tshigs kyi tha snyad bsgrub pa la'ang rang bzhin gyi rtags yin na de bsgrub bya'i chos gtan tshigs kyi tha snyad ma yin dgag de don dam pa'i bden pa 'am kun rdzob kyi bden par brjod /
dang po ltar na spros bcas su 'gyur la /
gnyis pa ltar na chos kun rdzob pa grub pas chos can cig dang du bral don dam pa'i bden pa yin pa khegs par 'gyur ro zhe na /
don dam pa ma yin pas nyes pa dang po med la /
chos kun rdzob pa yod par grub pas med pa khegs kyang cig dang du bral kun rdzob kyi bden pa yin par ma grub pas don dam pa'i bden pa yin pa mi khegs te zla ba gnyis snang la ma 'khrul pa'i rang rig yod kyang de nyid 'khrul pa yin pa mi khegs pa bzhin no zhes sngar rgya cher bshad zin to / /
gnyis na ni gal te don byed nus pas stong pas dngos med kyi tha snyad bsgrub pa grags pa yin yang rang bzhin gyi rtags su mi 'thad pas grags pa la rang bzhin gyi rtags kyis ma khyab par 'gyur te /
rtags med dgag yin pas bdag cig pa mi rung pa'i phyir ro zhe na /
rtags med dgag yin yang de'i khyab byed med pa'i tha snyad du rung pa ma yin dgag yin pas ?chos 'ga' zhig gis ma yin dgag gi chos gzhan dbye ba med pas mi 'dor ba zhes bya ba bdag kyang? pa'i mtshan nyid yod pas de la rang bzhin gyi rtags kyis ma khyab pa ma yin no / /
gsum pa ni nog dang lkog shal bkag pas ba lang gi tha snyad 'gog pa'i bsgrub bya'i chos med dgag yin pas /
de sgrub pa rang bzhin gyi rtags ma yin pas grags pa la rang bzhin gyi rtags kyis ma khyab par 'gyur ro zhe na /
tha snyad 'gog pa de rang bzhin gyi rtags ma yin pa bden yang de ni grags pa ma yin te bsgrub bya'i chos med dgag yin pas sgra la ltos pa med pa'i phyir ro /
dgag bya sgra la ltos pas grags par 'gyur na ni dgag bya ma yin dgag 'gog pas mi dmigs pa 'ang sgrub pa'i rtags su 'gyur ro /
grags pa ma yin yang sgra la ltos pa'i chos kho na la the tshom sel pa'i rgyu mtshan du gyur pa'i phyogs kyi chos dang khyab pa tshang pa yin pas tha snyad pa'i gtan tshigs tsam du brjod pa yin no / / / /
tshad ma yid kyi mun pa sel pa las rjes su dpag pa rnam par nges pa'i le'u ste bzhi pa'o / / / /
sgrub pa dang sun 'byin pa'i ngag gi dbye ba la gsum te /
sgrub pa yang dag dang /
sgrub pa ltar snang dang /
sun 'byin ltar snang dang bcas pa'o /
dang po la bzhi ste /
gang la go bar bya ba dang gang gis go bar byed pa rgol phyir rgol gyi mtshan nyid dang /
sgrub pa la dag pa 'jug pa'i skabs dang /
skabs de la rten pa'i sbyor ba'i dbye' ba dang /
sgrub pa'i ngag gi mtshan nyid do /
dang po ni chos dang chos can tshogs pa'i sgrub byar bzung pa de la dmigs pa'i rjes dpag skyed pa'i byed pa por rang gi blos 'dod pa de rgol ba yin la /
des gang la rjes dpag skyed pa'i las su bya bar bsams pa de ni phyir rgol ba yin no /
gnyis pa ni rang gis phyogs chos ma shes na'ang phyogs chos ! / /
rang la ma grub par 'gyur la khyab pa ma shes na'ang khyab par la ma grub par 'gyur zhing de gnyi ga la'ang blo kha ma phyogs na'ang gzhan la de gnyis ston pa'i ngag gi? 'jug mi srid pas sgrub pa yang dag 'god pa la rgol ba rang nyid la phyogs kyi chos dang khyab pa shes pa ma brjed pa yod pas khyab la /
de gnyis shes la ma brjed pa 'ang rjes dpag gi rgyu nus pa thogs med yin pas sgrub pa yang dag pa 'god pa la rgol ba la rjes dpag skyes pas khyab la /
rang gi rjes dpag gis sgrub bya rtogs pa'i gzhi la dam bca' la bsal pa mi srid la /
bsgrub bya grub zin na'ang rtags de shes 'dod med pa'i ma grub par 'gyur bas phyir rgol la grub bsal med pa rtogs nas rang nyid gis bsgrub bya rtogs nas phyir rgol la grub bsal med pa'i dus na sgrub pa yang dag pa 'god pa yin no / /
gsum pa ni phyir rgol ba la mu bzhi ste /
phyogs kyi chos dang khyab pa gnyi ga shes pa dang /
gnyi' ga ma shes pa dang /
khyab pa shes la phyogs chos ma shes pa dang /
phyogs chos shes la khyab pa ma shes pa'o /
de la gnyi ga ma shes pa ni gnyi ga la rjes dpag skyed nas rtsa ba'i sgrub bya la rjes dpag bskyed dogs pas gnyi ga bsgrub pa'i gzhan don te /
skad cig ma bsgrub pa na sgra byas pa dang byas pa la mi rtag pas khyab pa gnyi ga ma shes pa na gang rim dang cig char gyis don byed pas stong pa de ni byas pas stong pa yin te nam mkha'i ud pa la bzhin /
skad cig mas stong pa dang rim dang cig char gyis don byed pas stong pas /
gang res 'ga' ba yin pa de ni rgyus byas pa yin te bum pa bzhin /
sgra'ang res 'ga ba yin pas zhes brjod pa lta bu ste /
dngos kyi sgrub bya rtag pa la khyab pa khegs pa dang sgra byas par sgrub pa la ltos nas gnyi ga chos mthun pa'i sbyor ba yin yang brgyud nas sgra mi rtag par sgrub pa la ltos te gnyi ga sgrub pa'i gzhan don yin te 'o ma zho la ltos nas dngos kyi rgyu yin yang zho 'dzin pa'i mig gi shes pa la ltos nas brgyud pa'i rgyu yin pa bzhin no /
phyogs chos dang khyab pa la tshad ma skyed pa sgrub pa'i ngag ma yin na dran pa skyed pa 'ang sgrub pa'i ngag ma yin no /
des pha rol la rjes dpag mi skyed par thal lo zhe na /
thal ba de tshad ma skyed pa la'ang mtshungs so /
khyab pa ma shes pa phyogs chos shes la ma dran pa la ni khyab pa sgrub la phyogs chos ston pa ste /
gang rim dang cig char gyis don byed pas stong pa de ni byas pas stong ste nam mkha'i pad ma bzhin rtag pa 'ang rim dang cig char gyis don byed pas stong pas /
sgra ni byas pas zhes so /
phyogs chos ma shes la khyab pa shes pa la ni phyogs chos sgrub la khyab pa ston pa'i gzhan don te gang res 'ga ba ni rgyus byas pa yin te bum pa bzhin sgra'ang res 'ga ba yin pas /
gang byas pa mi rtag ste bum pa bzhin zhes so /
phyogs chos dang khyab pa gnyi ga shes pa la mu bzhi ste /
gnyi ga dran pa dang /
gnyi ga ma dran pa dang /
khyab pa dran la phyogs chos ma dran pa dang /
phyogs chos dran la khyab pa ma dran pa'o /
dang po la ni pha rol la rjes dpag gi rgyur sngar nas tshang pas sgrub pa'i ngag dgod mi dgos so /
gnyis pa la ni khyab pa dang phyogs kyi chos gnyi ga dran du 'jug dgos pas yang na rjes 'gro dang phyogs chos ston pa chos mthun pa'i sbyor ba ste gang byas pa mi rtag ste bum pa bzhin sgra byas pas zhes so /
yang na ldog khyab dang phyogs chos ston pa chos mi mthun pa ste gang mi rtag pas stong pa'i byas pas stong ste nam mkha' bzhin sgra byas pas zhes so /
gsum pa la ni phyogs chos tsam brjod pa'i gzhan don ste /
sgra byas so zhes so /
bzhi pa la ni khyab pa tsam brjod pa'i gzhan don ste gang byas pa de ni mi rtag ste bum pa bzhin zhes pa rjes 'gro brjod pa dang gang mi rtag pas stong pa de ni byas pas stong te nam mkha' bzhin zhes ldog pa brjod pa gnyis te rang rgyud la brgyad do /
sgrub pa'i thal 'gyur la ni chos mthun pa dang mi mthun pa dang /
rjes 'gro brjod pa dang /
ldog pa brjod pa dang /
phyogs chos brjod pa dang /
phyogs chos ston la khyab pa sgrub pa drug ste /
sgrub pa'i ngag bcu bzhi yin no / /
gal te khyab pa shes la ma rjed pa la phyogs chos tsam brjod pa'i gzhan don khas mi len na /
khyab pa shes la ma brjed pa la sgrub pa'i ngag gtan mi 'god dam 'god kyang chos mthun pa dang mi mthun pa nyid 'god /
dang po ltar na gnyi ga brjed pa la'ang bsgrub pa'i ngag mi 'god ces bsgre'o /
de la rjes dpag skyed mi nus nas mi 'god dam mi dgos nas mi 'god /
dang po mi 'thad de chos mthun pa 'am mi mthun pa bkod na rjes dpag skye ba'i phyir ro /
gnyis pa'ang mi 'thad de sngar rjes dpag ma skyes pas so zhe na /
phyogs chos 'ba' zhig ma dran pa la'ang sgrub pa'i ngag mi 'god na rjes dpag skyed mi nus sam /
mi 'god nas /
dang po mi 'thad de phyogs chos brjod pas rjes dpag skye ba'i phyir ro /
gnyis pa'ang mi 'thad de sngar rjes dpag ma skyes pa'i phyir ro /
sgrub pa'i ngag bkod kyang chos ? pa dang mi mthun pa 'god do zhe na /
'o na rjes 'gro dang ldog pa'i khyab pa gnyi' ga ci'i phyir mi brjod /
gang yang rung pas khyab pa dran pas gnyis pa don med do zhe na /
snga nas khyab pa dran pas brjod pa don med do / /
'o na sngar phyir rgol gyis khyab pa dran na ma brjod pas mngon shes med pas bsgrub pa'i ngag mi 'jug par 'gyur ro zhe na /
'o na pha rol po la? rjes dpag ma skyes na bsgrub pa 'god la skyes na mi 'god pas bsgrub pa 'god pa la yang mngon shes dang ldan pa dgos par 'gyur ro /
pha rol po bsgrub bya khas mi len pa la 'god kyi len pa la'ang mi 'god do zhe na /
'dir yang khyab pa snga nas khas len pa la brjod pa yin no /
khyab pa dran bzhin du ma dran par ston pa'i bcos ma srid do zhe na rjes dpag skyes pa 'am ma skyes par ston pa'i bcos ma 'ang srid do /
de la khyab pa dang rtags ston na bsgrub pa'i ngag ma yin yang mngon shes med pa rgol ba'i nyes pa ma yin no zhe na /
khyab pa dran bzhin du ma dran par ston pa la'ang khyab pa brjod pa sgrub pa'i ngag ma yin yang mngon shes med pa rgol ba'i nyes pa ma yin no / /
'dis ni phyogs chos shes la ma rjed pa la rjes 'gro dang ldog pa brjod pa la 'ang rgya cher sbyar ro / /
bzhi pa bsgrub pa'i ngag gi spyi'i mtshan nyid ni rang gis nges pa'i khyab pa dang phyogs chos tshogs pa phyir rgol la mi slu ba'i yul du grub par ston pa ni sgrub pa'i ngag gi spyi'i mtshan nyid yin no / /
gnyis pa sgrub pa ltar snang pa ni rang gi zhes 'dod kyi sgrub byed du bkod pa la phyir rgol la phyogs chos dang khyab pa tshogs pa mi slu ba'i yul du ? nus pa ste /
dang pos ni sun 'byin dang sun 'byin ltar snang la sogs pa bsgrub par ma bkod pa'i ngag gcod la /
gnyis pas sgrub pa yang dag pa gcod pa yin no /
de yang sgra mi rtag par grub pa la mig gi gzung bya ltar ma grub pa dan rtag pa sgrub pa la byas pa ltar 'gal ba dang gzhal bya ltar ma nges pa ste don la skyon chags pa 'god pa dang blo'i yul du ma grub pa dang 'god pa ste mdor na ma grub pa bdun dang ma nges pa dgu' dang 'gal ba 'god pa 'am /
yang dag pa'i rtags nyid khyab pa dang phyogs chos brjod pa ma tshang pa dang dam bca' dang 'jug sdud dang nye bar gtod pa la sogs pa lhag pa brjod pa thams cad kyang sgrub pa ltar snang yin no / /
gsum pa sun 'byin pa dang sun 'byin pa ltar snang pa la sun 'byin gyi mtshan nyid ni rgol ba grub pa'i gnas su bkod pa nyes pa nyid pa ! / /
rol pa brjod pa ste /
sngar don dang blo dang sgra'i nyes pa bshad pa gang yod pa rgol ba la bstan pas rgol bas ngas sgrub byed bkod do snyam pa'i rlom pa zhi bar byed pa'o /
sun 'byin pa ltar snang pa ni rgol ba'i sgrub pa nyes pa dang ma 'brel pa la nyes pa dang ldan pa lta bur ston pa ste de la lhag chod zhes bya'o / / / /
sgrub pa dang sun 'byin pa'i ngag de thal 'gyur du brjod pa'i tshul la lnga ste /
sgrub pa'i thal 'gyur du bkod pa la rtogs pa gnad cig pa'i tshul dang /
thal ba'i sbyor ba bkod pa bcu gsum la thal 'gyur ltar snang du dbye ba dang /
thal 'gyur rnal ma grub la sgrub byed 'phen pa dang mi 'phen par dbye ba dang /
sbyor ba bcwa brgyad la thal 'gyur du 'gyur ba dang mi 'gyur ba bsam pa dang /
thal 'gyur gyi mtshan nyid do /
dang po la gsum te /
phyogs chos kyi skor la rtogs pa gnad cig pa dang /
khyab pa'i skor la rtogs pa gnad cig pa dang /
gnyi ga'i don bsdu ba'o /
dang po ni bzhi ste thal ba'i dam bca' la gnod pa med na rang rgyud kyi rtags kyi ngo bo mi 'grub pa ni mtsho' chen po la me med par smra ba dag la mtsho' chen po la me med pas du ba med par thal lo zhes brjod na thal ba 'dod par 'gyur te /
du ba med pa nyid yin pa'i phyir ro /
des na thal ba las du ba yod pa'i phyir me yod ces bzlog pa 'phangs pa de'ang gtan tshigs ma grub par 'gyur te mtsho la du ba tshad mas ma mthong pa'i phyir ro /
thal ba'i dam bca' la tshad mas bsal na rang rgyud kyi rtags kyi ngo bo 'grub pa ni la la du ba mthong pa na pha rol po me med par smra na la la me med pa'i phyir du ba med par thal zhes brjod pa 'dod pa byed na du ba mthong pa'i mngon sum gyis bsal pas thal ba las du ba yod pa'i phyir me yod ces pa 'phangs pa'i gtan tshigs du ba 'dzin pa'i mngon sum gyis grub pa lta bu'o /
thal ba'i rtags khas mi len na bzlog pa la shes 'dod med pa ni tshang bang na me yod par rgol phyir rgol gnyi gas mthong pas phyir rgol ba 'ang me med du mi 'dod bzhin du tshang bang na me med pas du ba med par thal zhes brjod na pha rol pos gtan tshigs ma grub ces lan 'debs par 'gyur la /
de nyid kyis bzlog pa thal ba las du ba yod pa'i phyir me yod ces 'phangs pas 'ang me grub zin pas shes 'dod med pa yin no / /
thal ba'i rtags khas len na bzlog pa la shes 'dod yod pa ni la la phyir rgol log par rtogs nas me med ces smra ba na me med pa'i phyir du ba med par thal zhes brjod pa me med du khas blangs pa nyid kyis pha rol pos gtan tshigs ma grub ces brjod par mi nus la de nyid kyis log rtogs kyis sel mi nus la me bsal pa med la log rtogs yod pas grub kyang ma zin pa'i phyir thal ba las du ba yod pa'i phyir me yod ces pa'i sgrub bya la grub bsal med pas shes 'dod yod pa yin no / /
me la the tsom za ba dang me yid dpyod kyis nges pa dang me la blo kha ma phyogs pa gsum la phyir rgol gyis me med du khas blangs pa med pas thal ba'i rtags ma grub par 'gyur yang me la grub bsal med pas bzlog pa la shes 'dod yod pa yin te /
de lta bu dag la rang rgyud kyi sbyor ba 'god kyi thal 'gyur gyi sbyor ba 'god pa ma yin no / / / /
khyab pa la rtogs pa gnad cig pa ni thal 'gyur gyi mi mthun phyogs dang rtags tshogs pa ma khegs na rang rgyud kyang mi khegs te /
la la tsan dan gyi me med pas du ba med par thal zhes brjod pa na spyi shes bya la tsan dan gyi me dang du ba gnyi ga yod pa tsan dan gyi me yod kyi tshang bang yin la /
gnyi ga med pa chu klung dang /
tsan dan gyi me yod la du ba med pa tsan dan gyi me dang bcas pa'i so mal dang /
du ba yod la tsan dan gyi me med pa sha pa'i du ba lta bu mu bzhi ka yod de du ba'i spyi rigs tsan dan gyi me'i 'bras bu ma yin pas 'brel pa'i rtsa ba med pa'i phyir ro / /
des na thal ba'i rtags tsan dan gyi me med kyang mi mthun phyogs du ba la ma khegs teg pa'i du ba la 'jug pa'i phyir ro / /
rang rgyud kyi rtags du ba 'ang mi mthun phyogs tsan dan gyi me med dang tshogs pa mi khegs te sha ba'i du ba la yod pa'i du ba tsan dan gyi me ? 'jug pa'i phyir ro / /
'di lta bu la tsan dan gyime med la du med kyis ma khyab pas thal 'gyur yang rjes 'gro ma grub pa bzlog pa 'ang ldog pa ma grub pa dang /
du ba la tsan dan gyi mes ma khyab pas thal ba'ang bzlog pa ma grub cing rang rgyud kyang rjes 'gro mi 'grub ste /
thal ba dang bzlog pa gnyis ga'i rjes 'gro dang ldog pa gnyi ga ma tshang par 'gyur ro / /
thal ba'i rtags mi mthun pa'i phyogs dang tshogs pa khegs na rang rgyud kyi rtags kyang mi mthun phyogs dang tshogs pa khegs pa yin te /
la la me med pas du ba med par thal zhes brjod pa na spyir shes bya la me dang du ba gnyi ga yod pa tshang bang dang gnyi ga med pa chu klung dang me yod pa du ba med pa mgar gyi so mal lta bu gsum yod la /
du ba yod la me med pa'i mu bzhi pa mi srid de /
me dang du ba spyi rigs rgyu 'bras yin pa'i 'brel pa'i rtsa ba grub pas rgyu med kyi 'bras bu mi srid pa'i phyir ro /
me med kyi du ba mi srid pas thal 'gyur gyi rtags me med kyang mi mthun phyogs du ba yod pa dang tshogs pa khegs la /
rang rgyud kyi rtags du ba'ang mi mthun phyogs me med dang tshogs pa khegs pa yin no /
rtags dang mi mthun phyogs tshogs pa khegs pa de la'ang bzhi ste /
thal 'gyur dang rang rgyud gnyi ga'i rtags shes bya la yod pa dang /
rtags gnyi ga shes bya la med pa dang /
thal 'gyur gyi rtags shes bya la yod la rang rgyud kyi rtags shes bya la med pa dang /
rang rgyud kyi rtags shes bya la yod la thal 'gyur gyi rtags shes bya la med pa'o /
dang po ni sngar gyi dpe de nyid yin la de la me med la du med kyis khyab pas thal 'gyur la rjes 'gro yod pa de nyid kyis rang rgyud pa'ang bzlog khyab? yod pa dang du ba la me yod pas khyab pas thal 'gyur la ldog khyab yod la de nyid kyis ?rgyud la rjes 'gro yod pa yin te /
thal 'gyur dang rang rgyud gnyi ga rjes 'gro dang ldog pa gnyi ga yod par 'gyur ro / /
gnyis pa ni la me med kyi rtag pa'i dngos po yin pa'i phyir rtag pa'i du ba med par thal ba las rtag pa'i du ba yod pas me med rtag pa'i dngos po ma yin zhes pa lta bu ste /
me med kyi rtag pa'i dngos po 'ang shes bya la med la rtag pa'i du ba'ang shes bya la med pas de gnyis tshogs pa med kyang rtag pa'i du ba la me med kyi dngos po rtag pas stong pas khyab pa ma yin te me med kyi dngos po rtag pas stong pas shes bya kun la khyab kyang rtags rtag pa'i du ba shes bya la med pas de la khyab pa mi srid pa'i phyir ro /
des na thal ba la bzlog khyab dang rang rgyud la rjes 'gro med la /
me med kyi dngos po rtag pa la 'ang rtag pa'i du bas stong pas khyab pa ma yin te /
rtag pa'i du bas stong pa shes bya kun gyi khyab byed yin yang me med kyi dngos po rtag pa shes bya la med pas de la khyab pa mi rung pa'i phyir ro /
des na thal 'gyur rjes 'gro dang rang rgyud ldog pa med pa yin pas de lta bu'ang thal ba dang ldog pa gnyi ga rjes 'gro dang ldog pa gnyi ga ! / /
med pa yin no / /
gsum pa thal 'gyur gyi rtag pa shes bya la yod la rang rgyud kyi rtags shes bya la med pa ni la me med yin pas rtag pa'i du ba med par thal thal ba las rtag pa de du ba shes bya la med pas rtag pa'i du ba la me med kyis khyab pa med pas thal ba ldog pa dang rang rgyud rjes 'gro med pa yin te /
thal 'gyur rjes 'gro yod la ldog pa med pa dang rang rgyud ldog pa yod la rjes 'gro mar par 'gyur ro / /
bzhi pa thal 'gyur gyi rtags shes bya la ched la rang rgyud kyi rtags shes bya la yod pa ni mtsho chen po na rtag pa'i du ba yod pas med yod par thal lo thal ba las me med pa'i phyir rtag pa'i du ba med ces pa lta bu ste rtag pa'i du ba yod pa las me yod ces pa lta bu ste me med la du ba tsam khegs pas rtag pa'i du ba 'ang khegs pa de ? kyis me med kyang ldag pa'i du ba la khegs pa ni ? me med la rtag pa'i du bas stong pas khyab pas thal ba'i rjes 'gro dang rang rgyud kyi ldog pa yod pa me med shes bya la yod kyang /
me med pa du ba tsam khegs pas rtag pa'i du ba dang yang tshogs pa khegs pa de nyid kyis me med kyang rtag pa'i du ba la khegs pa yin mod kyi me med la rtag pa'i du bas stong pas khyab pa thal 'gyur la ldog khyab dang /
rgyud la rjes 'gro yod mod kyi rtag pa'i du ba la ? khyab med pas thal 'gyur la rjes 'gro dang rang rgyu la ldog khyab yod pa ma yin no /
des na thal 'gyur rjes 'gro dang ldog pa gnyi ga med na rang rgyud pa'ang gnyi ga med pa'o / /
thal 'gyur la gnyi ga yod na rang rgyud la'ang gnyi ga yod pa'o / /
thal 'gyur rjes 'gro yod la ldog pa med na rang rgyud ldog pa de la rjes 'gro med pa'o / /
thal 'gyur ldog pa yod la rjes 'gro med na rang rgyud rjes 'gro yod la ldog pa gzhi gnad cig ste /
dang po dang bzhi pa sgrub pa'i thal ba ? ma yin la gnyis pa dang gsum pa thal ba rnal ma yin no / /
rtag shes bya la med pa bzhin du shes bya la yod kyang shes bya la yod par ma nges na de la khyab pa mi nges te /
rtag pa la yod pa tsam khegs pas mnyan bya'i yod pa 'ang khegs mod kyi mnyan bya'i yod pa dpe la mi 'jug la rtsed gzhi ma mthong pas mnyan bya'i yod pa shes bya la mi srid par dogs pas de la mi rtag pas khyab pa mi nges pa bzhin no / /
gsum pa gnyis ga'i don bsdu ba ni bsgrub pa'i thal 'gyur rnal mang pa yon tan drug gzhi cig la 'du ba yin te /
la mthong pa la pha rol po mi med par log par rtogs pa la la la du ba yod pa dang du ba la me yod pas khyab pa dang me med la du ba med pas khyab pa gnyis gas nges pa na me med pa'i phyir du ba med par thal zhes brjod pa na gtan tshigs ma grub ces pas lan gdab mi nus te me med khas blangs la /
dam bca' 'dod pas lan gdab mi nus te du med la du ba mthong pas bsal pa dang /
khyab pa ma grub ces pas lan gdab mi nus te me med la du mes kyis khyab pa'i rjes 'gro dang du ba yod pa la me yod pas khyab pa'i ldog pa gnyis ga grub pas na thal 'gyur yon tan gsum dang ldan pa de'i tshe bzlog pa rang rgyud kyang grub pa la sgrub ci shes 'dod med pa ma yin te pha rol po mi med du log par rtogs pas me sgrub dgos pa'i phyir ro / /
gtan tshigs ma grub pa ma yin te /
dam bca' la bsal pas du ba mthong pa'i phyir ro /
khyab pa ma grub pa 'ang ma yin te thal ba'i rjes 'gro ma med la du ba med pas khyab pa grub pas rang rgyud kyi ldog khyab grub pa'i phyir dang ? thal ba'i ldog pa du ba yod pa la me yod pas khyab pas rang rgyud kyi rjes 'gro 'ang grub ste rang rgyud kyang yon tan gsum dang ldan pa'i phyir ro / /
thal 'gyur ltar snang la skyon drug gzhi gsum la 'du ste me mthong pa'i tshang? bang na me med pas du ba med par thal zhes brjod pa na thal 'gyur gtan tshigs ma grub par de nyid kyis rang rgyud du bas me sgrub pa grub pa la sgrub pa yin no /
mtsho' men po la me med pas du ba med par thal zhes brjod na du ba med pa nyid yin pas thal 'gyur 'dod par 'gyur la de nyid kyis rang rgyud gtan tshigs ma grub pa yin no / /
la la tsan dan gyi me med pas du ba med par tha zhes brjod na thal 'gyur khyab pa ma grub pa yin pa de nyid kyis du bas tsan dan gyi me sgrub pa'i rang rgyud kyang khyab pa ma grub pa yin no / /
gnyis pa sbyor ba bcu gsum la thal 'gyur dang thal 'gyur ltar snang du dbye ba la gnyis te /
sbyor ba bcu gsum du dbye ba dang /
de la thal 'gyur dang ltar snang du dbye ba'o / /
dang po ni thal ba'i rtags dang khyab pa ni the tshom gyis nges pas grub par 'gyur gyi tshad ma'i blo la ltos pa ma yin la de'ang pha rol la grub pa tsam yin gyi rang la ltos pa na grub pa ma yin pa na thal ba'i sbyor ba bod tshad la rtags dang khyab pa gnyi ga pha rol la ma grub pa dang /
khyab pa grub kyang rtags ma grub pa dang /
rtag grub bya khyab pa ma grub pa dang gnyi ga pha rol la grub pa bzhi'o /
dang po ni bde bar gshegs pa la phyi rol la sgra rtag pa'i phyir gzhal bya ma yin par thal zhes brjod pa na sangs rgyas pa sgra rtag pa dang rtag pa la gzhal bya ma yin pas khyab pa gnyi ga las mi len pa lta bu'o /
khyab pa grub kyang rtags ma grub pa ni sangs rgyas pa la sgra rtag pa'i phyir ma byas par thal zhes brjod pa na sangs rgyas pa rtag pa la ma byas pas khyab pa khas len yang sgra rtag par bas mi len pa lta bu'o / /
rtags grub kyang khyab pa ma grub pa ni sangs rgyas pa la sgra gzhal bya yin pa'i phyir rtag par thal zhes brjod pa na sangs rgyas pa sgra gzhal byar khas len yang gzhal bya la rtag pas khyab pa mi 'dod pa lta bu'o /
rtags dang khyab pa gnyi ga pha rol la grub pa la mu bzhi ste /
gnyi ga tshad mas grub pa dang /
gnyi ga khas blangs pa dang /
khyab pa khas len la rtags tshad mas nges pa dang /
rtags khas len la khyab pa tshad mas nges pa'o /
dang po ni sangs rgyas pa la gzhan gyis sgra byas pa'i phyir mi rtag par thal zhes pa ste byas pa dang de la mi rtag pas khyab pa gnyi ga tshad mas nges pa'i phyir ro /
de bsgrub bya ni bden pa yin pas de la bsal pa med pa kho na ste /
de la rnam dbye med do gnyis pa ni pha rol po sgra mig gi bzung byar yang 'dod la mig gis gzung bya la rtag pas khyab pa'ang 'dod pa na sgra mig gi bzung bya yin pa'i phyir rtag par thal zhes pa lta bu ste /
de la'ang sgra mi rtag par pha rol po'i tshad mas nges na tshad mas bsal pa yin la /
yid dpyod kyis nges te mi rtag par khas len na khas blangs kyis bsal pa yin gi mi rtag par ma nges na bsal pa med pa yin te gsum mo /
gsum pa ni byas pa la rtag pas khyab pa khas len pa la sgra byas pa'i phyir rtag par thal lo zhes pa lta bu ste /
de la'ang sgra mi rtag pa tshad mas nges na tshad mas bsal pa dang /
tshad mas ma nges kyang yid dpyod kyis nges nas mi rtag par khas len pa rang gi tshig gis bsal pa dang /
sgra mi rtag par gtan ma nges na bsal pa me med yin te gsum mo / /
bzhi pa ni rtag pa la ma byas pas khyab pa gnod pa can gyis nges bzhin du sgra rtag par khas len pa la sgra rtag pa'i phyir ma byas par thal zhes bya ba lta bu ste /
de la'ang sgra byas par tshad mas nges na tshad mas bsal pa dang /
yid dpyod kyis nges te khas len na rang tshig gis bsal pa dang ! / /
byas par ma nges na bsal pa ye med de rnam pa gsum mo /
de ltar gnyis ga khas blangs dang dags tshad ma khyab pa khas blangs dang khyab pa tshad ma rtags khas blangs gsum la bsal pa po med gsum dang rang tshig gis bsal pa gsum dang /
tshad mas bsal pa gsum dang gnyis ga tshad mas nges pa dang /
gnyi ga ma tshang pa dang gtan tshigs tshang yang khyab pa ma tshang pa dang khyab pa tshang gtan tshigs ma tshang pa ste sbyor ba bcu gsum yin no / /
gnyis pa de la thal 'gyur dang thal 'gyur ltar snang du dbye ba ni de dag las rtags dang khyab pa gnyi ga la grub pa dang khyab pa grub kyang rtags ma grub pa la ni gtan tshigs ma grub ces brjod na lan thebs par 'gyur la /
rtags tshang yang khyab pa ma tshang pa la ni khyab pa ma grub ces pas lan thebs shing gnyi ga tshad ma'i yul du tshang pa dang bsal pa ye med gsum ste bzhi po dam bca' 'dod pa yin no zhes pas lan thebs par 'gyur bas bdun ni thal 'gyur ltar snang yin la /
lhag ma drug po ni dam bca' 'dod par brjod na rang tshig gis bsal pa gsum la khas blangs dang 'gal la tshad mas bsal pa gsum la tshad ma dang 'gal bas 'dod pa yin zhes pa'i lan yang gdab du med la gnyis ni khyab pa tshad mas nges la bzhi ni khyab pa khas blangs pa yin pas khyab pa ma grub ces pa'i lan yang gdab par mi nus shing gnyis gtan tshigs tshad mas nges la bzhi khas blangs kyis nges pas gtan tshigs ma grub ces pas kyang lan gdab par mi nus pa'i phyir thal 'gyur rnal ma yin no / /
gsum pa thal 'gyur rnal ma drug la sgrub byed 'phen pa dang mi 'phen pa'i dbye ba ni bzlog pa'i phyogs chos dang khyab pa tshang pa ni tshad mas grub pa yin la /
de'ang rgol phyir rgol nyi ga la grub pa yin pas bzlog pa'i phyogs chos dang khyab pa gnyi ga ma grub pa gsum ste /
gnyi ga khas blangs dam bca' la rang gi tshig gis bsal pa'ang mig gi gzung bya la rtag pas khyab pa log shes kyi yul yin pas dngos po la khyab pa med pa na mi rtag pa la mig gi gzung bya ma yin pas khyab pa la'ang med pas khyab pa ma tshang la mi rtag pa'ang yid dpyod kyis nges pa yin gyi tshad mas ma nges pas phyogs chos kyi ma tshang ste gnyi ga ma tshang la /
rtags tshad mas grub la khyab pa khas blangs pa'i dam bca' la rang tshig gis bsal pa'ang byas pa la rtag pas khyab pa log shes kyi yul yin gyi dngos po la med pas de dang rtogs pa cig pa mi rtag pa la ma byas pas khyab pa'ang dngos po la med pas khyab pa'ang ma tshang ma /
mi rtag pa yid dpyod kyis nges kyi tshad mas ma grub pas rtags rang gi ngo bo dang ma grub la byas par mthong ste ma byas pa'i dam bca' la'ang bsal pas shes 'dod med de phyogs chos kyang ma tshang pas gnyi ga ma tshang pa yin pa dang rtags tshad ma khyab pa khas blangs dam bcas la tshad mas bsal pa'ang byas pa la rtag pas khyab pa dang mi rtag pa la ma byas pas khyab pa dngos po ma med pas khyab pa'ang ma med la /
mi rtag pa tshad mas nges pas rtags rang gi ngo bo grub kyang ma byas pa'i dam bca' la byas par nges pa'i tshad mas bsal pas shes 'dod med pa'i phyir phyogs chos kyang ma tshang ste bzlog pa'i phyogs chos dang khyab pa gnyi ga ma tshang pa gsum mo / /
bzlog pa rang rgyud la khyab pa 'ba' zhig med pa cig ste /
gnyi ga khas blangs dam bca' la tshad mas bsal pa ni sgra mig gi gzung bya yin pas rtag par thal zhes pas mi rtag pa mi rtag pas mig gi gzung bya ma yin zhes 'phen pa na mig gis gzung bya ma yin pa la 'ang grub bsal med la rtags mi rtag pa 'ang tshad mas nges pas phyogs chos tshang yang mig gi gzung bya la rtag pas khyab pa khas blangs yin gyi dngos po la med pas mi rtag pa la mig gi gzung bya ma yin pas khyab pa 'ang med de khyab pa ma tshang pa'i phyir ro / /
bzlog pa rang rgyud la phyogs chos 'ba' zhig med pa cig ste /
khyab pa tshad ma rtags khas blangs dam bca' la rang gi tshig gis bsal pa de /
sgra rtag pa'i phyir ma byas rang thal zhes pas byas pa'i phyir mi rtag ces 'phen pa na byas pa la mi rtag pas khyab pa'i khyab pa tshad mas nges kyang sgra byas par yid dpyod kyis nges kyi tshad mas ma ma nges pas phyogs chos tshad ma'i lam du ma tshang pa'i phyir ro /
de ltar gnyis ga ma tshang pa gsum dang khyab pa ma tshad pa cig dang phyogs chos ma tshang pa cig ste lnga po ni dper brjod pa 'di dag gi rigs can dang bcas pa rigs pa 'dis sgrub byed mi 'phen pa kho na'o / /
khyab pa tshad mas nges shing rtags khas blangs la dam bca' la tshad mas bsal pa la gnyis te /
gzhi tshad mas nges pa med pa dang /
nges pa'o /
dang po ni don dam pa'i dngos po byas pa yin no zhes smra ba la don dam pa'i dngos po byas pa'i phyir mi rtag par thal lo zhes brjod pa na byas pa la mi rtag pas khyab pa tshad mas nges la mi rtag pa la stong pa nyid kyis khyab pa nges pas mi rtag pa stong pa nyid kho na la yod par nges pas don dam pa'i dngos po dang tshogs pa khegs pas dam bca' la tshad mas bsal yang gzhi don dam pa'i dngos po nyid med pas de la mi rtag pas stong pas byas pas stong zhes pa 'phen mi nus pa yin no / /
gnyis pa ni sgrub byed 'phen pa ste /
sgra rtag par khas len pa na sgra rtag pas ma byas par thal zhes brjod pa na ? zhes brjod pa na thal ba las byas pa'i phyir mi rtag ces pa 'phen no /
sgra mthong pos gzhi grub la mi rtag pa ma rtogs pas shes 'dod yod cing byas par mthong pas rtags kyang grub ste phyogs chos tshang pa dang /
rtag pa la ma byas pas khyab pa dang byas pa la mi rtag pas khyab pa nges te khyab pa 'ang tshang pa'i rang rgyud 'phen pa'i phyir ro /
de ltar na rang rgyud mi 'phen pa phyed dang drug dang /
'phen pa phyed yin no / /
bzhi pa sbyor ba bco brgyad la thal 'gyur du 'gyur ba dang mi 'gyur ba bsam pa ni /
mi dmigs pa'i sbyor ba bcu drug dang rang bzhin dang 'bras bu gnyis te bcwo brgyad la /
rigs gzhan 'phen pa bcu dang /
rang gi rigs 'phen pa gsum dang /
thal 'gyur gtan ma yin pa lnga yin no / /
dang po la de la byung pa la rten pa bzhi dang /
bdag cig pa la rten pa bzhi dang /
gnyi ga la rten pa gnyis so /
dang po ni du ba yod pa la me yod pas khyab pa 'bras rtags kyi rjes 'gro nyid rgyu mi dmigs pa'i ldog khyab yin la me med la du ba med pas khyab pa rgyu mi dmigs rjes 'gro 'bras rtags kyi ldog pa dang /
du ba mthong na 'bras bu'i rtags grub la rgyu mi dmigs pa'i dam bca' la bsal pa dang me med grub na rgyu mi dmigs pa'i rtags grub la 'bras bu'i rtags kyi dam bca' la bsal pas na la la me med pas du ba med par thal zhes pa'i rgyu mi dmigs pa'i thal bas du ba yod pa'i phyir me yod ces 'bras bu'i rtags kyi rang rgyud 'phen la /
mtsho'o chen po la du ba yod pas me yod par thal zhes 'bras ! / /
bu'i rtags kyi thal bas me med pas du ba med ces pa'i rgyu mi dmigs pa rang rgyud du 'phen pa yin te gnyis so /
yang su me byed pa yod pa la me med pas khyab pa 'bras bu'i rjes 'gro dang rgyu 'gal ba'i ldog khyab yin pa me yod pa la su long byed pa med pas khyab pa rgyu 'gal ba'i rjes 'gro dang /
'gal ba'i 'bras bu'i ldog khyab yin pa che grub na 'gal ba'i 'bras bu'i dam bca' la bsal la rgyu 'gal ba'i rtags grub pa yin pas spu lo byed pa yod pa'i phyir me med par thal zhes pa 'gal 'bras dmigs pa'i thal bas me yod pa'i phyir spu long byed pa med ces pa rgyu 'gal ba dmigs pa'i rang rgyud 'phen pa yin no /
yang du ba yod pa la grang reg med pas khyab pa 'gal 'bras dmigs pa'i rjes 'gro rgyu 'gal ba'i ldog par grang reg yod pa la du ba med pas khyab pa rgyu 'gal ba'i rjes 'gro 'gal 'bras kyi ldog pa yin la du ba grub na 'gal ba'i 'bras bu dmigs pa'i rtags gru la rgyu 'gal ba'i dam bca' la bsal pa yin pas grang reg yod pa'i phyir du ba med par thal zhes pa'i rgyu 'gal ba dmigs pa'i thal bas du ba yod pa'i phyir grang reg med ces pa 'gal ba'i 'bras bu dmigs pa'i rang rgyud ? ? na to da las byung pa la rten pa bzhi'o / /
bdag cig pa la rten pa ni yod pa la mi rtag pas khyab pa rang bzhin gyi rtags kyi rjes 'gro dang khyab byed mi dmigs pa'i ldog khyab yin la /
mi rtag pas stong pa la yod pas stong pas khyab pa'ang khyab byed mi dmigs pa'i rjes 'gro dang rang bzhin gyi rtags kyi ldog khyab yin zhing /
yod pa mngon sum du grub na khyab byed mi dmigs pa'i dam bca' bsal pa dang rang bzhin gyi rtags kyi rtags grub pa dang mi rtag pas stong par tshad mas nges na rang bzhin gyi rtags kyi dam bca' la bsal la khyab byed mi dmigs pa'i rtags grub pa yin pa /
sgra mi rtag pas stong pas yod pas stong par thal zhes pa khyab byed mi dmigs pa'i thal 'gyur gyis yod pa'i phyir mi rtag ces pa rang bzhin gyi rtags kyi rang rgyud 'phen la /
rtag pa'i sha za'i bum pa yod pa'i phyir mi rtag par thal zhes pa rang bzhin gyi rtags kyi thal 'gyur gyis mi rtag pas stong pas na yod pas stong zhes pa khyab byed mi dmigs pa'i rang rgyud 'phen ste gnyis so / /
yang grang reg yod pa la tsan dan gyi me med pas khyab pa khyab byed 'gal pa'i rjes 'gro dang rang bzhin 'gal bas khyab pa'i ldog khyab yin la tsan dan gyi me yod pas grang reg med pas khyab pa rang bzhin 'gal ba'i rjes 'gro dang khyab byed 'gal ba'i ldog khyab yin zhing tsan dan gyi me grub na rang bzhin 'gal bas khyab pa'i rtags grub la khyab byed 'gal pa'i dam bca' la bsal pa yin pas grang reg yod pa'i phyir tsan dan gyi me med par thal zhes pa khyab byed 'gal ba dmigs pa'i thal bas tsan dan gyi me yod pa'i phyir grang reg med ces pa rang bzhin 'gal bas khyab pa dmigs pa'i rang rgyud 'phen la /
me yod pa la ba mo'i rig pa med pas khyab pa khyab byed 'gal ba dmigs pa'i rjes 'gro dang rang bzhin 'gal bas khyab pa dmigs pa'i ldog khyab yin la /
ba mo'i reg pa yod pa la me med pas khyab pa rang bzhin 'gal bas khyab pa dmigs pa'i rjes 'gro dang khyab byed 'gal ba'i ldog khyab yin zhing mo mngon sum du grub na 'gal bas khyab pa'i dam bca' la bsal la khyab byed 'gal ba dmigs pa'i phyogs chos grub pa yin pas mo'i reg pa yod pa'i phyir me med pas thal zhes pa'i rang bzhin 'gal bas khyab pa dmigs pa'i thal bas me yod pa'i phyir ba mo'i reg pa med do zhes pa khyab byed 'gal ba'i rang rgyud 'phen pa yin te bdag cig pa la rten pa bzhi'o / /
'brel pa gnyi' ga la rten pa gnyis ni tsan dan gyi med la spu long byed pa med pa khyab pa rgyu 'gal bas khyab pa'i rjes 'gro dang khyab byed 'gal ba'i 'bras bu dmigs pa'i ldog khyab yin la su lo byed pa la tsan dan gyi me med pas khyab pa khyab byed 'gal ba'i 'bras bu dmigs pa'i rjes 'gro de rgyu 'gal bas khyab pa dmigs pa'i ldog khyab yin pa dang tsan dan gyi me grub na khyab byed 'gal ba'i 'bras bu dmigs pa'i dam bca' la bsal la rgyu 'gal bas khyab pa dmigs pa'i rtags grub pa yin pas su long byed pa yod pa'i phyir tsan dan gyi me med par thal zhes pa khyab byed 'gal ba'i 'bras bu dmigs pa'i thal 'gyur gyis tsan dan gyi me yod pa'i phyir spu long byed pa med ces pa rgyu 'gal bas khyab pa dmigs pa'i rang rgyud 'phen no /
yang du ba yod pa la ba mo'i rig pa med pa khyab pa khyab byed 'gal ba'i 'bras bu dmigs pa'i rjes 'gro dang rgyu 'gal bas khyab pas dmigs pa'i ldog khyab yin pa /
ba mo'i rig pa yod pa la du ba med pas khyab pa khyab byed 'gal ba'i 'bras bu dmigs pa'i ldog khyab dan sgyu 'gal bas khyab pa dmigs pa'i rjes 'gro yin pa dang du ba mngon sum du grub na rgyu 'gal bas khyab pa'i dam bca' la bsal la khyab byed 'gal ba'i 'bras bu dmigs pa'i rtags grub pa yin pas ba me'i reg pa yod pa'i phyir du ba med par thal zhes pa rgyu 'gal bas khyab pa dmigs pa'i thal 'gyur gyis du ba yod pa'i phyir ba mo'i reg pa med ces pa khyab byed 'gal ba'i 'bras bu dmigs pa'i rang rgyud 'phen pa yin te /
de ltar na rigs mi 'dra ba gzhan 'phen bcu'o /
rigs 'dra bar 'phen pa ni grang reg yod pa'i phyir me med par thal zhes pas me yod pa'i phyir grang reg med ces pa 'phen pas rang bzhin 'gal ba dmigs pas rang bzhin 'gal ba dmigs pa rang nyid 'phen pa yin no / /
ba mo'i reg pa yod pas tsan dan gyi me med par thal zhes pas tsan dan gyi me yod pas ba mo'i rig pa med ces pa 'phen pas khyab byed 'gal bas khyab pa dmigs pas kyang khyab pa nyid 'phen pa yin no / /
yul long zhes byed pa yod pas du ba med par thal zhes pas kyang du ba yod pas su long byed pa med ces pa 'phen pas rgyu 'gal ba'i 'bras bu dmigs pas kyang rgyu 'gal ba'i 'bras bu dmigs pa nyid 'phen pa yin te rang 'phen pa gsum mo / /
thal 'gyur du gtan mi 'gyur ba lnga ni snang rung yod par ma grub na thal ba'i dam bca' la bsal pa med cing ldog pa'i rtags ma grub la /
snang rung yod par grub na dmigs par yang grub pas ma dmigs pa'i rtags khas mi len la rang rgyud grub pa la sgrub par 'gyur pa'i phyir rang bzhin mi dmigs pa thal 'gyur du 'gyur mi srid do / /
yang 'bras bu mthong na thal ba'i rtags khas mi len zhing rang rgyud grub pa la sgrub pa yin pa 'bras bu ma mthong na des khyad par du byas pa'i rgyu nus pa thogs med kyang mi 'grub pas thal ba'i dam bca' la bsal pa med la rang rgyud gtan tshigs ma grub par 'gyur bas du ba med pas de'i rgyu nus pa thogs med med par thal zhes pa'i 'bras bu mi dmigs pa thal 'gyur du 'gyur ba ma yin no / /
de bzhin du grang reg yod pas me'i rgyu nus pa thogs med par thal zhes pa'i 'bras bu 'gal ba dmigs pa dang /
ba mo'i reg pa yod pas che'i rgyu nus pa thogs med med par thal zhes pa'i 'bras bu 'gal bas khyab pa dmigs pa dang /
spu long byed pa yod pas me'i rgyu nus med med par thal zhes pa 'bras bu 'gal ba'i 'bras bu dmigs pa'i thal 'gyur gsum ! / /
yang mi srid de /
de dag gis 'phen na me'i rgyu nus pa thogs med rtogs su byas nas grang rig 'gog pa dang ba mo'i rig pa 'gog pa dang spu long byed pa 'gog pa gsum 'phen pa yin na rgyu nus pa thogs med dang de khyad par du byed pa'i chos me gnyi' ga mthong pa'i gzhi la rgyu nus pa thogs med pa chos khyab pa ma dan pa'i sngon rol du me la grang reg dang ba me'i reg pa dang spu long byed pa med pas khyab pa dran pa'i dus nyid na mi'i rtags las de dag bkag de rang bzhin 'gal ba dang khyab byed 'gal ba dang rgyu 'gal ba'i rjes dpag skye bas rang bzhin 'gal ba'i rgyu dmigs pa dang khyab byed 'gal ba'i rgyu dmigs pa dang rgyu 'gal pa'i rgyu dmigs pa la mi ltos la /
ma mthong pa'i gzhi' la rgyu nus pa thogs med nyid mi 'grub pas thal ba'i dam bca' la bsal pa med cing rang rgyud rtags ma grub par 'gyur ba'i phyir ro /
'bras bu'i khyab byed bkag pa'i 'bras bu ma dmigs pa ni thal 'gyur du 'gyur yang srid de mi rtag pa'i du pa med pa'i phyir du ba'i rgyu nus pa thogs med yod pas mi rtag pa'i du ba yod ces pa 'phen pa'i phyir ro / /
lnga pa thal 'gyur gyi mtshan nyid la gsum ste /
spyi'i mtshan nyid dang /
sgrub byed mi 'phen pa'i thal ba'i mtshan nyid dang /
sgrub byed 'phen pa'i thal ba'i mtshan nyid do /
dang po la bzhi ste /
spyi'i mtshan nyid mi 'dod pa dgag pa dang /
spyi'i mtshan nyid dngos dang /
de la ma khyab pa spang pa dang /
khyab chos pa spang pa'o /
dang po ni sngon gyi mkhas pa dag dper na sgrub pa dang sun 'byin pa la so so'i mtshan nyid la rtogs pa spyi'i mtshan nyid med pa dang rang don dang gzhan don gnyi ga la rjes dpag ces pa'i ming thun mong du grags kyang spyi'i mtshan nyid med pa ltar thal 'gyur gnyis pa'ang thal spyi'i mtshan nyid med de zhes zer ba sgrub pa sun 'byin pa gnyis la mtshon bya so so ba las thun mong pa med pas thun mong gi mtshan nyid mi dgos pa yin gyi mtshon bya thun mong pa yod na ni de yang thun mong gi mtshan nyid la ltos pa kho na ste /
don thun mong pa med na tha snyad thun mong par 'jog pa nyid 'gal ba'i phyir ro /
thal 'gyur gnyis la thal 'gyur tsam zhes pa mtshon bya thun mong pa yod bzhin du spyi'i mtshan nyid la ci'i phyir mi ltos /
rang don dang gzhan don la'ang mtshon bya thun mong pa yod pa ma yin de gzhan don rjes dpag btags pa ba yin pa'i phyir ro /
thal 'gyur gnyis ni gang yang btags pa bar brjod par nus pa ma yin no /
gzhan yang 'di gnyis las thal 'gyur tsam zhes pa'i mtshon bya thun mong pa mi 'dod na mngon sum dang rjes dpag pa'ang tshad ma tsam zhes pa'i mtshon bya thun mong pa med pa ji ltar dgag /
gang med pa de tshad ma yin pa las? ma log par 'gyur ro zhe na /
thal 'gyur gnyis la'ang mtshon bya thun mong pa med na gang la med pa de thal 'gyur ma yin pa las ma log par 'gyur ro /
mtshon bya thun mong pa yod na'ang de rnam 'jog gi rgyu la ma ltos par dam ltos nas yin /
dang po ltar na rgyu mtshan med pa'i tha snyad yin pas thams cad la bkag pa spyod par 'gyur ro /
gnyis pa ltar na rnam 'jog gi rgyus thal 'gyur la khyab pam ma khyab phyi ma ltar na rnam gzhag gi 'bras bus kyang khyab pa 'gal la /
dang po ltar na thun mong gi mtshan nyid grub pa yin no /
gnyis pa ni rtags rang gi ngo bo dang khyab pa pha rol po'i blo ngor grub pa rgyu mtshan du bkod de dam bca' mi 'dod pa sgrub pa thal ba'i ? yid dpyod dam log shes kyang rung ngo / /
gsum pa ni gong du brjod pa'i thal 'gyur rnal ma drug char la khyab pa yin te /
gsum la rang tshig gis bsal pa gsum la tshad mas bsal pas dam bca' mi 'dod pa sgrub pas kyang drug char la khyab la /
gnyis ga khas blangs gnyis gnyi ga tshad ma ma yin pas nges la gtan tshigs tshad ma khyab pa khas blangs gnyis gtan tshigs tshad ma'i yul dang khyab pa tshad ma ma yin pas nges shing khyab pa tshad ma gtan tshigs khas blangs gnyis kyang gtan tshigs tshad ma ma yin pas nges la khyab pa tshad mas nges pas rtags rang gi ngo bo dang khyab pa pha rol po'i blo ngor grub pas kyang drug char la khyab pa yin no / /
bzhi pa ni gtan tshigs dang khyab pa blo ngor? tshang pa rgyu mtshan du 'god pas sbyor bar ma bkod pa thams cad gcod la /
sbyor bar bkod pa la rang rgyud dang sgrub pa ltar ni dam bca' mi 'dod pa sgrub pa gcod de de dag rang gi zhe 'dod sgrub pa'i phyir ro /
thal 'gyur ltar snang bdun la rtags dang khyab pa gnyi' ga ma tshang pa dang khyab pa tshang yang rtags ma tshang pa dang rtags tshang yang khyab pa ma tshang pa gsum ni gtan tshigs dang khyab pa pha rol po'i blo ngor? tshang pas gcod la /
gnyi' ga tshad mas nges pa dang bsal pa me med gsum ste /
bzhi po ni dam bca' mi 'dod pa sgrub pas gcod pa yin no / /
gnyis pa sgrub byed mi 'phen pa'i thal 'gyur gyi mtshan nyid ni spyi'i mtshan nyid kyi stong du bzlog na tshul gsum ma tshang pa dang bcas pa ste /
spyi'i mtshan nyid kyis thal 'gyur ma yin pa gcod la bzlog na tshul gsum ma tshang pas sgrub byed 'phen pa'i thal 'gyur gcod pa yin no / /
kha cig thal 'gyur la sgrub pa'i thal ba las gzhan med do /
zhes zer ba /
de'i ltar na rtags pa rang bzhin dang 'bras bu las gzhan med ces bsgre'o /
'o na me med pas du ba med pa de'ang rtags yin pas rang bzhin dang 'bras bur 'dus par 'gyur la de la 'dod na med dgag sgrub pa ma yin par 'gyur ro zhe na /
'o na byas pa la rtag pas khyab pa khas len pa la sgra byas pa'i phyir rtag par thal zhes pa thal ba yin pas sgrub pa'i thal bar 'gyur pa de 'dod na bzlog na tshul gsum tshang par 'gyur ro /
kho bo cag de lta bu'i thal 'gyur mi 'god do zhe na /
'o na bdag cag kyang med dgag sgrub pa'i rtags mi 'god do /
ma bkod kyang phyogs chos dang khyab pa tshang pas rtags yin pa dgag mi nus so snyam na /
khyed kyis ma bkod kyang de rtags dang khyab pa pha rol pos nges pas dam bca' mi 'dod pa sgrub pa yin pas thal 'gyur yin pa la bsnyon mi nus so /
gal te sgrub pa'i thal ba yin te thal ba las byas kyang rtag pa ma yin pas byas pa la rtag pas ma khyab ces pa 'phen pa'i phyir ro zhe na /
'o na rang rgyud de'i khyab pa tshad ma yin la thal ba'i khyab pa khas blangs yin pas de gnyis khyab pa gnad cig ma yin par 'gyur ba dang /
rang rgyud de'i khyab pa ma brjod par pha rol la khyab pa la dran pa skye na sgrub pa'i ngag thams cad la khyab pa brjod pa don med par 'gyur ba dang /
dran pa ma skyed na rjes dpag skye ba 'gal bas de lta bu'ang 'phen pa ma yin no / /
sgrub byed 'phen pa'i thal 'gyur gyi mtshan nyid la gnyis te /
dri ba dgod pa dang /
lan gdab pa'o / /
dang po ni la la me med pa'i phyir du ba med par thal zhes pa'i rtags me med de phyogs chos dang khyab pa tshad ma'i lam du tshang ma ma tshang /
dang po ltar na ngag de phyogs chos? ! / /
dang khyab pa tshad mas nges pa ston par shugs la khas blangs pas nga de rang rgyud du 'gyur la /
gnyis pa ltar n ngag de rgol bas ni bkod la phyogs chos dang khyab pa ma tshang pa ston pa yin pas sgrub pa ltar snang du 'gyur ro zhes pa ni gtan tshigs la rten pa'i dri ba'o /
yang rtags ston pa'i ngag gis dngos kyi sgrub bya du ba med pa la dmigs pa'i rjes dpag skyed dam mi skyed /
dang po ltar na dngos kyi sgrub bya du med la dmigs pa'i rjes dpag skyed pas rang rgyud du 'gyur la /
gnyis pa ltar na rgol bas sgrub bya bsgrub mi nus pa'i rtags 'god pas sgrub pa ltar snang du thal lo zhes pa gnyis ni bsgrub bya la rten pa'i dri ba'o / /
yang rtsod pa'i ngag la sun 'byin dang sun 'byin ltar snang dang sgrub pa ltar snang dang bsgrub pa bzhi las thal ba'i ngag 'di dang po gsum du khas mi len la bsgrub pa'i ngag la'ang rang rgyud ma yin na de'o? dag? las 'byed pa'i thal ba'i ngag gi mtshan nyid zhes bya ba ni gzhan gyi dri ba'o / /
lan la gnyis te dri ba dang po bzhi'i lan btab pas thal 'gyur gyi sbyor ba'i tshul dang /
dri ba lnga pa'i lan btab pas thal 'gyur gyi mtshan nyid do /
dang po la bdun te /
rang rgyud du thal ba spang pa dang /
sgrub pa ltar snang du thal ba spang pa dang /
sgrub pa'i ngag ma yin par thal ba spang pa dang /
chos mi mthun pa'i sbyor ba las tha dad bsam pa dang /
dngos kyi bsgrub bya brjod pa dgag pa dang /
dngos kyi phyogs chos brjod pa'i dgos pa dang /
khyab pa tsam brjod pa'i thal 'gyur brjod pa'o dang po ni rtags me med phyogs chos dang khyab pa tshang par ston pa'i phyir rang rgyud du thal lo zhe na gtan tshigs ma grub te me med la du med kyis khyab pa'i khyab pa tshang yang ma la me med yod pa'i phyogs chos dngos po la med de du ba yod pa'i la? de me ldan yin gyi me med ma yin pa'i phyir ro /
blo'i yul du'ang? tshad? pa med de rgol phyir rgol gnyi' gas la la du ba mthong pas du med kyis dam bca' bsal pas shes 'dod med pa'i phyir dang rtags kyi ngo bo me med kyang phyir rgol gyi log rtogs kyi ngor grub kyi rgol ba la me yod du 'dod pa la me med blo ngor? yang ma grub pa'i phyir ro /
dngos kyi brjod bya'u med la dmigs pa'i rjes dpag skyed du thal lo brjod na 'ang gtan tshigs ma grub ste la du ba yod pa la du ba yod pa la du ba med par nges pa'i log shes 'jug srid kyi du ba med la dmigs pa'i rjes dpag gtan skye ba mi srid na ngag 'dis du ba med pa la dmigs pa'i rjes dpag ga la skyed /
rtags phyogs chos tshad mas ma nges pas rjes dpag skyed mi nus pa'i phyir yang ngag 'di dngos kyi sgrub bya la dmigs pa'i rjes dpag skyed pa'i gtan tshigs ma grub ste rang rgyud du thal ba med do / /
gnyis pa ni ngag 'dis khyab pa dang phyogs chos tshad ma'i lam du tshang pa mi ston pa dang dngos kyi sgrub bya la dmigs pa'i rjes dpag mi skyed pas sgrub pa ltar snang par thal lo zhe na /
dam bca' gtan tshigs ltar snang du thal te tshul gsum med pa'i phyir ro /
tshul gsum med pas gtan tshigs ma yin par 'gyur gyi gtan tshigs kyi gnas su bkod pa med pas gtan tshigs ltar snang du mi 'gyur ro zhe na /
phyogs chos dang khyab pa tshang pa mi ston pa dang sgrub bya la dmigs pa'i rjes dpag mi skyed pas dngos kyi sgrub bya la ltos nas sgrub pa'i ngag ma yin par 'gyur gyi /
rang gi zhe 'dod kyi sgrub byed du bkod pa la phyogs chos dang khyab pa ston ma nus pa ma yin pas ? ltar snang du mi 'gyur te /
la la du ba med pa rang gis dpag 'dod pa ma yin te khyed khyab bya skyon can me med khas len na mngon sum dang 'gal ba'i khyab byed skyon can du med kyang khas len dgos so zhes gzhan mi 'dod pa'i sgrub byed du bkod kyi rang gi zhe 'dod kyang sgrub byed du bkod? /
? ? ? kyi sgrub byed bstan la med pas thal ba'i ngag sgrub pa'i ngag du mi rung ngo zhe na /
'o na du ba 'ang gtan tshigs su mi rung te tsan dan gyi me la ltos nas phyogs chos dang khyab pa ma tshang pa'i phyir ro /
tsan dan gyi me la ltos nas ma tshang yang me la ltos nas tshang pas rtags su mi 'gal lo zhe na /
dngos kyi sgrub bya du med pa ltos nas rang gi zhe? 'dod kyi sgrub byed ston pa ma yin yang shugs la la me ldan sgrub pa la ltos pa'i rtags phyogs chos dang khyab pa tshang? pa ston pas sgrub pa'i ngag tsam yin pa ci 'gal? pa te /
gang me med pa na du ba med de chu klung bzhin ma la me med khas blangs pas zhes brjod pa na du ba med pa skyon can khas len dgos par go la des du ba yod pa skyon med du don gyis bstan pas la la du ba yod pa'i rtog pa skyed la /
me med la du med kyis khyab pa bstan pa'i shugs la du ba la mes khyab pa la'ang go ba skyed pas rang gi zhe 'dod la me ldan gyi sgrub byed ston pa yin pas sgrub pa'i ngag tsam du 'ang mi 'gal ba'i phyir ro / /
bzhi pa ni 'o na gang me med pa na du ba med de chu klung bzhin la la du ba yod pas zhes brjod pa chos mi mthun pa'i sbyor bas kyang rang gi zhe 'dod kyi sgrub byed dngos su me brjod la shugs la brjod pa yin pas thal ba'i ngag dang khyad ci yod zhe na /
me med la du med kyis khyab pa bstan pas du ba la mes khyab pa'i khyab pa shugs la ston par 'dra yang des phyogs chos dngos su ston la 'dis phyogs chos don gyis 'phen pas khyad yod do /
de bzhin du thal ba'i chos mi mthun pa dang rang rgyud kyi chos mthun pa'ang du ba la me yod pas khyab pa dngos su ston par 'dra? 'ang la la du ba yod pas dngos su ston pa rang rgyud yin la de la rtogs pa don gyis 'phen pa thal 'gyur yin no /
spyir yang thal bas ni dngos su gzhan mi ston pa'i sgrub byed du 'god pa yin la rang rgyud ni dngos su rang gi zhe 'dod kyi sgrub byed du 'god pa yin no / /
lnga pa ni kha cig thal ba'i ngag gis gang me med pa na du ba med de chu klung bzhin la la'ang me med pas du ba med par thal zhes dam bca' brjod par 'dod pa de'i ltar na rang rgyud pa'ang gang du ba yod pa de na me yod de tshang bang bzhin la la'ang du ba yod pas me yod ces dam bca' ci'i phyir mi brjod /
spyir du ba la me yod pas khyab pa dang la la du ba yod par bstan pa na de'i khyab byed me'ang yod par don gyis go bas brjod mi dgos so zhe na /
spyir me med la du med kyis khyab pa dang la la me med khas blangs par bstan pa na du ba med pa'ang khas len dgos par don gyis go bas brjod ci dgos / /
gal te rang rgyud ni sgrub bya rtogs pas bya ba rdzogs pa yin la /
thal 'gyur ni sgrub bya la go ba skyed kyi steng du rang rgyud 'phen pa yin pas sgrub bya la go ba skyed pa la dam bca' brjod mi dgos kyang rang rgyud 'phen pa'i don du brjod do zhe na /
'o na rang rgyud kyi khyab pa dran pa'i phyir brjod dam /
phyogs chos dran pa'i phyir brjod /
dang po ltar na rang rgyud nyid la'ang khyab pa dran pa'i phyir dam bca' brjod par 'gyur ro /
gang du ba yod pa na me yod de tshang bang bzhin ! / /
zhes pa nyid kyis ? du ba med pa khas len dogs so zhes pa'i go ba skyes pas phyogs chos dran par mi 'gyur na du ba med par thal zhes pas dran pa skyed pa ma yin te ngag des kyang du med skyon lan khas len dgos pa'i go ba skyed pa yin la /
go ba de ni rtags dang khyab pa brjod pa nyid las skye ba'i phyir ro /
des na dam bca' ba brjod par bya ba ma yin te gang me med pa na du ba med de chu klung bzhin la la'ang me med khas blangs pas zhes pa chos mthun pa yin la /
gang du ba yod pa na me yod de tshang bang? bzhin pa la me med khas blangs pas zhes pa chos mi mthun pa yin no / /
drug pa dngos kyi phyogs chos brjod pa'i dgos pa ni bzlog pa rang rgyud 'phen pa na thal ba'i ngag las gang me med pa na du ba med de chu klung bzhin zhes khyab pa ston? pa'i ngag gis rang rgyud kyi khyab pa dran par byed pa yod? na /
la la me med pas zhes thal ba'i rtags ston pa'i ngag gis rang rgyud kyi khyab pa dran par byed dam /
phyogs chos dran par byed dam /
de gnyi' ga la mi byed /
dang po ni ma yin te khyab pa brjod pa nyid kyis khyab pa dran pa'i phyir ro /
khyab pa ma brjod par me med pas du ba med par thal zhes brjod na ni des khyab pa dran mi nus te snga ma bzhin no /
gnyis pa'ang ma yin te du ba shes la ma brjod? pa? med na dam bca' la? ? la med pas thal 'gyur la /
shes la ma brjed pa yod na dran par byed pa mi dgos pa'i phyir dang /
ma 'brel pa me med brjod pas 'di? ma 'brel pa'i du ba la dran pa skyed mi nus pa'i phyir ro /
gsum pa ltar na mi dgos pa brjod pas tshar gcad pa'i gnas su 'gyur te dam bca' brjod pa bzhin no zhe na /
khyab pa dran pa'i yan lag du 'ang khas mi len pa? / /
gnyi'? ga la mi dgos par yang khas mi len te /
phyogs chos dran pa'i yan lag du mi 'dod do /
pha rol la du ba shes la ma brjod pa yod pas dran pa skyed mi dgos so zhe na /
'o na thal ba la khyab pa brjod pa ni khyod kyang 'dod pa yin na pha rol la khyab pa shes la ma brjod pa yod pas brjod mi dgos par 'gyur ro /
khyab pa ma rjed par ma grub po zhe na /
du ba 'ang ma rjed par ma grub po /
'o na dam bca' la bsal pa med pas thal 'gyur ro zhe na /
khyed kyi ltar na'ang khyab pa tshad mas nges pa med pas thal 'gyur ltar snang du 'gyur ro /
da lta de la blo kha ma phyogs kyang sngar khyab pa tshad mas nges so zhe na /
da lta ma dran yang sngar du ba mthong pas dam bca' la bsal pa yin no /
me med brjod pas du ba yod pa la dran pa skyed mi nus so zhe na /
'o na rang rgyud kyi skabs? su 'ang dam bca' la brjod pas sgrub bya la rtogs pa skyed mi nus so /
bsgrub bya dngos ma brjod kyang de la 'khrul pa'i rtags kyi khyab pa dang phyogs chos brjod pas bsgrub bya la go ba skyed do zhe na /
la la du ba yod par dngos dang shugs la ma brjod kyang me med la du med kyis khyab pa dang la la me med khas blangs par brjod pa na des du med skyon can khas len dgos pa'i go ba ? skye la des? du med skyon? ? len dgos pa'i go ba skye le? des du yod skyon med du go bas phyogs ? dran par byed pa yin no / /
'o na du ba shes la ma rjed pa la thal ba'i ngag 'god pa na phyogs chos la ni dran pa skyed mi dgos la khyab pa dran par byed pa la ni khyab pa brjod pas dran pa skye bas de'i tshe dngos kyi phyogs chos brjod ci? dgos zhe na /
du ba shes la ma rjed pa la ? ? brjod na de ma thag du rjod? dpag skyes te me nges pa na me med du khas mi len pas thal 'gyur ltar snang du 'gyur la /
sngar ma la me med ces khas blangs pa brjod na thal ba'i rtags ma yid gtad pas du ba la blo kha ma phyogs pa med pas rang rgyud kyi phyogs chos gzod phyis dran du 'jug dgos pas ngag don yod do /
kha yig pha rol po du ba shes pa ma rjed pa la thal ba brjod pas de la phyogs chos dran pa'i yan lag mi dgos so /
khyab pa'i dran par byed pa 'ang khyab pa bstan pa nyid kyis 'grub pas la la me med bas blangs so zhes dngos kyi phyogs chos brjod pa ni rang rgyud 'phen pa'i yan lag du mi dgos mod kyi 'on kyang khyod khyab bya skyon can me med khas len na khyab byed skyon can du ba med pa'ang khas len dgos zhes gzhan sun 'byin pa'i yan lag du phyogs chos brjod pa yin no zhes zer ba /
de'i ltar na pha rol la rjes dpag skyed pa khyab pa brjod pa'i ngag kho na yin la phyogs chos brjod pa rjes dpag skyed pa la mi dgos pas khyab pa dang phyogs chos brjod pa'i thal ba'i ngag de sgrub pa'i ngag du mi rung ngo /
gal te tshogs pa'i nang na yod pa'i khyab pa brjod pa rjes dpag gi rgyu yin pas thal ba'i ngag sgrub pa'i ngag yin na chos mthun pa'i sbyor ba dam bca' brjod pa dang tshogs pa'i nang na yod pa'i chos mthun pas rjes dpag skyed pas chos mthun pa dang dam bca' brjod pa na tshogs pa grub pa'i ngag du 'gyur ro /
chos mthun pas rjes dpag skyed med rjes dpag skyed pa la dam bca' brjod pa mi dgos pas tshogs pa sgrub pa'i ngag du song pa med do zhe na /
khyab pa brjod pas rjes dpag skyed mod rjes dpag skyed pa la phyogs chos brjod mi dgos pas de dang tshogs pa sgrub pa'i ngag du song pa med do / /
gzhan yang thal ba'i ngag la phyogs chos dran pa'i yan lag med na /
phyogs chos shes la brjod pa ngag des rjes dpag skyed mi nus par 'gyur ro / /
bdun pa khyab pa tsam brjod pa'i thal 'gyur sgrub pa ni gzhan dag thal 'gyur la nges par phyogs chos brjod dgos so zhes zer ba /
de lta na'ang rang rgyud la'ang nges par brjod so zhes bsgre'o /
shes la rjed pa la brjod kyang shes pa ma rjed pa la brjod pa don med de zhe na /
thal ba la'ang rtags khas blangs pa snga nas rjed pa la brjod kyang khas blangs la ma rjed pa la don med do /
sbyor ba rdzogs pa'i phyir brjod dgos so zhe na /
rang rgyud la'ang sbyor ba kha tshang par bya ba'i phyir brjod dgos so /
pha rol po la phyogs chos snga nas dran la khyab pa bstan pas dran pa na tshang par dran pas chog mod? ngag la tshang ci dgos zhe na /
thal ba la'ang rtags khas blangs pa snga nas dran la sgras khyab pa dran du bcug ste tshang par dran pas chog mod /
sgra la tshang ci dgos /
rang rgyud kyi khyab pa brjod pa yin par dogs pa bsal pa'i phyir thal ba'i phyogs chos brjod do zhe na /
thal ba'i khyab pa brjod par dogs pa bsal pa'i phyir rang rgyud kyi phyogs chos brjod ces phyir mi dgos phyogs chos shes la ma rjed pa'i skabs su brjod pa las thal ba las tha dad grub po zhe na /
thal ba'i rtags khas blangs la ma rjed pa'i skabs su brjod pas rang rgyud las tha dad du de nyid kyis grub pa yin no /
gal te de lta na rjes 'gro'i khyab pa brjod pa'i thal ba dang ldog khyab brjod pa'i rang rgyud ngag la spu ris me phyed do zha na /
khyab pa tsam brjod pa'i gzhan don gyi skabs su 'ang gang me med pa na du ba med de chu klung bzhin zhes pa de rgyu mi dmigs pa'i rjes 'gro yin nam 'bras bu rtags kyi ldog khyab yin pa ji ltar spu ris gzung /
sgra tha dad med kyang mtsho'? la me med shes pa la ma rjed pa'i skabs su brjod na rgyu mi dmigs pa'i rjes 'gro yin pa la ! / /
la du ba shes la ma rjed pa'i skabs su ? 'bras bu'i rtags kyi ldog khyab yin pas skabs kyis 'byed do zhe na /
'dir yang la la me med khas blangs pa ma rjed pa'i skabs su brjod na thal ba'i khyab pa dang /
la la du ba yod pa shes pa ma rjed pa'i skabs su brjod na rang rgyud kyis khyab pa yin par skabs kyis shes pa yin no / /
de bzhin du phyogs chos tsam brjod pa'i gzhan don la'ang 'bras bu'i rtags dang 'gal 'bras dmigs pa la sogs pa'i spu ris dang yang mtshungs pa yin no / /
dri ba lnga pa'i lan btab pas thal 'gyur gyi mtshan nyid la gsum ste /
bstan par bya ba'i rtags la tha dad med pa dang /
dngos kyi brjod bya la tha dad yod pa dang /
dngos kyi brjod byas khyad par du byas nas thal ba'i ngag gi mtshan nyid do / /
dang po ni ston pa zhes pas pha rol la mi slu ba'i yul du grub pa la blo kha phyogs par byed pa yin pas thal ba'i rtags su bkod pa la la me yod pa la sogs pa shes bya la med pa de mi slu ba'i yul du bstan du med pas la la du ba yod pa dang de la mes khyab pa la sogs pa rang rgyud kyi rtags kyi khyab pa dang phyogs chos sngar mi slu ba'i yul du grub pa de dran par byed par ni rang rgyud kyi ngag dang thal ba'i ngag mtshungs pas bstan bya la tha dad med pa yin no / /
gnyis pa ni brjod ces pa ngag des pha rol po'i rtog pa la don spyi 'char du 'jug pa yin pas rang rgyud kyi ngag gis la la du ba yod pa dang de la me yod pas khyab pa'i don spyi 'char du 'jug la /
thal ba'i ngag gis la la me med pa dang de la du ba med pas khyab pa'i don spyi 'char du 'jug pas dngos kyi brjod bya tha dad pa yin no / /
gsum pa ni des na thal ba'i rtags su bkod pa la mtshan nyid brtsi bar bya ba ma yin te snang pa 'di don dam pa'i dngos por khas len pa la don dam pa'i dngos po yin pa'i phyir yang dag pa'i cig dang du mar thal zhes pa lta bu dag la mtshan gzhi don dam pa'i dngos po med pas de la yang dag pa'i cig dang du mas khyab pa dang snang pa 'di la rten par khas blangs pa'i mtshan nyid rten par 'gal ba'i phyir ro /
des na don spyi de lta bu 'char du 'jug pa'i ngag gi mtshan nyid dngos kyi brjod byas khyad par du byas nas brtsi ba yin no /
de la lnga ste gzhan gyi lugs dgod pa dang /
de sun dbyung pa dang /
rang gi lugs dang /
de la khyab ches pa spang pa dang /
ma khyab pa spang pa'o /
dang po ni gzhan dag khyab pa med mas nges la phyogs chos phyir rgol gyis khas blangs pa ston pa thal ba'i ngag gi mtshan nyid du 'dod do / /
gnyis pa ni de lta na rgol bas sha za'i bum pa'i dngos po med par sgrub 'dod pa na phyir rgol bas sha za'i bum pa yod par khas len pa la sha za'i bum pa yod pa'i phyir mi rtag par thal zhes brjod pa'ang sgrub pa'i thal 'gyur du 'gyur te /
yod pa la mi rtag pas khyab par tshad mas nges shing sha za'i bum pa yod par phyir rgol gyis khas blangs so zhes ston pa'i ngag yin pa'i phyir ro /
de thal bar 'dod na sha za'i bum pa mi rtag pa la tshad ma'i gnod pa med pas thal ba 'dod par 'gyur zhing bzlog pas khyab byed mi dmigs pa'i rtags ma grub pas ji ltar sgrub pa'i thal 'gyur yin / /
gsum pa rang gi lugs la gsum ste /
mtshan nyid dngos dang /
des rang rgyud 'phen pa'i tshul dang /
de la brtsad pa spang pa'o /
dang po ni skabs su bab pa'i chos can la dngos kyi sgrub bya la tshad mas bsal pa dang /
khyab pa tshad mas nges pa'i rtags ston pa'o /
skabs su bab ces pa ni rgol bas la me yod pa lta bu sgrub bya rtogs pa 'ang yin la /
phyir rgol ba la bzlog pa'i bsgrub bya tshad mas nges pa dang yid dpyod kyis nges pa dang sgrub bya la blo kha ma phyogs pa dang sgrub bya la log par rtogs nas me med du 'dod pa lta bu lnga las dang po ni rjes dpag skyed mi dgos pas rang rgyud dang thal ba'i ngag gang yang brjod pa'i skabs ma yin no /
lhag ma bzhi char la sgrub bya grub bsal med pa yod pas shes 'dod yod pa'i phyir rang rgyud kyi skabs yin yang thal 'gyur gyi skabs ni dang po gsum ma yin te /
thal 'gyur ni pha rol po 'dod pa sun 'byin pa dang rang gi 'dod pa sgrub pa'i byed pa gnyis dang ldan pa yin la /
bsgrub bya ma grub pas bsgrub pa'i byed pa 'jug cing de dang mi mthun pa dam 'cha' bas sun 'byin pa'i byed pa 'jug pa'ang yin na /
blo kha ma phyogs pa dang the tshom za ba la dam 'cha' med cing yid dpyod kyis nges pa la dam bca' yod kyang rang dang mthun pas sun dbyung pa'i 'os ma yin pas sun 'byin pa'i byed pa mi 'jug pa'i phyir ro /
des na phyir rgol log rtogs dang ldan pa'i gzhi' de sgrub pa'i thal ba'i skabs su bab pa yin te /
bsgrub bya ma nges pas sgrub pa'i byed pa la 'jug la bsgrub bya las bzlog par dam bca' bas sun 'byin pa'i byed pa 'ang 'jug pa'i phyir ro /
dngos kyi dam bca' la tshad mas bsal pa ni du ba med par thal ba 'dod par byed na du ba 'dzin pa'i tshad mas bsal pa lta bu'o /
khyab pa tshad mas nges pa ni gzhi ma bkag pa'i ldog khyab nges pa yin gyi rjes 'gro nges pa ni ma yin te /
yin na dngos po 'di yang dag pa'i dngos por 'dod pa la yang dag gi dngos po yin pas cha med pa'i cig dang du mar thal zhes pas thal ba las yang dag pa'i cig dang du mas sto las yang dag pa'i dngos pos stong zhes pa 'phen pa'i thal ba de thal ba ma yin par thal te sngar bshad pa'i rnam pas de la rjes 'gro nges pa med pa'i phyir ro /
gzhan yang sgra rtag par smra ba la sgra rtag pa'i phyir mnyam bya'i yod pas stong par thal zhes pa'ang skabs su bab pa'i chos can la dngos kyi dam bca' la bsal pa dang sngar brjod pa'i rnam pas rjes 'gro tshad mas nges pas sgrub pa'i thal 'gyur du thal la /
de 'dod na'ang sgrub pa'i thal 'gyur gyis thun mong ma yin pa'i ma nges pa 'phen par 'gyur ba dang /
yang sgra'i yod pa rtag par smra ba la sgra'i yod pa chos can du byas te sgra'i yod pa ma yin par thal rtag pa'i phyir zhes brjod pa na sgra'i yod pa la rtag pa'i log rtogs yod pas skabs su bab pa'i chos can yang yin la /
sgra'i yod pa ma yin pa 'dod par byed na yin par grub pas bsal pa dang /
gnod pa can gyis rtag pa la yod pa tsam khegs pa na shugs la sgra'i yod pa'ang khegs pas rtag pa la sgra'i yod pa ma yin pas khyab pa'ang tshad mas nges te sgrub pa'i thal ba'i mtshan nyid yod pas sgrub pa'i thal bar thal la /
'dod na thal ba las sgra'i yod pa yin pa'i phyir mi rtag ces pa 'phen pas chos can nyid rtags su bkod pa'i ma grub pa rang rgyud du 'phen par 'gyur ro /
gal te rtag pa la sgra'i yod pas stong pas khyab pa nges na sgra'i yod pa rtag par khas len mi srid pas @# / /
skabs su bab pa 'am rtags phyir rgol gyis khas blangs pa med la /
sgra'i yod pa rtag par khas len na rtag pa la sgra'i yod pas stong pas khyab pa'i khyab pa tshad mas nges pa med pas mtshan nyid yod pa'i rtags ma grub po zhe na /
'o na la la me med pas du ba med par thal zhes pa la 'ang la la du ba ma mthong nas dngos kyi dam bca' la bsal pa med la /
du ba mthong te me med la du med kyis khyab pa nges na du ba mthong pa'i la la me med pa'i dogs pa mi skye bas skabs su bab pa 'am phyogs chos khas blangs pa med la /
du ba mthong pa'i la la me med pa'i log rtogs skye na me med de du ba yod pa la 'jug par nges pas me med la du med kyis khyab pa tshad mas nges pa med pa'i phyir thal 'gyur gyi mtshan nyid med par 'gyur ro / /
gal te la la du ba mthong pas dngos kyi dam bca' la bsal pa'ang yod la /
me med la du ba med pas khyab pa tshad mas nges pas khyab pa tshad mas nges pa'ang yod cing me med pa du med kyis khyab pa nges pa'i dus de nyid na du ba yod pa la me med 'jug pa'i sgro 'dogs mi skye ba'ang phyis de la blo kha ma phyogs pa na du ba yod pa'i la la me med pa'i log rtogs 'jug pas skabs su bab pa 'am phyogs chos phyir rgol bas khas blangs pa 'ang yod de mtshan nyid yod do zhe na /
'dir yang sngar gnod pa can gyis yod pa rtag pa la khegs pa na sgra'i yod pa'ang shugs la khegs pas rtag pa la sgra'i yod pas stong pas khyab pa nges pas khyab pa tshad mas nges pa'ang yod la /
khyab pa nges pa'i dus de nyid na sgra'i yod pa la rtag pa 'jug pa'i log rtogs mi skye'ang phyis khyab pa la blo kha ma phyogs pa na sgra'i yod pa rtag par log par rtogs pas skabs su bab pa 'am rtags phyir rgol gyis khas blangs pa yod de /
rjes 'gro tshad mas nges pa dang skabs su bab pa'i chos can la dam bca' la tshad mas bsal pa'i rtags ston pas sgrub pa'i thal 'gyur du 'gyur ro / /
de'i phyir gzhi la bkag pa'i ldog khyab tshad mas nges pa yin te /
de'ang rtags su bkod pa mtshan gzhir brjod na gzhi la bkag pa'i ldog khyab de la mi srid pa yin yang 'dir ngag mtshan gzhi' yin pas ngag des gzhi la bkag pa'i ldog khyab tshad mas nges par ston pa dang rtags phyir rgol khas len par ston pa dang des na bsal pa'i don khas len dgos pa'i go ba skyed pa'i chos gsum ngag de la yod pas rtags phyir rgol khas len par ston ldog khyab tshad mas nges pa ston de'ang bsal pa'i don khas len dgos pa'i rgyu mtshan du ston pa thal ba'i ngag gi mtshan nyid yin no / /
gnyis pa des rang rgyud 'phen pa'i tshul ni chos can zhes pas gzhi la lta bu tshad mas grub par bstan la /
skabs su bab ces pas sgrub bya la log rtogs zhugs pa shes 'dod yod par bstan cing dngos kyi dam bca' la tshad mas gnod pas rtags grub pa yin pas shes 'dod kyi gzhi la rtags grub pa'i phyogs chos nges pa yin la /
gzhi la bkag pa'i ldog khyab tshad mas nges pas rang rgyud kyi khyab pa bang nges pas rang rgyud kyi rjes dpag skyed pa yin no / /
gsum pa de la brtsad pa spang pa ni 'o na pha rol po me la the tsom za ba la thal ba bkod na'ang sngar gyi thal ba'i mtshan nyid yod pas thal ba rnal mar 'gyur la /
de 'dod na gzhan gyis gtan tshigs ma grub ces pas lan gdab du med par 'gyur ro /
zhe na /
rtags kyi mtshan nyid phyogs chos dang de'i chas khyab pa yin na 'ang tshang bang na du ba yod pa'i phyir me yod ces sgrub pa'i du ba la mtshan nyid tshang pas rtags su 'gyur la /
de 'dod na'ang grub pa la sgrub pa rtags su 'gyur ro / /
tshang bang na me mthong pas shes 'dod med pas de la phyogs chos tshang par ma grub pa zhe na /
me med kyi lag rtogs med pas skabs su bab pa med de /
log rtogs ming kyang skabs su bab po zhe na /
me mthong yang shes 'dod yod do /
shes zin pa la shes 'dod yod pa 'gal lo zhe na /
dam ma bcas pa la sun 'byin pa'i skabs su bab pa 'gal lo / /
bzhi pa rang gi lugs la khyab ches pa spang pa ni 'o na tshang ba na me mthong bzhin du me med pas du ba med par thal zhes pha rol po rtags khas mi len pa la thal ba brjod pa dang /
sha za'i bum pa yod pa tsam du khas len pa la yod pa'i phyir mi rtag par thal zhes pa de dag la sngar gyi mtshan nyid khyab ches pa ma yin nam zhe na /
snga ma la ni phyir rgol pa log rtogs med pas skabs su bab pa med la /
phyi ma la ni dngos kyi dam bca' la tshad mas bsal pa med pa yin no /
ma khyab pa spang pa la gsum te /
rgol ba dang /
dam bca' la sel byed kyi tshad ma dang /
de la ha cang thal ba spang pa'o / /
dang po ni rtag pa'i sha za'i bum pa yod pa'i phyir mi rtag par thal zhes brjod pa na gzhi shin du lkog du gyur pas dam bca' la tshad ma'i bsal pa med pas grub pa'i thal ba de la ma khyab la bye brag la spyi cig bsal pa du ma dang 'brel par khas len pa la sangs rgyas pas du ma dang 'brel pas du mar thal lo zhes brjod pa 'ang bsgrub pa'i thal ba yin pas de'i dngos kyi dam bca' la bsal pa yod dgos na ci spyi cig du pha rol po khas len pas bsal lam spyi me med du tshad mas grub pas bsal /
dang po ltar na sel byed log rtogs kyis khas blangs pa tsam yin pas sel byed de bzlog pa rang rgyud kyi phyogs chos sgrub byed du mi rung te tshad ma ma yin pa'i phyir ro /
gnyis pa ltar na 'ang spyi nyid khegs pa na gsal ba du ma dang 'brel pa dang tshogs pa 'ang khegs pas bsal pa'i dus nyid na bzlog pa'i bsgrub bya grub pas phyis kyi rjes dpag don med de /
thal ba'i dam bca' la bsal pas bzlog pa'i rtags grub pa la rten nas phyis rjes dpag skyed pa zhes pa sgrub pa'i thal bas rang rgyud 'phen pa'i spyi tshul las nyams pa yin no /
des na dngos kyi dam bca' la bsal pas de dag la ma khyab po zhes rgol ba'o / /
gnyis pa dam bca' la sel byed kyi tshad ma ni sngon gyi mkhas pa dag gzhi rtag pa'i sha za'i bum pa'i dngos po shes bya la mi srid pa de dang spyi cig gi dngos po shes bya la mi srid pa chos can yin par bsams nas 'di ltar 'dod de /
rtag pa'i sha za'i bum pa mi rtag par thal ba la rtag mi rtag 'gal ba 'dzin pas bsal pa dang /
spyi cig du mar thal ba la 'gal ba 'dzin pas bsal pa dang /
'gal ba 'dzin pa'i tshad ma'i rang bzhin no /
dang po ni rtag pa'i sha za'i bum pa tshad mas ma grub pas de mi rtag par 'dod pa la bsal pa med do zhe na /
byang gi sgra mi snyan gyi sngon po tshad mas ma mthong pas de sngo ma yin du 'dod pa la'ang gnod pa med par 'gyur ro /
gal te byang gi sgra mi snyan gyi sngon po ma mthong yang gzhi gzhan la sngon po dang sngo ma yin dngos 'gal du grub ste de gnyis tshogs pa khegs pa na sngon po'i bye brag byang gi sgra mi snyan gyi sngon po dang sngo ma yin tshogs pa srid pa 'ang shugs la khegs so zhe na /
rtag pa'i sha za'i bum pa tshad mas grub pa ! / /
med kyang gzhi gzhan la spyi rtag pa tsam dang mi rtag pa tsam dngos 'gal du nges te de gnyis tshogs mi srid par nges pa na shugs la rtag pa'i bye brag sha za'i bum pa rtag pa 'ang mi rtag par tshogs mi srid par nges te sha za'i bum pa rtag pa mi rtag par 'dod pa la gnod pa yin no /
gnyis pa ni yang snga ma bzhin du sngon po tsam la sngo ma yin khegs pas bye brag byang gi sgra mi snyan gyi sngon po dang tshogs pa 'ang shugs la khegs pa ltar /
ba lang gi spyi cig po tshad mas grub pa med kyang spyir gzhi' gzhan la cig dang du ma brgyud 'gal du nges te /
cig tsam yin pa dang du ma yin pa tshogs pa mi srid par dngos su nges ? na ba lang gi spyi cig po dang du ma tshogs pa yang shugs la khegs te spyi cig du mar thal ba 'dod na des bsal pa yin no / /
gsum pa ni 'gal ba nges pa'i blo gang yin zhe na /
mi rtag pa la rtag pa pa 'gog pa ni rags pa'i mi rtag pa mngon sum dang phra ba'i skad cig ma rjes dpag gis nges pas 'gal zla rtag pa 'gegs pa yin la /
rtag pa la mi rtag pa 'gog pa ni rtog pa rtag pa 'dzin pa rang rig gis myong pa na yul rtag pa'i rnam par rang rig pa'i shugs la grub la mi rtag pa'i rnam pa khegs pas mi rtag par bden pa'ang khegs pa yin no / /
gsum pa de la ha cang thal ba spang pa la gsum ste /
'gal ba mi 'khrul ba spang pa dang /
khyab pa nges pa na sgrub bya grub par thal ba spang pa dang /
khyab pa nges pa na chos can bkag par thal ba spang pa'o /
dang po la rgol ba dang /
lan gnyis so /
rgol ba ma 'ang bzhi ste /
khyab byed mi dmigs pa thal 'gyur du thal ba dang /
rang bzhin gyi rtags rang rgyud du thal ba dang /
gzhi' gcig la dngos 'gal gnyis 'dus par thal ba dang /
de nges pa'i blo 'gal ba mi 'khrul bar thal ba'o /
dang po ni gal te rtag pa'i sha za'i bum pa tshad mas ma grub kyang rtag pa tsam dang mi rtag pa dngos 'gal yin pas de gnyis tshogs pa khegs pa'i shugs la rtag pa'i sha za'i bu pa yang mi rtag pa tshogs pa khegs te yod pas mi rtag par thal zhes pa'i 'dod pa la gnod par 'gyur na /
rtag pa'i sha za'i bum pa tshad mas grub pa med kyang bum pa tsam la yod pas khyab pa gzhi gzhan la brten te grub pas bum pa dang yod pas stong pa brgyud 'gal du nges te bum pa dang yod pas stong pa tshogs pa khegs pa'i shugs la rtag pa'i sha za'i bum pa dang yang yod pas stong pa tshogs pa khegs te /
rtag pa'i sha za'i bum pa mi rtag pas stong pas yod pas stong par thal zhes pa'i 'dod pa la gnod par 'gyur ro /
de 'dod na yod pa la mi rtag pas khyab zhes pa rang bzhin gyi rtags kyi rjes 'gro nges pas khyab byed mi dmigs pa'i ldog khyab grub la /
mi rtag pas stong pa la yod pas stong pas khyab zhes pa rang bzhin gyi rtags kyi bzlog khyab nges pa na khyab byed mi dmigs pa'i rjes 'gro grub ste khyab pa mnyam du grub pas mi rtag pas stong pas yod pas stong par thal zhes pa'i khyab byed mi dmigs pa'ang khyab pa tshad mas nges shing dam bca' la tshad mas bsal pas de ston pa'i ngag thal 'gyur du 'gyur ro / /
gnyis pa ni de thal 'gyur du 'dod na khyab byed mi dmigs pa'i dam bca' bsal pa na rang bzhin gyi rtags kyi phyogs chos mi 'grub na rang bzhin gyi rtags kyi dam bca' la bsal pas kyang khyab byed mi dmigs pa'i phyogs chos mi 'grub par mi 'gyur ram /
rang bzhin gyi rtags kyi dam bca' ni mi rtag pa yin la de la bsal pa mi rtag pas stong pa yin pas de grub na khyab byedmi dmigs pa'i rtags grub pa yin no zhe na /
khyab byed mi dmigs pa'i dam bca' ni yod pas stong pa yin la de bsal na sha za'i bum pa yod par grub pa yin pa rang bzhin gyi rtags kyi phyogs chos grub pa yin no / /
de 'dod na snga ma ltar khyab pa gnyi ga mnyam du grub pas rang bzhin gyi rtag kyang khyab pa dang phyogs chos tshad mas nges pas yang dag pa'i rtags dang de ston pa'i ngag yang dag gi rtags ston par rang rgyud du 'gyur ro / /
gsum pa ni de'ang 'dod na gzhi rtag pa'i sha za'i bum pa la khyab byed mi dmigs pas 'phangs pa'i rang bzhin gyi rtags dang rang bzhin gyi rtags kyis 'phangs pa'i khyab byed mi dmigs pas te yang dag pa'i rtags gnyis 'jug par thal la de 'dod na yang dag pa'i rtags kyi ? dang gtan tshigs dang sgrub bya'i chos gnyi' ga'i shes bya'i gshis la yod pa yin pas rang bzhin gyi rtags kyi gtan tshigs shes bya la gnas pas sha za'i bum pa yod pa'ang yin la khyab byed mi dmigs pa'i sgrub bya shes bya la gnas pas sha za'i bum pa yod pas stong pa'ang yin te dngos 'gal 'dus pa dang /
khyab byed mi dmigs pa'i gtan tshigs shes bya'i gshis yin pas sha za'i bum pa mi rtag pas stong pa'ang yin la rang bzhin gyi rtags kyi bsgrub bya gnas pas sha za'i bum pa rtag pa mi rtag pa'ang yin pas dngos 'gal tshan gnyis rtag pa'i sha za'i bum pa la 'du bar 'gyur ro / /
bzhi pa ni bum pa tsam la yod pas khyab par mthong pa'i tshad mas sha'i bum pa yod par sgrub pa dang /
gzhi de la zhugs pa'i khyab byed mi dmigs pa la rten pa'i rjes dpag gis sha za'i bum pa la yod pa 'gegs pa'i tshad ma gnyis kyang 'gal ba mi 'khrul bar 'gyur la /
rtag pa dang mi rtag pa dngos 'gal du nges pa'i tshad mas rtag pa'i sha za'i bum pa la mi rtag pa 'gog pa dang /
gzhi de la zhugs pa'i rang bzhin gyi rtags la rten pa'i rjes dpag gis mi rtag pa sgrub pa gnyis kyang 'gal ba mi 'khrul bar gyur to zhes rgol ba'o / /
de'i lan la gnyis te /
mtshan nyid nges pa rtsod gzhi la mi 'jug pa dang /
dngos po nges pa gnyis med pa'o /
dang po ni ci tshad ma gnyis kyis 'gal ba gzhi cig pa sdud par 'gyur ro zhes brjod pa yod do she na mi rtag ces rang bzhin gyi rtags kyi rjes 'gro nges pa dang /
mi rtag pas stong ngo she na yod pa stong zhes rang bzhin gyi rtags kyi ldog khyab nges pa'i mtshan nyid nges pa'i tshad ma gnyis gzhi cig la 'gal ba sdud par gyur to zhes brjod pa yod do she na mi rtag ces rang bzhin gyi rtags kyi rjes 'gro nges pa dang /
mi rtag pas stong ngo she na yod pas stong zhes rang bzhin gyi rtags kyi ldog khyab nges pa'i mtshan nyid nges pa'i tshad ma gnyis gzhi cig la 'gal ba sdud par gyur to zhes smra 'am 'on te rtsod gzhi sha'i bum pa nyid la yod pa mthong pas mi rtag pa sgrub pa'i rjes dpag dang /
mi rtag pa khegs pa'i rtags kyis yod pa 'gog pa'i rjes dpag dngos po nges pa'i tshad ma gnyis /
zhi cig la 'gal ba sdud par 'gyur ro zhes smra /
dang po ni rigs te /
bum pa la rten nas byas pa la mi rtag pas khyab pa nges pa'i tshad mas sgra mi rtag par mi 'grub pa ltar dpe bum pa la rten te yod pa la mi rtag pas khyab pa nges pas kyang sha za'i bum pa la yod pa dang rtag pa mi sgrub nus pa ma yin la /
dpe nam mkha' la rten te mi rtag pas stong pa la yod pas stong pa'i khyab pa nges pa'i tshad mas kyang rtsod gzhi' sha za'i bum pa rtag pa la mi rtag pa dang yod pa 'gog nus pa ma yin te /
mtshan nyid nges pa rtsod gzhi la gtan ma zhugs @# / /
par ji ltar rtsod gzhi la 'gal ba sdud /
gnyis pa dngos po nges pa gnyis med? pa ni gnyis te /
rtag pa'i sha za'i bum pa la dgag pa zhugs pa dang /
sgrub pa ma zhugs pa'o /
dang po ni 'on te dngos po nges pa'i tshad ma gnyis kyis rtsod gzhi sha za'i bum pa rtag pa la 'gal ba sgrub par sems na de ni ma yin te sha za'i bum pa la khyab byed mi dmigs pa'i rjes dpag zhugs kyi rang bzhin gyi rtags la rten pa'i rjes dpag ma zhugs pa'i phyir ro /
khyab byed mi dmigs pa ji ltar zhugs zhe na phyogs chos grub pa dang /
des sgrub bya sgrub pa'o /
dang po ni rtag pa tsam dang mi rtag pa tshogs pa khegs pa'i shugs la rtag pa'i bye brag sha za'i bum pa rtag pa dang yang mi rtag pa tshogs pa khegs la mi rtag pas stong pa'i phyogs mos de la gnod pa yod pa ma yin te /
yod de sho na mi rtag ces mtshan nyid nges pa'i blo ni sha za'i bum pa la mi 'jug la /
dngos po nges pas mi rtag pa sgrub na de'i sngon du rtags yod pa sgrub dgos la /
yod pa sgrub pa la'ang gzhi sha za'i bum pa grub dgos pa las grub pa med pa'i phyir ro / /
gnyis pa ni de ltar rtag pa'i sha za'i bum pa dang khyab byed mi rtag pa dang tshogs pa khegs pas khyab bya yod pa dang tshogs pa khegs te bsgrub bya grub pa yin la /
de la gnod pa yod pa ma yin te gzhi bum pa ma mthong pas yod pa sha za'i bum pa la rten par ma grub pa'i phyir ro / /
gnyis pa sha za'i bum pa la sgrub pa'i rjes dpag ma zhugs pa ni lnga ste /
rgol ba dang /
dgag bsgrub tshul mi 'dra ba dang /
dgag pa phyir nges na bye brag shugs la khegs pa dang /
sgrub pa phyir nges kyang bye brag shugs la mi 'grub pa dang /
des grub pa'i don to /
dang po ni gal te rtag pa tsam la mi rtag pas stong par sgrub pa'i shugs la rtag pa'i sha za'i bum pa la'ang mi rtag pas stong pa'i phyogs mos grub na /
bum pa tsam la yod pas khyab par grub pa'i shugs la rtag pa'i sha za'i bum pa la'ang yod pa rten par grub pas rang bzhin gyi rtags kyi phyogs chos kyang grub par mi 'gyur ram zhes rgol ba'o / /
gnyis pa ni bum pa tsam dang yod pa tshogs par grub kyang rtag pa'i sha za'i bum pa dang yod pa tshogs pa mi 'grub ste gzhi rtag pa'i sha za'i bum pa nyid ma grub pa'i phyir ro /
'o na rtag pa tsam dang mi rtag pa tshogs pa khegs kyang rtag pa'i sha za'i bum pa dang mi rtag pa tshogs pa mi khegs te gzhi rtag pa'i sha za'i bum pa ma grub pa'i phyir ro zhe na /
gzhi' ma grub pas tshogs pa mi khegs na spyi dngos po tsam dang don dam pa'i dngos po tshogs pa khegs kyang bye brag mog gsham gyi bu'i dngos po dang don dam pa'i dngos po tshogs pa ma khegs par 'gyur te mog gsham gyi bu'i dngos po ma grub pa'i phyir ro /
de 'dod na nyi tshe ba'i stong pa dgos par 'gyur ro /
'o na gzhi ma grub pas tshogs pa mi 'grub na spyi dngos po tsam la mi rtag pas khyab pa nges kyang mog gsham gyi bu'i dngos po ma grub pa'i phyir ro zhe na 'dod pa nyid do / /
yang bum pa tsam la yod pas khyab pa nges kyang rtag pa'i sha za'i bum pa dang yod pa tshogs par mi 'grub ste rtag pa'i sha za'i bum pa ma grub pa'i phyir ro zhes brjod pa ltar rtag pa tsam dang mi rtag pa tshogs pa khegs kyang rtag pa'i sha za'i bum pa dang tshogs pa mi khegs te gzhi rtag pa'i sha za'i bum pa nyid ma khegs pa'i phyir ro zhe na /
sgra la mig gi gzung bya dang tshogs pa 'gegs pa ltar gzhi' ma bkag kyang chos 'ba' zhig bkag pas tshogs pa khegs na ci 'gal /
gzhi' ma grub kyang chos 'ba' zhig bsgrubs pas tshogs pa grub na ci 'gal zhe na /
'o na mi rtag pa 'ba' zhig grub pas ri bong gi r+wa dang tshogs pa grub par 'gyur ro / /
gsum pa ni rigs kyi spyi rtag pa tsam dang mi rtag pa tshogs pa khegs kyang rigs kyi bye brag rtag pa'i sha za'i bum pa dang mi rtag pa tshogs pa ma khegs na shes bya tsam dang rigs kyi spyi bden pa'i dngos po tshogs pa khegs kyang rigs kyi bye brag gang zag dang chos bden pa'i dngos po tshogs pa khegs kyang rigs kyi bye brag gang zag dang chos bden pa'i dngos po tshogs pa mi khegs pas khyab pa'i stong nyid nges pa'i tshad mas dngos por smra ba'i log rtogs mi sel pa dang /
rigs kyi spyi shes bya tsam dang yang dag pa'i rang bzhin tshogs pa khegs kyang yul dus gzhan gyi shes bya dang yang dag pa'i rang bzhin tshogs pa mi khegs pas khyab pa'i stong nyid nges kyang nyi tshe ba'i stong par dogs pa mi sel bar 'gyur ro / /
bzhi pa ni gal te rtag pa tsam la mi rtag pa khegs pas rtag pa'i sha za'i bum pa la khegs pa ltar bum pa tsam dang yod pa tshogs par grub pa na rtag pa'i sha za'i bum pa dang yang yod pa tshogs pa 'grub po zhe na 'grub pa rgyu mtshan gang las /
khegs pa rgyu mtshan gang las zhe na /
khyad par du byed chos kyi spyi dang tshogs pa med na des khyad par du byas pa'i bye brag dang tshogs pa yod par 'gal ba'i phyir ro /
'o na khyad par du byed chos kyi spyi dang tshogs pa grub pa des khyad par du byas pa'i bye brag dang tshogs pa ma grub par 'gal bas so zhe na /
'o na spyi du ba tsam dang tshang bang tshogs pa grub pas du bas khyad par du byas pa'i la'i du ba dang yang tshang bang tshogs pa grub par 'gyur ro /
'o na khyad par du byed pa'i spyi du ba tsam dang chu klung tshogs pa khegs pas du bas khyad par du byas pa'i la'i du ba dang yang tshogs pa khegs par thal lo zhe na 'dod pa yin pas ga la mtshungs / /
lnga pa ni tshogs pa sgrub pa'i rjes dpag gzhi grub pa la ltos te yang khyal ma grub na tshogs pa grub par 'gal ba'i phyir ro /
tshogs pa 'gog pa'i rjes dpag gzhi' grub pa la mi ltos te yang khyal ma grub kyang tshogs pa khegs pa mi 'gal ba'i phyir ro zhes pa'o / /
gnyis pa khyab pa nges pa na sgrub bya grub par thal ba spang pa la bzhi ste /
rgol ba dgod pa dang /
med dgag la khegs kyang ma yin dgag la mi khegs pa dang /
phyogs chos nges pa de dang mi mtshungs pa dang /
snga ma dpes bsgrub pa'o / /
dang po ni yod pa la mi rtag pa kho na la yod par nges sam ma nges /
phyi ma ltar na khyab pa tshad mas ma nges pas thal 'gyur du mi rung la /
gnyis pa ltar na yod pa mi rtag pa kho na la yod pas rtag pa tsam la yod pa khegs la rtag pa tsam la yod pa khegs pa'i shugs la sha za'i bum pa rtag pa la'ang yod pa khegs pas yod pas stong pa'i bsgrub bya grub par 'gyur ro /
rtag pa tsam la yod pa khegs kyang rtag pa'i sha za'i bum pa la yod pa mi khegs na rtag pa'i tsam la mi rtag pa khegs kyang rtag pa'i sha za'i bum pa la mi rtag pa mi khegs pas phyogs chos kyang ji ltar 'grub ces rgol ba'o / /
gnyis pa ni de'i lan la yod pa'i la mi rtag pas khyab pa nges pa na mi rtag pa dang dngos 'gal mi rtag pas stong pa'i med dgag pa yod pa mi khegs pa de'i shugs la med dgag de'i bye brag la'ang yod pa khegs mod kyi /
ther zug pa'i rtag pa ma yin dgag la yod pa ma khegs pas sha za'i bum pa ther zug pa la yod pa mi khegs te bsgrub bya grub pa ma yin no / /
gsum pa ni mi rtag pas stong pa'i med dgag la mi rtag pa khegs ! / /
kyang ther zug pa'i rtag pa ma yin dgag la mi rtag pa khegs pas sha za'i bum pa ther zug pa la'ang mi rtag pa mi khegs te phyogs chos mi 'grub po zhe na /
'di ni mi rtag pas stong pa'i med dgag la mi rtag pa khegs pas sha za'i bum pa rtag pa la shugs la 'phen pa ma yin te /
blo ther zug pa'i rtag pa 'dzin par myong pa na yul de'ang ther zug pa'i rtag pa'i rnam par grub pas de la mi rtag pa'i rnam pa khegs shing des khyad par du byas pa'i mi rtag par bden pa la khegs pas de'i shugs la sha za'i bum pa ther zug pa'ang mi rtag pas bden pa grub pa yin no / /
bzhi pa ni dngos med dang dngos po dngos 'gal du grub pas dngos med la dngos po khegs na dngos med kyi khyab bya rtag pa la'ang dngos po khegs par 'gyur ro /
dngos med med dgag yin pas de la dngos po khegs pa yin yang rtag pa ma yin dgag yin pas de la dngos po mi khegs so zhe na /
'o na mi rtag pas stong pa med dgag la yod pa khegs kyang ther zug pa'i rtag pa ma yin dgag la yod pa mi khegs pa yin no / /
gsum pa khyab pa nges pa na chos can bkag par thal ba spang pa ni gal te rtag pa'i spyi la mi rtag pa khegs pas de'i bye brag sha'i bum pa rtag pa la mi rtag pa khegs pa de lta na yod pa la mi rtag pas khyab pa nges pa'i shugs la yod pa'i bye brag sha za'i bum pa la'ang mi rtag pas khyab pa nges pas sha za'i bum pa mi rtag pa kho na la yod pas rtag pa dang tshogs pa bkag pas chos can bkag par 'gyur ro zhe na /
dngos su yod pa la mi rtag pas khyab pa nges la de'i shugs la yod pa'i bye brag la mi rtag pas khyab pa nges kyang shugs la shugs gnyis pa 'phen pa'i nus pa med pas gzhi sha za'i bum pa la mi rtag pas khyab pa 'ang mi 'grub la rtag pa dang tshogs pa'ang mi khegs pas chos can bkag par mi 'gyur ro /
des na gzhi rtag pa'i sha za'i bum pa'i dngos po dang spyi cig pa'i dngos po shes bya la med la tshad mas kyang ma grub kyang gzhi gzhan la zhugs pa'i 'gal ba 'dzin pa'i shugs la mi rtag pa dang tshogs pa dang du ma dang tshogs pa khegs pas thal ba'i dam bca' ma bsal zhing bzlog pa'i phyogs chos grub pa yin no zhes tshe ba'i che ba rnams gsung ngo / /
'di la nyes pa gsum te /
'gal ba mi 'khrul ba spang mi nus pa dang /
khyab pa ches pa na sgrub bya grub par 'gyur ba spang mi nus pa dang /
chos can rjes dpag gi dgag byar thal ba'o /
dang po ni rtag pa tsam dang mi rtag pa dngos 'gal du grub pas de gnyis tshogs pa khegs pa'i shugs la rtag pa'i sha za'i bum pa dang yang mi rtag pa tshogs pa khegs pas khyab byed mi dmigs pa'i phyogs chos 'grub na /
bum pa tsam la yod pas khyab par mthong pas yod pas stong pa dang brgyud 'gal du grub ste bum pa tsam dang yod pas stong pa tshogs pa khegs pa'i shugs la rtag pa'i sha za'i bum pa dang yang yod pas stong pa tshogs pa khegs te rang bzhin gyi rtags kyi phyogs chos grub par 'gyur ro /
yod pas stong pa dang tshogs pa khegs kyang yod pa dang tshogs pa ma grub pas rang bzhin gyi rtags kyi phyogs chos mi 'grub po zhe na /
mi rtag pa dang tshogs pa khegs kyang mi rtag pas stong pa dang tshogs pa ma grub pas khyab byed mi dmigs pa'i yang phyogs chos mi 'grub po /
mi rtag pa dang tshogs pa khegs pa nyid mi rtag pas stong pa dang 'tshogs pa yin te nam mkha' bzhin no zhe na /
yod pas stong pa dang tshogs pa khegs pa nyid yod pa dang tshogs pa yin te bum pa bzhin no /
gzhi tshad mas grub na de ltar yin yang gzhi tshad mas ma grub pas yod pa dang yod pas stong pa gnyi' ga dang ma 'brel zhing shes bya la mi srid par dogs pos zhe na /
yang gzhi tshad ma 'grub na mi rtag pa dang tshogs pa khegs pas te stong pa na 'tshogs pa 'grub pa yin la gzhi dgos bya mi srid par dogs pa gnyi' ga dang ma tshogs par dogs so /
mi rtag pas stong pa dang tshogs pa ma grub kyang mi rtag pa dang tshogs pa khegs pa nyid phyogs chos yin no zhe na /
yod pa dang tshogs pa ma grub kyang yod pas stong pa dang tshogs pa khegs pa nyid phyogs chos yin no /
'o na yod pas stong pa la shes byas khyab pa shes bya ma yin pa dang de tshogs ma khegs pas shes bya ma yin pas rang bzhin gyi rtags kyi phyogs chos grub par 'gyur ro zhe na /
'o na mi rtag pa la shes byas khyab pas shes bya ma yin pa dang mi rtag pa tshogs pa khegs pas shes bya ma yin pa'i gzhi la khyab byed mi dmigs pa'i phyogs chos grub par 'gyur ro /
de 'dod do zhe na /
snga ma'ang 'dod do /
'o na rang bzhin gyi rtags la shes byas ma khyab par thal lo zhe na /
khyab byed mi dmigs pa'i rtags la'ang shes byas ma khyab par 'gyur ro / /
gnyis pa ni du ba yod pa la me yod pas khyab pa dang me med la du med kyis khyab pa gnyi ga nges pa na me med kyi dngos po ma yin dgag la du ba khegs sam mi khegs /
phyi ma ltar na rjes 'gro dang ldog pa'i khyab pa gnyi ga nges kyang ldog pa phyogs cig la the tshom ? kha mi ldog par 'gyur ro /
dang po ltar na yod pa la mi rtag pas khyab pa'i rjes 'gro dang mi rtag pas stong pa'i med dgag la yod pas stong pa'i khyab pa bzlog khyab gnyi ga nges pa na ther zug ba'i rtag pa la'ang yod pa ma khegs par 'gal lo /
khegs na'ang de'i shugs la sha za'i bum pa ther zug pa'ang yod pa khegs pas bsgrub bya grub par 'gyur te ther zug pa'i rtag pa'i phyi la yod pa khegs kyang bye brag sha za'i bum pa rtag pa la mi khegs na ther zug pa'i spyi la mi rtag pa khegs kyang sha za'i bum pa rtag pa la mi rtag pa mi khegs pas khyab byed mi dmigs pa'i phyogs chos kyang ji ltar 'grub /
gal te yod pa dang tshogs pa khegs kyang gzhi shes bya la mi srid par dogs pas yod pas stong pa dang tshogs pa m+bar grub pa bsgrub bya 'grub pa ma yin na mi rtag pa dang tshogs pa khegs kyang gzhi shes bya la mi srid par dogs pas mi rtag pas stong pa rang tshogs pa ma grub pas phyogs chos grub pa ma yin no / /
gsum pa ni gzhi rtag pa'i bum pa tshad mas grub pa med kyang rtag pa tsam dang mi rtag pa tshogs pa khegs pa'i shugs la rtag pa'i sha za'i bum pa dang yang mi rtag pa tshogs khegs pas mi rtag pas stong pa'i phyogs chos grub pa de lta na /
don dam pa'i dngos po tshad mas grub pa med kyang dngos po tsam la cha bcas kyis khyab pa grub pas dngos po tsam dang cha med kyi cig dang du ma tshogs pa khegs pa'i shugs la bye brag yang dag pa'i dngos po dang cha med kyi cig dang du ma tshogs pa khegs pas dgag bya chos can du bzhag pa la'ang cig dang du bral gyi phyogs chos grub par 'gyur ro /
'o na dgag bya mi mthun pa'i phyogs yin pas de la rtags zhugs na ldog pa med la ma zhugs na phyogs chos med do zhe na /
yod pa 'gog pa na'ang rtag pa'i sha za'i bum pa'i dngos po yod pa'i bye brag yin pas dgag bya yin te mi mthun phyogs yin na de la rtags zhugs na ldog pa med la ma zhugs na phyogs chos med do /
de nyid ma grub pas de la rtags 'jug sa med pa'i phyir ldog pa grub la /
de ma grub kyang de dang mi rtag pa tshogs pa khegs pas phyogs mos ! / /
yod do zhe na /
don dam pa'i dngos po gtan mi srid pas de ma cig dang du bral 'jug pa khegs pas ldog pa yod la /
de dang yang dag pa'i cig dang du ma tshogs pa khegs pas phyogs chos grub po /
yang dag gi cig dang du bral tshad mas grub mod de stong pa nyid la yod de de rtsod gzhi ma yin la /
don dam pa'i dngos po rtsod gzhi yin yang de la cig dang du bral zhugs pa med pas phyogs chos med do zhe na /
mi rtag pas stong pa'ang rtag pa'i bum pas stong pa la zhugs te de rtsod gzhi ma yin la rtsod gzhi rtag pa'i sha za'i bum pa la zhugs pa gtan med pas phyogs chos ma grub pa yin no / /
rang gi lugs? ni 'dir sgra don dang bdag cig pa'i sha za'i bum par snang pa dang spyi cig du snang pa chos can yin la /
rang rig pas rtog pa rtag pa'i sha za'i bum pa 'dzin pa dang spyi gcig du 'dzin pa tsam myong pa na yul yang rtag pa'i bum par snang par grub pas mi rtag pa'i rnam pa khegs te mi rtag par bden pa'ang khegs pas mi rtag par thal ba 'dod pa la des sel te mi rtag pas stong pa'i phyogs chos kyang rang rig pa'i shugs la grub la /
yul spyi gcig gi rnam par grub pa na'ang du ma'i rnam pa khegs te du mar bden pa'ang khegs pas du mar thal ba 'dod pa'ang rang rig pa'i shugs la bsal la du mas stong pa'i phyogs chos kyang rang rig pa'i shugs la grub pa yin no / /
rang gi lugs la mi 'thad pa bsad pa la gsum te gzhi ma grub pa 'am rtags khas mi len par thal ba spang pa dang /
'gal ba mi 'khrul bar thal ba spang pa dang /
chos can 'gog pa'i 'gal bar thal ba spang pa'o /
dang po ni rtag pa'i bum pa'i dngos po chos can yin nam sgra don chos can yin /
dang po ltar na tshad mas grub pa med pas bzlog pa rang rgyud gzhi ma grub par 'gyur la /
gnyis pa ltar med la su 'ang yod par khas len pa med pas thal ba'i rtags khas ma blangs pa dang gzhi skabs su bab pa'i chos can ma yin no zhe na /
'o na yod pa mi rtag par bsgrub pa na'ang sgra'i yod pa rtags yin nam sgra ma yin pa'i yod pa rtags yin /
dang po ltar na dpe la rjes 'gro med la /
gnyis pa ltar na phyogs chos med do /
de gnyi' ga ma yin te yod pa tsam rtags yin la /
sgra'i yod pa sgra la rten pa na de'i khyab byed yod pa tsam yang sgra la rten pa'i phyogs chos ma grub pa'i nyes pa'ang med la /
sgra ma yin pa'i yod pa dpe la 'jug pa na de'i khyab byed yod pa tsam yang dpe la 'jug pas dpe la rjes 'gro med pa'i nyes pa'ang med do zhe na /
sgra don dang dngos po gnyi ga chos can ma yin te rtag pa'i bum par snang pa tsam chos can yin la /
rtag pa'i bum par snang pa'i sgra don rang rig pa'i shugs la grub pa na de'i khyab byed rtag pa'i bum par snang pa tsam yang grub pas gzhi ma grub pa'i nyes pa'ang med la /
rtag pa'i sha za'i bum pa dngos po cig yod par khas len pa na de'i khyab byed rtag pa'i bum par snang pa 'ang yod par khas len pas thal ba'i rtags khas ma blangs pa dang gzhi' pa skabs su bab pa med pa'i nyes pa las kyang grol ba yin no / /
de bzhin du spyi cig pa'i dngos po chos can du byed na gzhi shes bya la med pas dang? rgyud gzhi ma grub pa dang /
sgra don chos can du byas na gsal ba du ma dang 'brel pa'i rtags khas mi len pa dang skabs su bab pa med pa'i nyes pa'ang snga ma ltar med de /
spyi gcig du snang pa tsam chos can du byas pa na spyi cig du snang pa'i sgra don rang rig pas grub pa na de'i khyab byed spyi cig du snang pa tsam yang grub pas gzhis ma grub pa ma yin la /
spyi cig gi dngos? po? gsal ba du ma dang 'brel par khas len pa na spyi dngos po'i khyab byed spyi cig du snang pa tsam yang gsal ba du ma dang 'bral par khas lan pas ?? ? / /
ni gal te rang rig pa'i shugs la grub pa'i rtag pa'i bum par snang pa nyid la khyab byed mi dmigs pa'i phyogs chos mi rtag pas stong pa grub pa ltar rang bzhin gyi rtags kyi phyogs chos yod pa 'ang grub te sngar bshad pa ltar 'gal ba mi 'khrul bar mi 'gyur ram zhe na /
blo ma 'khrul bar ma grub pas yul bden par ma grub ste sgro btags su dgos pas yod par mi 'grub pa'o /
'o na blo ma 'khrul bar ma grub ma yul bden par ma grub ste sgro btags du dogs pas mi rtag pas stong pa 'ang mi 'grub po zhe na /
sgro btags yin yang mi rtag pas stong pa ci 'gal /
sgro btags yin yang yod par ci 'gal zhe na /
sgro btags dngos med yin pas don byed pa'i rten ma yin no /
sgro btags dngos med mi rtag pas stong pa'i rten ma yin no zhe na /
'o na zla ba gnyis la sogs pa la mi rtag pas stong pa med pas skad cig mar thal lo /
de dag la yod pa mi rten yang dngos med du thal lo zhe na /
'dod pa yin pas ga la mtshungs / /
gsum pa ni 'o na mi rtag pas stong pa bum par 'gal bas chos can gyi khyad par 'gog pa'i 'gal bar 'gyur ro zhe na /
don byed pa'i bum pa chos can yin na de ltar 'gyur yang bum par snang pa chos can yin la /
snang pa ni smyi? lam gyi bum pa la'ang yod pas mi rtag pas stong pa dang 'gal ba ma yin no / / / /
mdo'? dang rnam 'grel rnam bshad rigs pa'i gzhung bzang du ma las /
de nyid don ma nyer mkho'i dngos stobs las 'ongs rigs pa rnams / /
dngos por smra ba'i ngan rtog dug chu'i dri mas ma dwags? par / /
ma 'dris don gyi snying po legs par bdag gis phye ba lags /
? pa'i mtha' la grags pas rigs pa'i tshul du bzhag pa dang / /
sgrub byed skyes bu'i lung la rten nas nges pa dor nas ni / /
gzhal bya 'jal byed ji bzhin don rnams 'khrul med myong pa dang / /
rtags la rten nas 'ongs te gzhan du min pa 'di dag yin / /
deng sang skye bo phal cher phan pa'i don la rgyab phyogs shing / /
legs par smra bar shas kyang phrag dog dri mas smod 'gyur mod / /
mang du byas shing goms las shes bya'i gnas lugs nges rtogs nas / /
nam mkha' ji srid gnas pa'i kun mkhyen rgyal por 'gyur ba yin / /
bsod nams 'di yis 'gro rnams rigs pa'i tshul 'di nges rtogs nas / /
smos pa'i rab rib bsal te yang dag lha la gnas pa dang / /
shes rab snying brtser ldan pas theg pa mchog gi lam zhugs nas / /
srid pa gsum gyi bla ma chos akyi rgyal por 'gyur bar shog / /
rigs tshul 'di la blo gros gsal ldan skyes bu chos rnams kyis / /
phyogs dang phyogs 'tsham kun du gsal ba'i grags pas khyab pa dang / /
ngan rtog blom pa'i bdun pa'i tshogs chen bsal nas ni / /
rgyal ba'i bstan pa dri med snang pa rab du rgyas gyur cig / /
bdag kyang deng nas byang chub bar du mi'i dpal bzang po / /
! / /
mngon par brgyud de rig tshul nges pa'i snang pa 'dis brgyan nas / /
snying brtser bcas pas na rtog mngon rlom chen bye ba brgya'i / /
gla dang 'og mas? rigs par sgra ba'i chos kyis ? gyur par rtog / / / /
thub pa'i dbang pos skal pa stobs min brgya phrag du ma dang / /
rgyal sras rnams kyis skal pa bya ba brgya dang stong la sogs / /
'bad pa mang pos chos kyi de nyid don rnams legs rtogs nas / /
legs par bshad pa'i chos ni blo dman rkang brkyang spyod yul myin / /
de phyir bka' dang bstan bcos don la 'jug par 'dod pa rnams / /
yid kyi mun sel pa 'di don 'bad pas khong du chud byos la / /
rigs pa'i thur mas blo gros myig ni phye nas kyang / /
gzhung gi snang pas ji bzhin ji snyed don rnams blta bar gyis / / / /
tshad ma yid kyi mun pa sel pa las rtsod pa'i ngag gi tshul rnam par nges pa'i le'u ste / /
le'u lnga pa'o / / / /
tshad ma yid kyi mun pa sel pa zhes bya ba blo gsal zhing rigs par smra bas? rtog gi ngan pa'i gzhung 'jig pa brtul zhugs mchog la legs par gnas pa'i dge slong chos kyi seng ges nye bar sbyar bas /
rdzogs so / / / /
mkhas pa'i 'byung gnas bsod nams dpal gyis brjid / /
legs gsungs dgongs 'grel chos kyi rin chen mdzod / /
dam pa'i 'phreng mdzes dge legs gang chen mtsho' / /
bri'u las gtsug lag khang du bdag gis bris / /
dge zhing bkra shis / /
mang+galaM /
b+ha wa tuH /
dge'o /
