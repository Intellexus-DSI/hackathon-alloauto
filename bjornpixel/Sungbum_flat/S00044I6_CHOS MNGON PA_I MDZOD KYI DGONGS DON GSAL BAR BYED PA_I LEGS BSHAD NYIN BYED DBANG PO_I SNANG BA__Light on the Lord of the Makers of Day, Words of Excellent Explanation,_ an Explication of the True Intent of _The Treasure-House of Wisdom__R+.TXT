@# / /
chos mngon pa'i mdzod kyi dgongs don gsal bar byed pa legs bshad nyin byed dbang po'i snang ba las /
lam dang gang zag bstan pa zhes bya ba gnas drug pa'i rnam par bshad pa bzhugs so / /
@## / /
bden pa mthong dang sgom pa las / /
zhes sogs kyi skabs su /
lam dang gang zag bstan pa ste /
de yang bden pa mthong ba las mthong lam dang /
mthong don bsgoms pa las sgom lam zhes bshad na /
mthong sgom de dag zag bcas zag med gang du gtogs zhe na /
sgom lam rang gi ngo bo zag med yin kyang sgom lam gyis sgras brjod pa tsam la ni zag bcas zag med gnyis su yod de /
'jig rten pa dang 'jig rten las 'das pa'i sgom lam gnyis yod pa'i phyir /
mthong lam ni mtha' gcig tu zag med yin te /
khams gsum gyi mthong spang gi gnyen po yin pa'i phyir dang /
mthong spang chen po'i chen po sogs dgu cig car du spong la /
'jig rten pa'i lam la de 'dra'i mthu med pa'i phyir /
mthong sgom gnyis kyi khyad par la /
ngo bo'i khyad par ni /
mthong lam zag med kho na yin pa dang /
sgras brjod rigs kyis dbye ba'i sgom lam la zag bcas zag med gnyis ka yod pa'i khyad par /
dmigs pa'i sgo nas bden bzhi gang rung kho na la dmigs pa dang /
bden pa dang gong sa 'og sa ci rigs la dmigs pa'i khyad par /
rnam pa yang bden pa kho na'i rnam pa can dang /
bden pa dang zhi rags gang rung gi rnam pa yod med kyi khyad par /
dbye ba la bzod shes gnyis ka yod pa dang bzod shes gnyis las shes pa kho na yin pa'i khyad par /
spang bya spong tshul la /
dmigs pa shes pas che 'bring chung ngu dgu cig car du spong ba dang /
gnyen po goms pas rim gyis spong ba'i khyad par /
rten gyi sgo nas 'dod pa kho na dang /
khams gsum ga'i rten la yod pa'i khyad par /
rgyud kyi sgo nas mthong lam 'phags pa kho na /
sgom lam zag med 'phags pa kho na dang zag bcas skye 'phags gnyis ka'i rgyud la yod pa'i khyad par /
skye tshul gyi sgo nas /
stan cig kho na dang /
skye ba gzhan la yang skye ba'i khyad par rnams dang /
@# / /
gzhan yang mang ngo / /
! bden pa dag ni bzhir bshad do / /
zhes sogs kyi skabs su /
'o na /
bden pa mthong dang bsgom pa las / /
zhes bshad na /
bden pa de yang gang zhe na / /
de ni bzhi ste /
sdug bsngal dang /
kun 'byung dang /
'gog pa dang /
lam gyi bden pa ste bzhi'o / /
'di dag ni gnas dang por yang /
zag med lam gyi bden pa dang / /
zhes dang /
so sor brtags pa'i 'gog pa gang / /
zhes dang /
sdug bsngal kun 'byung 'jig rten dang / /
zhes pa rnams kyis bstan la /
'on kyang go rim ni skabs 'dir bstan pa dang mi mtshungs te /
'dir ni bden pa mngon par rtogs pa'i go rim dang mthun par bstan pa yin no / /
ci'i phyir /
de dag la bden pa zhes bya zhe na /
de dag 'phags pa rnams kyis ji ltar gzigs pa ltar du bden pas na bden pa zhes brjod pa ste /
'phags pa rnams kyis zag bcas rnams sdug bsngal gsum po ci rigs pas sdug bsngal ba dang /
sdug bsngal kun 'byung ba'i rgyu byed pa dang /
'gog pa ni sdug bsngal dang bral ba'i zhi ba /
lam bden ni 'gog pa de thob byed kyi thabs dam po gzigs shing /
gzigs pa ltar du bden pa'i phyir dang /
byis pa rnams kyis 'dzin tshul ni sdug bsngal la bde ba sogs phyin ci log tu 'dzin pas na 'dzin pa ltar du mi bden pa'i phyir ro / /
des na lugs 'dir zag bcas 'bras bu'i cha rnams la sdug bden dang /
rgyu'i cha rnams la kun 'byung zhes ming so sor btags pa tsam las rdzas su bye brag med de /
sdug bsngal snga ma rnams sdug bsngal phyi ma'i rgyu byed pa'i cha nas kun 'byung dang /
sdug bsngal snga ma'i 'bras bur gyur pa'i cha nas sdug bden du 'jog pas na bden pa dang po gnyis yin khyab mnyam du 'dod do / /
'gog bden ni 'dus ma byas so sor brtags 'gog dang /
lam bden ni /
zag med 'dus byas mthong sgom mi slob pa'i lam gsum gang rung du nges pas na /
bden pa phyi ma gnyis ni ming dang rdzas gnyis ka'i sgo nas so so ba yin no / /
zag bcas thams cad sdug bsngal gsum po ci rigs pas sdug bsngal ba'i cha nas sdug bden du 'jog tshul yod de /
spyir zag bcas thams cad khyab pa 'du byed kyi sdug bsngal gyis bcings pa ni sha dag yin la /
de'i steng du zag bcas kyi tshor ba bde ba lta bu yid du 'ong bar btags pa rnams ni ngo bo gnas skabs bde ba yin kyang 'gyur ba na sdug bsngal bskyed pa'i phyir 'gyur ba'i sdug bsngal dang /
tshor ba sdug bsngal lta bu'i yid mi 'ong rnams ni sdug bsngal gyis sdug bsngal ba ste /
de dag ni sdug bsngal gnyis kyis bcings pa yin la /
gnyis po de las gzhan pa'i 'du byed zag bcas thams cad ni khyab pa 'du byed kyi sdug bsngal kho nas sdug bsngal ba yin no / /
des na zag bcas kyi tshor ba bde ba dang btang snyoms rnams sdug bden yin kyang sdug bsngal ma yin zhes /
sngar gnas gnyis pa'i skabs su bshad pa ltar gyi khas len 'dzin mtshams de skabs 'dir yang shes par bya dgos te /
btsun pa dpal len gyis bde ba'i tshor ba med par 'dod pa sogs la skyon dang bcas pa brjod pa'i phyir te /
zhib pa 'grel pa rnams su blta'o / /
! gang la bcom dang blo yis gzhan / /
zhes sogs kyis skabs su /
lugs 'di'i bden gnyis 'jog tshul ni / /
chos gang bcom pa dang blos gzhan bsal na chos de'i blo mi 'jug pa ni kun rdzob ste /
dper na /
bum pa lta bu tho bas bcom pa na bum 'dzin gyi blo 'dor ba dang /
yang /
rkyen gyis ma bcoms kyang sa la sogs pa rdul rdzas brgyad du phye ba lta bu'i blos cha shas so sor bsal na chos de'i blo mi 'jug pa gang rung ste /
de gnyis la ni 'joms pas 'jig pa dang /
blos 'jig pa zhes kyang bya la /
dbyibs kyi kun rdzob dang /
tshogs pa'i kun rdzob zhes kyang brjod do / /
de las gzhan pa'i chos gang bcoms pa dang blos chos gzhan bsal na yang de'i blo mi 'dor ba gzugs kyi chung mtha' rdul phra rab dang /
dus kyi thung mtha'i skad cig ma lta bu don dam du 'dod pa ste /
de dag la cha shas med pas bcoms pa dang blos gzhan bsal bar mi nus pa'i phyir snyam du bsam pa'o / /
des na shes pa rnams kyang tshogs pa dang rgyun ni kun rdzob dang /
skad cig ni don dam du 'dod pa ste /
mdor bsgril na /
@# / /
cha shas dang bcas pa rnams ni kun rdzob dang /
cha shas med pa'i chos rnams don dam du 'jog la /
'dus ma byas gsum ni cha shas dang bcas kyang don dam du 'dod dgos sam snyam mo / /
! tshul gnas thos dang bsam ldan pas / /
zhes sogs kyi skabs su /
mngon par rtogs pa'i rim pa nyams su len tshul la /
mdor bstan rgyas bshad gnyis las /
dang po ni /
thog mar rnam par mi g.yeng ba'i rgyu so thar ris bdun gang rung gi tshul khrims la gnas te /
mi rmongs pa'i rgyu bden pa mthong ba dang mthun pa'i thos pa la brtson par byed pa dang /
de nas /
gtan la 'bebs pa'i rgyu thos pa'i don phyin ci ma log par sems par byed pa dang /
de nas nyon mongs pa dang 'brel ba'i rgyu bsam pa'i don de bsgom pas ting nge 'dzin la rab tu sbyor ba'i sgo nas nyams su len pa'o / /
! thos sogs las byung blo rnams ni / /
zhes sogs kyi skabs su /
'o na /
thos byung gi shes rab la sogs pa de dag ji ltar zhe na /
bye brag smra bas thos byung gi shes rab ni ming gi yul can dang /
bsam byung ni res 'ga' yi ges don 'dren la /
res 'ga' don gyis yi ge 'dren pas ming don gnyis ka'i yul can dang /
sgom byung ni yi ge la ma ltos par don la 'jug pas don kho na'i yul can du 'dod do / /
slob dpon nyid kyis bzhed pa ni /
de ltar na /
ming la dmigs pa thos byung dang /
don la dmigs pa sgom byung yin pa'i phyir /
de gnyis las bsam byung mi 'grub par 'gyur bas /
des na yid ches kyi lung dang /
rig pas dpyad pa dang /
ting nge 'dzin la mnyam par bzhag pa gsum las don rtogs pa'i shes rab gsum ni rim pa ltar thos byung gi shes rab sogs gsum du bzhed pa ltar don la gnas so / /
! bsrings gnyis ldan chog mi shes dang / /
zhes sogs kyi skabs su /
gnyis pa mngon par rtogs pa'i rim pa rgyas par bshad pa la /
tshogs lam /
sbyor lam /
mthong lam gsum las /
de yang dang po lam sgom pa'i rten gyi gang zag ni /
lus 'du 'dzi las bsrings te gcig pur gnas pa dang /
sems nyon mongs can gyi rnam rtog las bsrings pa gnyis dang ldan pa dang /
'dod chung chog shes la gnas pa zhig kyang dgos te /
'dod chen can dang /
chog mi shes pas ni ma yin no / /
'dod chen dang /
chog mi shes pa'i khyad par la bshad tshul mang yang /
don ni /
rnyed bkur sogs sngar ma rnyed pa la 'dod pa ni 'dod chen can yin la /
rnyed kyang da dung mang ba dang bzang ba 'dod pa ni chog mi shes pa yin no / /
de dag las bzlog pa ni de gnyis kyi gnyen po 'dod pa chung ba dang /
chog shes pa dag yin no / /
'dod chen dang chog mi shes pa gnyis ni chags pa mi dge ba yin pas 'dod pa'i sas bsdus yin la /
'dod chung chog shes ni ma chags pa'i dge ba yin pas khams gsum char gyi sas bsdus dang /
zag med kyi sas bsdus kyang yod do / /
ma chags pa de dag la ni 'phags pa'i rigs zhes bya ste /
de dag las 'phags pa rnams 'byung ba'i phyir /
'phags pa'i rigs de la'ang mdo las bzhir gsungs te /
chos gos la ma chags pa dang /
bsod snyoms la ma chags pa dang /
mal cha dang stan la ma chags pa dang /
spong ba dang bsgoms pa la dga' ba'i 'phags pa'i rigs rnams su gsungs pa'i phyir /
de las dang po gsum ni chog shes pa'i rang bzhin yin la /
bzhi pa yang 'dod pa dang srid pa la rgyab kyi phyogs pas ma chags pa'i rang bzhin te /
'di'i dngos bstan gyi spong ba ni 'gog bden dang /
bsgom pa ni lam bden yin la /
de dag la dga' ba ni ma chags pa dang mtshungs ldan gyi dad pa yin pa'i phyir /
yang /
'phags pa'i rigs bzhis ci zhig bstan zhe na /
dang po gsum gyis thar pa sgrub pa'i kun tu spyod pa'i tshul bstan la /
mtha' mas ni thar pa sgrub pa'i bya ba'i las bstan to / /
yang /
'di ltar chos gos la sred pa dang /
de bzhin du bsod snyoms dang /
mal stan dang /
'byung 'jig la sred pa bzhi skye ba'i gnyen por yang 'phags pa'i rigs bzhi bstan pa ste /
srid pa dang po gsum ni go sla la /
'byung 'jig la sred pa ni sngar yang bshad zin pa ltar /
bdag dbang po dang 'khor los bsgyur ba sogs su gyur na ci ma rung snyam pa lta bu skye ba la sred pa ni 'byung ba la sred pa dang /
yang /
bdag shi ba dang med par gyur kyang ci ma rung snyam pa lta bu chad pa la chags pa ni 'jig pa la sred pa @# / /
ste /
'di gnyis gyi gnyen por 'phags pa'i rigs bzhi pa bstan to / /
yang na /
bdag gir 'dzin pa'i dngos po chos gos sogs gsum la sred pa dus su zhi bar bya ba'i phyir dang po gsum bstan la /
bdag tu 'dzin pa'i dngos po lus la sred pa dang /
bdag gir 'dzin pa'i chos gos la sred pa sogs bdag dang bdag gir sred pa gnyis ka gtan du zhi bar bya ba'i phyir rigs bzhi pa bstan pa'o / /
'di'i skabs kyi dus su zhi ba zhes pa ni re zhig spong ba'i don yin la /
gtan du zhi ba zhes pa ni ye mi skye ba'i chos can du byed pa'i don no / /
! de la 'jug pa mi sdug pa / /
zhes sogs kyi skabs su /
zhi gnas sgom tshul dang /
lhag mthong sgom tshul gnyis /
dang po la /
mdor bstan rgyas bshad gnyis las /
dang po ni /
gong gi gzhung des bstan pa ste /
de yang /
zhi gnas bsgom pa la 'jug pa'i tshe /
de'i gegs su gyur pa 'dod chags lhag par spyad pa'i gnyen por mi sdug pa dang /
rnam rtog lhag par spyad pa'i gnyen por dbugs 'byung rdub dran pa'i sgo nas 'jug go zhes bstan pa'o / /
! keng rus chags bcas thams cad la / /
zhes sogs kyi skabs su /
'dod chags kyi gnyen por mi sdug pa bsgom tshul rgyas par bshad pa ste /
de yang 'dod chags ni bzhi ste /
kha dog la chags pa dang /
dbyibs dang /
reg pa dang /
bsnyen bkur la 'dod chags pa'o / /
de dag gi gnyen por mi sdug pa'i 'du shes dgu bsgom par bya ste /
dang po'i gnyen por rnam par sdos pa dang /
rnam par rnag pa dang /
rnam par dmar ba gsum la dmigs nas mi sdug pa'i 'du shes bsgom pa dang /
gnyis pa'i gnyen por rnam par zos pa dang /
rnam par 'thor ba gnyis la dmigs nas sgom pa dang /
gsum pa'i gnyen por rnam par 'bus gzhigs pa dang /
rgyus pas brang breng du sprel ba'i keng rus gnyis la dmigs nas bsgom pa dang /
bzhi pa'i gnyen por shi ba'i ro g.yo ba med pa la dmigs nas bsgom pa dang /
keng rus kyi 'du shes ni chags bcas thams cad la bsngags pa yin pas kha dog la chags pa sogs 'dod chags thams cad kyi gnyen por sgom par byed do / /
mi sdug pa bsgom pa 'di ni sgro btags pa'i mos pa yid byed yin pa dang /
kha dog dang dbyibs nyi tshe ba la dmigs pa'i phyir nyon mongs rnam par gnon pa tsam yin gyi gtan nas spong bar byed pa ni ma yin no / /
keng rus kyi 'du shes sgom tshul de la yang las dang po pas sgom tshul dang /
yongs su sbyang ba byas pa'i sgom tshul dang /
yid la byed pa yongs su rdzogs pa'i sgom tshul gsum las /
dang po ni /
rang gi lus kyi dpral ba sogs gang yang rung bar sha 'theb gang myags te bog nas rus pa nyid du sems shing goms par byed pa nas rim gyis lus ril po dang /
gnas khang dang /
mthar gyis phyi'i rgya mtsho'i bar keng rus su spro zhing bsgom pa dang /
yang /
dmigs pa mtha' nas rim gyis sdud de rang gi lus 'ba' zhig rus pa yin pa la sems sdud nas bsgom pa'o / /
gnyis pa ni /
spro tshul sngar bzhin la /
bsdu ba'i tshe rkang pa'i rus pa rnams bor nas lus lhag ma rus pa nyid du dmigs pa nas bzung /
rim gyis lus phyed dang /
de nas thod pa'i phyed kyi bar rus par btang zhing bor ba'i lhag ma thod phyed rus pa yin pa la sems 'dzin nas bsgom pa'o / /
gsum pa ni /
spro bsdu byings sngar bzhin la /
thod phyed rus par dmigs pa yang bor nas smin ma gnyis kyi bar du rus pa ma theb gang tsam la sems bzung nas bsgom pa'o / /
! mi sdug ma chags sa bcu dang / /
zhes sogs kyi skabs su /
mi sdug pa'i 'du shes sam yid byed 'di dag ngo bo ma chags pa'i dge ba dang /
'khor dang bcas na phung po bzhi'am lnga / /
sa ni bsam gtan gyi dngos gzhi bzhi dang /
nyer bsdogs bzhi /
bsam gtan khyad par can te dgu /
'dod pa dang bcu na yod la /
dmigs pa ni /
'dod pa'i snang ba'i kha dog dang dbyibs la dmigs shing /
rten ni gling gsum gang rung gi mi las gzhan med do / /
de yang sngar 'dris pa rnams ni 'dod pa las 'dod chags dang bral ba tsam gyis thob la /
ma 'dris pa rnams kyis ni sbyor ba'i stobs kyis thob bo / /
! dbugs rdub dbugs 'byung dran pa ni / /
zhes sogs kyi skabs su /
rnam rtog gi gnyen por dbugs 'byung rdub sgom tshul rgyas par bshad pa la /
'di'i dngos bstan gyi dran pa zhes pa @# / /
ni dbugs 'byung rdub ji lta ba shes pa'i shes rab la dran pa'i ming gis btags pa'o / /
de ni sa lnga na yod de /
rang grogs tshor ba btang snyoms 'ba' zhig dang mtshungs par ldan pas na /
bsam gtan dang po gsum gyi nyer bsdogs gsum dang /
bsam gtan khyad par can dang /
'dod pa rnams su yod pa'i phyir /
tshor ba bde sdug dang mtshungs ldan du song ba ni med la /
'on kyang 'ga' zhig gis ni /
dngos gzhi dang po gsum gyi'ang tshor ba btang snyoms dang mtshungs ldan du 'gro ba srid pas sa brgyad pa yin no / /
zhes 'dod do / /
de'i spyod yul te dmigs pa ni rlung yin la /
de kho na nyid yid la byed pa'ang yod do / /
thob tshul ni 'dris pa dang ma 'dris pa'i khyad par las rim pa bzhin 'dod chags dang bral ba dang sbyor ba'i stobs kyis thob ste /
mi sdug pa bsgom pa'i shes rab bzhin no / /
gang zag ni 'dod pa'i rten can kho na yin te /
'dod pa ba rnam rtog mang ba'i phyir /
de yang lha dang /
gling gsum gyi mi ma gtogs 'gro ba gzhan dang sgra mi snyan pa mi 'byung ste /
blo mi gsal ba'i phyir dang /
mthong lam gyi rten du mi rung ba'i phyir /
man ngag 'di ni chos 'di pa kho na ma gtogs phyi rol mu stegs pa la med de /
de dag la la chos zab mo lung ston pa med pa'i phyir /
dbugs 'byung rdub dran pa'i man ngag la drug ste /
bgrang dang rjes 'gro 'jog pa dang /
rtog pa dang ni bsgyur ba dang / /
yongs dag rnam pa drug tu 'dod / /
ces pa ltar ste /
bgrang ba ni /
dbugs rdub pa dang 'byung ba la sems rtse gcig tu gtang nas gcig nas bcu'i bar grangs ma 'chol zhing chad lhag med par yid kyis bgrang ba ste /
de las nyung na bying ba dang mang na rgod pa skye ba'i phyir mi bgrang ngo / /
rjes su 'gro ba ni /
dbugs nang du 'jug pa na lus stobs che chung gis phyi rol 'doms gang nas mtho gang bar gyis nas lkog ma snying ga sogs nas rkang mthil gyi bar lus kyi cha shas gang du rim gyis 'jug pa dang /
'byung ba na yang rkang mthil nas rim gyis sna'i bu gnas phyi rol tu stobs chung na mtho gang nas /
che na 'doms gang gi bar du 'byung ba la sems gtad nas shes par bya ba dang /
'jog pa ni /
sna rtse nas rkang mthil gyi bar /
gnas par lta ba sogs dang /
nye bar rtog pa ni /
rdub pa dang 'byung ba'i dbugs 'di dag rlung yin mod kyang de 'ba' zhig ma yin par gzugs rdzas brgyad 'dus kyi rang bzhin yin pa dang /
de la brten pa'i sems dang sems byung gi chos kyi rjes 'brang dang bcas na phung po lnga pa can yin pa sogs khyad par gyi chos la nye bar rtog pa'o / /
bsgyur ba ni /
blo rim gyis goms pa na rlung la dmigs pa'i blo bsgyur te drod nas chos mchog gi bar gong nas gong du dge ba'i rtsa ba rnams la dmigs pa yang dag par sbyar ba'o / /
yongs su dag pa ni /
de bas kyang mchog tu gyur pa mthong sgom gyi lam la 'jug pa'o / /
bsgyur ba dang /
yongs su dag pa'i bshad tshul la mi 'dra ba gzhan yang yod do / /
yang /
spyir dbugs rdub pa dang /
'byung ba de dag sa gang du gtogs zhe na /
lus kyi phyogs gcig yin pa'i phyir lus sa gang du gtogs pa de'i sar gtogs te /
'dod pa'i lus la brten na 'dod pa'i sar gtogs pa nas /
bsam gtan gsum pa'i lus la brten na gsum pa'i sar gtogs pa'i bar du'o / /
bzhi pa'i sar gtogs pa med de /
de ni rlung rgyu ba med pa'i phyir /
'o na /
gong du 'dod pa'i rten la ma gtogs med par bshad pa dang 'gal lo / /
zhe na /
mi 'gal te /
de ni dbugs 'byung rdub la dmigs pa'i shes rab kyi lus rten gyi dbang du byas pa yin la /
'dir ni dbugs 'byung rdub nyid sa gang du yod dpyad pas mi mtshungs so / /
dbugs 'byung rdub de ni lus sems khyad par can sbubs dang bcas pa la brten pa yin pas /
nur nur po sogs dang /
sems med pa dang /
gzugs med pa rnams la ni ma yin no / /
mi sdug pa dang /
dbugs 'byung rdub ni rgyud kyis bsdus pa sems can zhes bya ba'i grangs su gtogs la /
'on kyang dbang po dang tha dad par 'jug pas na sems kyis ma zin pa zhes bya'o / /
rlung de dag byung ba gsum gyi nang nas rgyu mthun las byung ba yin la /
rnam smin dang rgyas byung ni med do / /
de yang rang sa dang gong ma'i sems kyis rtogs kyi /
@# / /
'og ma'i sems kyis gong ma'i rlung de gnyis mi rtogs so / /
gong ma'i lus la 'og ma'i sprul sems dang /
spyod lam pa'i sems gnyis 'byung yang /
nges kyang gong ma'i lus sems mi rtogs so / /
zhes 'dod do / /
yang /
sems gnas pa'i thabs dgu'i sgo nas zhi gnas sgrub tshul sogs ni gzhan las shes so / /
! dran pa nyer gzhag bsgom par bya / /
zhes sogs kyi skabs su /
de ltar lam la 'jug pa'i sgo gnyis kyis zhi gnas 'grub kyang /
lhag mthong gi shes rab med na nyon mongs pa rnams rtsa ba nas spong mi nus pas na de bskyed pa'i phyir du lus dran pa nye bar gzhag pa dang /
tshor ba dang /
sems dang /
chos dran pa nye bar gzhag pa bzhi bsgom par bya la /
sgom tshul yang lus tshor sems chos rnams la rang rang gi mtshan nyid dang /
'dus byas thams cad mi rtag pa dang /
zag bcas thams cad sdug bsngal ba sogs spyi'i mtshan nyid gnyis su yongs su brtags pas bsgoms pa'o / /
dran pa nyer gzhag de dag gi ngo bo ni shes rab yin la /
shes rab des dran pa nye bar 'jog par byed pa'i phyir 'bras ming rgyu la btags pa'o / /
de la yang sbyor byung ni thos bsam sgom gsum gyi shes rab gsum yod la /
skyes thob ni med do / /
yang /
dran pa nyer gzhag la sgras brjod rigs sam dngos btags ma phye bar dbye na /
rang bzhin dran pa nyer gzhag dang /
'brel pa dran pa nyer gzhag dang /
dmigs pa'i dran pa nyer gzhag gsum las /
dang po ni /
bshad ma thag pa'i thos sogs kyi shes rab rnams dang /
gnyis pa ni /
shes rab de dag dang mtshungs ldan gyi sems sems byung rnams dang /
gsum pa ni /
de dag gi dmigs yul du gyur pa'i lus tshor sems chos rnams so / /
go rim ni skye ba'i rim pa dang mthun pa dang /
grangs nges ni /
lus la gtsang ba dang /
tshor ba la bde ba dang /
sems la rtag pa dang /
chos la bdag tu 'dzin pa'i phyin ci log gi rtog pa bzhi'i gnyen por lus dran pa nyer gzhag sogs bzhir bstan pa'o / /
de las dang po gsum ni rang rang gi dmigs yul lus sogs so so ba la dmigs bsan ma 'dres pa la dmigs pa yin la /
bzhi pa des chos thams cad la dmigs na 'dres pa dang /
'du shes dang /
'du byed dang /
'dus ma byas sogs re re ba kho na la dmigs nam 'dres pa la dmigs pa yin no / /
de yang dang por lus sogs ma 'dres pa la dmigs pa'i dran pa nyer gzhag la goms par byas nas /
de la goms pa na chos dran pa nyer gzhag gi dmigs yul lus tshor sems chos rnams spyir bsdus te 'dres par dmigs pa la sems gnas nas dmigs pa de dag la rnam pa mi rtag pa dang /
sdug bsngal ba dang /
stong pa dang /
bdag med par blta zhing dpyod par byed pa'o / /
des na rang mtshan kho na la dmigs pa dang /
spyi mtshan la dmigs pa dang /
'dras pa la dmigs pa gsum rim pa bzhin tshogs lam chung 'bring che gsum du 'jog go /
de lta bu'i zhi lhag gnyis ni tshogs lam gyi gtso bo yin pa'i phyir 'dir dngos su smos pa yin gyi /
gzhan ni theg pa gsum po rang rang gi byang chub tu sems bskyed pa'i dge ba sbyor lam gyi snga rol tu yod pa thams cad de dang de'i tshogs lam du 'jog go /
'o na /
lugs 'dir tshogs sbyor gyi lam gnyis lam mtshan nyid pa yin nam ma yin zhe na /
tshogs lam ni lam dngos la 'jug pa'i sgo dang /
sbyor lam ni lam dngos la sbyor byed yin pas rgyu mtshan gyis lam du btags pa tsam las lam dngos yin par mi 'dod de /
'grel pa mngon pa'i rgyan las /
des na lam dang po gnyis ni rim pa ltar lam dngos la 'jug pa'i sgo dang /
dngos su sbyor ba yin pas lam du btags pa yin la /
phyi ma gsum ni rim pa ltar bden pa mngon sum du mthong ba dang /
de'i rgyun goms par byed pa dang /
goms pa mthar phyin pa'i phyir lam mtshan nyid pa yin no / /
zhes gsungs pas na lam dngos ni mthong sgom mi slob lam gsum po gang rung du nges par 'dod do / /
des na lam lnga yod kyang de lnga po gang rung yin na lam yin pas ma khyab pa dang /
tshogs sbyor gang rung yin na lam ma yin pas khyab pa dang /
lam dang lam bden gnyis don gcig tu 'dod dgos pa yin no / /
'o na lam du zhugs pa la 'phags lam du zhugs dgos par thal /
tshogs sbyor gnyis po de lam ma yin pa'i phyir zer na ma khyab ste /
tshogs lam de lam dngos la 'jug pa'i sgo @# / /
yin pas der nam zhugs pa nas /
lam du zhugs par 'jog dgos pa'i phyir dang /
tshogs lam du zhugs pa'i dus mtshams kyang theg pa rang rang gi byang chub tu sems bskyed ma thag pa'i dus nyid nas 'jog dgos pa'i phyir ro / /
de la kho na re /
tshogs lam pa chos can /
lam thob par thal /
lam zhugs gang zag yin pa'i phyir zer na ma khyab /
yang de chos can /
lam ma zhugs yin par thal /
lam rgyud la mi ldan pa'i gang zag yin pa'i phyir zer na yang ma khyab bo / /
de bzhin du lam la /
mkhyen pa dang ye shes gnyis re re nas ma khyab ste /
de gnyis gang rung la shes pas khyab pa gang zhig /
lam la thob pa dang zag med kyi sdom pa yang 'jog dgos pa'i phyir /
mkhyen pa la lam gyis kyang ma khyab ste /
gnas dang gnas min mkhyen pa'i stobs sogs kyi ngo bor gyur pa'i kun rdzob shes pa lam ma yin pa'i phyir /
'di dag sogs skabs mang por grub mtha' gong 'og gi khas len ma 'dres par lan 'debs shes pa gal che'o / /
tshogs lam gyi rtogs pa'i khyad par ni /
chos thams cad bdag med par spyi'i tshul du rtogs pa dang /
spangs pa'i khyad par nyon mongs pa la dgrar blta ba'i sgo nas bsun 'byin pa dang /
lus rten ni /
gling gsum gyi skyes pa bud med dang /
klu dang /
'dod gzugs kyi lha sogs kyang yod la /
gzugs med pa dang /
sgra mi snyan pa dang /
dmyal ba pa sogs ni med par 'dod do / /
'o na /
bdag cag gi ston pa dmyal ba'i shing rta 'dren pa'i gyad du gyur pa'i tshe byang chub tu sems bskyed bar bshad pa ma yin nam zhe na /
lugs 'dir /
de'i tshe sems bskyed kyi rten gzhan sdug bsngal ba la dmigs pa'i snying rje bskyed pa yin kyang /
de la brten pa'i byang chub tu sems bskyed pa min zhes smra dgos so / /
! de las dro bar gyur pa 'byung / /
zhes sogs kyi skabs su sbyor lam bstan pa ste /
tshogs lam gyi gnas skabs su chos dran pa nyer gzhag spyi la dmigs pa'i shes rab de las ni sbyor lam dro bar gyur pa 'byung ste /
mthong spang nyon mongs kyi bud shing sregs byed mthong lam gyi me 'byung ba'i snga ltas su gyur pa'i phyir dro ba zhes brjod pa'o / /
ye shes de ni bden pa bzhi'i spyod yul can yin la /
de yang skad cig ma gcig gis ni bzhi char la dmigs mi nus pas rgyun chags pa'i sgo nas yin no / /
des na tshogs lam nas bden bzhi la mi dmigs la sbyor lam drod nas dmigs pa yin no / /
de la kho na re /
tshogs lam nas bden bzhi gang rung la dmigs par thal /
dmigs yul phung po sogs bden pa la dmigs pa'i phyir /
zer na /
de'i dmigs yul phung po sogs bden bzhi gang rung yin mod kyang /
de dag la bden pa'i khyad par du ma phye bar dmigs pas na bden pa'i rnam pa can ma yin la /
sbyor lam nas bden ba'i bye brag tu so sor phye nas dmigs pa'i phyir ro / /
drod kyi ye shes de'i rnam pa la ni mi rtag la sogs bcu drug gi rnam pa can yod la /
ye shes de chung 'bring chen por 'phel ba las rtse mo'i ye shes 'byung ste /
de yang dmigs rnam drod dang mtshungs par bden bzhi mi rtag la sogs pa bcu drug gi dmigs rnam can no / /
'on kyang drod las chos mchog tu gyur pas na rtse mo zhes ming du btags so / /
drod rtse gnyis ni nyams pa srid pas g.yo ba zhes bya ba yin la /
de yang g.yo ba chung ngu ni drod dang /
chen po ni rtse mo'o / /
bzod pa dang chos mchog gnyis ni shas cher nyams pa mi srid pas mi g.yo ba zhes bya la /
de yang mi g.yo ba chung ngu ni bzod pa dang /
chen po ni chos mchog go /
drod rtse gnyis ka'ang dang por chos dran pa nyer gzhag nyid kyis dmigs pa la 'jug cing rnam pa btod par byed la /
phyis ni lus dran pa nyer gzhag sogs gzhan gsum gyis kyang 'phel bar byed do / /
de'i rnam pa btod pa zhes pa ni thog mar bsgom pa'i don yin la /
'phel ba zhes pa ni bsgom pa de goms shing byang bar byed pa'i don no / /
rtse mo de chung 'bring chen por rim gyis 'phel ba las bzod pa'i ye shes skye ste bden pa la ches cher bzod pa'i don no / /
bzod pa la'ang gsum yod pa'i nang nas chung 'bring gnyis ni /
thog mar bden pa la rnam pa btod pa'i tshe drod rtse gnyis dang mtshungs par chos dran pa nyer gzhag kho nas rnam pa btod cing 'god par byed la /
'phel ba ni drod rtse dang mi mtshungs te /
bzod pa chung 'bring chen po thams cad chos @# / /
dran pa nyer gzhag kho nas 'phel bar byed pa las lus dran pa nyer gzhag sogs gzhan gyis ma yin te /
de ni chos mchog dang nye zhing /
chos mchog ni mthong lam dang nye la /
mthong lam de chos dran pa nyer gzhag gi ngo bo yin pas de dang 'dra bar bstan pa'i phyir ro / /
bzod pa chung ngu de ni 'dod pa'i bden bzhi'i rnam pa mi rtag sogs bcu drug dang /
khams gong ma gnyis bsgril ba'i bden bzhi'i rnam pa bcu drug ste rnam pa'i skad cig ma sum cu rtsa gnyis tshang bar bsgom pa'o / /
bzod pa 'bring la ni /
rnam pa so gnyis po de dag las dang por rnam pa re re nas phri ba'i mthar dmigs pa dor nas bsgom pa dang /
dmigs yul bden pa dang rnam pa dus mnyam du phri nas lhag ma bsgom pa'i lugs gnyis bshad pa las /
dang po ni /
gong du bzod pa chung ngu'i rnam pa so gnyis tshang bar bsgom pa'i rjes su thog mar khams gong ma gnyis kyi gnyen po lam bden gyi rnam pa bzhi'i dang po lam gyi rnam pa bor te lhag ma sum cu rtsa gcig bsgom pa dang /
de nas rig pa bor te sum cu dang /
de nas sgrub pa bor te nyer dgu /
nges 'byin bor te nyer brgyad /
de nas gong ma'i lam bden la dmigs pa bor te gong ma'i 'gog pa dang /
kun 'byung dang /
sdug bden gyi rnam pa dang dmigs pa rnams kyang rim gyis re re nas dor ba dang /
de nas 'dod pa'i gnyen po lam bden nas sdug bden gyi bar gyi dmigs rnam rnams kyang sngar ltar re re nas dor ba'i mthar /
'og nas 'byung ba ltar gang zag dbang po rno rtul bzhi'i gnyen po sgom tshul gyi dbang las sdug bden gyi rnam pa bzhi las gang rung gcig lan gnyis su bzlas te bsgom pa'i bar rnams bzod pa 'bring ste /
bsdoms pas skad cig ma bzhi brgya dang dgu bcu rtsa bdun no / /
'di'i dbang du byas pa'i grangs kyi sdom tshig tu /
dang po gsum la dgu bcu ste /
de nas dgu nyid phri ba dgu /
mtha' ma'i rnam pa gnyis bsnan pa / /
'di yi grangs su nges par bzung / /
zhes 'grel pa mngon pa'i rgyan du 'dren par mdzad 'dug ba 'di'i rtsi tshul ni /
gong du bshad pa ltar gyi rnam pa re re nas dor nas bsgom pa'i grangs gsum tshan gsum tshan du bsdoms nas bgrang ba ste /
gsum tshan dang po bsdoms pa la dgu bcu /
de nas rim gyis dgu re dgu re phri ba'i gsum tshan dgu ste /
phyi ma'i gsum tshan dang po la sngar las dgu phri bas brgyad cu gya gcig /
gnyis pa la de las dgu phri bas bdun cu don gnyis sogs rtsis kyi dgu zla'i grangs bzhin rim gyis phri ba'i mtha' ma gsum tshan dgu pa la grangs dgu rkyang gcig 'byung ba bcas khyon gsum tshan bcu'i grangs bsdoms pa'i thog /
'dod pa'i sdug bden gyi rnam pa gcig la lan gnyis bzlas pa bsnan pas skad cig ma bzhi brgya dang dgu bcu rtsa bdun tshang ba'i don yin no / /
bshad tshul gnyis pa ltar na /
bzod pa 'bring skad cig ma brgya dang bcu dgu ste /
de yang bzod pa chung ngu rnam pa sum cu rtsa gnyis tshang bar bsgoms pa'i rjes la /
khams gong ma gnyis bsdoms pa'i gnyen po lam bden gyi rnam pa bzhi por te lhag ma nyi shu rtsa brgyad bsgom pa dang /
de nas 'dod pa'i gnyen po lam bden gyi rnam pa bzhi por te lhag ma nyi shu rtsa bzhi dang /
de nas gong ma gnyis kyi 'gog bden gyi rnam pa bzhi por te lhag ma nyi shu dang /
de nas 'dod pa'i 'gog bden gyi rnam pa bzhi por te lhag ma bcu drug dang /
de nas gong ma gnyis kyi kun 'byung gi rnam pa bzhi por te lhag ma bcu gnyis /
de nas 'dod pa'i kun 'byung gi rnam pa bzhi por te lhag ma brgyad /
de nas gong ma gnyis kyi sdug bden gyi rnam pa bzhi por nas lhag ma 'dod pa'i sdug bden gyi rnam pa bzhi bsgom pa'i bar dbang po rno rtul 'dra zhing /
de nas sgom pa po de la dbang rnon lta ba spyad pa dang /
dbang rtul sred pa spyad pa gnyis yod pa'i dang po de yin na /
'dod pa'i sdug bden gyi rnam pa dang po gnyis las gang rung zhig dor nas lhag ma gsum bsgom pa dang /
de nas rnam pa dang po gnyis ka dor nas /
phyi ma gnyis bsgom pa dang /
de nas dbang rnon lta ba spyad pa de la yang bdag tu lta ba spyad pa dang /
bdag gir lta ba spyad pa gnyis yod pa'i dang po de yin na bdag lta'i gnyen po bdag med pa'i rnam pa lan gnyis su bsgom la /
gnyis pa de yin na bdag gir lta ba'i gnyen po stong pa'i rnam pa lan gnyis su bsgom mo / /
yang /
dbang rtul srid pa spyad pa yin na ni 'dod pa'i sdug bden gyi @# / /
rnam pa bzhi las phyi ma gnyis gang rung zhig dor nas lhag ma dang po gsum bsgom pa dang /
de nas phyi ma gnyis ka dor nas dang po gnyis bsgom pa dang /
de nas sred pa spyad pa de la yang /
nga rgyal shas che ba dang /
le lo shas che ba gnyis las dang po yin na nga rgyal gyi gnyen po mi rtag pa'i rnam pa lan gnyis su bsgom la /
gnyis pa yin na le lo'i gnyen po sdug bsngal gyi rnam pa lan gnyis su bsgom pa ste /
de la dbang po rno rtul gang gi dbang du byas kyang skad cig ma brgya dang bcu dgu'o / /
'di'i sdoms su /
nyer brgyad rtsa bzhi nyi shu dang / /
bcu drug bcu gnyis brgyad dang bzhi / /
gsum gnyis rnam pa mtha' ma gcig /
lan gnyis bsnan pa 'di yi grangs / /
zhes gsungs te go sla'o / /
de ltar bshad tshul gnyis las 'grel pa'i dgongs pa ni phyi ma yin par mkhas pa rnams gsung ngo / /
'o na /
bzod pa chung ngu'i skabs su dmigs rnam tshang bar bsgo la /
'bring gi tshe rim gyis phri nas mthar 'dod pa'i sdug bden kho na la dmigs shing de kho na'i rnam pa bsgom pa'i rgyu mtshan ci zhe na /
khams gsum po sun 'byin pa la dang por mtha' dag la dmigs kyang /
phyis ni 'dod khams kho na dang por shes shing spangs dgos par mthong nas de kho na la dmigs pa'o / /
des na bzod pa 'bring gi mthar bshad tshul snga phyi gang ltar na'ang mtha'i skad cig ma bcu gcig 'dod pa'i sdug bden kho na la dmigs pa ltar /
bzod pa chen po yang 'dod pa'i sdug bden kho na dmigs yul du byed la /
bzod pa chen po de ni skad cig ma gcig yin pa las snga ma rnams ltar skad cig ma rgyun chags pa ma yin zhing /
de bzhin du sbyor lam chos mchog kyang 'dod pa'i sdug bden kho na la dmigs shing skad cig ma gcig yin la /
des zag med kyi skal mnyam gyi rgyu mi byed kyang rang gi stobs kyis mthong lam dngos su 'dren pas na 'jig rten pa'i chos kyi mchog ces bya'o / /
'di thad 'grel pa mngon pa'i rgyan du /
bzod pa 'bring gi mthar bshad tshul snga ma ltar na skad cig ma drug dang zhes pa ni yig skyon du nges te /
de ltar yin min rtsis na shes pa'i phyir ro / /
bzod pa 'bring gi skad cig mtha' ma gnyis kyi tshe sngar bshad pa'i gang zag gi dbang po'i bye brag ltar 'dod pa'i sdug bden gyi rnam pa bzhi las gang rung zhig lan gnyis su bsgom par bshad pa'i dmigs rnam gang yin pa de bzhin du de dang rgyun gcig pa'i bzod pa chen po dang /
chos mchog dang /
mthong lam sdug bsngal chos bzod dang /
chos shes rnams kyang dmigs rnam de kho na dang mthun pa yin no / /
'di dag gi snga phyi'i skad cig ma zhes pa rnams ni bya rdzogs kyi thung mtha'i skad cig ma la byed pa las /
dus kyi thung mthong mtha'i skad cig ma la byed pa ni min te /
'og tu dpyad do / /
! thag pa gong ma ba rnams ni /
sbyor lam chos mchog la yang chung 'bring chen po'i dbye ba 'thad pa ma zad /
sbyor lam bzhi po thams cad kyis bden pa bzhi char la dmigs shing /
de dag gi rnam pa yid la byed par yang mi 'gal la /
'dir drod rtse bzod pa rnams la chung 'bring chen po'i dbye ba yod kyang /
chos mchog la de 'dra'i dbye ba med par skad cig ma gcig tu 'dod pa dang /
de yang 'dod pa'i sdug bden gyi rnam pa can kho nar 'dod pa sogs ni bye brag smra bas kun brtags yin no zhes bzhed do / /
drod sogs kyi ye shes bzhi po thams cad kyang gtso bo ni shes rab yin la /
'khor dang bcas na phung po lnga pa ste /
de dag gi rjes 'brang gi gzugs ni bsam gtan gyi sdom pa kho na'o / /
yang de dag gi thob pa ni sbyor lam du ma gtogs te /
mthong lam pa'i rgyud la sbyor lam gyi thob pa yod pa gang zhig /
thob pa sbyor lam yin na mthong lam pas sbyor lam mngon du byed par thal ba'i skyon yod pa'i phyir /
! nges 'byed cha mthun rnam pa bzhi / /
zhes sogs kyi skabs su /
sbyor lam drod sogs bzhi po de dag la nges 'byed cha mthun zhes kyang bya ste /
nges par 'byed pa ni mthong lam yin la /
de'i cha ni mthong lam gyi phyogs gcig sdug bsngal chos bzod la byed cing /
de nyid drod sogs bzhi pos dngos brgyud ci rigs pa'i sgo nas 'dren par byed pa'i phyir de dang mthun pa zhes brjod pa'o / /
drod sogs bzhi po thams cad kyang sgom byung yin la sa ni bsam gtan sa drug po gang rung la brten pa'o / /
! gnyis ni 'og na'ang yod pa'am / /
zhes pas /
btsun pa dbyangs sgrog gis @# / /
drod rtse gnyis la 'dod pa'i sas bsdus kyang yod par 'dod pa'i tshul bshad pa yin kyang skabs 'di'i rang lugs su ni khas mi lan te /
drod sogs bzhi char sgom byung du 'dod pa'i phyir ro / /
lus rtan ni 'dod pa'i rten can kho na las gong ma'i rten can yod par mi 'dod la /
de yang sbyor lam dang po gsum ni thog mar skye ba'i tshe gling gsum gang rung gi mi'i rten la bskyed cing /
phyis ni 'dod pa'i lha'i rten la yang skye ba yod la /
bzod pa chen po dang /
chos mchog gnyis ni /
'dod lha'i rten la dang por gsar du skye ba yod do / /
! gnyis ka'i rten can thob par 'gyur / /
zhes pa'i don ni /
'grel pa mngon pa'i rgyan du /
dang po gsum ni skyes pas kyang bud med kyi rten can dang /
bud med kyis kyang skyes pa'i rten can thob pas gnyis ka'i rten can thob par 'gyur la /
chos mchog ni bud med kyis skyes pa dang bud med gnyis ka'i rten can thob par 'gyur gyi /
skyes pas ni gnyis ka'i rten can thob pa ma yin te /
chos mchog thob pa'i skyes pa ni bud med la so sor brtags min gyi 'gog pa thob pas bud med du mi skye ba'i phyir ro / /
zhes gsungs pa ltar te /
de yang sbyor lam dang po gsum gyi skyes pa dang /
bud med phan tshun mtshan gyur pa srid pa dang /
chos mchog thob pa'i skyes pa ni slar bud med du mtshan gyur pa mi srid la /
bud med ni slar skyes par 'gyur ba yod pas de dag la bsams nas gnyis ka'i rten can thob pa yod med dpyad par snang mod /
'on kyang yig cha rnams kyi spam bshad ltar khas blangs na 'dzin mtshams dka' bar 'ong bas tshig skyon bcad pa'i dbang du byas na /
de la kho na re /
sbyor lam drod thob pa'i skyes pa chos can /
khyod kyis bud med kyi rten can gyi sbyor lam thob par thal /
des bud med kyi rten can gyi sbyor lam thob pa srid pa'i phyir na ma khyab /
der thal /
de gnyis ka'i rten can gyi sbyor lam thob pa srid pa'i phyir /
byes pa la /
kho na re /
'o na /
de 'dra'i skyes pa chos can /
khyed bud med du mtshan gyur pa'i tshe na bud med kyi rten can gyi sbyor lam thob par thal /
'dod na /
mtshan gyur pa de'i tshe de'i skyes pas bud med kyi rten can gyi sbyor lam thob par thal /
rtags de'i phyir zer na ma khyab ste /
de'i tshe bud med kyis bud med kyi rten can gyi sbyor lam thob pa'i phyir /
yang kho na re /
sbyor lam drod thob pa'i skyes pa mtshan gyur pa'i bud med de chos can /
khyod kyis skyes pa'i rten can gyi sbyor lam thob par thal /
de gnyis ka'i rten can gyi sbyor lam thob pa'i phyir /
'dod na /
de 'dra'i bud med de chos can /
khyod skyes pa'i rten can gyi sbyor lam dang ldan par thal /
'dod pa'i phyir /
'dod na /
de chos can /
khyod skyes pa'i rten can yin par thal /
skyes pa'i rten can gyi sbyor lam dang ldan pa'i phyir na ma khyab /
'o na /
kho rang la /
de 'dra'i bud med de chos can /
khyod skyes pa'i rten can gyi sbyor lam btang bar thal /
des sngar skyes pa'i rten can gyi byor lam thob pa ni gang zhig /
mtshan gyur nas de dang mi ldan pa'i phyir /
'dod na /
mtshan gyur pa de skyes pa'i rten can gyi sbyor lam dang /
bud med kyi rten can gyi sbyor lam gnyis ka'i gtong rgyu yin par thal /
'dod mi nus te /
mtshan gyur ba sbyor lam gang gi yang gtong rgyur ma bshad pa'i phyir /
gzhan yang de 'dra ba'i bud med chos can /
khyod kyi gnyis ka'i rten can gyi sbyor lam ma thob par thal /
des skyes pa'i rten can gyi sbyor lam ma thob pa'i phyir /
'dod na /
gnyis ka'i rten can gyi sbyor lam thob pa med par thal /
'dod na /
gong gi 'grel pa mngon pa'i rgyan gyi lung sogs dang 'gal lo / /
yang /
kho na re /
de 'dra'i bud med de'i rgyud la skyes pa'i rten can gyi sbyor lam yod par thal /
de dang ldan pa'i phyir na yang ma khyab bo / /
yang /
kho na re /
sbyor lam chos mchog thob pa'i bud med chos can /
khyod kyis skyes pa'i rten can gyi sbyor lam chos mchog thob pa srid par thal /
des gnyis ka'i rten can gyi sbyor lam chos mchog thob pa srid pa'i phyir /
der thal /
'dod rten chos mchog bud med kyis / /
gnyis ka'i rten can thob par 'gyur / /
zhes gsungs pa'i phyir /
rtsa bar 'dod na mi 'thad par thal /
des skyes pa'i rten can gyi sbyor lam chos mchog thob pa'i dus mtshams med pa'i phyir /
der thal /
chos mchog gis de ma thag tu mthong lam mngon du byed pa gang zhig /
mnyam bzhag la gnas bzhin du mtshan gyur pa mi srid pa ma yin nam /
zhe na /
'di la dngos su gsal kha bshad pa ma mthong yang /
shugs kyi bsam don ltar na /
chos mchog thob pa'i bud med de slar @# / /
sgom lam gyi gnas skabs su skyes par mtshan gyur pa dang /
skyes par skye ba len pa yang 'dod pas /
de'i tshe sbyor lam mngon du mi byed kyang ldan pa ni yin la /
skyes pa'i rten can yang yin pa la bsams nas gnyis ka'i rten can thob pa'i tha snyad byed pa yin zhes smra'o / /
des na 'di dag la grub mtha' gong ma'i 'dod tshul gyis gzhal na /
rigs pa'i gnod pa du ma 'bab pas don la mi 'thad pa ma zad /
bye brag smra ba rang lugs kyi 'dod tshul dang bstun na'ang /
gnas skabs khas len 'dzin tshul mi mdzes tsam mchis rung /
grub mtha' rang gis rnam par brtags pa'i 'dod tshul yin pa'i phyir lan de ltar 'debs pa las 'os med la /
da dung 'di 'dra ba 'ga' zhig mchis pa 'og tu 'chad do / /
! 'phags pas de dag sa bor nas / /
zhes sogs kyi skabs su /
'o na /
sbyor lam de dag gang gis gtong zhe na /
lugs 'dir sbyor lam dang ldan pa'i 'phags pa yod par 'dod pas na /
de 'dra'i 'phags pa rnams kyis ni sngar sbyor lam sa gang la brtan nas thob pa'i sa de bor nas sa gong du 'phos pa na gtong ste /
dper na /
bsam gtan dang po'i sas bsdus pa'i sbyor lam ni bsam gtan gnyis pa sogs su 'phos na gtong ba lta bu'o / /
de yang shi 'phos nas gong du skyes pas gtong ba yin gyi /
'dod chags dang bral bas sa 'phos pa tsam gyis ni mi gtong ngo / /
yang /
sbyor lam thob pa'i 'phags pa gong sa nas 'og sar skyes pas sbyor lam gtong ba ni med de /
sbyor lam dang ldan pa'i rgyun zhugs dang phyir 'ong lta bu 'dod par skye ba blangs kyang 'dod pa nas 'dod par skye ba yin pa las /
gong sa nas 'og sar skye ba ma yin pa'i phyir dang /
'phags pa de dag 'dod par skye ba blangs pas sbyor lam gtong ba yang ma yin pa'i phyir dang /
gong ma'i rten can gyi 'phags pa ni phyir mi 'ong dang /
dgra bcom pa gang rung du nges la /
de gnyis ni 'og sar skye ba mi srid pa'i phyir ro / /
byas pa la /
kho na re /
sbyor lam dang ldan pa'i rgyun zhugs chos can /
khyod 'dod par skye ba blangs pa na sbyor lam gtong bar thal /
de'i tshe sa 'phos pa yin pa'i phyir /
der thal /
des sngar bsam gtan dang po'i nyer bsdogs la brten pa'i sbyor lam pa gang zhig /
'dod pa dang bsam gtan dang po sa mi mtshungs pa'i phyir zer na /
ma khyab ste /
skabs 'di'i dngos bstan gyi sa 'phos pa zhes pa gong du bshad ma thag pa ltar /
sbyor lam sa gang la brten pa de'i gong sar 'phos pa la byed pa gang zhig /
de bsam gtan dang po'i gong sar skyes pa ma yin pa'i phyir /
yang /
'di'i thad kyi 'grel pa mngon pa'i rgyan gyi mchan bur /
'di 'og tu sa 'phos pas gtong ba ni med de /
gong ma'i rten la sbyor lam med pas so / /
zhes gsungs pa'i dngos bstan ltar gong ma'i rten la sbyor lam med pa ni nges par khas len dgos mod /
'on kyang des sbyor lam dang ldan pa'i gong ma'i rten can med par bstan pa ni ma yin te /
sbyor lam dang ldan pa'i gong ma'i rten can gyi 'phags pa yod pa'i phyir te /
dper na /
'bras bu rim gyis pa'i phyir mi 'ong gzugs su nyer 'gro zhig bsam gtan dang por skye ba blangs na /
des sngar 'dod pa'i rten la bsam gtan dang po'i nyer bsdogs la brten pa'i sbyor lam thob pa de la bar du gtong rgyu gang yang ma byung ba'i phyir /
der thal /
de la sa 'phos pas gtong rgyu ni ma byung ste /
sbyor lam de dang skye ba len sa gnyis bsam gtan dang por sa mtshungs pa'i phyir dang /
sa ma 'phos na so skye bzhin du 'chi 'phos pa tsam gyi 'phags pas sbyor lam mi gtong zhing /
yongs su nyams pas sbyor lam gtong ba yang 'phags pa la med pa'i phyir te /
'grel pa mngon pa'i rgyan gyi mchan bur /
gzhan yang so so skye bo ltar 'chi ba'am /
yongs su nyams pas kyang ma yin te /
de'i dge ba'i rtsa ba'i rgyud ni /
mthong lam gyis nye bar brtan par byas pas so / /
zhes gsungs pa'i phyir /
des na de 'dra'i phyir mi 'ong bsam gtan dang po'i rten can des sngar sbyor lam thob pa nas bar du gtong rgyu ma byung bas na sbyor lam dang ldan par 'dod pa las 'os med la /
da dung de 'dra ba gzhan yang mchis te dpyad na shes so / /
! 'phags min 'chi bas so /
zhes gsungs pas /
'phags min so so skye bos ni sa bor ma bor la ma ltos par 'phags lam ma thob gong du @# / /
shi 'phos na nges par sngar thob pa'i sbyor lam gtong ba yin no / /
'di la yang sngar thob pa zhes pa'i khyad par sbyor dgos te /
gzhan du tshe phyi ma la slar yang sbyor lam mngon du byed pa'i phyir /
sbyor lam dang po drod rtse gnyis ni so skyes yongs su nyams pas kyang gtong ba yod la /
phyi ma gnyis shes cher yongs su nyams pas gtong ba med par bshad kyang /
nang bsres kyis phye na bzod pa 'bring man chad la gnas pa'i so skyes ni shi ma 'phos kyang yongs su nyams pas gtong ba yod la /
bzod pa chen po dang chos mchog thob nas ni de ltar med de /
tshe de la bden pa mthong bar nges pa'i phyir /
de bzhin du /
dngos gzhis de nyid la bden mthong / /
zhes pa yang /
phal che ba'i dbang du byas pa ste /
de yang bsam gtan gyi dngos gzhi gzhan la brten pa'i sbyor lam thob pa ni tshe de la bden pa mthong bar nges kyang /
dang po'i dngos gzhi khyad par can la brten na ma nges te /
nyams pa srid pa'i phyir /
der thal /
'grel pa mngon pa'i rgyan gyi mchan bur /
mi lcog med dang bsam gtan khyad par can la brten pa'i sbyor lam gyis ni tshe de nyid la bden pa mthong bar ma nges te /
nyams pa srid pas so / /
zhes gsungs pa'i phyir /
yang /
'grel pa mngon pa'i rgyan gyi mchan du /
des na dngos gzhi'i sbyor lam thams cad 'phags pas gtong bar nges so / /
zhes pa zhig gsungs 'dug pa de'i don ni /
bsam gtan khyad par can las gzhan pa'i dngos gzhi la brten pa'i sbyor lam yin na 'phags lam thob pa dang btang bar nges pa'i don ni ma yin no / /
des na 'dir so skyes sbyor lam 'chi 'phos pa dang nyams pa gang rung gis gtong ba dang /
'phags pas sa gong du 'phos pas gtong bar bshad pa yang phal che ba'i dbang du byas pa las khyab mtha' bzung ba ma yin te /
tshe de la bden pa mthong bar nges pa'i so skye rnams kyis sbyor lam 'chi 'phos pa dang /
nyams pa gang rung gis mi gtong ba'i phyir dang /
bse ru lta bu'i rang rgyal dang /
byang chub sems dpa' rnams ni sbyor lam drod nas zad mi skye shes pa'i bar stan thog gcig la mngon du byed pas na dgra bcom thob nas kyang gtong rgyu ma byung bas sbyor lam dang ldan par 'dod dgos la /
des na de 'dra ba'i 'phags pa rnams kyis ni sbyor lam de dag lhag med myang 'das kyi tshe gtong ba las sa 'phos pas mi gtong ba'i phyir te /
dgra bcom thob nas sa gong du skye ba len pa mi srid pa'i phyir /
! rnam par nyams na sngon med thob / /
ces pa ste /
sngar bshad pa ltar bzod pa 'bring man chad thob pa'i so skyes yongs su nyams pa'am /
'chi 'phos pa gang rung gis sbyor lam btang ba las /
slar sbyor lam thob pa na sngon med kho na gsar du thob pa las sngar 'das pa ni mi thob ste /
'bad pas sgrub par bya dgos pa las 'dod chags dang bral ba tsam gyis thob mi nus pa'i phyir /
zhes pa'o / /
skabs 'dir yongs su nyams pa dang /
rnam par nyams pa zhes pa gnyis bshad pa de gnyis kyi khyad par ci zhe na /
nyams pa de gnyis char gyis chos de mi ldan par byed pa la khyad par med mod /
'on kyang nang bsres su /
yongs nyams ni nyon mongs pa'i nyes pas nyams par byas pa kho na yin la /
rnam nyams ni /
nyon mongs pas ma nyams kyang /
mthong lam thob pa na so skye btang ba dang /
sgom lam thob pa na mthong lam btang ba lta bu yon tan gong ma skyes pa na 'og ma'i ming nyams pa'am btang ba la yang byed pa yin pas /
des na yongs nyams la rnam nyams kyis khyab kyang /
rnam nyams la yongs nyams kyis ma khyab bo / /
! rtse mo thob pa rtsa mi chad / /
zhes sogs kyi skabs su /
de la drod nas yongs su nyams kyang nges par mya ngan las 'da' nga'i chos can las mi nyams la /
rtse mo thob pa nyams kyang dge rtsa chad pa mi srid cing /
bzod pa thob pa 'ga' zhig nyams pa srid kyang ngan song gsum du mi skye'o / /
des na bzod pa thob pa'i gang zag des ngan 'gro ba gsum dang /
sgong skyes dang drod gsher gyi skye gnas gnyis dang /
'du shes med pa'i sems can dang /
sgra mi snyan dang /
tshangs chen gyi skye ba gsum dang /
za ma /
ma ning /
mtshan gnyis pa ste lus gsum dang /
brgyad pa phan chad la sogs pa'i srid pa dang /
mthong spang gi nyon mongs te 'gro ba dang /
skye gnas dang /
skye ba dang /
lus dang /
srid pa dang /
nyon mongs pa bshad ma thag pa de rnams la brtags min thob pas na mi skye ba'i chos can drug thob pa zhes bya'o / /
'dir brgyad pa @# / /
phan chad la sogs pa'i srid pa zhes pa'i don ni bzod pa thob nas srid par lan bdun lhag mi skye ba'i don no / /
! gnyis slob rigs las bzlog nas ni / /
sangs rgyas su 'gyur gzhan gsum yang / /
zhes pa'i skabs su /
rigs can gsum yod pa'i nang nas slob ma nyan thos kyi rigs can ni drod rtse gnyis thob nas kyang nyan thos kyi rigs las bzlog nas sangs rgyas kyi rigs su 'gyur ba srid kyi bzod pa thob nas mi srid la /
yang rang sangs rgyas kyi rigs su ni chos mchog ma gtogs nyan thos kyi sbyor lam gzhan gsum thob nas kyang 'gyur ba srid la /
chos mchog thob nas ni ma yin te /
chos mchog ni skad cig ma gcig yin pa'i phyir dang /
de'i 'jug thogs de ma thag tu mthong lam skye bas de nas rigs nges pa'i phyir /
de nas bzod pa la yang zhib tu phye na bzod pa 'bring man chad du 'gyur ba srid kyi bzod pa chen po nas mi srid de /
de yang skad cig ma gcig yin cing /
'jug thogs de ma thag tu chos mchog 'dren pa'i phyir / /
! ston dang bse ru byang chub bar / /
zhes sogs kyi don gzhan ni gong du bshad zin la /
bsam gtan mtha' rten zhes pa ni bsam gtan gyi rab mtha' bzhi pa la brten pa'i don no / /
'dir bse ru lta bu'i rang rgyal las dngos su ma gsungs pa ni /
de la lam bgrod tshul khyad par can yod pa dang rigs gzhan du bsgyur bar mi nus pas dmigs kyis bkar nas gsungs pa las /
lugs 'dir tshogs spyod che chung gi rang rgyal mi bzhed pa ni min 'dra zhing /
de ltar na tshogs spyod pa gnyis kyang drod rtse gnyis nas sangs rgyas kyi rigs su 'gyur ba srid pa nyan thos dang mtshungs te /
de dag gi lam bgrod tshul nyan thos dang mtshungs par gsungs pa'i phyir /
yang /
kho na re /
'o na lugs 'dir sbyor lam dang ldan pa'i 'phags pa mthong sgom mi slob pa gsum char yod par 'dod pa ltar tshogs lam dang ldan pa'i 'phags pa yang yod par 'dod dam /
zhe na /
de yang 'dod dgos te /
dper na /
rang rgyal tshogs lam srid pa mtha' ma pa dang /
byang sems tshogs lam srid pa mtha' ma pa lta bu rnams sbyor lam drod ma thob gong du tshogs lam la gnas pa yin la /
drod nas zad mi skye shes kyi bar mngon du byed pa'i tshe na yang sbyor lam bzhin du tshogs lam gyi gtong rgyu yang ma byung bas na de dang ldan par 'dod pa las 'os med pa'i phyir /
'on kyang 'phags pa de dag gi rgyud la tshogs lam yod par ni khas mi len no / /
des na tshogs lam dang ldan na tshogs lam pa yin pas ma khyab la /
de ni sbyor lam la yang mtshungs shing /
'phags pa'i rgyud la tshogs lam ldan yang 'phags pa'i rgyud la ldan pa'i tshogs lam med pa'i khyad par 'byed dgos pa dang /
sbyor lam gyi thob pa sbyor lam ma yin pa bzhin du tshogs lam gyi thob pa yang tshogs lam ma yin no / /
yang /
'o na /
lugs 'dir mthong lam skyes pas so skye gtong ba dang /
sgom lam skyes pas mthong lam gtong ba dang /
mi slob lam thob pas sgom lam gtong bar 'dod bzhin du 'phags lam thob pas tshogs sbyor dang /
so skye'i lam gtong bar mi 'dod pa'i rgyu mtshan ci zhe na /
yod de /
lugs 'dir mthong lam thob pas so skye gtong zhes pa'i so skye ni sngar bshad pa ltar lam bden gyi ma thob pa la byed pa yin pa las tshogs sbyor gyi lam la byed pa min la /
ma thob pa de ni lam bden thob pa dang btang ba'i phyir mthong lam skyes pas so skye gtong bar 'dod pa dang /
zag med kyi lam gsum ni snga ma snga ma phyi ma phyi ma'i skal mnyam gyi rgyu byed pas mthong lam gyi rigs 'dra'i rgyun phyi ma sgom lam du gyur pa dang mthong lam gyi ming btang ba dang /
sgom lam gyi rigs rgyun phyi ma mi slob lam du gyur pa na sgom lam gyi ming btang ba la bsams nas de dang de gtong bar 'dod pa yin la /
tshogs sbyor gyi lam gnyis ni zag bcas yin pas zag med kyi skal mnyam gyi rgyur mi rung bas rigs rgyun phyi ma mthong lam sogs su mi 'gyur la /
zag med lam bden tshogs sbyor gyi gtong rgyur yang mi rung ba'i phyir /
des na /
sa 'phos pa sogs kyi gtong rgyu ma byung gi bar du ldan par 'dod pa'o / /
'on kyang rigs pa 'dis ni tshogs lam gyis sbyor lam gyi skal mnyam gyi rgyu byed pa na tshogs lam btang ba dang /
drod @# / /
sogs bzhi po yang snga ma snga ma phyi ma phyi mas gtong ba dang /
sgom lam 'bring gis sgom lam chung ngu gtong ba sogs su thal ba'i rigs pa'i gnod byed 'jug mod kyang /
grub mtha'i 'dod tshul yin pa'i phyir rigs 'gre khyon gcig tu ma btang ba'i 'dzin mtshams shes par bya ste mtha' dag 'god par ma langs so / /
yang so skye'i lam zhes pa ni grub mtha' gong ma ltar tshogs sbyor gang rung la byed pa las 'jig rten pa'i lam thams cad la mi byed do / /
'o na tshogs lam gtong tshul ji ltar zhe na /
de'i dpyad pa ni 'og tu 'chad do / /
! de yi sngon du thar cha mthun / /
zhes sogs kyi skabs su /
sbyor lam gyi sngon du de'i rgyu thar pa'i cha dang mthun pa'i dge ba 'gro dgos la /
de yang thar pa zhes pa'i gtso bo ni myang 'das la byed pa yin mod kyang /
myur ba srid pa gsum gyis thar / /
zhes pa'i dngos bstan gyi thar pa la ni rgyun zhugs kyi 'bras bu sogs dge sbyong tshul gyi 'bras bu thams cad 'jog par snang ste /
'grel pa mngon pa'i rgyan las /
skye ba dang po la thar pa'i cha mthun dang /
gsum pa la dge sbyong tshul gyi 'bras bu rnams bskyed par byed de /
zhes gsungs pa'i phyir /
srid pa'am skye ba gsum gyis thar pa ni dbang rnon brtson pa dang ldan pa dag gi dbang du byas pa yin gyi gzhan dag la ni ma nges shing /
de bas kyang shin tu myur ba 'ga' zhig ni tshe gnyis la thar pa'ang yod de /
tshe dang po la thar pa'i cha mthun gyi tshogs bsags /
tshe gnyis pa de kho na la nges 'byed cha mthun dang 'phags lam gnyis ka mngon du byed pa srid pa'i phyir te /
dngos gzhi de nyid la bden mthong / /
zhes pa'i don dang mtshungs pa'i phyir /
thar pa'i cha mthun bskyed nas tshe gsum dang gnyis la thar tshul bshad pa de yang nyan rang 'ga' zhig gi dbang du byas kyi /
byang sems la ni ma yin te /
byang sems kyis ni sems can thams cad kyi don du sangs rgyas thob 'dod kyi sems bskyed pa'i thar pa'i cha mthun gyi dge ba bskyed nas tshogs lam gyi gnas skabs su grangs med gsum gyi tshogs dang mtshan rnam par smin pa can gyi las mthar phyin par bsags dgos pas tshe gsum dang gnyis la 'phags lam thob mi nus pa rigs pas 'grub pa'i phyir /
'o na /
nyan rang las byang sems dbang po rtul ba dang /
brtson 'grus chung bar thal ba'i skyon du 'gyur ro / /
zhe na /
mi 'gyur te /
byang sems ni nyan rang las dbang po ches cher rno zhing /
brtson 'grus dang sems bskyed kyang brgya 'gyur stong 'gyur gyis che ba yin la /
de lta na yang nyan rang gi 'phags lam dang /
byang chub ni de tsam gyis thob dka' ba ma yin pas brtson 'grus che zhing dbang po rno ba rnams kyis tshe gnyis dang gsum la thob pa'ang srid la /
sangs rgyas kyi sku gsung thugs kyi yon tan gyi cha shas re re 'grub pa la yang bsod nams rgya che grangs med pa gsogs dgos pa'i phyir te /
blo gros mi zad pas bstan pa'i mdo las /
dus gsum gyi so so'i skye bo dang nyan rang thams cad kyi bsod nams bcu 'gyur gyis sangs rgyas kyi ba spu'i khungs bu gcig dang /
ba spu'i khung bu thams cad 'grub pa'i bsod nams brgya 'gyur gyis dpe byad gcig dang /
dpe byad brgyad cu po thams cad 'grub pa'i bsod nams stong 'gyur gyis mdzod spu dang gtsug tor ma gtogs pa'i mtshan sum cu gang rung gcig 'grub pa sogs gsungs pas nyan rang thams cad kyi bsod nams gcig tu bsgril kyang sangs rgyas kyi ba spu'i khung bu gcig kyang mi 'grub na yon tan mtha' dag pa ni smos kyang ci dgos pa'i phyir /
des na dus ring du thogs pa'ang tshogs rgya che tshad med pa gsogs dgos pa'i dbang gis yin pa las /
dbang po rtul ba dang brtson 'grus chung bas thogs pa ma yin no / /
yang /
kho na re /
sangs rgyas kyi go 'phang thob pa la da ltar yin du chug kyang byang sems kyi 'phags lam thob pa la yun de tsam mi thogs so / /
zhe na /
grub mtha' gong ma ltar na byang sems kyi 'phags lam dang sangs rgyas thob pa gnyis la yun ring thung gi khyad par che yang /
lugs 'dir de tsam gyi khyad par med de /
ci'i phyir na /
tshogs lam gyi gnas skabs su grangs med gsum gyi tshogs dang /
mtshan rnam par smin pa can gyi las sogs tshang ma bsags te /
gzhon nu srid pa mtha' ma pa'i tshe mtshan dpe sogs 'grub zin cing /
de'i rjes su sbyor lam drod nas @# / /
zad me skye shes kyi bar stan thogs gcig la bgrod par 'dod pas na /
byang sems kyi 'phags lam dang /
zad mi skye shes kyi bar la yud tsham 'ga' zhig tsam gyi khyad par las med do / /
sangs rgyas su ma zad bse ru lta bu'i rang rgyal gyi 'phags lam yang thar pa'i cha mthun bskyed nas tshe gnyis gsum la thob par mi nus te /
bse ru bskal pa brgya yi rgyus / /
zhes bskal pa brgyar tshogs bsags dgos par bshad pa'i phyir /
! thos bsam las byung las gsum mo / /
zhes sogs kyi skabs su /
thar pa'i cha mthun gyi dge ba de yang ngo bo thos byung dang /
bsam byung gang rung gi dge ba gtso che ba yin gyi sgom byung ni med de rnam g.yeng gi sa pa yin pa'i phyir /
sgo gsum gyi nang nas ni yid gtso bor gyur pa yin la /
des kun nas bslangs pa'i lus ngag gi las kyang thar pa'i cha mthun yin no / /
rten ni dang por gling gsum gang rung gi mi kho na'i nang nas 'phen par byed kyi lha dang /
ngan song ba dang /
sgra mi snyan pa rnams kyi rten la ni ma yin no / /
'o na thar pa'i cha mthun dang tshogs lam gnyis don gcig gam mi gcig zhe na /
lugs 'dir ni don mi gcig ste /
thar pa'i cha mthun ni gtso bor thos bsam gang rung gis bsdus pa'i 'dod pa'i sas bsdus yin la /
tshogs lam la ni bsam gtan sa drug gi ngo bor gyur pa'i sgom byung yod pa'i phyir dang /
tshogs lam gyi gtso bo yang dran pa nyer gzhag gi ngo bor gyur pa'i zhi lhag la byed par gong du bshad zin pa ltar yin pa'i phyir /
des na thar pa'i cha mthun gyi dge ba yin na tshogs lam yin pas khyab kyang /
tshogs lam yin na thar pa'i cha mthun yin pas ma khyab zhes bya la /
lugs 'di'i bsam don ltar na /
thar pa gsum po gang rung gi byang chub tu sems bskyed pa nas /
tshogs lam gyi ngo bor gyur pa'i sgom byung ma thob bar gyi thar pa don gnyer gyi bsam pas zin pa'i dge ba thams cad dang /
de nas kyang sbyor lam ma thob bar gyi thos bsam las byung ba'i dge ba rnams thar pa'i cha mthun du 'jog la /
sgom byung rnams thar pa'i cha mthun du mi 'jog par mngon no / /
'di dag kyang grub mtha'i 'dod tshul yin pa las don la gnas par ni ma mngon te /
ci'i phyir na /
thar pa'i cha mthun gyi sgra bshad 'jog pa na /
thar pa ni myang 'das dang de'i cha ni thob byed kyi rgyu nges 'byed cha mthun yin la /
de la phan pa'i rgyu mtshan gyis 'jog pa gang zhig /
de ni tshogs lam gyi ngo bor gyur pa'i sgom byung la yang mtshungs pa'i phyir /
yang 'o na /
thar pa'i cha mthun la tshogs lam gyis khyab na gong du tshogs lam skye ba'i rten la klu dang 'dod gzugs kyi lha yang 'jog pa dang /
'dir thar pa'i cha mthun skye ba'i rten la gling gsum gyi mi ma gtogs mi 'jog pa gang zhe na /
gong du bshad pa ni tshogs lam spyi tsam skye ba'i dbang du byas la /
'dir ni dang por skye ba'i dbang du byas pa'i phyir mi 'gal lo / /
'o na /
thar pa'i cha mthun dang tshogs lam de dag ji ltar gtong zhe na /
'di ni rtsa 'grel rnams las dngos su gsal kha ma gsung yang /
grub mtha'i 'dod tshul ltar na tshogs lam gyi ngo bor gyur pa'i 'dod pa'i dge ba gzugs can so thar gyi sdom pa lta bu rnams ni rang rang gi gtong rgyus gtong ba dang /
der gyur pa'i 'dod gtogs dge ba gzugs can ma yin pa rnams ni /
rtsa chad gong du skyes pa las / /
zhes pa ltar dang /
de'i ngo bor gyur pa'i sgom byung rnams ni /
bsam gtan gtogs pa'i dge ba ni / /
sa 'phos nyams pa dag gis gtong / /
zhes dang /
'phags pas de dag sa bor nas / /
gtong ngo 'phags min 'chi bas so / /
zhes sngar sbyor lam gyi gtong tshul bshad pa rnams dang mtshungs par 'dod chog pa 'dra snyam yang da dung dpyad par mdzod cig /
tshogs sbyor gyi skor lugs 'di'i 'dod tshul thun mong ma yin pa rnams yig cha phal cher du ha cang gsal bar bkod pa mi snang bas dogs dpyod dang bcas cung zhig spros te bkod pa'o / /
yang /
sbyor lam gyi mnyam bzhag gi blo de dag blo rigs gang du gtogs zhe na /
lugs 'dir ni yid dpyod dang /
bcad shes gang rung du gtogs par bzhed pa 'dra'o / /
! 'jig rten pa yi chos mchog las / /
chos kyi bzod pa zag pa med / /
ces sogs kyi skabs su mthong lam bshad pa ste /
'jig rten pa'i chos mchog de las ni /
de dang dmigs pa mtshungs pa 'dod pa'i sdug bden la dmigs pa'i chos kyi @# / /
bzod pa zag pa med pa'i ye shes skye la /
'dis ni so so skye bo la brtags min thob pas spangs par byed do / /
de'i rjes su 'dod pa'i sdug bsngal la dmigs pa'i chos shes skye la /
de nas rim pa bzhin gong ma gnyis kyi sdug bden la dmigs pa'i rjes bzod dang| rjes shes dang / /
'dod pa'i kun 'byung chos bzod /
chos shes gnyis /
gong ma'i kun 'byung rjes bzod /
rjes shes gnyis /
'dod pa'i 'gog pa chos bzod /
chos shes gnyis /
gong ma'i 'gog pa rjes bzod /
rjes shes gnyis /
'dod pa'i lam chos bzod chos shes gnyis /
gong ma'i lam rjes bzod rjes shes gnyis te bzod shes skad cig ma bcu drug mnyam bzhag thun gcig la rim can du skye bar 'dod cing /
bcu drug po de dag la bden pa mngon par rtogs pa zhes kyang bya ste /
de ltar bden pa mngon rtogs 'di / /
sems bcu drug go /
zhes gsungs pa'i phyir /
des na lugs 'dir bden pa mngon rtogs yin na mthong lam yin pas ma khyab ste /
bcu drug pa lam rjes shes sgom lam du 'dod pa'i phyir /
skad cig ma dang po bco lnga ni mthong ba'i lam yin te /
bzod pa brgyad po ni rang rang gi dmigs yul bden pa sngar ma mthong ba las gsar du mngon sum du mthong ba'i phyir dang /
shes pa snga ma bdun yang mthong ba'i bya ba ma rdzogs pa'i phyir mthong lam du 'jog la /
bcu drug pa lam rjes shes ni snga ma rnams kyis mthong zin goms par byas pa las gsar du mthong ba ma yin zhing /
bco lnga pa nas mthong ba'i bya ba yang rdzogs pa'i phyir bcu drug pa ni sgom lam du 'dod do / /
'dir 'grel pa mngon pa'i rgyan du /
bcu bzhi man chad kyis ni khams gong ma'i lam ma mthong ba'i phyir mthong lam du ma bshad do / /
zhes pa zhig gsungs 'dug pa ni /
mthong ba'i bya ba rdzogs pa'i mthong lam du ma bshad pa'i don yin pa las /
spyir mthong lam ma yin pa'i don ni ma yin te /
de ltar yin na mthong lam la bco lnga pa lam bzod kyis khyab par thal ba dang /
rtsa bar /
de la skad cig bco lnga ni / /
ma mthong mthong phyir mthong ba'i lam / /
zhes gsungs pa dang 'gal ba ma zad /
'grel pa mngon pa'i rgyan rang du yang /
bcu drug po de dag las skad cig ma dang po bco lnga ni mthong ba'i lam yin te /
bden pa rnams sngar ma mthong ba mngon sum du mthong ba'i phyir ro / /
zhes gsungs pa dang yang 'gal bar 'gyur la /
grub mtha' gong 'og thams cad kyis mthong lam gyi rnam bzhag mtha' dag dang yang 'gal bar 'gyur bas mkhas pa'i gsung rlings pa la 'khrul bar mi bya'o / /
mthong lam gyi skad cig ma 'di dag kyang sngar bshad pa ltar bya rdzogs kyi skad cig ma la byed pa las /
dus kyi thung mtha'i skad cig ma ni ma yin te| 'grel pa mngon pa'i rgyan las /
skad cig ma yang shes bya la shes pa skye ba'i bya ba rdzo.Da pa'i skad cig ma yin gyi /
dus mtha'i skad cig ma ni ma yin te /
zhes gsungs pa'i phyir /
gzhan yang lam bgrod tshul 'di dag gi skad cig ma rnams dus mtha'i skad cig mar 'dod na ni rigs pa'i gnod byed kyang du ma 'jug ste /
dper na /
rang cag gi ston pa thugs rje can gyi dbang du byas na /
srod la bdud brtul gung la mnyam par bzhag /
tho rangs mngon par rdzogs par sangs rgyas zhes khyim pa tshun la rlung ltar grags pa yin mod /
gung la mnyam par bzhag ces pa'i gung ni mtshan gyi gung dang /
mnyam bzhag gi thog ma sbyor lam drod nas byed dgos la /
lugs 'dir drod nas zad mi skye shes kyi bar lam bgrod tshul gyi skad cig ma ji tsam yod na /
drod chung 'bring che gsum re re la 'dod pa'i bden bzhi'i mi rtag sogs bcu drug dang /
gong ma gnyis bsdoms pa'i bcu drug ste sum cu rtsa gnyis re tshang bar sgom pas drod chung 'bring che gsum bsdoms par skad cig ma dgu bcu rtsa drug /
de bzhin du rtse mo chung 'bring che gsum bsdoms par yang dgu bcu rtsa drug /
bzod pa chung ngu la sum cu rtsa gnyis /
bzod pa 'bring la bshad tshul gnyis las /
mang bar 'dod pa'i lugs ltar na skad cig ma bzhi brgya dgu bcu rtsa bdun /
bzod pa chen po dang /
chos mchog la skad cig ma re re ste bsdoms pas sbyor lam gyi gnas skabs su skad cig ma bdun brgya nyi shu rtsa gsum /
de'i steng du mthong lam bzod pa brgyad dang /
@# / /
shes pa brgyad de bcu drug /
srid rtsi'i gnyen pa sgom lam bar chad med lam dgu dang /
rnam grol lam dgu ste skad cig ma sum cu rtsa b+hi bsnan pa dang bcas khyon bsgril bar sbyor lam drod nas zad mi shes kyi bar skad cig ma bdun brgya lnga bcu rtsa bdun bar ma chad du bskyed pa'i skad cig ma mtha' ma la sangs rgyas pa gang zhig /
de thams cad dus kyi thung mtha'i skad cig ma yin na chu srang gcig gi bzhi cha'i yun la du mtha'i skad cig ma dgu brgya 'byung ba'i phyir dang /
mtshan gung nas tho rengs kyi bar la yud tsam lnga'i yun 'byung zhing /
yud tsam lnga la dus mtha'i skad cig ma sa ya gcig dang brgyad khri 'byung ba ni /
skad cig ma brgya nyi shu la / /
de yi skad cig de dag kyang / /
drug cu la ni thang gcig go /
yud tsam nyin zhag zla gsum ni / /
gong nas gong du sum cu 'gyur / /
zhes pa ltar gyis rtsis na shes pa'i phyir /
des na gung la mnyam par bzhag nas chu srang gi bzhi cha ma rdzogs gong du sbyor mthong sgom gsum gyi skad cig ma thams cad bskyed zin nas /
da dung tho rengs ma zin bar du sangs ma rgyas par 'dod mkhan ni su yang mi srid pa'i phyir na de dag dus mtha'i skad cig ma ma yin pa ni rigs pas kyang 'grub pa yin no / /
! mthong dmigs bya ba zhes bya'o / /
zhes sogs kyi skabs su /
bden pa mngon rtogs de dag kyang rjes 'brang dang bcas pa'i dbang du byas na mthong ba'i mngon par rtogs pa dang /
dmigs pa'i mngon par rtogs pa dang /
bya ba'i mngon par rtogs pa gsum ste /
dang pe ni /
bden bzhi'i rnam pa bcu drug po gang rung mngon sum du rtogs pa'i zag med kyi shes rab rnams dang /
gnyis pa ni /
shes rab de dag dang mtshungs ldan gyi sems sems byung rnams dang /
gsum pa ni /
shes rab mtshungs ldan dang bcas pa dang /
de dag gi rjes 'brang mtshungs ldan ma yin pa'i tshul khrims dang /
mtshan nyid ske sogs dang /
thob pa la sogs pa rnams kyang yin la /
des na bden pa mngon sum du rtogs pa'i shes rab rnams ni mthong dmigs bya ba gsum char yin pa dang /
shes rab de dang mtshungs ldan rnams ni dmigs pa dang bya ba'i mngon rtogs gnyis char yin kyang dang po ma yin pa dang /
shes rab de dag dang lhan cig tu 'byung yang mtshungs ldan ma yin pa rnams ni bya ba'i mngon rtogs kho na las dang po gnyis ma yin par 'dod do / /
bden pa mngon rtogs de dag ni chos mchog dang sa gcig pa'i phyir bsam gtan sa drug la brten pa yod do / /
bzod pa brgyad dang /
shes pa brgyad po de dag ni go rim bzhin du bar chad med lam dang /
rnam grol lam yin te /
sdug bsngal chos bzod ni 'dod pa'i sdug bsngal mthong spang gi gnyen po bar chad med lam dang /
sdug bsngal chos shes ni des drangs pa'i rnam grol lam yin pa sogs rigs 'gres shes so / /
mthong lam skye ba'i lus rten ni gling gsum gyi skyes pa bud med dang /
'dod lha drug gi rten la skye ba yod la /
de las gzhan pa la ni med do / /
mthong lam gyi mtshan nyid ni /
tshig skyon bcad na /
rang gi dmigs yul du gyur pa'i bden pa'i de kho na nyid sngar ma mthong ba mngon sum du mthong ba'i rigs su gnas pa zhes bya'o / /
gzhan yang rten gyi gang zag gi sgo nas dbye na nyan rang byang sems gsum dang /
yul gyi sgo nas sdug bsngal mthong ba sogs bzhi dang /
ngo bo'i sgo nas bzod shes gnyis dang /
rnam pa'i sgo nas sdug bsngal chos bzod sogs bco lnga dang /
khams ki gnyen po'i sgo nas chos shes dang rjes shes gnyis rnams so / /
yon tan gyi khyad par ni /
rang rang gi spang bya mthong spang ma lus spangs pa dang /
bden pa'i chos nyid mngon sum du rtogs pa dang /
mi skye ba'i chos nyid drug gam brgyad thob pa sogs dang /
'bras bu'i khyad par ni sgom lam 'dren par byed pa'o / /
! dbang po rno rtul de dag tu / /
zhes sogs kyi skabs su /
zhugs pa dang 'bras gnas kyi gang zag bshad pa ste /
de la spang bya cig car ba dang /
spang bya rim brgyud pa gnyis /
phyi ma de la yang chags bral sngon song dang /
'bras bu rim brgyud pa gnyis yod la /
de dag gang gi dbang du byas na'ang zhugs pa kho na yin pa ni nyan thos kyi mthong lam sdug @# / /
bsngal chos bzod nas /
skad cig bco lnga pa man chad la gnas pa rnams te /
des na lugs 'dir zhugs pa la yang 'phags pa'i gang zag gis khyad par 'dod do / /
kun btus sogs gong ma'i lugs la spang bya cig car ba yod par dngos su bshad la /
lugs 'dir rtsa 'grel las dngos su ma gsungs pa la brten nas phal cher gyis med pa'i khas len 'dzin spol ltar yig car cig car ba yod pa'i zhal gsal 'khod pa dag gis kyang /
med par khas blangs pa'i kha rjes su 'brang dgos pa zhig yod par snang yang /
rtsod pa'i tshe gcig tsam gnyis tsam la rtsis su 'dzin pa las /
gzhung rtsa 'grel dngos shugs kyi don 'grel tshul rang rang gi yig char gsal ba bzhin khas blangs na gzhung don gyi go ba chags pa la khyad che bar snang bas /
de'i dbang du byas na /
rang re'i mkhas grub chen pos dge 'dun nyi shu'i spyi don du /
kha cig spang bya cig car ba'i rgyun zhugs mngon pa gong ma ba kho na'i lugs yin gyi 'og ma ba la ma grags zer na mi 'thad de /
mdzod las /
nyer bsdogs mi lcogs med pa yis / /
thams cad las ni 'dod chags bral / /
zhes pa'i gzhung gis grub pa'i phyir te /
nyer bsdogs mi lcogs med la brten nas khams gsum po thams cad la chags bral byed pa dang byas pa bar pa gnyis la med pa'i phyir /
zhes gsungs pa ni nges par don la gnas te /
ji ltar zhe na /
gsung 'dis nyer bsdogs mi lcogs med la brten nas khams gsum po thams cad la cig car chags bral byed par 'gyur ba dang cig car chags bral byas zin pa 'bras gnas par pa gnyis la med par dngos su bstan nas /
de ltar chags bral byed par brtson bzhin pa'i cig car ba'i rgyun zhugs dang /
byas zin pa'i cig car ba'i dgra bcom yod par shugs la bstan par drangs ma thag pa'i mdzod rtsa ba'i lung gis sgrub par mdzad  pa'i phyir /
de lta ma yin par /
gsung 'dis nyer bsdogs mi lcogs med la brten nas 'dod nyon spong phyir du brtson bzhin pa'i phyir 'ong dang /
gong ma gnyis kyi nyon mongs spong phyi du brtson bzhin pa'i phyi mo 'ong med par bstan pa tsam yin na /
de gnyis yod bzhin du med par bstan pa cig car ba yod pa'i sgrub byed lta bzhog mkhas pa'i gsung du mi rung ba'i phyir ro / /
de yang yin te /
de 'dra'i 'bras gnas bar pa gnyis so so nas yod pa gnas lnga par| mi lcogs med 'bras thams cad do / /
zhes pas nyer bsdogs mi lcogs med kyi 'bras bu la sgom spang spangs pa'i yongs shes gsum ga yod par gsungs pas shes pa'i phyir /
gzhan yang mang ngo / /
spang bya cig car ba yod pa'i rigs pa'i sgrub byed gzhan yang 'god du yod de| gnas bzhi bar /
'jig rten pa yi dge ba la / /
srid rtse'i sems pa 'bras rab che / /
zhes dang /
de'i thad kyi 'grel pa mngon pa'i rgyan las /
bral 'bras kyi dbang du byas na 'jig rten las 'das pa'i sgom lam rdo rje lta bu'i ting nge 'dzin 'bras bu che ste /
khams gsum gyi nyon mongs spangs pa'i spang pa 'thob pa'i phyir /
zhes sogs rtsa 'grel gyi don 'grel ba'i tshe rang rgyal dang byang sems kyi theg pa gnyis kyi dbang du byas pa las /
nyan thos kyi dbang du byas pa min zhes mkhas pa'i gzhung du ma grags pas /
de ltar yin zhes byung rgyal du smra mi rung ba'i phyir dang /
nyan thos sgom lam rdo rje lta bu'i ting nge 'dzin gyi bral 'bras la khams gsum ga'i nyon mongs spangs pa'i spang ba yod na /
de cig car ba'i rgyud la 'jog pa las rim gyis pa'i rgyud la 'jog mi shes pa'i phyir / /
de la kho na re /
rim gyis pa'i dgra bcom pa des khams gsum gyi nyon mongs spangs pa'i spang pa dang ldan par thal /
des khams gsum gyi nyon mong spangs pa'i phyir zer na ma khyab /
'dod na mi 'thad par thal| des dgra bcom pa'i 'bras bu thob pa'i tshe sngar gyi spang pa so so ba rnams btang nas spang bya zad pa bsdoms pa'i thob pa gcig rnyed pa'i phyir te /
de 'dra ba'i dgra bcom pa'i 'bras bu de la /
'bras la sngon lam btang ba dang / /
gzhan thob pa dang zad bsdoms dang / /
zhes sogs rang nyid 'jog byed kyi rgyu mtshan lnga ka tshang dgos pa'i phyir ro / /
der ma zad gnas 'dir dgra bcom zhugs pa 'chad pa na /
dgu pa'i bar chad med lam yang / /
de ni rdo rje lta bu yin / /
zhes dang /
de'i thad kyi 'grel pa mngon pa'i rgyan las /
dgu pa'i bar chad med lam de ni rdo rje lta bu'i ting nge 'dzin yin te /
khams gsum gyi phra rgyas 'joms par nus pa'i phyir dang /
zhes sogs rtsa 'grel kyi don /
nyan thos @# / /
sgom lam rdo rje lta bu'i ting nge 'dzin gyis khams gsum gyi phra rgyas 'joms par nus na / /
des 'dod pa'i phra rgyas kyang 'joms par nus dgos /
de ltar na 'dod pa'i phra rgyas 'joms byed nyan thos kyi sgom lam rdo rje lta bu'i ting nge 'dzin yod dgos /
de yod na| cig car ba'i rgyud la 'jog pa las /
rim gyis pa'i rgyud la 'jog tu med pa rim gyis pas spang bya spong tshul gyis shes pa'i phyir ro / /
gzhan yang /
bsam gtan dag gis len rnams sla / /
sa gzha dag gis dka' ba yin / /
zhes bsam gtan gyi dngos gzhi thob na lam sla ba bsam gtan gyi dngos gzhi la brten du yod bzhin du /
lam dka' ba nyer bsdogs la brten nas khams gsum gyi nyon mongs spong bar byed pa 'di rim gyis ba la 'byung ring zhing /
cig car ba la 'byung nye ba'i rigs pa 'di yang cig car ba yod pa'i sgrub byed du song ba yin no /
'o na| gong du nyer bsdogs mi lcogs med la brten nas khams gsum gyi nyon mongs spong ba'i rim gyis pa yod par bshad pa ma yin nam zhe na /
de ni yin te /
'dod pa'i rten can gyi rim gyis pa'i 'phags pa 'ga' zhig sngar 'dris pa'i nyer bsdogs mi lcogs med la brten nas khams gsum gyi nyon mongs spong ba srid pa tsam dang| nyer bsdogs mi lcogs med la brten nas khams gsum gyi nyon mongs spong ba'i cig car ba yod pa mi 'gal ba'i phyir ro / /
cig car ba des khams gsum gyi nyon mongs spong tshul ji ltar zhe na /
yod de /
nyer bsdogs mi lcogs med kyi ngo bor gyur pa'i 'gog lam chos shes gang rung la brten nas khams gsum gyi nyon mongs chen po'i chen po dgu cig car du spong ba nas /
chung ngu'i chung ngu dgu cig car du spong ba yin pa'i phyir dang /
da ltar spangs pa'i dgra bcom de cig car ba'i dgra bcom dang /
bcu drug pa lam rjes shes la gnas pa'i cig car ba'i rgyun zhugs 'bras gnas tsam po ba des khams gsum gyi nyon mongs dang po skor dgu spong phyir du brtson pa'i rgyun zhugs 'bras gnas khyad par can du gyur pa na cig car ba'i dgra bcom zhugs par yang 'jog dgos pa'i phyir ro / /
skabs 'dir 'gog lam chos shes dmigs kyi bkar ba'i don ci yin zhe na /
yod de /
'di dbang po rno bas khams gsum gyi gnyen po gcig car du bsgoms la /
'gog lam chos shes kyis khams gsum ga'i gnyen po byed nus kyi sdug kyun chos shes gong ma dang /
rjes shes kyi 'og ma'i gnyen po byed mi nus pa lugs 'di'i grub mtha' yin pa'i phyir te /
gnas bdun pa las /
sgom pa'i lam la 'gog pa'am /
lam la chos shes gang yin de / /
khams gsum gyi ni gnyen po yin / /
'dod pa'i khams kyi rjes ma yin / /
zhes gsungs pa'i phyir /
'o na /
cig car ba'i zhugs 'bras de dag gi dbang po'i khyad par ji ltar zhe na /
de 'dra'i rgyun zhugs zhugs pa de chos kyi rjes 'brangs dang 'bras gnas de mthong thob pa /
dgra bcom pa de dus mi sbyor dang mi g.yo ba'i chos can du 'jog dgos shing /
cig car ba'i dgra bcom thob ma thag pa de shes rab rgyas pas rnam grol dang dgra bcom rgyan med du yang 'jog dgos pa ni /
snyoms 'jug dbang po 'bras rnams kyis / /
slob pa yongs rdzogs shes bya'o / /
gnyis kyis mi slob yong.su rdzogs / /
zhes pa'i don ltar /
rgyun zhugs de slob pa rdzogs byed kyi chos gsum las dbang po kho nas rdzogs pa dang /
dgra bcom thob ma thag pa de mi slob pa rdzogs byed kyi chos gnyis las dbang po kho nas rdzogs pa ste gzhung rtsa ba'i tshig 'grel gyis shes pa'i phyir /
de la kho na re /
cig car ba'i dgra bcom pa des dngos gzhi yang thob par thal lo zer na /
'dod ces bya ste /
'og ma'i nyon mongs spangs pa dang gong ma'i dngos gzhi thob pa dus mnyam pa rtsa ba'i grub mtha' gang zhig /
des ni sa dgu'i nyon mongs spangs zin pas dngos gzhi brgyad ka thob par 'dod dgos pa'i phyir ro / /
'o na de dbang po rno bas rnam grol dgu pa'i tshe nyer bsdogs kyi tshor ba las dngos gzhi'i tshor bar spo nus pas /
de'i tshe dngos gzhi mngon du gyur par thal lo zer na /
spyir tshor ba spo nus na /
spo bas khyab pa yang med la /
'di ni nges par nyer bsdogs kyi ngo bor gyur pa'i mi skye ba shes pa mngon du gyur pa zhig yin te /
'grel pa mngon pa'i rgyan las /
khams gsum gyi 'dod chags dang bral ba dag gis kyang dang po'i dngos gzhi yang bskyed par mi nus pa ste zhes bshad pas bsam gtan dang po'i nyer bsdogs kho na la brten pa @# / /
yin la zhes gsungs pa'i phyir /
yang kho na re /
cig car ba'i rgyun zhugs kyi rgyud gyi sgom lam rdo rje lta bu'i ting nge 'dzin da ltar ba la 'gog lam chos shes gang rung du nges pa mi 'thad par thal /
de la cig car ba'i dgra bcom pa'i rgyud kyi mi skye ba shes pa dang dmigs pa gcig pa zhig dgos pa gnas bdun par /
de gnyis dang por skyes pa ni / /
sdug bsngal rgyu rjes shes pa yin / /
zhes gsungs pa'i phyir zer na ma khyab ste /
de gnyis dmigs pa gcig pa nges par dgos na de ltar bden mod kyang /
sgom lam rdo rje lta bu'i ring nge '+zin la zad mi skye shes gang rung dang dmigs pa mi gcig pa'ang yod pa /
sgom pa'i lam la 'gog pa'am /
zhes sogs drangs ma thag pa'i lung gis grub pa'i phyir /
kho na re /
cig car ba'i dgra bcom pa thob ma thag pa chos can /
mi g.yo ba'i chos can ma yin par thal| shes rab rkyangs pas rnam grol yin pa'i phyir zer na ma khyab /
de la khyab par thal /
mi slob pa dgu 'dren pa'i tshe de gnyis so sor 'dren pa'i phyir zer na yang ma khyab ste /
shes rab rkyangs pas rnam grol gyi dgra bcom da la yang /
dbang pos gsum dang rigs kyis drug rten gyis nyer dgu ste /
dbye ba lnga brgya nyi shu rtsa gnyis yod par 'grel pa mngon pa'i rgyan las bshad pa'i phyir ro / /
de la kho na re /
cig car ba'i dgra bcom thob ma thag pa chos can| shes rab rkyangs pas rnam grol gyi dgra bcom ma yin par thal /
bdag med rtogs pa'i shes rab kyis nyon mongs pa'i sgrib pa 'ba' zhig las rnam par grol ba ma yin pa'i phyir /
der thal /
de'i rgyud kyi mi skye ba shes pa da lta ba'i ngo bor gyur pa'i shes rab de bdag med rtogs pa'i shes rab ma yin pa gang zhig /
de dang rgyud gcig pa'i rgyud kyi sgom lam rdo rje lta bu'i ting nge 'dzin da ltar ba'i ngo bor gyur pa'i shes rab de yang bdag med rtogs pa'i shes rab ma yin pa'i phyir zer na ma khyab /
dang po der thal /
de 'dra'i shes rab de bdag med rtogs pa'i shes rab yin na bzod shes lta ba gsum gyi nang tshan gyi lta ba yin dgos pa las de ma yin pa'i phyir te /
gnas bdun par /
zad dang mi skye blo lta min / /
zhes gsungs pa'i phyir /
gnyis pa der thal /
de 'dra'i shes rab de bdag med rtogs pa'i shes rab yin na srid rtse'i zag bcas la dmigs pa'i bdag med pa'i rnam pa can gyi rjes shes yin dgos /
de yin na de 'dod nyon dgu pa'i gnyen por mi rung ba'i phyir te /
gnas bdun par /
'dod pa'i khams kyi rjes ma yin / /
zhes gsungs pa'i phyir ro / /
'o na /
'grel pa mngon pa'i rgyan sogs las /
gang zhig bsam gtan dang po'i nyer bsdogs tsam la brten nas bdag med rtogs pa'i shes rab kyi stobs kyis nyon mongs pa'i sgrib pa 'ba' zhig las rnam par grol ba de shes rab rkyangs pas rnam grol gyi dgra bcom pa'i 'jog byed du bstan pa ma yin nam zhe na /
de ni yin mod kyi /
'on kyang /
sdug bden gyi rnam pa bzhi pa bdag med rtogs pa'i shes rab bsgoms stobs kyis nyon mongs pa'i sgrib pa las rnam par grol na /
nyon mongs pa'i sgrib pa 'ba' zhig las rnam par grol ba'i ma khyab pa'i phyir te /
'ba' zhig gis sgras snyoms 'jug gi sgrib pa gcod rgyu yin pa'i phyir dang /
dgra bcom pa yin na /
bdag med rtogs pa'i shes rab kyis nyon mongs pa'i sgrib pa las rnam par grol bas khyab pa'i phyir te /
bdag med rtogs pa'i shes rab kyis nyon mongs pa'i sgrib pa las rnam par grol na /
de las dngos su rnam par grol bas ma khyab pa'i phyir ro / /
de la kho na re /
cig car ba'i dgra bcom pa la shes rab rkyangs pa'i rnam grol gyis khyab par thal /
de 'dra'i dgra bcom thob ma thag pa de la khyab pa'i phyir zer na ma khyab /
cig car ba'i dgra bcom thob ma thag pa des nam ring nge 'dzin gyi snyoms 'jug gi sgrib pa las rnam par grol ba'i tshe 'gog snyosm thob ste gnyis ka'i las rnam grol gyi dgra bcom du 'jog pa'i phyir ro / /
'on kyang de gnyis ka'i cha las rnam grol du gyur kyang cig car ba yin pa mi 'gal te /
de ni sa dgu'i nyon mongs spang tshul la brten nas btags pa yin pas ming gzhan du 'pho ba med pa'i phyir ro / /
gong ma'i lugs la spang bya cig car ba rang rgyal lam du 'jug pa yod kyang /
lugs 'dir /
gnyis slob rigs las ldog nas ni / /
sangs rgyas su 'gyur gzhan gsum yang /
zhes pa rtsa 'grel gyi don ltar 'phags lam thob nas rang lam du rigs nges pas spang bya cig car ba rang rgyal lam du 'jug pa med ces bya'o / /
gzhan @# / /
yang 'grel pa mngon pa'i rgyan du /
kun btus las /
rgyun du zhugs pa cig car nges par 'byin pa zhes gsungs pa ni /
bsam gtan dang po'i nyer bsdogs mi lcogs med la brten nas mthong lam thob pas mthong spang spangs te rgyun zhugs kyi 'bras bu thob par byas te /
de'i rjes la 'jig rten las 'das pa'i sgom lam gyis khams gsum gyi bden pa la cig car dmigs nas 'dod pa'i sgom spang chung ngu'i chung ngu la sogs pa spangs nas srid rtse'i yang sgom spang chung ngu'i chung ngu la sogs pa spangs pas phyir 'ong dang phyir mi 'ong thob pa med par dgra bcom pa mngon du byed pa'o / /
zhes gsungs snang ba mkhas pa'i gsung brling bas mtha' gcig tu dpyod dka' bar snang yang /
bsam tshod kyi rig pas dpag na /
gsung 'dis mngon pa 'og ma'i lugs kyi spang bya cig car bas lam sgom tshul dang spang bya spong tshul shugs la go bar bya ba'i phyir du /
gong ma'i lugs kyi cig car bas lam gyi dmigs rnam sgom tshul dang spang bya spong tshul gyi khyad par gsal bar bstan pa yin nam snyam ste /
ci'i phyir na /
'grel ba de nyid kyi gzhung gong du drangs pa las /
khams gsum gyi 'dod chags dang bral ba dag gis kyang /
dang po'i dngos gzhi yang bskyed par mi nus pa ste zhes bshad pas bsam gtan dang po'i nyer bsdogs kho la brten pa yin la /
zhes dang /
gang zhig bsam gtan dang po'i nyer bsdogs tsam la brten nas bdag med rtogs pa'i shes rab kyi stobs kyis nyon mongs pa'i sgrib pa 'ba' zhig las rnam par grol ba de ni gnyis ka'i cha las rnam grol las cig shos shes rab kyis rnam par grol ba ste /
zhes sogs ni cig car ba yod pa'i khungs su ma zad /
khyad par lung bar pa de ni nges par cig car ba yod par gsal bar bstan pa zhig ste /
de lta bu 'bras gnas bar pa gnyis la sbyor du med pa ni /
khams gsum gyi 'dod chags dang bral ba dag gis kyang zhes pa'i tshig zin rang gis shes pa'i phyir /
da dung gzhung 'di rim gyis pa la sbyor du yod ces smra na /
de la 'di skad ces bya ste /
'o na /
chags bral sngon song dang mthar gyis pa gang gis dbang du byas kyang thog mar bsam gtan gyi dngos gzhi thob pa nas /
mthar dgra bcom pa'i 'bras bu la gnas kyi bar bsam gtan dang po'i dngos gzhi tsam yang bskyed mi nus pa zhig yod na /
des dngos gzhi thob pa'i dgos don gang yang ma grub pa'i phyir dang /
ci ste bar der spong lam gyi ngo bor gyur pa'i dngos gzhi mngon du gyur ba med kyang /
yon tan mngon par 'grub byed kyi rten du dngos gzhi skye bar srid do zhe na /
srid mtha' tsam ni su zhig gi 'gog mi nus kyang /
khams gsum kyi 'dod chags dang bral ba dag gis kyang zhes pa'i lung gi gnod pa spong mi nus pa'i phyir ro / /
de ltar gzhung rtsa 'grel gong 'og gis dngos su bstan pa'i spang bya spong tshul rnams ni phal che ba spang bya rim gyis pa'i dbang du byas nas gsungs kyang /
spang bya cig car ba yod pa ni gong du rim par drangs pa'i rtsa 'grel rnams kyis shugs bstan gyi don du snang bas /
dngos bstan la bsam nas shugs bstan dor bar bya mi rigs pa rang re mkhas grub chen po'i dgongs par ma zad /
mdo sngags rab 'byams smra ba'i mkhas dbang bsod nams grags pa'i yang dgongs pa yin te /
de nyid kyis mdzad pa'i mdzod kyi 'grel bshad shes bya rab gsal las /
de yang rgyun zhugs 'bras gnas la spang bya spong tshul gyi sgo nas spang bya cig car ba dang spang bya rim gyis pa gnyis yod /
'di gnyis kyi khyad par rgyun zhugs yin pa gzhir bzhag pa las /
bsam gtan dang po'i snyoms 'jug gis 'jig rten pa'i sgom spang du gyur pa'i 'dod nyon la chags bral sngon du ma btang bar bsam gtan dang po'i nyer bsdogs mi lcogs med la brten nas khams gsum gyi sgom spang nyon mongs spong ba de snga ma'i ngo bo dang /
zhes dang /
dang po spang bya cig car ba'i rgyun zhugs 'bras gnas khyad par can 'dod nyon dgu pa dang srid nyon dgu pa'i dngos gnyen la gnas pa dang /
mi gnas pa'i tsam po gnyis las dang po dgra bcom zhugs pa dang /
des 'dod nyon dgu pa dang srid nyon dgu pa spangs pa'i tshe dgra bcom 'bras gnas su 'jog ste /
dgra bcom thob pa la nges par bsam gtan gyi dngos gzhi thob mi dgos pa'i gnad kyis so / /
zhes sogs gsal bar gsungs pa'i phyir ro / /
'on kyang cig car ba'i rgyun zhugs mthong chos zhi dang bar 'da' ba dang skye 'da' ba'i rnam gzhag 'jog mi 'jog dang /
rim gyis pas khams gsum gyi sgom spang spong tshul gyi rnam gzhag @# / /
cung zad mi mthun pa yod kyang /
rtsod pa'i tshe gnas skabs thos bsam 'phel byed mkhas grub so so'i dgongs pa bzhin khas blangs pa la 'gal ba ci yang yod par ma mngon te /
dper na /
bye smra'i mkhas pa rnams kyis rang gi grub mtha'i dbang gis bzhed tshul sna tshogs gsungs pa la 'gal ba med pa bzhin yin pa'i phyir ro / /
de ltar spang bya cig car ba'i skor 'di gzhung rtsa 'grel dngos shugs kyis bstan tshul dang /
des lam bgrod tshul dang spang bya spong tshul gsal bar bstan pa 'di ni /
mkhas grub chen po rnam gnyis kyi gsung gi zhabs 'degs kyi tshul du bkod nas dkyus kyi don la 'jug pa ni /
spang bya rim gyis pa de la yang rgyun zhugs la zhugs pa dang /
chags bral sngon song gi phyir 'ong la zhugs pa dang /
chags bral sngon song gi phyir mi 'ong la zhugs pa gsum las /
'dod pa'i sgom spang nyon mongs gcig kyang ma spangs pa'i 'ching ba kun ldan nas lnga pa tsam gyi bar spangs pa'i nyan thos mthong lam pa rnams rgyun zhugs la zhugs pa zhes bya ste /
rgyun zhugs kyi 'bras bu thob phyir brtson pa yin pa'i phyir /
mthong lam gyi snga rol tu 'dod nyon drug pa nas /
dgu pa tshun chad de brgyad pa tsam gyi bar spangs pa'i nyan thos mthong lam pa rnams ni chags bral sngon song gi phyir 'ong la zhugs pa dang /
'dod nyon dgu pa spangs pa nas ci yang med man chad kyi nyon mongs spangs pa'i nyan thos mthong lam pa rnams ni chags bral sngon song gi phyir mi 'ong la zhugs pa zhes bya'o / /
zhugs pa de dag dbang brtul la dad pa'i rjes 'brang dang /
dbang rnon la chos kyi rjes 'brang zhes bya la /
dbang rtul kyang rim gyis pa'i rgyun zhugs zhugs pa la yod kyi spang bya cig car ba'i zhugs pa dang chags bral sngon song gi phyir 'ong zhugs pa dang phyir mi 'ong zhugs pa la ni med de /
de rnams ni dbang rnon yin pa'i phyir /
chags bral sngon song ni phyir 'ong dang phyir mi 'ong gnyis la ma gtogs rgyun zhugs dang dgra bcom pa gnyis la med do / /
de la kho na re /
rgyun zhugs la chags bral sngon song yod par thal /
mthong lam gyi snga rol tu 'dod nyon lnga pa'i bar spangs pa yod pa'i phyir /
zhe na /
de tsam gyis chags bral sngon song gi ming mi 'thob cing /
'bras bu dang po thob phyir du brtson pa'i 'phags pa yin pas 'ching ba kun ldan dang mtshungs pa'i phyir zhes gsungs so / /
mthong lam la gnas pa'i zhugs pa de dag rang rang gi 'bras bu gang thob phyir du brtson pa la zhugs nas ni bcu drug pa lam rjes shes thob pa de'i tshe na rgyun zhugs sogs rang rang gi 'bras bu la gnas pa yin pas /
de dag la ni zhugs pa dang dad pa'i rjes 'brang dang /
chos kyi rjes 'brang zhes mi bya bar rim pa bzhin rgyun zhugs 'bras gnas dang /
phyir 'ong 'bras gnas dang /
phyir mi 'ong 'bras gnas zhes bya la /
de'i tshe dbang brtul la dad pas mos pa dang /
dbang rnon la mthong bas thob pa zhes kyang bya zhing /
de nas bzung ste dgra bcom pa'i 'bras bu ma thob kyi bar du yang dbang rtul dang dbang rnon gyi ming de ltar ro / /
chags bral sngon song gi zhugs pa skad cig bco lnga pa la gnas pa dang /
'bras gnas skad cig bcu drug pa la gnas pa gnyis rtogs pa la ni khyad par yod de /
bco lnga pa dang /
bcu drug pa'i khyad par yod pa'i phyir dang /
rang gi spang bya sgom spang nyon mongs spangs pa'i spang pa la ni khyad par med de /
bco lnga pas gang spangs pa de bzhin bcu drug pa la yang mtshungs pa yin pa'i phyir te /
bco lnga pa'i tshe 'dod nyon lnga pa man chad las ma spangs par bcu drug pa la drug pa spangs pa dang /
bco lnga pa la brgyad pa man chad las ma spangs par bcu drug pa la dgu pa spangs pa sogs mi srid pa'i phyir /
de la kho na re /
de gnyis spang pa la khyad par yod par thal /
bco lnga pa'i tshe gong ma'i lam mthong spang spong bzhin pa las spangs ma zin pa'i phyir dang /
bcu drug pa'i tshe rdzogs par spangs zin pa'i phyir zer na ma khyab ste /
skabs 'dir sgom spang nyon mongs spang tshul gyi dbang du byas pa'i phyir /
skabs 'dir spang bya rim brgyud pa'i rgyun zhugs 'bras gnas la lam dang /
spang bya dang /
rigs dang /
rten sogs kyi sgo nas dbye na nyis stong bdun brgya lnga bcu sogs nas /
phyir mi 'ong la 'bum nyis khri dgu stong drug brgya sogs kyi dbye ba bshad pa rnams ni /
de tsam gyi gal gnad che @# / /
bar ma mngon zhing /
mang bas 'jigs nas kyang ma bkod la /
shes par 'dod na 'grel pa mngon pa'i rgyan sogs su blta bar byos shig /
bcu drug pa lam rjes shes la gnas pa'i rgyun zhugs dang /
phyir 'ong dang /
phyir mi 'ong de dag la ni 'bras gnas tsam po ba zhes bya yi /
khyad par can ni ma yin te /
rang rang gi 'bras bu la gnas pa tsam las 'bras bu gong ma thob phyir du brtson pa la zhugs pa ma yin pa'i phyir /
de 'dra'i rgyun zhugs des skad cig bcu drug pa'i rjes su nam 'bras bu gong ma phyir 'ong sogs thob phyir du brtson pa la zhugs pa de nas ni rgyun zhugs 'bras gnas khyad par can dang /
phyir 'ong sogs kyi zhugs par yang 'gyur la /
de bzhin du phyir 'ong dang /
phyir mi 'ong de dag kyang 'bras bu gong ma thob phyir du nam brtson pa nas 'bras gnas khyad par can dang /
rim pa bzhin phyir mi 'ong zhugs pa dang /
dgra bcom zhugs par yang 'gyur ro / /
tshul de dag la dgongs nas /
rtsa bar yang /
'bras gnas khyad par bya ba'i phyir / /
mi brtson pa ni zhugs ma yin / /
zhes gsungs pa yin no / /
des na rgyun zhugs zhugs pa la 'bras gnas med kyang /
phyi ma gsum gyi zhugs pa la ni 'bras gnas yod pas zhugs pa dang 'bras gnas mi 'gal bar yang shes par bya'o / /
de ltar na rgyun zhugs zhugs 'bras gnyis / /
phyir 'ong zhugs 'bras gnyis /
phyir mi 'ong zhugs 'bras gnyis te drug gi steng du /
phyir mi 'ong khyad par can ni dgra bcom zhugs pa'ang yin pas slob pa'i gang zag rdzas bdun du 'gyur ro / /
! sa dang sa na nyes rnams dgu /
zhes sogs kyi skabs su /
mthar gyis pa'am /
'bras bu rim gyis pa bshad pa ste /
de ni sngar mthong sgom gyi spang bya gcig kyang ma spangs pa'i 'ching ba kun ldan zhig gam /
'dod nyon lnga pa'i bar tsam spangs pa yang rung ste /
des dang por mthong lam gyis khams gsum gyi mthong spang spangs /
de nas sgom lam zag bcas zag med gang rung gis sgom spang rnams rim gyis spangs te 'bras bu bzhi rim gyis tshang bar thob pa'o / /
'di'i thad kyi 'grel pa mngon pa'i rgyan du /
'bras bu bzhi rim gyis tshang bar thob pa dang /
gsum mam gnyis thob pa'ang yod do / /
zhes pa zhig gsung 'dug pa'i phyir ma gnyis kyi don ni /
'bras bu bzhi rim gyis tshang bar thob pa'i dgra bcom yod pa dngos su bstan pa'i zhar la /
'bras bu gsum rim gyis thob pa'i phyir mi 'ong dang /
gnyis rim gyis thob pa'i phyir 'ong gnyis kyang 'bras bu rim gyis pa'am mthar gyis pa yin par bstan pa yin no / /
'o na /
rgyun zhugs kyang smos dgos par 'gyur ro zhe na /
de la yang 'bras bu rim gyis pa ni yod mod /
'on kyang gong gi 'grel pas ni /
gang zag gang gis 'bras bu bzhi las rim gyis brgyud nas ji tsam thob pa yod par bstan pa yin na /
rgyun zhugs ni gnas skabs der 'bras bu gcig tsam las ma thob la /
gcig tsam thob pa la rim gyis brgyud nas thob pa'i don dngos su ma tshang ba'i phyir ma smos pa'o / /
mthar gyis pa de la yang rgyun zhugs zhugs gnas gnyis dang /
de bzhin du lan gcig phyir 'ong dang /
phyir mi 'ong dang /
dgra bcom zhugs gnas gnyis re ste gang zag zung bzhi ya brgyad yod do / /
de yang spang bya'i khyad par ni /
'dod pa'i sas bsdus kyi sgom spang nyon mongs che 'bring chung ngu dgu yod pa bzhin du /
bsam gtan dang po nas srid rtse'i bar gyi sa brgyad po re re la yang nyes pa rnam pa dgu re sdom pas sgom spang nyon mongs brgyad cu rtsa gcig yod la /
de dag gi gnyen po sgom lam bar chad med lam yang brgyad cu rtsa gcig yod pas gnyen po rnams chung rim gyis skyes ba dang /
spang bya rnams che rim gyis spong ba'o / /
de la dang po mthar gyis pa'am rim gyis pa la rgyun zhugs zhugs pa gnas gnyis las /
nyan thos mthong lam gyi snga rol tu 'dod pa'i sgom spang nyon mongs gcig kyang ma spangs pa nas lnga tsam gyi bar gang rung spangs ba'i rim gyis ba gang zhig /
skad cig bco lnga pa man chad la gnas pa'i nyan thos mthong lam pa rnams ni rim gyis pa'i rgyun zhugs zhugs pa dang /
bcu drug pa la gnas pa ni rim gyis pa'i rgyun zhugs 'bras gnas tsam po ba yin par sngar gyis rigs pas shes par nus shing /
rgyun zhugs 'bras gnas de la yang srid pa lan bdun pa ba dang /
rigs nas rigs skye /
de gnyis las gzhan pa'i rgyun zhugs dang gsum /
dang po'i rgyun zhugs @# / /
'bras gnas gang zhig /
sngar 'dod pa'i sgom spang nyon mongs gcig kyang ma spangs pa zhig yin na /
de ni re ltar te rab tu thogs na 'dod par lan bdun skye ba srid pa'i phyir srid pa lan bdun pa ba zhes bya'o / /
srid pa lan bdun pa ba'i rigs can de la skye ba bdun len par nges pa dang ma nges pa gnyis yod pa rtsa ba nas dngos su ma bshad kyang /
re ltar thogs na zhes pa'i tshig gi shugs kyis ma nges pa zhig kyang yod par bstan pa ste /
re ltar thogs na zhes pas dgra bcom pa thob pa la 'gor yun ring shos des 'dod par skye srid bdun len dgos par bstan pa'i shugs la 'gor yun thung bas mtha' gcig tu de ltar len dgos pa ma nges par bstan pa yin pa'i phyir /
nges pa'i rgyun zhugs srid pa lan bdun pa ba des ni /
'dod par lha'i srid pa bdun dang /
mi'i srid pa bdun /
de dag gi bar srid bdun bdun te srid pa nyi shu rtsa brgyad len kyang bdun tshan du mtshungs pa'i phyir srid pa lan bdun pa zhes bya ste shing lo ma bdun pa bzhin no / /
zhes bye brag smra ba 'dod do / /
de ni las nges pa'i stobs kyis 'phangs pa'i phyir srid pa bdun po de dag las lhag par yang mi len la /
srid pa bdun ma rdzogs gang du dgra bcom mngon du yang mi byed do sbrul goms pa bdun pas zin pa dang /
rims nyin bzhi pas zin pa bzhin no / /
des na bdun tshan du ma phye na lha mi bsdoms pas skye srid bcu bzhi nges par len cing /
bcu bzhi pa de'i tshe myang 'das mngon du byed la /
mi'i rten can gyi nges pa'i rgyun zhugs srid pa lan bdun pa ba yin na de'i tshe dgra bcom thob pa dang mnyam du sangs rgyas 'jig rten du ma byon kyang chos nyid kyi stobs kyis thob pa'i dge slong du yang 'gyur ro / /
des na 'dis ni phyir mi 'ong dang /
dgra bcom pa'i 'bras bu gnyis char skye ba bcu gcig pa de rang la mngon du byed par 'dod dgos kyi de'i gong du phyir mi 'ong gi 'bras bu yang mngon du byed mi nus pa'i phyir te /
ci'i phyir na /
phyir mi 'ong thob pa la 'dod nyon dgu pa spangs dgos pa gang zhig /
'dod nyon dgu pa spangs pa'i 'phags pa slar 'dod par skye ba mi srid pa'i phyir ro / /
ma nges pa'i rgyun zhugs srid pa lan bdun pa ba de ni srid pa bdun len pa'i rigs can yin kyang srid pa bdun len par nges pa ni ma yin zhes bya la /
'on kyang /
de ltar thogs na lan bdun pa /
zhes pa'i dngos bstan gyi srid pa lan bdun pa ba la ni /
nges pa'i srid pa lan bdun pa ba yin pas khyab pa yin no / /
kho na re /
'o na /
sgom spang 'dod nyon gcig kyang ma spangs pa'i rim gyis pa'i rgyun zhugs de yin na srid pa lan bdun pa ba yin pas khyab par thal /
khyod kyis srid pa lan bdun pa ba la nges pa dang ma nges pa gnyis phye ba la rgyu mtshan yod pa'i phyir zer na /
de la ni /
'dod lan 'debs dgos te /
'bras gnas sgom spang bya ma zad / /
re ltar thogs na lan bdun pa / /
zhes pa'i dngos shugs kyi lung don grub pa'i phyir /
nges pa'i rgyun zhugs srid pa lan bdun pa ba de dang por mi'i rten la rgyun zhugs kyi 'bras bu thob na /
mthar yang mi'i rten la myang 'das mngon du byed la /
dang por 'dod pa'i lha'i rten la rgyun zhugs thob na /
mthar yang lha'i rten la myang 'das mngon du byed pa yin te /
de'i skye ba len tshul dang por mi'i rten can yin na /
de'i phyi ma lha dang /
yang de'i phyi ma mi ste lha mi'i skye ba spel ma'i sgo nas bdun bdun len pa'i phyir dang de bzhin du dang por lha'i rten can yin na /
de'i phyi ma mir skye ba sogs rigs 'gre ba'i phyir /
yang /
ma nges pa'i srid pa lan bdun pa ba ni /
dang por mi'i rten can yin na /
mthar yang mi'i rten la myang 'das mngon du byed pas ma khyab bam snyam yang dpyad do / /
srid pa lan bdun pa ba de la ni 'phags par ma zad /
so skye rgyud smin pa dag kyang yod de /
dge 'dun nyi shu chen mo las /
lan bdun pa la skye 'phags gnyis / /
zhes gsungs pa ltar ro / /
de la so skye'i gang zag ji ltar 'jog ce na /
yod de /
rgyun zhugs srid pa lan bdun pa ba dang lus rten gcig bsdus kyi sbyor lam chos mchog pa lta bu yang de yin pa'i phyir /
! rnam gsum rnam bzhi las grol ba / /
zhes sogs kyi skabs su /
rgyun zhugs 'bras gnas gang zhig /
'dod pa'i sgom spang nyon mongs gsum mam bzhi tsam gyi bar spangs la rigs mthun gyi skye srid gnyis sam gsum tsam du len par nges pa'i rgyun zhugs de la ni rigs nas rigs su skye ba zhes bya la /
de la yang lha'i rigs nas rigs su skye ba dang /
@# / /
mi'i rigs nas rigs su skye ba gnyis yod cing /
lha mi gang rung gi rigs mthun gyi skye srid gnyis ni nges par lan pas khyab /
gsum pa len mi len ci rigs yod /
bzhi pa nges par mi len pas khyab la /
'on kyang de ni rigs mthun gyi dbang du byas pa las rigs mi mthun gyi lha mi'i skye srid bzhi len pa ni yod par bzhed do / /
de bzhin du rigs nas rigs skye'i nyon mongs spangs tshul yang 'dod nyon gsum pa nges par spangs pas khyab /
bzhi pa spangs ma spangs ci rigs yod /
lnga pa nges par ma spangs pa dgos te /
lnga pa spangs na drug pa tshe de la nges par spong bar 'gyur bas /
de spangs na phyir 'ong du 'gyur ba las rgyun zhugs su mi gnas la /
rigs nas rigs skyer yang mi rung ba'i phyir /
'o na /
mthong lam gyi snga rol tu 'dod nyon gsum pa'am /
bzhi pa tsam spangs la rigs mthun gyi skye srid gnyis gsum tsam len par nges pa'i rgyun zhugs dang /
srid pa lan bdun pa ba dang rgyud gcig tu gyur pa'i 'dod par rigs mthung yi skye srid gnyis gsum tsam len par nges la 'dod nyon bzhi pa'i bar tsam spangs pa'i rgyun zhugs de dag kyang rigs nas rigs skye yin nam /
zhe na /
yin te /
'grel pa mngon pa'i rgyan du /
'di ni bden pa mthong ba'i sngon nam phyir spangs kyang rung ngo / /
zhes gsungs pa'i phyir /
yang /
mthong lam gyi snga rol tu 'dod nyon lnga pa man chad spangs pa'i rgyun zhugs de ni rigs nas rigs skye ma yin te /
des bcu drug pa lam rjes shes kyi tshe 'dod nyon drug pa mi spong yang /
tshe de la nges par spangs pas phyir 'ong du 'gyur ba gong du bshad pa ltar yin pa'i phyir /
yang /
sngon gyi slob dpon 'ga' zhig /
'dod nyon gcig tsam spangs pa dang /
gnyis tsam spangs pa'i rgyun zhugs rnams kyang tshe drug gam /
lngar rigs nas rigs su skye bar bzhed pa'ang yod kyang /
rang lugs su ni mi 'dod do / /
! rnam pa lnga yi bar bcom pa / /
zhes sogs kyis rim gyis pa'i phyir 'ong zhugs 'bras bshad pa ste /
de la rim gyis pa'i rgyun zhugs 'bras gnas gang zhig /
'dod pa'i sgom spang nyon mongs dang po spong ba'i sbyor ba la brtson pa nas /
drug pa spong ba la brtson pa'i bar chad med lam la gnas pa'i bar gyi rim gyis pa ni 'bras bu dang po la gnas pa ma zad 'bras bu gnyis pa phyir 'ong la zhugs pa'ang yin la /
des nam 'dod nyon drug pa spangs pa na lan gcig phyir 'ong gi 'bras bu la gnas pa ste /
'dod nyon chung ngu gsum tsam gyis ni 'dod par lan gcig las mi skye bas lan gcig phyir 'ong zhes brjod do / /
'bras bu gong ma thob phyir du brtson pa la zhugs pa ma yin par phyir 'ong gi 'bras bu tsam la gnas pa de la ni phyir 'ong 'bras gnas tsam po ba zhes bya'o / /
phyir 'ong 'bras gnas khyad par can gang zhig /
'dod nyon bdun pa nges par spangs la brgyad pa spangs ma spangs gang yin kyang phyi ma 'dod pa'i skye srid gcig tsam blangs pa'i rten de la myang 'das mngon du byed par nges pa'i phyir 'ong de la ni phyir 'ong tshe gcig bar chad gcig pa zhes bya ste /
dgra bcom thob pa la tshe gcig gis bar du chod cing /
phyir mi 'ong thob pa la 'dod nyon dgu pas bar du chod pa'i phyir /
de la ni phyir 'ong 'bras gnas khyad par can zhig dgos te rtsa bar /
gsum pa la ni zhugs pa'ang yin / /
zhes gsungs pa'i phyir /
'di la yang 'dod nyon bdun pa ni nges par spangs pas khyab /
brgyad pa spangs ma spangs ci rigs yod /
dgu pa nges par ma spangs pas khyab pa'i phyir /
yang /
'dod nyon bdun pa dang brgyad pa'i bar spangs zin pa'i phyir 'ong yin na /
tshe gcig bar chad gcig pa yin pas ni ma khyab te /
tshe gcig bar chad gcig pa yin na phyir mi 'ong zhugs pa dang /
'bras gnas khyad par can yin pas khyab pa gang zhig /
'dod nyon brgyad pa spangs pa'i phyir 'ong yin na 'bras gnas khyad par can yin pas ma khyab pa'i phyir /
der thal /
mthong lam gyi snga rol tu 'dod nyon brgyad pa'i bar spangs pa'i bcu drug pa lam rjes shes la gnas pa'i phyir 'ong de 'bras gnas khyad par can ma yin pa'i phyir /
der thal /
de 'bras bu gong ma thob phyir du brtson pa la zhugs pa ma yin pa'i phyir /
des nam 'bras bu gong ma thob phyir du brtson pa la zhugs pa nas 'bras gnas khyad par can dang /
phyir mi 'ong zhugs par yang 'gyur ba yin la /
de nas tshe gcig bar chad gcig pa yang yod par 'dod kyang 'gal ba med pa'i phyir /
'o na /
phyir 'ong tshe gcig bar chad gcig pa @# / /
de la nges pa'i rgyun zhugs srid pa lan bdun pa ba dang /
rigs nas rigs skye sogs dang rgyud gcig tu gyur pa yod dam zhe na /
yod par ni khas blangs mod /
'on kyang rtsa 'grel rnams su gsal kha ma gsungs yang /
dge 'dun nyi shu chen mo sogs su /
tshe 'phos 'dod lha'i rten de la /
myang 'das mngon du byed par nges / /
zhes phyir 'ong tshe gcig bar chad gcig pa de phyi ma nges par 'dod pa'i lha'i rten la myang 'das mngon du byed par gsungs la /
de ltar na de dang rgyud gcig tu gyur pa'i nges pa'i rgyun zhugs srid pa lan bdun pa ba de yin na /
dang por lha'i rten la rgyun zhugs kyi 'bras bu thob pa zhig yin pas khyab par 'dod dgos te /
dang por mi'i rten la rgyun zhugs thob pa'i nges pa'i rgyun zhugs srid pa lan bdun pa ba de ni mthar yang mi'i rten la myang 'das mngon du byed par gsungs pas na de dang rgyud gcig pa 'byung mi shes pa'i phyir de bzhin du de dang rgyud gcig pa'i rigs nas rigs skye la yang lha'i rigs nas rigs skye nges par dogs 'dra zhing /
yang de dang rgyud gcig pa'i ma nges pa'i srid pa lan bdun pa ba la ni dang por mi'i rten la rgyun zhugs thob pa bzhag kyang 'gal ba med 'dra ste /
des rigs mthun gyi skye srid bdun len par ma nges pa'i phyir /
'on kyang 'di'i thad kyi dge 'dun nyi shu'i yig cha rnams su /
phyir 'ong tshe gcig bar chad gcig pa de 'dod par rigs mthun gyi skye srid gcig kho na blangs nas /
'dod pa'i lha'i rten la myang 'das mngon du byed nges /
zhes dang /
yang de la dbye na lha mi'i rten can gnyis yod par yang gsungs 'dug pas /
des na tshe gcig bar chad gcig pa la mi'i rten can yod na /
des phyi ma lha'i skye ba len pa'i tshe lha mi rigs mi mthun pa'i skye ba blangs par song ba lta bu zhig 'dug kyang /
'dod pa'i lha mi gnyis 'dod par rigs mthun pa la dgongs pa'am /
yang na de'i skye ba sngon ma lhar skye ba blangs pa yod pas de'i rigs mthun la dgongs sam snyam ste dpyad do / /
gang ltar yang tshe gcig par chad gcig pa la mi'i rten can yod par ni 'dod dgos te /
'dod pa'i lha'i rten la rgyun zhugs thob pa'i nges pa'i rgyun zhugs srid pa lan bdun pa ba dang rgyud gcig tu gyur pa'i phyir 'ong tshe gcig bar chad gcig pa de mi'i rten can yin pa'i phyir /
der thal /
de 'dra'i rgyun zhugs srid pa lan bdun pa ba des mi'i rigs mthun gyi skye srid bdun blangs pa'i bdun pa mi'i rten de la phyir 'ong tshe gcig bar chad gcig par gyur pa'i phyir /
der thal /
de 'dra'i phyir 'ong de dgra bcom thob pa la tshe gcig phyir mi 'ong thob pa la 'dod nyon dgu pas bar du chad pa'i 'bras gnas khyad par can gang zhig /
des skye ba phyi ma 'dod pa'i lha'i rigs mthun gyi skye srid gcig blangs nas rten de la phyir mi 'ong gi 'bras bu dang myang 'das gnyis ka mngon du byed pa'i phyir /
yang kho na re /
mthong lam gyi snga rol tu 'dod nyon brgyad pa'i bar spangs pa'i bcu drug pa lam rjes shes la gnas pa'i phyir 'ong de chos can /
tshe gcig bar chad gcig pa yin par thal /
des dgra bcom thob pa la tshe gcig dang /
phyir mi 'ong thob pa la 'dod nyon dgu pas bar du chad pa'i phyir zer na rtags zur dang po ma grub ste /
des dgra bcom thob pa la tshe gcig tsam gyis bar du chod pa'i nges pa med pa'i phyir dang /
de la phyi mar 'dod lhar skye ba'i nges pa'ang med pa'i phyir dang /
tshe gcig bar chad gcig pa la de gnyis kyi steng du phyir mi 'ong gi 'bras bu thob phyir du brtson ba'i 'bras gnas khyad par can yin dgos pa gong du bshad pa ltar yin pa'i phyir /
der thal /
de'i mtshan nyid kyi zur du /
gsum pa la ni zhugs pa'ang yin / /
zhes gsungs pa'i phyir /
gzhan yang /
phyir 'ong yin na /
'dod par lan gcig phyir 'ong yin pas kyang ma khyab ste /
'dod nyon dgu pa spong phyir du de'i dngos gnyen par chad med lam la gnas pa'i phyir 'ong lta bu 'dod par lan gcig phyir 'ong ma yin pa'i phyir /
der thal /
des slar 'dod par skye ba mi len pa'i phyir te /
des tshe de la nges par phyir ma 'ong gi 'bras bu mngon du byed pa'i phyir /
'o na /
de la phyir 'ong gi don ma tshang bar 'gyur ro / /
zhe na /
de'i rigs can yin pa'i phyir phyir 'ong nyid du 'jog go /
! de dgu zad pas phyir mi 'ong / /
zhes pa'i skabs su /
phyir mi 'ong zhugs 'bras bshad pa ste /
de la gnyis las chags bral sngon song ni sngar bshad zin la /
'bras bu rim gyis pa'i dbang du byas na /
@# / /
'bras bu rim gyis pa'i phyir mi 'ong gi 'bras bu thob phyir du brtson bzhin pa'i phyir 'ong 'bras gnas khyad par can ni 'bras bu rim gyis pa'i phyir mi 'ong zhugs pa yin la /
des 'dod nyon dgu pa zad par nam spangs pa na 'bras bu rim gyis pa'i phyir mi 'ong gi 'bras bu la gnas pa yin no / /
yang /
chags bral sngon song gi phyir 'ong 'bras gnas khyad par can lta bu phyir mi 'ong zhugs pa yin kyang /
chags bral sngon song gi phyir mi 'ong zhugs pa dang /
'bras bu rim gyis pa'i phyir mi 'ong zhugs pa gang yang ma yin la /
de'i stobs kyis thob pa'i phyir mi 'ong de yang chags bral sngon song gi phyir mi 'ong dang /
'bras bu rim gyis pa'i phyir mi 'ong gang yang ma yin no / /
de la kho na re /
mthong lam gyi sngon du 'dod nyon drug pa la chags pa dang bral bas /
chags bral sngon gi phyir 'ong 'bras gnas khyad par can chos can /
chags bral sngon song gi phyir mi 'ong zhugs pa yin par thal /
chags bral sngon song gang zhig /
phyir mi 'ong zhugs pa yin pa'i phyir zer na ma khyab bo / /
! de ni bar skyes 'du byed dang / /
zhes sogs kyi skabs su /
phyir mi 'ong spyi tsam pa de la dbye na /
gzugs su nyer 'gro dang /
gzugs med du nyer 'gro dang /
mthong lam thob pa'i tshe de la mya ngan las 'da' ba gsum /
phyi ma 'di la phyir mi 'ong mthong chos zhi zhes kyang bya'o / /
gzugs nyer 'gro'i phyir mi 'ong de la yang bar 'da' ba dang /
skyes 'da' ba dang /
gong du 'pho ba gsum /
skyes 'da' ba la skyes tsam nas 'da' ba dang /
mngon par 'du byed dang bcas te 'da' ba dang /
mngon par 'du byed med par 'da' ba gsum du phye na lnga'o / /
de la bar 'da' ba ni /
'dod pa nas shi 'phos nas tshangs chen ma gtogs pa'i gzugs khams gnas ris bcu drug po gang rung gi bar srid du skye ba gcig kho na blangs nas rten de la myang 'das mngon du byed nges kyi gzugs nyer 'gro'i phyir mi 'ong de yin la /
de la yang nang bsres su dbye na zhogs ma'i me stag chung ngu mngon par grub bzhin du 'chi ba sogs dpe gsum gyis bstan pa ltar /
myur bar 'da' ba dang /
myur ba ma yin par 'da' ba /
yun ring mo zhig nas 'da' ba gsum ste /
gzugs kyi bar srid grub pa'i dus skad cig gnyis par myang 'das mngon du byed nges kyi phyir mi 'ong par 'da' ba de dang po dang /
bar srid kyi tshe'i phyed tsam la myang 'das mngon du byed nges kyi bar 'da' ba de gnyis pa dang /
de'i tshe'i 'jug tu myang 'das mngon du byed nges kyi bar 'da' ba de gsum pa yin no / /
'dod pa nas shi 'phos nas gzugs khaMs gnas ris bcu drug po gang rung du skye srid gcig kho na blangs nas rten de la myang 'das mngon du byed nges kyi gzugs nyer 'gro'i phyir mi 'ong de la ni skyes 'da' ba zhes bya la /
de yang gong du bshad pa ltar gsum yod pa las /
gzugs kyi skye srid grub pa'i dus skad cig gnyis par myang 'das mngon du byed nges kyi phyir mi 'ong skyes 'da' ba de dang po dang /
skye srid grub pa'i rten la 'bad rtsol rags pa dang bcas te myang 'das mngon du byed nges kyi skyes 'da' ba ni gnyis pa dang /
rten de la 'bad rtsol rags pa la mi ltos par myang 'das mngon du byed nges kyi skyes 'da' ba de gsum pa yin pa'i phyir /
myur bar 'da' ba dang /
skyes tsam nas 'da' gnyis la yig cha rnams su bar srid grub ma thag dang /
skye srid blangs ma thag tu zhes gsungs pa ni dus myur ba'i spam bshad mdzad pa las /
srid pa gnyis grub ma thag tu myang 'das mngon du byed pa mi srid de /
skye ba'i srid pa ni nyon mongs can yin pas de dang dus mnyam du zag med kyi lam mngon du byed mi nus pa'i phyir /
des na tshig skyon gong ltar gcod dgos so / /
'dod pa nas shi 'phos nas gzugs su dma' mtha' skye srid gnyis blangs nas khams gong ma gnyis gang rung gi rten la myang 'das mngon du byed nges kyi gzugs nyer 'gro'i phyir mi 'ong de la ni gong du 'pho ba zhes bya la /
de la yang 'og min mthar thug 'gro dang /
srid rtse mthar thug 'gro gnyis /
'dod pa nas shi 'phos nas gzugs khams su skye srid gnyis yan chad 'phar mar blangs nas gnas gtsang gi rten la myang 'das mngon du byed nges kyi phyir mi 'ong gong 'pho de ni /
gong 'pho 'og min mthar thug 'gro zhes bya ba yin la /
de la yang dbye na 'phar ba dang /
phyed du 'phar ba gnas thams cad du 'chi 'pho ba dang gsum /
dang po ni /
'dod pa'i rten can gyi phyir mi 'ong bsam gtan bzhi pa'i dngos gzhi spel sgom @# / /
'grub pa zhig /
bsam gtan dang po'i bde ba'i ro myangs pas gong ma gsum las nyams te shi 'phos nas tshangs ris la sogs par skyes /
der sngon goms pa'i shugs kyis bsam gtan bzhi pa'i spel sgom bco lnga spel bsgoms pas 'og min du skyes nas dgra bcom mngon du byed nges kyi phyir mi 'ong gang 'pho lta bu'o / /
gnyis pa ni /
'dod pa'i rten can gyi phyir mi 'ong bsam gtan spel sgom las nyams pa zhig shi 'phos nas dang por tshangs ris sogs su skyes /
rten de la spel sgom gsum spel lam drug spel gang rung bsgoms pas gnas gtsang 'og ma gnyis po gang rigs su skyes /
rten de la bco lnga spel bsgoms pas phyi ma 'og min tu skyes nas dgra bcom mngon du byed nges kyi phyir mi 'ong gong 'pho lta bu dang /
gsum pa ni sngar bzhin spal sgom las nyams pa'i phyir mi 'ong zhig shi 'phos nas tshangs chen ma gtogs pa'i gzugs khams gnas rigs bcu drug po thams cad du rim bzhin skyes nas mthar 'og min gyi rten la myang 'das mngon du byed nges kyi phyir mi 'ong gong 'pho lta bu'o / /
gong du bshad pa 'di dag kyang mtshan gzhi ngos 'dzin pa tsam yin pa las 'phar ba sogs gsum po gang rung yin na tshul de ltar du nges pa'i khyab pa ni med de /
'phar ba dang phyed 'phar ba gang rung yin na bsam gtan gong ma gsum char las nyams nges yin pas kyang ma khyab cing /
shi 'phos nas nges par changs ris sogs bsam gtan dang po kho nar skye bas kyang ma khyab la /
nges par 'og min gyi rten la myang 'das mngon du byed bas kyang ma khyab pa'i phyir /
der thal /
phyir mi 'ong gong 'pho 'phar ba zhig bsam gtan bzhi pa'i dngos gzhi las nyams kyang gsum pa dang gnyis pa las ma nyams na shi 'phos nas bsam gtan gsum pa'i gnas gang rung du skyes rten de la spel sgom lnga po gang rung bsgoms pa las gnas gtsang lnga po gang rung du skyes nas myang 'das mngon du byed pa srid pa'i phyir dang /
gnas gtsang 'og ma bzhi po gang rung gi rten la myang 'das mngon du byed pa yod par yang dge 'dun nyi shu'i yig cha rnams su bshad pa'i phyir /
gzhan yang gong 'pho 'phar ba dang phyed 'phar gang rung yin na bzhi pa'i dngos gzhi spel sgom las nyams nges yin pas kyang ma khyab pa 'dra ste /
phyir mi 'ong gong 'pho 'phar ba bsam gtan bzhi pa'i dngos gzhi chung ngu gsum spel thob la ma nyams pa zhig 'dod pa nas shi 'phos nas gnas gtsang lnga'i 'og mar skyes /
rten de la bce lnga spel bsgos par byas pa las /
'og min du skyes nas myang 'das mngon du byed pa zhig kyang srid dam snyam mo / /
'on kyang phyir mi 'ong gnas thams cad du 'chi 'pho ba de yin na ni /
dang por bzhi pa'i dngos gzhi spel sgom thob nas rjes su bsam gtan gong ma gsum char las nyams nges yin pas khyab ste /
de shi 'phos nas skye ba phi ma la nges par tshangs ris nas bzung gzugs khams gnas ris bcu drug po mtha' dag tu skye ba brgyud nas blangs dgos pa gang zhig /
gong ma gsum las mnyams bzhin du bsam gtan dang por skye ba mi srid pa'i phyir /
de ni mthar yang 'og min gyi rten la myang 'das mngon du byed nges yin pas khyab ste /
bar ma dor myang 'das mngon du byed na gnas thams cad du 'chi 'pho ba'i don ma tshang ba'i phyir /
de tshangs chen du ni skye ba mi len te /
tshangs chen log lta'i gnas yin pas 'phags pa rnams kyis spong ba'i phyir /
dge 'dun nyi shu'i yig cha rnams su /
gnas thams cad du 'chi 'pho ba 'di yang gzugs khams gnas ris bcu drug gi nang nas gnas gcig la 'phar dgos te /
'phar ba gsum zhes bshad pa'i phyir zhes gsungs kyang lugs 'dir rtsa 'grel rnams su gsal kha ma gsungs pas nges par 'phar ba 'dod dgos pa min 'dra'o / /
gong 'pho 'phar ba sogs gsum po gang rung yin na /
dang por 'dod pa'i rten la bzhi pa'i dngos gzhi spel sgom lnga po gang rung thob dgos pas khyab bam /
zhe na /
khyab pa yin te /
de gsum gang rung yin na mthar gnas gtsang du skye ba len pas khyab pa gang zhig /
gnas gtsang du skye ba la bzhi pa'i spel sgom lnga po gang rung 'grub dgos pa'i phyir te /
rtsa bar /
gong du 'pho ba rnams de ni / /
bsam gtan spel na 'og min 'gro /
zhes dang /
de ni rnam pa lnga yi phyir / /
gnas gtsang skye ba lnga kho na / /
zhes gsungs pa'i phyir dang /
de yang dang por bzhi pa'i dngos gzhi kho na spel @# / /
dgos te /
dang por bzhi pa spel bar byed / /
zhes gsungs pa'i phyir /
rten yang dang por gling gsum gang rung gi mi'i rten la spel dgos te /
'grel pa mngon pa'i rgyan du /
de yang dang por 'dod khams kyi gling gsum du spel bar byed la /
phyis nyams pa dag gis ni gzugs su yang spel bar byed do / /
zhes gsungs pa'i phyir /
yang /
phyir mi 'ong gong 'pho 'og min mthar thug 'gro yin na /
'phar ba sogs gsum po gang rung yin pas ma khyab ste /
de gsum gang rung yin na mthar gnas gtsang gi rten la myang 'das mngon du byed nges yin pas khyab dgos pa gang zhig /
'og min mthar thug 'gro la de ltar dgos pas ma khyab pa'i phyir te /
'od gsal man chad du skyes nas rten de dag la myang 'das mngon du byed nges kyi 'og min mthar thug 'gro yod pa'i phyir /
der thal /
'grel pa mngon pa'i rgyan las /
gang dag 'od gsal man chad du rim gyis skyes nas de'i rten la dgra bcom thob pa la sogs pa yod par rigs pa'i phyir 'di gsum du nges pa ni ma yin par gsal lo / /
zhes gsungs pa'i phyir /
de la kho na re /
de 'dra'i phyir mi 'ong de dag 'og min mthar thug 'gro ma yin par thal /
phyir mi 'ong de dag 'og min du ma skyes par sa 'og ma'i rten la myang 'das mngon du byed pa'i phyir /
zer na ma khyab ste /
'og min mthar thug 'gro dang /
srid rtse mthar thug 'gro zhes pa'i don /
gzugs kyi pha mtha' 'og min dang /
gzugs med kyi pha mtha' srid rtse yin pas gong du skyes pa'i pha mtha' 'dzin pa'i dbang du byas pa las /
de gnyis gang rung yin na nges par 'og min dang srid rtse gang rung du skye dgos pa'i khyab mtha' bzung ba ma yin pa'i phyir /
der thal /
mdzod 'grel las /
bar skabs su yongs su mya ngan las 'da' bar rung bar blta'o / /
'og min dang srid pa'i rtse mo'i mthar thug par 'gro ba ni /
de phan chad du 'gro bar med pa'i phyir /
dper na /
rgyun zhugs mchog tu thogs na lan bdun pa ba nyid bzhin no / /
zhes rgyun zhugs srid pa lan bdun pa ba la nges pa dang ma nges pa gnyis yod pas nges par srid pa bdun len pa'i khyab pa med na yang de lhag mi len pa'i dbang du byas nas /
ma nges pa de la yang srid pa lan bdun pa ba zhes brjod pa dang mtshungs par gsungs pa'i phyir /
yang /
phyir mi 'ong zhes pa yang 'dod pa kho nar phyir mi 'ong ba'i don yang ma yin te /
sa gang dang gang du skyes pa de dang dar phyir mi 'ong zhing /
de'i 'og sar yang phyir mi 'ong ba yin pa'i phyir /
der thal /
'grel pa mngon pa'i rgyan las /
bsam gtan dang por skyes pa'i phyir mi 'ong ba 'dod pa dang bsam gtan dang por phyir mi 'ong ba la sogs pa lta bu ste /
zhes gsungs pa'i phyir /
'on kyang gsung 'di ni spyir btang rags pa tsam gyi dbang du mdzad pa yin gyi /
zhib tu phye na /
bsam gtan dang po la gnas gsum yod pa'i bar par skyes pa'i phyir mi 'ong lta bu slar gnas bar pa de dang 'og sar mi skye yang /
gong sa'i bsam gtan dang por skye ba ni yod pas /
dang po'i gnas gsum gang rung du skyes phyin chad slar bsam gtan dang por mi skye ba'i don ni ma yin te /
de ltar yin na gnas thams cad du 'chi 'pho ba mi rung bar thal ba'i phyir ro / /
'dod pa nas shi 'phos nas changs chen dang gnas gtsang lnga ma gtogs pa'i gzugs kyi gnas bcu gcig dang /
gzugs med kyi gnas rnams kyang rim gyis brgyud nas mthar srid rtse'i rten la myang 'das mngon du byed nges kyi gzugs nyer 'gro'i phyir mi 'ong de la ni srid rtse'i mthar thug 'gro zhes bya ba yin la /
'di la gzugs su nges par skye ba len dgos pas ni khyab kyang gzugs kyi gnas bcu gcig po thams cad nges par rim gyis brgyud dgos pa'i khyab pa ni med la /
gzugs med du yang nges par skye dgos kyang gzugs med dang po gsum po gang rung gi rten la myang 'das mngon du byed pa yang yod pas srid rtser skye dgos pa ni ma yin zhing /
'on kyang srid rtse mthar thug 'gror 'jog pa'i rgyu mtshan ni gong du bshad zin pa ltar ro / /
srid rtse mthar thug 'gro de dag gnas gtsang du skye ba mi len pa'i rgyu mtshan yod de /
gnas gtsang 'phags pa'i gnas yin pas der skyes zin nas slar gzugs med byis pa'i gnas su skye ba mi len pa'i phyir ro / /
yang kho na re /
phyir mi 'ong srid rtse mthar thug 'gro de chos can /
gzugs nyer 'gro'i phyir mi 'ong ma yin par thal /
gzugs med kyi rten la myang 'das mngon du byed nges yin pa'i phyir /
zer na ma khyab ste /
'dod pa nas shi 'phos nas gzugs su nges par skye ba len dgos pa'i phyir gzugs nyer 'gro'i phyir @# / /
mi 'ong nyid du 'jog go /
'o na /
phyir mi 'ong srid rtse mthar thug 'gro de yin na /
dang por 'dod pa'i rten la gzugs med kyi dngos gzhi thob pas khyab bam zhe na /
'di la gsal kha ma byung yang mtha' gcig tu nges pa med 'dra ste /
dang por 'dod pa'i rten la gzugs med kyi dngos gzhi thob /
de las nyams nas gzugs su skye ba blangs /
slar gzugs kyi rten la gzugs med kyi dngos gzhi bskyed pa zhig dang /
yang /
'dod pa'i rten la gzugs med kyi dngos gzhi ma thob kyang /
slar gzugs kyi rten la gzugs med kyi dngos gzhi gsar du thob pa ci rigs yod dam snyam me / /
! gzhan ni gzugs med 'gro rnams bzhi / /
zhes pa'i skabs su /
phyir mi 'ong gzugs la 'dod chags dang bral ba zhig slar 'dod pa nas shi 'phos nas gzugs med du nyid mtshams sbyar nas gzugs med kyi rten la myang 'das mngon du byed nges kyi 'dod pa'i rten can gyi phyir mi 'ong de la ni gzugs med nyer 'gro'i phyir mi 'ong zhes bya ba yin la /
de la dbye na skyes tsam nas 'da' ba dang /
mngon par 'du byed dang bcas ta 'da' ba dang /
'du byed med par 'da' ba dang /
gong 'pho dang bzhi las /
dang po gsum gyi 'jog tshul ni gzugs nyer 'gro'i phyir mi 'ong dang mtshungs shing /
gong 'pho la 'dod pa nas shi 'phos nas gzugs med du skye srid gnyis brgyud mar len pa ni nges par dgos la /
gsum dang bzhi len mi len ci rigs yod par sems shing /
'on kyang 'phar ba sogs gsum gyi rnam bzhag ni ma mdzad do / /
gzugs med nyer 'gro la bar 'da' ba ni med de /
gzugs med na bar srid med pa'i phyir ro / /
! gzhan ni 'di la mya ngan 'da' / /
zhes pa'i skabs su /
mthong lam thob pa'i tshe de la myang 'das mngon du byed nges kyi phyir mi 'ong de la ni mthong chos zhi 'am /
mthong chos la 'da' ba zhes bya ba yin no / /
phyir mi 'ong de dag bdun du 'dren pa'i tshe gzugs nyer 'gro'i bar 'da' ba dang /
gong 'pho la gsum du ma phye bar re re bgrang /
skyes 'da' ba la gsum du phye bas lnga /
de'i steng du gzugs med nyer 'gro dang /
mthong chos la 'da' ba bsnan pas bdun /
gzugs nyer 'gro yang ma phye bar gcig tu bgrang na gsum mo / /
gzhan yang phyir mi 'ong de dag la rten dang /
rigs dang /
dbang po dang /
'dod chags dang bral tshul sogs kyi sgo nas bye na gzugs nyer 'gro'i phyir mi 'ong khri nyis stong dgu brgya drug cu dang /
gzugs med nyer 'gro la nyis stong lnga brgya dgu bcu rtsa gnyis /
mthong chos la 'da' ba la khri chig stong drug brgya drug cu rtsa bzhi phye tshul sogs zhib pa 'grel pa rnams su blta'o / /
! gsum la yang rnam gsum phye nas / /
zhes sogs kyi skabs su /
mdo las /
gzugs nyer 'gro'i phyir mi 'ong dgur gsungs pa ni /
sngar bshad pa ltar bar 'da' ba la myur bar 'da' ba sogs gsum dang /
skyes 'da' ba la skyes tsam nas 'da' ba sogs gsum /
gong 'pho la 'phar ba sogs gsum ste dgu'o / /
de dag kyang las dbang nyon mongs gsum gyi sgo nas phye ba ste /
bar 'da' ba gsum ni bar srid 'grub byed kyi las dang ldan gyi /
skyes nas myong 'gyur dang /
lan grangs gzhan la myong 'gyur gnyis dang mi ldan /
skyes 'da' ba gsum skyes nas myong 'gyur dang ldan la phye ma dang mi ldan /
gang 'pho gsum lan grangs gzhan la myong 'gyur dang ldan pa'i phyir /
de la kho na re /
gzugs nyer 'gro'i phyir mi 'ong bar 'da' ba de skyes gnas myong 'gyur gyi las dang ldan par thal /
de'i len byar gyur ba'i gzugs kyi bar srid pa'i rnam smin gyi phung po de skyes gnas myong 'gyur gyi las kyi 'bras bu yin pa'i phyir zer na rtags ma grub ste /
skye gnas myong 'gyur gyi las zhes pa ni rang gi 'bras bu skye srid pa'i rten la smin par 'gyur ba zhig la byed dgos par gsungs pa'i phyir /
de'i len byar gyur pa'i gzugs kyi bar srid pa'i rnam smin gyi phung po de myong 'gyur gsum po gang gi yang 'bras bu ma yin zhes smra'o / /
de bzhin du gsum po de rim pa bzhin dbang po rno 'bring rtul gsum dang /
nyon mong chung 'bring che gsum gyi sgo nas kyang 'jog go /
da dung zhib tu phye na gsum tshan dang po gnyis so so la yang nang bsres dbang po dang nyon mongs pa'i bye brag yod la /
las kyi bye brag ni med par gsungs te bar 'da' ba gsum po de bar srid mngon par 'grub byed tsam gyi las dang ldan par mtshungs shing /
skyes 'da' ba gsum skyes nas myong 'gyur tsam dang ldan par mtshungs pa'i phyir zhes gsungs so / /
gong 'pho @# / /
'pho gsum la ni nang bsres las dbang nyon mongs gsum ga'i khyad par yod par gsungs la /
de yang gsum po de lan grangs gzhan la myong 'gyur gyi las dang ldan par mtshungs mod kyang /
gzugs khams su skye ba gnyis gsum tsam dang /
de phan chad du len pa'i las kyi khyad par yod pa la dgongs pa'o / /
dam pa'i 'gro ba bdun du 'dod / /
ces pa'i dngos bstan gyi skyes bu dam pa'i 'gro ba bdun ni /
gzugs nyer 'gro'i phyir mi 'ong dgu po de las gong 'pho la gsum du ma phye bar gcig tu bgrang pas bdun no / /
de dag dam par 'jog pa'i rgyu mtshan ni /
las dam pa dge ba la 'jug cing /
dam min mi dge ba la mi 'jug /
sa gong du 'gro ba der slar phyir mi 'ong ba'i rgyu mtshan gyis yin par gsungs la /
de ltar na gzugs med nyer 'gro'i phyir mi 'ong rnams kyang 'di'i dngos bstan gyi bdun po gang rung ma yin kyang /
spyir 'di'i dngos bstan gyi dam par 'jog gam snyam zhing /
des na spyir skyes bu dam pa la mang du yod kyang skabs 'di'i dngos bstan la ni gzugs gzugs med gang rung du nye bar 'gro ba'i phyir mi 'ong kho nas khyab ste /
so so skye bo dang slob pa chags bcas rnams gang du skyes pa der phyir mi 'ong bar ma nges pa'i phyir dang /
mi slob pa rnams khams gong mar 'gro ba ma yin pa'i phyir zhes 'grel pa mngon pa'i rgyan du gsungs pa'i phyir /
'o na| gzugs gzugs med du nyer 'gro'i phyir mi 'ong de dag la 'bras bu rim gyis pa dang /
chags bral sngon song gnyis ka yod dam zhe na /
dge 'dun nyi shu'i yig cha rnams ltar na gnyis ka yod par 'dod dgos mod /
'on kyang de 'dra'i 'bras bu rim gyis pa la ni rgyun zhugs srid ba lan bdun pa dang /
rigs nas rigs skye dang /
phyir 'ong tshe gcig bar chad gcig pa sogs kyi 'bras bu sngon du song ba ni med kyang /
de dag las gzhan pa'i rgyun zhugs dang phyir 'ong dang phyir mi 'ong gi 'bras bu rnams tshe gcig la rim gyis brgyud ba zhig yod par 'dod dgos la /
de ltar 'dod na rim gyis pa de la yang gzugs nyer 'gro dgu dang /
gzugs med nyer 'gro bzhi rnams re re nas yod par 'dod kyang 'gal ba med 'dra zhing /
chags bral sngon song la dge 'dun nyi shu'i yig cha 'ga' zhig ltar na gzugs nyer 'gro'i bar 'da' ba dang /
skyes 'da' ba dang /
gong 'pho 'phar ba dang /
phyed 'phar ba /
gzugs med nye 'gro rnams yod kyang /
gnas thams cad du 'chi 'pho ba med par bzhed pa lta bu zhig snang ste /
chags bral sngon song gis bsam gtan bzhi pa'i dngos gzhi thob nas gsum pa man chad du mi skye bar gsung 'dug pa'i phyir /
'on kyang de ni grub mtha' gong ma'i bzhed tshul yin nam snyam ste dpyad par bya la /
lugs 'dir ni chags bral sngon song la yang gnas thams cad du 'chi 'pho ba yod par 'dod dgos te /
bsam gtan bzhi pa'i dngos gzhi thob pa'i chags bral sngon song gi phyir mi 'ong bsam gtan gong ma gsum las nyams pa srid pa'i phyir /
der thal /
mthong lam gyi snga rol tu khams dang sa gang la chags bral byas pa'i 'phags pa de 'jig rten dang 'jig rten las 'das pa'i lam gnyis kyis brtan par byas zin pas nyams mi srid kyang /
mthong lam gyi snga rol tu 'dod pa tsam la chags bral sngon song gi phyir mi 'ong slar bsam gtan bzhi pa'i nyon mongs spangs zin pa zhig yin kyang de las nyams nas bsam gtan dang por skye ba yod par chags bral sngon song gi phyir mi 'ong gong 'pho gnas thams cad du 'chi 'pho ba 'jog pa'i rig pas shes pa'i phyir ro / /
'di la brten nas mthong lam gyi snga rol tu ci yang med man chad kyi nyon mongs spangs zin pa'i phyir mi 'ong dang /
'dod pa tsam la chags bral sngon song gi phyir mi 'ong slar ci yang med man chad kyi nyon mongs spangs zin pa gnyis la khams dang sa de dang de'i chags bral las nyams pa yod med kyi khyad par shes par bya'o / /
de la kho na re /
chags bral sngon 'gro'i phyir mi 'ong la nang bsres dbang po rno rtul gnyis yod par thal /
de la sa de dang de la chags bral las nyams mi nyams gnyis yod pa'i phyir zer na /
'dod byas pa la /
kho na re /
chags bral sngon song gi phyir mi 'ong dbang rtul chos can /
dbang rtul yin par thal /
chags bral sngon song gi phyir mi 'ong dbang rtul yin pa'i phyir zer na ma khyab /
'o na kho rang la /
chags bral sngon song gi phyir mi 'ong nyams pa'i chos can gyi rigs can de chos can /
nyams pa'i chos can gyi rigs can yin @# / /
par thal /
chags bral sngon song gi phyir mi 'ong nyams pa'i chos can gyi rigs can yin pa'i phyir /
khyab pa 'grig go /
chags bral sngon song gi phyir mi 'ong nyams pa'i chos can gyi rigs can med zer na /
de yod par thal /
chags bral sngon song gi phyir mi 'ong zhugs gnas de dag spyir dbang rnon yin kyang nang bsres dbang po rno rtul gnyis re yod pas dbang rtul la rigs kyi sgo nas dbye na nyams pa'i chos can sogs lnga yod par 'grel pa mngon pa'i rgyan du gsungs pa'i phyir /
des na sngar 'dod pa'i rten la bsam gtan bzhi pa'i dngos gzhi spel sgom thob pa'i chags bral sngon song gi phyir mi 'ong dbang rtul zhig rjes su bsam gtan gong ma gsum las nyams nas shi 'phos te tshangs ris nas bzung rim bzhin skye ba len pa srid pa'i phyir /
der ma zad lugs 'di ltar na gzugs nyer 'gro'i phyir mi 'ong 'og min mthar thug 'gro dang /
srid rtse mthar thug 'gro rnams gtso che ba chags bral sngon song la 'jog par gsal te /
'grel pa mngon pa'i rgyan las /
gzugs kyi tshe yongs su gyur pa'i phyir mi 'ong ni res 'ga' khams gzhan gzugs med du yang 'gro ste /
gong du 'pho ba srid rtse mthar thug par 'gro ba bzhin no / /
zhes pa'i mchan bur /
'di ni mthar gyis pa'i 'bras bu la dka' bar bshad pas chags bral sngon 'gro'i phyir mi 'ong gong du 'gro bar srid par gsal lo / /
zhes gsungs pa gang zhig /
gzugs kyi tshe yongs gyur gyi phyir mi 'ong de gzugs nyer 'gro ma yin kyang /
de'i skye ba sngon mar gyur pa'i 'dod pa'i rten can gyi phyir mi 'ong de gzugs nyer 'gro las ma 'das pa'i phyir dang /
gzugs med du yang 'gro ste zhes pa'i yang gi sgras srid rtse mthar thug 'gro ma zad /
'og min mthar thug 'gro dang rgyud gcig pa yod par yang shugs la bstan nas /
de gnyis 'bras bu rim gyis pa la 'jog dka' bar gsungs pa'i phyir ro / /
! 'dod par tshe yongs gyur ba'i 'phags / /
zhes sogs kyi skabs su /
'dod par tshe dang po la rgyun zhugs sam lan gcig phyir 'ong gi 'bras bu thob nas shi 'phos te slar yang tshe gnyis pa sogs su 'dod par skyes pa de la ni 'dod par tshe yongs su gyur pa'i 'phags pa zhes bya la /
de ni khams gzhan du 'gro ba mi srid de| 'dod pa sdug bsngal mang bas shin tu skyo zhing yid 'byung bas tshe de'am /
phyi ma gang rung la nges par 'dod pa'i rten la phyir mi 'ong gi 'bras bu mngon du byed cing /
phyir mi 'ong thob pa'i tshe de rang la dgra bcom pa'i 'bras bu yang mngon du byed pa'i phyir /
des na rgyu mtshan 'di'i sgo nas kyang gzugs nyer 'gro'i phyir mi 'ong sogs la 'bras bu rim brgyud pa 'jog na de dang rgyud gcig pa'i rgyun zhugs dang phyir 'ong gang rung la /
nges par tshe de la phyir mi 'ong gi 'bras bu mngon du byed nges yin pas khyab pa khas len dgos kyi /
skye ba phyi ma la mngon du byed na slar yang 'dod par skye dgos la /
de ltar na 'dod par tshe yongs gyur gyi 'phags par song bas gzugs khams sogs su 'gro ba mi srid pas na /
nyer 'gro gnyis la 'bras bu rim gyis pa 'jog dka' ba dang chags bral sngon song gtso che ba ni rigs pa 'dis kyang 'grub pa yin no / /
gzugs kyi tshe yongs gyur ni khams gzhan du 'gro ba gong du bshad zin to / /
! de dang gong mar skyes pa ni / /
yongs nyams dbang po 'pho mi brten / /
zhes pas 'dod par tshe yongs gyur gyi 'phags pa dang /
khams gong ma gnyis gang rung du skyes pa'i 'phags pa rnams ni yongs su nyams pa yang mi srid la /
dbang po yongs su smin par byas zin pas slar dbang po 'pho ba yang med par gsungs la /
de ltar na mthong lam thob nas 'dod par skye ba gcig sogs blangs pa'i 'bras gnas bzhi po gang rung dang /
gong ma'i rten can gyi phyir mi 'ong dang /
dgra bcom rnams gang rung yin na yongs su nyams pa'i chos can ma yin pas khyab bo / /
byas pa la kho na re /
'bras gnas dbang rtul la mthong lam gang du gsar du thob pa de dang rten gcig gis bsdus pas khyab par thal /
des dbang po sbyangs pa na mthong lam thob pa'i rten de rang sbyangs dgos pa'i phyir zer na ma khyab /
'dod mi nus te /
gong ma'i rten can gyi gnas pa las mi bskyod pa'i dgra bcom yod par 'grel pa mngon pa'i rgyan du gsungs pa gang zhig /
de 'dra ba'i dgra bcom pa dang /
de dang rgyud gcig pa'i phyir mi 'ong gnyis ka 'bras gnas dbang rtul du 'dod dgos pa'i phyir /
yang kho na re /
gong ma'i rten can gyi phyir mi 'ong la rigs kyi sgo nas drug dang dbang po'i sgo nas gsum sogs kyi @# / /
dbye ba 'thad par thal /
gong ma'i rten can gyi phyir mi 'ong dbang rtul yod pa'i phyir zer na ma khyab ste /
nyer 'gro'i phyir mi 'ong dbang rtul phal cher ni mthong lam gsar du thob pa'i mi'i rten la dbang po sbyangs nas gong du skye ba len par byed la /
'ga' zhig mthong lam thob pa'i rten de la dbang po sbyangs pa ma byung yang de nas skye ba gcig blangs phyin chad dbang po smin par gyur zin pas de nas dbang po 'pho ba yang mi srid la yongs su nyams pa yang mi srid pa /
de dang gong mar skyes pa ni / /
yongs nyams dbang po 'pho mi brten / /
zhes sogs rtsa 'grel gyis 'grub pa'i phyir /
de la kho na re /
nyer 'gro'i phyir mi 'ong rigs drug po gang rung yin na mi'i rten la mthong lam gsar du thob pa'i 'dod rten pa yin pas khyab par thal /
dbang po sbyangs pa na mthong lam gang du thob pa'i mi'i rten la sbyangs dgos pa'i phyir zer na ma khyab ste /
nyer 'gro'i phyir mi 'ong rigs drug las dang po nyid nas mi g.yo ba'i chos can gyi rigs can des dbang po sbyangs mi dgos pa'i phyir dang /
de 'dra'i mi'i rten can gyi rigs can dang po gsum dang lnga pa rnams mthong lam gang du thob pa'i rten de las ma 'phos gong der dbang po sbyangs dgos pa dang /
bzhi pa gnod pa las mi bskyod pa'i rigs can de la dbang po sbyangs pa zhig dang /
ma sbyangs par gong du skye ba'i tshe 'phags pa'i skye ba brgyud stobs kyis dbang po smin pa zhig ste gnyis 'jog dgos pa'i phyir ro / /
! dang por bzhi pa spel bar byed / /
ces sogs kyi skabs su bsam gtan spel sgom bshad pa la /
de ni dang por bsam gtan bzhi pa spel bar byed de /
bzhi pa skyon brgyad las grol bas spel sla ba'i phyir /
phyis goms nas ni bsam gtan dang po sogs kyang spel ba yod la /
spel tshul ni dgra bcom mam phyir mi 'ong gang yin yang rung ste /
dang po sbyor ba'i tshe bzhi pa'i dngos gzhi zag med rgyun ldan la snyoms par 'jug /
de rjes zag bcas rgyun ldan dang /
de nas zag med rgyun ldan te rgyun dang bcas par spel la /
de la goms nas skad cig ma gnyis re'i yun la zag med re dang zag bcas re spel ba nas /
nam skad cig ma re re la zag med dang zag bcas spel te sbyor ba gcig la skad cig ma gsum bsres nas snyoms par 'jug nus pa de'i tshe spel ma'i dngos gzhi 'grub pa yin no / /
'di'i skabs kyi skad cig ma ni bye brag smra bas dus kyi thung mtha'i skad cig ma la 'dod la /
slob dpon nyid sogs gong ma ba rnams ni dus mtha' skad cig mar spel ba ni sangs rgyas ma gtogs pas mi nus pas rgyun spel ba la rung ngo / /
zhes gsungs pas bya rdzogs kyi thung mtha'i skad cig ma nyid la bzhed do / /
'o na| bye brag smra bas sbyor mthong sgom gsum gyi skad cig ma rnams kyang dus mtha'i skad cig mar 'dod rigs te mtshungs pa'i phyir /
zer na /
mi mtshungs te /
de dag dus mtha'i skad cig mar 'dod mi rigs pa gong du lung rigs kyis bsgrubs pa ltar yin pa'i phyir /
spel sgom gyi rten ni gong du bshad zin la /
spel ba'i dgos pa ni /
phyir mi 'ong dbang rnon rnams ni gnas gtsang du skye ba len pa dang /
mthong chos la bde bar gnas pa'i ched du yin la /
dbang rtul rnams ni de gnyis kyi steng du nyon mongs pas 'bras bu las mi nyams par bya ba'i phyir du'ang yin no / /
de bzhin du dgra bcom pa dbang rnon rnams ni mthong chos la bde bar gnas pa'i ched du spel la /
dbang rtul rnams ni de'i steng du 'bras bu las mi nyams pa'i ched du yang yin no / /
rgyun zhugs dang phyir 'ong gis spel ba mi srid de /
de dag gis bsam gtan gyi dngos gzhi ma thob pa'i phyir /
spel sgom gyi grangs ni lnga ste /
chung ngu gsum spel /
'bring drug spel /
chen po dgu spel /
shin tu chen po bcu gnyis spel /
ches shin tu chen po bco lnga spel rnams su nges la /
de'i phyir 'bras bu gnas gtsang gi skye ba lnga kho nar nges pa yin no / /
spel tshul yang zag med gnyis dang /
zag bcas gnyis sogs spel ba ma yin par /
zag med zag bcas re re nas spel dgos la /
des na zag med gnyis kyi bar du zag bcas gcig tsam spel ba chung ngu gsum spel /
zag med gsum dang zag bcas gsum tsam re re nas spel ba 'bring drug spel /
zag med lnga dang zag bcas bzhi tsam spel ba chen po dgu spel /
zag med drug dang zag bcas drug tsam spel ba bcu gnyis spel /
zag med brgyad dang zag bcas bdun spel ba bco lnga spel lo / /
de dag kyang sbyor ba @# / /
gcig gi byed pa la brten nas spel nus pa dgos kyi /
sbyor ba tha dad pas spel bas ni go mi chod do / /
gnas gtsang du skye ba len pa la dngos gzhi spel sgom 'grub dgos kyang /
der skye ba len pa'i cha rkyen ni spel sgom gyi nang tshan zag bcas rnams kyis byed pa yin gyi zag med rnams kyis ni ma yin te /
zag med rnams skye ba gcod byed yin pa'i phyir /
dngos gzhi zag bcas de dag kyang gnas gtsang gi skye ba 'grub byed dam rdzogs byed kyi cha rkyen yin pa las 'phen byed ni ma yin te /
'phags pa'i rten la 'phen byed kyi las gsar du gsog pa med pa'i phyir /
des na sngon so skye'i rten la 'phen byed kyi las bsags pa de nyid phyir mi 'ong gi rten la dngos gzhi spel sgom byas pa na dngos gzhi zag bcas rnams kyis 'grub byed kyi las su bsgyur ba yin no / /
lugs 'di ltar na gnas gtsang gi 'phags pa la phyir mi 'ong dang nyan thos dgra bcom pa gang rung gis khyab dgos te /
rang rgyal dang byang sems 'phags pa de dag tu skye bar mi 'dod pa'i phyir ro / /
! 'gog pa thob pa'i phyir mi 'ong / /
zhes sogs kyis skabs su /
'gog pa'i snyoms 'jug thob pa'i phyir mi 'ong de la ni lus kyis mngon sum du byed pa zhes bya ste /
snyoms 'jug de sems med pa'i lus kyis mngon du byed pa'i phyir zhes lugs 'di 'dod do / /
! yang mdo las slob pa bco brgyad dang /
mi slob pa dgu zhes gsungs pa'i slob pa bco brgyad ni /
rgyun zhugs zhugs 'bras gnyis /
phyir 'ong zhugs 'bras gnyis /
phyir mi 'ong zhugs 'bras gnyis /
dgra bcom zhugs pa ste bdun /
dad pa'i rjes 'brang dang /
chos kyi rjes 'brang gnyis /
dad mos dang mthong thob gnyis /
rigs nas rigs skye /
bar chad gcig pa /
phyir mi 'ong bar 'da' ba sogs lnga ste bco brgyad do / /
dad pa'i rjes 'brang man chad rnam grangs kyi sgo nas zur du bgrang ba las slob pa zhugs 'bras bdun po gang rung ma gtogs pa ni med do / /
mi slob pa dgu ni /
dgra bcom pa yongs su nyams pa'i chos can /
'chi bar sems pa /
rjes su srung ba /
gnas pa las mi bskyod pa /
rtogs pa'i skal ba can /
mi g.yo ba'i chos can /
yongs su mi nyams pa'i chos can /
shes rab kyis rnam grol /
gnyis ka'i cha las rnam grol te dgu'o / /
! srid rtse'i bar cha brgyad zad pa / /
zhes sogs kyi skabs su /
dgra bcom zhugs 'bras bshad pa ste /
de la 'bras bu rim gyis pa'i dbang du byas na /
phyir mi 'ong gang zhig bsam gtan dang po'i nyon mongs gcig spangs ba nas bzung ste /
srid rtse'i nyon mongs dgu '+s+pong ba'i bar chad med lam la gnas pa'i bar rnams dgra bcom pa la zhugs pa yin te /
de ni chags bral sngon 'gro'i phyir 'ong gi rtogs pa sngon song gi phyir mi 'ong la yang mtshungs / /
chags bral sngon song gi phyir mi 'ong dgra bcom zhugs par 'gyur mtshams ni gong du bshad zin la /
'di yang la mtha' srid nyon dgu pa'i dngos gnyan bar chad med lam la gnas pa'i bar ro / /
dgu pa'i bar chad med lam de la ni rdo rje lta bu'i ting nge 'dzin ces bya la /
de la yang sa'i sgo nas dbye na bsam gtan sa drug dang /
gzugs med dang po gsum ste dgu /
dmigs pa'i sgo nas bden bzhi la dmigs pa bzhi /
rnam pa'i sgo nas mi rtag sogs bcu drug gi rnam pa can bcu drug /
sa dang dmigs pa rnam pa gsum char gyi sgo nas dbye na shin tu mang ste /
nyer bsdogs mi lcogs med kyi ngo bor gyur pa'i rdo rje lta bu'i ting nge 'dzin la mtshon na /
des 'og sa'i zag bcas la ni mi dmigs pas srid rtse'i sdug bden gyi rnam pa bzhi dang /
kun 'byung gi rnam pa bzhi la dmigs pa'i rjes shes brgyad /
'gog pa ni sa 'og ma'i 'gog pa thams cad la'ang dmigs pa srid pas na /
'dod pa'i 'gog pa la dmigs pa'i chos shes bzhi dang /
sa gong ma brgyad kyi 'gog pa la dmigs pa'i rjes shes bzhi tshan brgyad de bsdoms pas sum cu rtsa drug /
'dod pa'i lam bden la dmigs pa'i chos shes pa zhi dang /
gong ma'i lam spyi la dmigs pa'i rjes shes bzhi ste lam bden la dmigs pa brgyad /
de thams cad bsdoms pas lnga bcu rtsa gnyis /
de bzhin du bsam gtan lhag ma sngar? brten pa la yang mtshungs shing /
gzugs med dang po gsum la brtan pa ni rim pa bzhin nyi shu rtsa brgyad dang /
rtsa bzhi dang /
nyi shu 'byung ste /
de dag gis 'dod pa'i lam bden dang rang rang bzhi sa 'og ma'i 'gog pa thams cad la yang mi dmigs pa'i phyir /
de ltar na bsam gtan sa @# / /
drug la brten pa sum brgya bcu gnyis dang /
gzugs med dang po gsum la brten pa bdun cu rtsa gnyis te bsdoms pas sum brgya brgyad cu rtsa bzhir 'gyur la /
de dag rigs drug dang dbang po gsum gyis bsgyur na drug stong dgu brgya bcu gnyis su 'gyur ro / /
rdo rje lta bu'i ting nge 'dzin gyi dmigs pa sdug kun ni srid rtse kho na dang /
'gog lam spang bya'i dbang gis sa dgu char gyi gnyen po 'gog lam la dmigs par 'dod pa ni rang gi grub mtha'i lugs so / /
'di'i skabs su dogs pa dpyad pa la /
'o na| khyod kyis gong du spang bya cig car ba'i rgyun zhugs 'jog pa ltar na /
nyer bsdogs mi lcogs med kyi ngo bor gyur ba'i sgom lam rdo rje lta bu'i ting nge 'dzin mngon du byas pa'i cig car ba'i rgyun zhugs zhig yod par 'dod dgos la /
des na de'i rgyud kyi rdo rje lta bu'i ting nge 'dzin des khams gsum sa dgu'i sgom spang nyon mongs chung ngu dgu cig car du spong ba yin na 'og sa'i nyon mongs rnams la yang dmigs par thal lo /
? de ltar na gong du zag bcas srid rtse'i sdug kun kho na la dmigs pa las /
'og sa'i sdug kun la mi dmigs par bshad pa dang 'gal lo / /
zhe na| mi 'gal te /
de 'dra'i rdo rje lta bu'i ting nge 'dzin des 'og sa'i nyon mongs la ma dmigs kyang de'i dngos gnyen byas nas spang ba mi 'gal ba'i phyir /
der thal /
spang bya de'i dngos gnyen yin na spang bya de la dmigs pas ma khyab pa'i phyir /
der thal /
dper na /
bco lnga pa lam rjes bzod kyis gong ma'i gnyen po lam bden la dmigs pa las mthong spang nyon mongs la ma dmigs kyang /
des gong ma'i lam mthong spang gi dngos gnyen byas nas spong ba dang mtshungs pa'i phyir ro / /
! de zad thob dang zad pa shes / /
zhes sogs kyi skabs su /
dgra bcom 'bras gnas bshad pa ste / /
rdo rje lta bu'i ting nge 'dzin gyis srid rtse'i sgom spang dgu pa zad pa'am /
spangs pa'i spang pa thob pa dang /
de zad pa shes pa'i rnam grol lam lhan cig tu skye la /
de'i tshe 'phags pa de mi slob pa dang /
dgra bcom pa'i 'bras bu la gnas pa zhes bya ste /
'bras bu thob phyir du slob mi dgos pa'i phyir ro / /
de ltar 'bras bu rim gyis pa'i dbang du byas na yang slob mi slob bsdoms pas gang zag zung bzhi la brgyad de /
zhugs 'bras zung du bgrang na bzhi dang /
so sor bgrang na brgyad / /
! 'jig rten 'das kyis srid rtse las / /
zhes sogs kyi skabs su /
srid rtse'i nyon mongs ni 'jig rten las 'das pa'i zag med kyi lam kho nas spong bar byed pa yin gyi 'jig rten pa'i lam zag bcas kyis spong ba mi srid la /
'og sa brgyad kyi nyon mongs ni 'jig rten pa dang 'jig rten las 'das pa'i lam gnyis ka sa ci rigs par spong ba yod la /
'jig rten pa'i lam gyis spong ba'i tshe rang rang gi gong sa'i nyer bsngogs ? kyis spong bar byed do / /
mthong lam gyi snga rol lam /
sgom lam gyi gnas skabs su yang rung ste /
'jig rten pa'i lam gyis sa gang la 'dod chags dang bral ba'i 'phags pa de la ni bral ba'i thob pa zag bcas zag med gnyis gnyis skye la /
de ni byis pa ltar spangs pa slar ldog par mi 'gyur ro / /
rgyu mtshan 'di yi sgo nas kyang / /
khams dang sa de dang de'i chags bral las nyams nges dang nyams pa'i 'phags pa gang rung la 'jig rten las 'das pa'i lam kho nas khams dang sa de dang de la chags bral byas pa'i 'bras bu rim gyis pa yin pas khyab par bstan pa yin no / /
! kha cig 'jig rten 'das kyis kyang / /
zhes sogs kyi skabs su /
sde pa kha cig /
'jig rten las 'das pa'i lam gyis sa gang la 'dod chags dang bral ba na yang /
de'i bral thob zag bcas zag med gnyis ka 'dren te /
de lta min na /
'jig rten las 'das pa'i lam gyis ci yang med la 'dod chags dang bral ba'i phyir mi 'ong dbang rtul zhig bsam gtan gyi sems la brten nas dbang po sbyangs te rnon por 'pho ba ni /
zag med kyi lam sngon ma btang zin pas bral thob zag med ni med la /
bral thob zag bcas kyang med na nam mkha' mtha' yas sogs 'og sa'i nyon mongs dang ldan par 'gyur ro / /
zhe na| mi 'gyur te /
dper na /
srid nyon brgyad pa man chad ci rigs par spangs pa'i phyir mi 'ong dbang rtul zhig sngar bzhin dbang po 'pho ba na /
srid rtse'i gnyen po 'jig rten pa'i lam med pas 'jig rten pa'i bral thob ni med la /
'jig rten las 'das pa'i bral thob ni dbang po 'pho bas @# / /
btang zin pas bral thob gnyis ka med kyang sngar spangs zin pa'i srid rtse'i nyon mongs rnams dang mi ldan pa bzhin dang /
de bzhin du bsam gtan dang po'i nyer bsdogs kyis 'dod pa las 'dod chags dang bral ba'i so skye zhig bsam gtan gnyis pa sogs su skyes pa ni sngar gyi bral thob ni bsam gtan dang po'i dge ba yin pas sa 'phos pas gtong yang 'dod pa'i nyon mongs dang mi ldan pa bzhin no / /
'di dag gi skabs kyi 'jig rten dang 'jig rten las 'das pa zhes pa'i khyad par ni /
lam zag bcas zag med kyi khyad par la byed pa las /
so skye dang 'phags pa'i khyad par la byed pa min no / /
! nyer bsdogs mi lcogs med pa yis / /
thams cad las ni 'dod chags bral / /
zhes pa'i don ni gong du bshad zin la /
nyer bsdogs mi lcogs med pa zhes pa de ni bsam gtan dang po'i nyer bsdogs zag bcas zag med gang rung kho na yin no / /
! sa gsum rgyal la bsam gtan nam / /
zhes sogs kyi skabs su /
'o na| nyer bsdogs rnams kyis 'og sa las 'dod chags dang bral bar byas pa'i tshe rnam grol gyi lam mtha' ma de nyer bsdogs kyi ngo bor skye'am /
dngos gzhi'i ngo bor skye zhe na /
de ni sa dang po gsum la dbang po rno rtul gyi khyad par las 'jig ste /
'dod pa dang /
bsam gtan dang po dang /
gnyis pa gsum gyi nyon mongs rnams nyer bsdogs la brten nas spong bar byed na /
gang zag de dbang rnon yin na rnam grol lam mtha' ma de dngos gzhi'i ngo bor skye ste /
tshor ba btang snyoms de dngos gzhi'i yid bde dang /
bde ba'i ngo bor spo nus te dngos gzhi la gus shing nyer bsdogs la dga' ba chung ba'i phyir /
gal te dbang rtul yin na rnam grol mtha' ma yang nyer bsdogs kho na'i ngor skye ba las dngos gzhi'i ngo bor skye mi nus te /
tshor ba btang snyoms las yid bde dang bde bar 'pho dka' ba'i phyir /
yang gong ma bsam gtan gsum pa yan chad kyi nyon mongs rnams nyer bsdogs kyis spong ba la ni dbang po rno rtul gang yin kyang rnam grol lam mtha' ma de nges par dngos gzhi'i ngo bor skye ste /
nyer bsdogs dang dngos gzhi de dag tshor ba btang snyoms su gcig pas dngos gzhi skye sla ba'i phyir ro / /
bsam gtan dang po yan chad kyi nyon mongs spong byed kyi nyer bsdogs bshad pa 'di dag ni gtso bo rang rang gi gong sa'i 'jig rten pa'i nyer bsdogs la byed pa las /
nyer bsdogs zag med mi lcogs med la byed pa ni ma yin la /
'on kyang nyer bsdogs mi lcogs med zag med la brten nas gzugs kyi nyon mongs spangs pa'i phyir mi 'ong yod pa /
gnas lnga par mi lcog med 'bras thams cad do / /
zhes dang /
de la brtan nas khams gsum char gyi nyon mongs cig char du spong ba yod par /
nyer bsdogs mi lcogs med pa yis / /
thams cad las ni 'dod chags bral /
zhes pas lung gis grub par gong du bshad zin pa'i phyir dang /
'og tu'ang 'chad par 'gyur ro / /
! brgyad kyi rang gong sa las rgyal / /
zhes pa'i skabs su /
zag med sa dgu las nyer bsdogs mi lcogs med kyis sa thams cad las 'dod chags dang bral bar byed kyang /
zag med kyi sa lhag ma brgyad kyis ni rang sa dang gong sa'i nyon mongs las rgyal bar 'gyur gyi 'og sa las ni ma yin te /
nyer bsdogs kho nas rgyal zin pa'i phyir ro / /
zhes 'grel pa mngon pa'i rgyan du gsungs pa 'di'i nyer bsdogs kho nas rgyal zin pa'i phyir ro / /
zhes pa ni gtso che ba 'og sa 'dod pa'i dbang du byas pa dang /
de'i gong ma rnams kyang 'jig rten pa'i lam la brtan na nyer bsdogs kho nas spong ba dang /
dngos gzhi zag med rnams kyis rang sa dang gong sa'i nyon mongs las /
'og sa'i nyon mongs gsar du spong mi dgos pa'i don yin pa las /
srid rtse man gyi 'og sa'i nyon mongs thams cad nyer bsdogs kho nas spong dgos pa'i don ni ma yin te /
de ltar yin na /
brgyad kyis rang gong sa las rgyal / /
zhes pa dang 'gal bar 'gyur ro / /
! 'jig rten pa yi rnam grol dang / /
zhes sogs kyi skabs su /
'jig rten pa'i bar chad med lam ni gong sa la ltos nas 'og sa la rags pa dang /
skyon du lta ba'i rnam pa can te 'og sa'i spyod yul can dang /
rnam grol lam ni 'og sa la ltos te gong sa la zhi ba dang /
gya nom par lta ba'i rnam pa can yod pa'i phyir te /
de gnyis kas gong sa dang 'og sa la dmigs pa yod pa'i phyir te /
rig pas sgrub sla'o / /
! gal te mi g.yo'i zad shes las / /
zhes sogs kyi skabs su /
'o na /
zad pa shes pa'i mjug thogs su shes pa gang skye zhe na /
dgra bcom pa dbang rnon mi g.yo ba'i chos can zhig yin na ni /
zad pa shes pa'i mjug thogs su mi skye ba shes pa skye ste /
de la nyon mongs slar mi skye ba'i phyir /
gal te mi g.yo ba'i chos can @# / /
min na ni /
zad pa shes pa las zad pa shes pa'i rgyun nam /
yang na mi slob pa'i yang dag pa'i lta ba gang rung skye ba las /
mi skye ba shes pa ni mi skye ste /
de la nyon mongs pa skye ba'i skabs yod pas nyams pa srid pa gang zhig /
mi skye ba shes pa las nyams pa mi srid pa'i phyir ro / /
yang mi slob pa'i yang dag pa'i lta ba ni dgra bcom pa dbang po rno rtul thams cad la skye ste /
mi g.yo ba'i chos can la yang res 'ga' mi skye ba shes pa las mi skye ba shes pa kho na dang /
res 'ga' mi slob pa'i yang dag pa'i lta ba skye ba'i phyir ro / /
! dge sbyong tshul ni dri med lam /
zhes sogs kyi skabs su /
'di'i dngos bstan gyi dge sbyong ni /
nyan thos 'phags pa'i gang zag rnams dang /
dge sbyong gi tshul ni de dag gi rgyud kyi zag med lam rnams dang /
dge sbyong tshul de'i 'bras bu ni bar chad med lam de dag gi drangs pa'i 'dus byas rnam grol lam dang /
'dus ma byas 'gog bden rnams so / /
de dag re re la brgyad cu rtsa dgu re yod de /
khams gsum gyi mthong spang brgyad dang /
sgom spang dgu dgu brgyad cu rtsa gcig yod pas de dag spong byed kyi bar chad med lam brgyad cu rtsa dgu /
spang bya de dag la grol ba'i rnam grol lam dang /
de dag zad par spangs pa'i 'gog bden so so nas brgyad cu rtsa dgu re yod pas rnam grol lam rnams bar chad med lam de dag gis bskyed pa'i skyes bu byed 'bras dang /
'gog bden rnams thob pa'i skyes bu byed 'bras so / /
! 'bras bu bzhir rnam bzhag pa ni / /
zhes sogs kyi skabs su /
dge sbyong tshul gyi 'bras bu la rnam grangs mang yang de dag bsdus nas rgyun zhugs sogs kyi 'bras bu bzhir rnam par bzhag pa'o / /
de ltar 'jog pa la rgyu mtshan rnam pa lnga tshang dgos te /
'bras bu rang rang gi zhugs lam sngon du btang ba dang /
zhugs lam de las gzhan pa'i 'bras gnas kyi lam thob pa dang /
spang bya zad pa sdoms pa'i thob pa gcig rnyed pa dang /
chos shes bzhi dang rjes shes bzhi ste shes pa brgyad tshan thob pa dang /
mi rtag pa la sogs pa'i ye shes kyi rnam pa bcu drug tshang bar thob pa'o / /
zad pa sdom tshul de spangs pa so so ba rnams btang nas thams cad sdom pa'i bral thob zag med gcig rnyed pa ste /
'bras bu dang po la mthong spang gi zad pa sdom pa'i thob pa gcig rnyed pa dang /
gnyis pa la mthong spang dang 'dod pa'i sgom spang drug ? zad pa sdom pa la sogs pa'o / /
des na mthong lam skad cig ma bco lnga pa man chad la gnas pa'i zhugs pa dang po la ni rgyu mtshan lnga ka ma chang zhing /
zhugs pa phyi ma gsum la rgyu mtshan phyi ma gnyis yod kyang snga ma gsum gsar thob med pa'i phyir 'bras bu gsar du thob par ma bshad do zhes bye brag smra ba 'dod la /
de dag la rgyu mtshan de dang de gsar du med pa'i tshul ? sogs tshig skyon bcad nas zhib par bshad du yod kyang mang bas 'jigs pas ma spros te zhib tu dpyad na shes mi sla ba yang mi snang ngo / /
kha cig /
'bras bu dang po gnyis la gnas pa la yang spangs pa bsdoms pa med de /
yongs shes khams las 'das pa las / /
zhes spangs pa sdom pa la khams las 'da' dgos na de gnyis khams las ma 'das pa'i phyir /
zer na| de ni yongs shes su 'jog tshul yin pas 'bras bu bzhir 'jog tshul dang mi mtshungs so / /
! 'jig rten pa yi thob 'bras ni / /
bsres dang zag med thob 'dzin phyir / /
zhes pa ni /
'o na chags bral sngon song 'jig rten pa'i lam gyis brgyud nas 'bras bu bar pa gnyis thob pa srid na /
de dag dge sbyong tshul gyi 'bras bu yin nam zhe na yin te /
de dag la sgom lam zag bcas kyi spangs pa kho na ma yin par mthong lam zag med kyi spangs pa'ang der bsres nas thob pa'i phyir dang /
'bras bu bar pa gnyis gang rung gis bsdus pa'i zag med kyi thob pa gcig kyang gsar du 'dzin pa'i phyir ro /
de la kho na re /
chags bral sngon song gi 'bras bu bar pa gnyis las nyams srid par thal /
'di'i thad kyi 'grel pa mngon pa'i rgyan du /
bral thob zag med de'i stobs kyis 'jig rten pa'i lam gyi spangs pa de 'dzin par byed pas yongs su nyams kyang mi 'chi ste /
zhes gsungs pa'i phyir ro zer na ma khyab ste /
de'i don ni /
chags bral sngon song gi 'bras bu bar pa gnyis po de sgom lam zag bcas kyi spangs pa kho na ma yin par mthong lam zag med kyi spangs pa'ang der bsres nas thob pas nyams mi srid par dngos su bstan nas /
sgom lam zag med kho nas thob pa'i rim gyis pa'i 'bras bu ni nyams pa'ang srid la /
gal te yongs su nyams kyang bral thob zag med kyi stobs kyis tshe de rang la @# / /
sor chud par 'gyur ba /
'bras lam nyams pa 'chi ba med / /
ces pa'i dgongs pa yin par shugs la bstan pa'i phyir /
mkhas pa'i gsung brling bar dgongs pa len tshul ma 'khrul bar gal che'o / /
gal te chags bral sngon song gi 'bras bu las nyams pa yod par 'dod do zhe na /
de ni mi 'thad de /
rang 'grel las /
'dod chags bral ba sngon du 'gro ba la ni yongs su nyams par 'gyur ba'ang med de /
de'i 'dod chags dang bral ba ni lam gnyis kyis thob pa'i phyir ro / /
zhes dang /
'grel pa mngon pa'i rgyan rang las kyang /
'dod chags dang bral ba sngon du 'gro ba'i phyir mi 'ong la ni nyams pa mi srid pa'i phyir te /
de ni 'jig rten dang 'jig rten las 'das pa'i lam de gnyis kyis 'bras bu de brtan par byas pa'i phyir ro / /
zhes dang /
de ni byis pa ltar spangs pa slar bzlog par mi 'gyur ro / /
zhes gsungs pa'i phyir ro / /
gzhan yang de gnyis las nyams pa yod na /
chags bral sngon song gi 'bras bu las nyams nges kyi phyir mi 'ong dang rgyud gcig tu gyur pa'i rgyun zhugs de 'bras bu rim gyis pa dang de dang rgyud gcig tu gyur ba'i phyir 'ong de rim gyis pa dang chags bral sngon song gang yang min pa dang /
de dang rgyud gcig pa'i phyir mi 'ong la de gnyis ka yod pa dang /
de dang rgyud gcig pa'i dgra bcom de mtha' gcig tu rim gyis par khas len dgos pas khas len 'tshol ba mang po zhig smra dgos pa'i phyir dang /
gzhan yang chags bral sngon song gi 'bras bu las nyams nas slar yang sor chud ma thag pa'i phyir mi 'ong chos can /
chags bral sngon 'gro'i phyir mi 'ong gi 'bras bu slar sor chud par thal /
rang nyid gang las nyams pa'i 'bras bu de slar sor chud pa'i phyir /
'dod mi nus te /
sngar gang las nyams ba'i 'bras bu de chags bral sngon song gi 'bras bu yin pa gang zhig /
phyis sor chud pa'i 'bras bu de rim gyis pa'i 'bras bu yin pa'i phyir sogs kyi gnod byed mang du 'jug go /
! de nyid tshangs tshul tshangs pa yi / /
'khor lo tshangs pas bskor phyir ro / /
zhes pa'i skabs su /
sngar dge sbyong gi tshul du bshad pa'i zag med bar chad med lam dang /
de dag gi 'bras bu 'dus byas rnam grol lam sogs zag med kyi lam rnams la ni tshangs pa'i tshul zhes bya ste /
bar chad med lam rnams rang rang gi spang bya rnams spong bar byed pas tshangs pa'i tshul dang /
rnam grol lam rnams spang bya de dang do spangs pas tshangs pa zhes so so nas phye ste bshad na yang rung mod /
don du ni 'phags lam zag med thams cad skabs 'di'i dngos bstan gyi tshangs pa'i tshul du 'jog dgos te /
de'i rgyu mtshan 'og tu 'chad par 'gyur ro / /
tshangs pa'i tshul de dag la ni tshangs pa'i 'khor lo zhes kyang bya ste /
tshangs pa bcom ldan 'das kyis bskor ba'i phyir /
zhes so / /
des na 'di'i 'grel pa'i tshig ris rnams la zhib tu brtags na de nyid tshangs tshul zhes pa'i dngos bstan gyi tshangs pa dang /
tshangs pa'i tshul ni zag med bar chad med lam dang /
rnam grol lam sogs 'phags lam zag med rnams kho na la byed pa yin te /
'grel pa mngon pa'i rgyan las /
dge sbyong gi tshul du bshad pa'i bar chad med pa'i lam zag med rnam grol 'dus byas dang bcas pa gang yin pa de nyid ni /
sdig pa mi dge ba'i chos rnam pa du ma spangs pas tshangs pa dang /
nyon mongs pa spong ba'i zag med kyi lam yin pas tshangs pa'i tshul yang yin te /
zhes gsungs pa'i phyir /
yang| 'khor lo tshangs pas bskor phyir ro / /
zhes pa'i dngos bstan gyi tshangs pa ni sangs rgyas bcom ldan 'das la byed pa yin te /
mdo las /
bcom ldan 'das de ni tshangs pa zhes kyang bya /
zhes dang /
'grel pa mngon pa'i rgyan las /
das na tshangs pa dang /
zhi ba dang /
bsil bar gyur pa zhes bya ba ni bcom ldan 'das yin te /
zhes gsungs pa'i phyir| yang| de'i dngos bstan gyi tshangs pa'i 'khor lo ni sngar bshad pa'i tshangs pa'i tshul zag med kyi lam nyid la byed pa yin te /
de nyid las /
de ni tshangs pa'i 'khor lo'ang yin te /
'khor lo dang 'dra ba'i phyir dang /
tshangs pa bcom ldan 'das kyis bskor ba'i phyir ro zhes gsungs pa'i phyir /
des na 'di'i dngos bstan gyi tshangs pa'i tshul dang /
tshangs pa'i 'khor lo gnyis ni don gcig yin cing /
de la ni dge sbyong tshul dang de'i 'bras bu rnams su ma zad /
ya mtha' sangs rgyas bcom ldan 'das kyi thugs rgyud kyi zad mi skye shes kyi ye shes sogs kyang 'jog ste /
'grel pa mngon @# / /
pa'i rgyan du /
bsil bar gyur pa zhes bya ba ni bcom ldan 'das yin te /
tshangs pa'i tshul zag med kyi lam bla na med pa dang ldan pa'i phyir /
zhes gsungs pa'i phyir /
des na rgyun zhugs zhugs pa nas sangs rgyas kyi sa'i bar gyi zag med kyi lam mtha' dag dar 'jog pa ni lung rig 'di dag gis 'grub pa yin no / /
! chos kyi 'khor lo mthong ba'i lam / /
zhes sogs kyi skabs su /
bye brag smra bas /
rtogs pa'i chos 'khor ni mthong lam nyid la 'dod cing /
mthong lam chos kyi 'khor lor 'jog pa'i rgyu mtshan /
'khor los bsgyur ba'i rgyal po'i 'khor lo rin po che dang chos bdun gyi sgo nas mtshungs pa'i rgyu mtshan gyis yin la /
chos bdun ni /
'khor lo rin po che de la myur bar 'gro ba dang /
'dor ba dang /
'jug pa dang /
ma rgyal ba las rgyal bar byed pa dang /
rgyal ba rnal du 'god pa dang /
'phar ba dang /
'bab pa zhes bya ba'i yon tan rnams dang ldan pa bzhin du mthong lam skad cig bco lnga po snga ma snga ma'i rjes su phyi ma phyi ma myur du skye ba dang /
bden pa'i dmigs rnam snga ma snga ma rnams 'dor ba dang /
bden pa'i dmigs rnam phyi ma phyi ma rnams la 'jug pa dang /
bar chad med lam rnams kyis rang gi spang bya mthong spang ma rgyal ba las rgyal bar byed pa dang /
rnam grol lam gyis bral thob 'dzin pas rgyal ba rnal du 'god pa dang /
khams gong ma'i bden pa la dmigs pa rnams ni 'phar ba dang /
'dod pa'i bden pa la dmigs pa rnams 'bab pa yin pa'i phyir /
yang na /
btsun pa dbyangs sgrog ltar na /
mthong lam gyi ngo bor gyur pa'i 'phags lam yan lag brgyad po rnams 'khor lo'i rtsibs dang lte ba dang mu khyud rnams dang chos mtshungs pas de'i sgo nas mthong lam chos kyi 'khor lor 'jog pa ste /
'phags lam yan lag brgyad kyi nang tshan yang dag pa'i lta ba dang /
rtog pa dang /
rtsol ba dang /
dran pa rnams ni shes rab kyi bslab pa yin cing /
de dag rtsibs dang chos mtshungs te phan tshun du 'jug pa'i phyir dang /
mthong spang gcod par byed pa'i phyir /
yang dag pa'i ngag dang /
las kyi mtha' dang /
'tsho ba rnams ni tshul khrims kyi bslab pa ste lte ba dang mtshungs shing /
de la brten nas thob pa'i yang dag pa'i ting nge 'dzin nam /
sems kyi bslab pa ni mu khyud dang 'dra ste gzhan dag nye bar 'dzin par byed pa'i phyir /
zhes so / /
des ni gzhung 'di'i myur bar 'gro sogs zhes pas 'khor lo dang chos bdun gyis mtshungs tshul bstan /
rtsibs sogs phyir zhes pas btsun pa dbyangs sgrog gi 'dod pa ltar bstan pa'o / /
dogs pa dpyad pa la /
'o na| mthong lam skad cig ma bco lnga po gang rung yin na chos bdun ka tshang bas khyab bam zhe na /
chos snga ma gsum phal cher tshang bas khyab kyang /
lhag ma bzhi ga tshang bas ma khyab ste /
mthong lam bar chad med lam rnams mthong spang ma rgyal ba las rgyal bar byed pa yin kyang /
rgyal ba rnal du 'god pa ma yin pa'i phyir dang /
rnam grol lam rnams mthong spang de dang de las rgyal ba rnal du 'god pa yin kyang /
ma rgyal ba las rgyal bar byed pa ma yin pa'i phyir dang /
'dod pa'i bden pa la dmigs pa'i bar chad med lam rnams 'bab pa yin kyang 'phar ba ma yin la /
gong ma'i bden pa la dmigs pa'i rnam grol lam rnams 'phar ba yin kyang 'bab pa ma yin pa'i phyir /
yang 'phar ba dang 'bab pa gnyis ka yin pa yang yod de /
gong ma'i bden pa la dmigs pa'i bar chad med lam dang /
'og ma'i bden pa la dmigs pa'i rnam grol rnams 'phar ba dang 'bab pa gnyis ka yin pa'i phyir /
der thal /
gong ma'i bden pa la dmigs pa'i bar chad med lam rnams dmigs pa'i sgo nas 'phar ba dang lam rang gi ngo bo'i sgo nas 'bab pa gnyis ka dang /
'og ma'i bden pa la dmigs pa'i rnam grol lam rnams dmigs pa'i sgo nas 'bab pa dang lam rang gi ngo bo'i sgo nas 'phar ba gnyis ka yin pa'i phyir /
der thal /
'grel ? pa mngon pa'i rgyan las /
'phar ba ni rnam grol gyi lam mam khams gong ma'i bden pa la 'jug pa'i phyir ro / /
'bab pa ni bar chad med pa'i lam mam 'dod pa'i bden pa la 'jug pa'i phyir ro / /
zhes gsungs pa'i phyir ro / /
des na 'phar ba dang 'bab pa la mu bzhi 'jog tu yod do / /
'o na| chos bdun ka tshang ba'i mthong lam med dam zhe na /
mthong lam spyi tsam pa de ni chos bdun ka tshang bar khas blangs chog ste /
myur bar 'gro sogs gsungs pa yang de la dgongs pa'i phyir ro / /
rdzas spyi nyis mgo spangs te skad cig bco lnga po re re nas smos na ni /
chos drug tshang @# / /
ba ni yod la bdun ka tshang ba ni med ces bya'o / /
drug tshang ba ni yod de /
sdug bsngal rjes bzod dang /
sdug bsngal chos shes lta bu rnams yin pa'i phyir te /
dang po de la rgyal ba rnal du 'god pa ma gtogs gzhan tshang zhing /
phyi ma la ma rgyal ba las rgyal bar byed pa ma gtogs gzhan tshang ba'i phyir ro / /
chos bdun ka ma tshang yang chos kyi 'khor lo ma yin pa'i skyon ni med de /
'khor lo dang mtshungs pa'i chos ci rigs par ldan pa'i phyir skad cig bco lnga po thams cad chos kyi 'khor lor ni 'jog go /
'o na /
mthong spang ma rgyal ba las rgyal bar byed pa de yin na bar chad med lam yin pas khyab pa dang /
rgyal ba rnal du 'god pa yin na rnam grol lam yin pas khyab par thal /
blo rtse 'thad pa'i phyir zer na /
rdzas spyi nyis mgo spangs na khyab ces brjod rgyu yin no / /
bye brag smra bas rtogs pa'i chos 'khor mthong lam du 'dod pa'i rgyu mtshan ni /
bdag cag gi ston pas yul lba ra Na sir lnga sde bzang po la /
bden bzhi la lan gsum du bzlas shing rnam pa bcu gnyis su bskor ba na /
kun shes ko'u di n+ya dang lha brgyad khri'i rgyud la mthong lam skyes pas /
de 'dra ba'i mthong lam rnams rtogs pa'i chos 'khor dang /
bden bzhi'i chos 'khor de lung gi chos 'khro du 'jog pa ma zad /
rtogs pa'i chos 'khor la mthong lam dang /
lung gi chos 'khor la bdan bzhi'i chos 'khor gyis khyab par 'dod pa yang rang gi grub mtha'o / /
de la kho na re /
rtogs pa'i chos 'khor la mthong lam dang lung gi chos 'khor la bden bzhi'i chos 'khor gyis khyab par 'dod pa mi 'thang par thal /
sgom lam dang mi slob lam gnyis kyis bsdus pa'i rtogs pa'i chos thams cad la rtogs pa'i chos 'khor dang /
gsung rab yan lag bcu gnyis kyis bsdus pa'i lung gi chos thams cad la lung gi chos 'khor gyi don tshang ba'i phyir zer na ma khyab ste /
lung rtogs kyi chos de gnyis so so la lung rtogs kyi chos 'khor de dang de'i don tshang yang de gnyis la chos 'khor zhes mi bya ba ni rang gi grub mtha'i dbang gis yin pa'i phyir te /
dper na /
bden bzhi shes pa thams cad la bden pa mngon rtogs kyi don tshang yang bden pa mngon rtogs zhes mi bya ba rang gi grub mtha' yin pa bzhin no / /
des na lugs 'dir rtogs pa'i chos dang rtogs pa'i chos 'khor gnyis dang /
lung gi chos dang lung gi chos 'khor gnyis la'ang khyad par 'byed dgos par mngon no / /
yang kho na re /
lung gi chos 'khor la dus dang por gsungs pa'i mdo yin pas khyab pa dang /
rtogs pa'i chos 'khor la 'dus pa dang po'i 'khor gyi nyan thos kyi rgyud kyis bsdus pas khyab par thal /
de las gzhan chos 'khor gyi mtshan gzhi 'jog rgyu med pa'i phyir zer na rtags ma grub ste /
mdo las dngos su gsungs pa de dag ni bdag cag gi ston pa mngon par rdzogs pa sangs rgyas nas dang por bskor ba'i chos 'khor gyi mtshan gzhir 'jog pa tsam las der nges pa ni ma yin te /
sangs rgyas rnams kyis gdul bya'i mos ngo dang mtshams par brjod bya bden pa bzhi las brtsams te bka' stsal pa'i chos kyi rnam grangs mtha' dag lung gi chos 'khor dang /
de'i don tshul bzhin du yid la byed pa la brten nas thob pa'i theg pa gsum gyi mthong lam mtha' dag rtogs pa'i chos 'khor du 'jog dgos pa'i phyir /
de ltar ma yin na /
lung rtogs kyi chos 'khor gnyis po de bdag cag gi ston pa'i bstan pa la ma gtogs sangs rgyas gzhan gyi bstan pa la mi 'byung bar 'dod dgos na ha cang gu dogs pa'i skyon du 'gyur zhing /
bdag cag gi ston pas kyang sku tshe de la lung gi chos 'khor theng gcig las ma bskor ba d+nag /
de yang sangs rgyas nas ring por ma lon par bskor nas de phan chad chos 'khor gtan nas ma bskor bar btang snyoms su bzhugs par 'dod dgos pas mi mdzes la /
der ma zad 'khor lo'i dbyen bye nas ma 'dum par mthong lam gsar du skyes mi srid pa la bsams nas dbyen de la chos kyi 'khor lo'i dbyen zhes brjod pa'i rgya mtshan gyis kyang mthong lam mtha' dag rtogs pa'i chos 'khor du go nus pa'i phyir ro / /
des na lugs 'dir bden bzhi la lan gsum du bzlas shing rnam pa bcu gnyis su bskor ba'i chos 'khor la lung rtogs kyi chos 'khor gnyis ka 'jog dgos te /
dang por bcom ldan 'das kyis dge slong dag nga sngon ma thos pa'i @# / /
chos rnams la 'di ni sdug bsngal 'phags pa'i bden pa'o zhes tshul bzhin du yid la byed pa na mig skyes so / /
shes pa dang rig pa dang blo skyes so / /
zhes pa nas /
sdug bsngal shes par bya zhes sogs nas mig la sogs pa skyes so zhes dang /
sdug bsngal shes so zhes sogs nas mig la sogs pa skyes so zhes bka' stsal pa'i chos kyi rnam grangs de nyid /
bden bzhi la lan gsum du 'das shing rnam pa bcu gnyis su bskor ba'i lung gi chos 'khor dang /
chos kyi rnam grangs 'di bshad pa la brten nas ko'u di n.ya la sogs pa'i rgyud la sdug bsngal 'phags pa'i bden pa sogs bden bzhi'i ngo bo la bzlas pa'i mthong lam dang /
sdug bsngal shes par bya ba sogs bden bzhi'i bya ba la bzlas pa'i sgom lam dang /
sdug bsngal yongs su shes pa sogs bden bzhi'i mthar thug la bzlas pa'i mi slob lam sogs skye la /
de bzhin du bden pa bzhi po re re la bzlas pa re re'i tshe de dang de'i ngo bo mngon sum du mthong ba'i mig dang /
the tshom med pa'i shes pa dang /
yang dag pa'i don shes pa'i rig pa dang /
rnam par dag pa'i blo bzhi bzhi tshang bar skye zhing /
de 'dra'i bzlas pa dang po'i rnam pa bzhi tshan mthong lam du 'jog pa nas /
bzlas pa gnyis pa'i rnam pa bzhi tshan sgom lam dang /
bzlas pa gsum pa'i rnam pa bzhi tshan mi slob lam du 'jog pas /
de 'dra'i gdul bya'i rgyud kyi bden bzhi'i ngo bo la bzlas pa'i mthong lam dang /
de dang ngo bo gcig pa'i rnam pa bzhi tshan dang bcas pa bden bzhi la lan gsum du bzlas shing rnam pa bcu gnyis su bskor ba'i rtogs pa'i chos 'khor du 'jog rgyu yin pa'i phyir dang /
de 'dra ba'i lung rtogs kyi chos 'khor gnyis po bden bzhi la lan gsum du bzlas shing rnam pa bcu gnyis su bskor ba brjod bya dang rjod byed kyi cha nas 'jog go /
de la kho na re /
ko'u di n.ya la sogs pa'i lnga sde'i rgyud kyi mthong lam rtogs pa'i chos 'khor ma yin par thal /
de dag gi rgyud la mthong lam med pa'i phyir te /
de dag dgra bcom pa yin pas mthong lam sngar nas btang zin pa'i phyir zer na rtags ma grub ste /
gang zag lnga po de la rgyal bu gzhon nu don grub khyim nas gshegs te dka' ba spyod pa'i 'khor du lhags pa nas lnga sde'i ming chags pa yin pas lnga sde la thog mar kun tu rgyu'i cha byad can gyi lnga sde /
bar du bden bzhi'i chos 'khor bskor yul gyi lnga sde /
bden bzhi'i chos 'khor bskor ba la brten nas mthar dgra bcom thob pa'i lnga sde sogs yod pas lnga sde spyi tsam pa de skye 'phags gang yang min zhes smra dgos pa'i phyir ro / /
byas pa la kho na re /
mchog zung gnyis dgra bcom pa ma yin par thal /
lnga sde dgra bcom pa ma yin pa gang zhig /
de gnyis rgyu mtshan mtshungs pa'i phyir zer na /
rgyu mtshan mtshungs par ma grub ste /
bstan pa 'di'i dbang du byas pa'i mchog zung gnyis zhes pa'i ming de shes rab can gyi mchog shA ri'i bu dang rdzu 'phrul can gyi mchog mo'u 'gal gyi bu gnyis la btags pa gang zhig /
shA ri'i bu la shes rab can gyi mchog shA ri'i bu dang /
mo'u 'gal kyi bu la rdzu 'phrul can gyi mchog mo'u 'gal gyi bu yin pas ma khyab pa'i phyir dang /
des gzhan la yang mtshon dgos pa rtsod pa'i tshe khas len 'dzin mtshams tsam ma yin par don la yang de ltar yin pa'i phyir ro / /
yang kho na re /
bcom ldan 'das kyis bden bzhi'i chos 'khor thog mar bskor yul gyi lnga sde dge slong yin par thal /
dge slong dag nga sngon ma thos pa'i chos rnams la zhes sogs gsungs pa'i phyir zer na ma khyab ste /
de dge slong du 'gyur ba la de dag gis mthong lam thob dgos pa'i phyir te /
de dag gi bsnyen par rdzogs tshul ye shes khong chud kyi bsnyen par rdzogs tshul las gzhan ma gsungs pa'i phyir /
'o na /
de'i tsha dge slong dag ces 'bed mi rigs par thal /
de'i tshe de dag dge slong ma yin pa'i phyir zer na ma khyab ste /
de dag ring por ma lon par dge slong du 'gyur nges pa la dgongs nas nye tshig gis 'bod pa yin pa'i phyir te /
dper na /
tshur shog gi bsgrub bya bsnyen par rdzogs kha ma de la dge slong tshur shog tshangs pa mtshungs par spyod cig ces pa lta bu yin pa'i phyir /
'o na /
bden pa bzhi po re re la bzlas pa gsum re dang rnam pa bcu gnyis re tshang bas bsdoms nas bzlas pa bcu gnyis dang rnam pa bzhi bcu rtsa brgyad du longs na /
de la bzlas pa gsum dang rnam pa bcu gnyis su ji ltar nges zhe na /
de'i skyon med de /
bden pa re re la bzlas pa gsum tshan re dang /
rnam pa bcu gnyis tshan pa re mtshungs pas bzlas pa gsum dang rnam pa bcu gnyis su bsdus nas brjod pa yin pa'i phyir ro / /
de la kho na re /
mthong lam kho na rtogs pa'i chos 'khor ma yin par @# / /
thal /
de la bzlas pa gsum ma tshang ba'i skyon yod pa'i phyir te /
de la bzlas pa gsum ma tshang ba'i phyir zer na ma khyab /
'o na kho rang la /
mthong lam kho na rtogs pa'i chos 'khor ma yin par thal /
de la rnam pa bcu gnyis su ma nges pa'i skyon yod pa'i phyir te /
de la rnam pa bcu gnyis las lhag yod pa'i phyir /
khyab pa 'grig /
yang 'di'i skabs su bden bzhi la lan gsum du bzlas pa'i tshe kun shes ko'u di n.ya sogs kyi rgyud la mthong lam sogs skye bar bshad pa yang /
bcom ldan 'das kyi bden bzhi la lan gsum du bzlas shing rnam pa bcu gnyis su bskor ma thag tu mthong lam sogs skyes pa ni ma yin te /
bcom ldan 'das kyis de lta bu'i chos 'khor bskor ba'i tshe dang por kun shes ko'u di n.ya sogs kyis nyan shes kyis thos shing /
de'i don la bsam byung gi shes rab bskyed /
de nas sgom pa la 'jug dgos pa gang zhig /
thos bsam gyi shes rab bskyed pa'i tshe de dag bden pa la mnyam par ma bzhag pa'i gang zag yin pa'i phyir /
gzhan yang /
bcom ldan 'das kyis bden bzhi la lan gsum du bzlas pa'i 'jug thog de ma thag tu mthong lam sogs skyes pa yang ma yin te /
de ltar skyes na bcom ldan 'das kyis bzlas pa gsum po de sbyor lam chos mchog pa de la bzla dgos pa gang zhig /
des na sbyor lam chos mchog pa de mnyam bzhag pa ma yin par thal ba dang /
sbyor lam bzod pa chung ngu'i skad cig ma sum cu rtsa gnyis nas bcu drug pa lam rjes shes kyi bar mnyam bzhag thun gcig la bgrod dgos par gsungs bzhin du bar der mnyam bzhag las ldang dgos na /
de dag la mnyam bzhag thun gcig pa'i don ma tshang ba'i phyir /
'on kyang de dag gang zag dbang po myur ba'i stobs kyis dbang rtul bzhin du nyan sems sgom gsum yun ring byed pa la ltos dgos pa min pas /
bcom ldan 'das kyi bden bzhi chos 'khor bskor ba'i mod la de dag gi don sems shing khong du chud de myur ba myur bar stan thog de nyid la mthong lam mngon du byed par 'dod dgos so / /
de la kho na re /
bcom ldan 'das kyis bden bzhi'i chos 'khor bskor ba la mngon du phyogs pa'i tshe lnga sde tshogs lam pa yin par thal /
lnga sde tshogs lam du zhugs pa la bden bzhi'i chos 'khor bskor mi dgos pa'i phyir /
'dod na ston pa sangs rgyas nas zhag bdun phrag bdun ma lon pa'i bar der lnga sde tshogs lam pa yin par thal /
'dod pa'i phyir /
'dod na mi 'thad par thal /
de'i tshe de dag kun tu rgyu'i rigs can gyi lam ma zhugs yin pa'i phyir zer na rtags ma grub ste /
nyan thos kyi rigs can dbang rnon brtson pa dang ldan pa rnams kyis kyang thar pa cha mthun gyi lam du zhugs nas rgyun zhugs kyi 'bras bu thob pa la ji ltar myur yang srid pa gsum mam gnyis nges par brgyud dgos pa lugs 'di'i grub mtha' yin pa'i phyir te /
de yi sngon du thar cha mthun / /
myur ba srid pa gsum gyi mthar / /
zhes gsungs pa'i phyir /
'o na de dag la kun tu rgyu lnga zhes brjod pa dang 'gal lo zhe na /
mi 'gal te /
de dag kun tu rgyu'i rigs sam de'i tshe de dag ral pa ring por 'jog pa sogs kun tu rgyu'i cha byad dang ldan pa la der btags pa tsam yin pa'i phyir /
'o na /
de dag de'i sngon nas tshogs lam du 'jug pa yin na /
de dag gi tshogs lam sogs sangs rgyas gang gi bstan par gtogs pa yin zhe na /
'di dag cung zhig gsal bar 'god dgos par snang bas 'og tu gnas brgyad par 'chad par bya'o / /
gzhan yang bcom ldan 'das kyis bden bzhi'i chos 'khor bskor ba la mngon du phyogs pa'i tshe de dag tshogs lam pa yin par thal /
de dag gi rgyud la bden bzhi'i don la 'jug pa'i sgo byung gi shes rab skye ba la /
bden bzhi'i ming don gnyis ka'i yul can gyi bsam byung sngon du 'gro dgos /
de'i sngon du bden bzhi'i ming gi yul can gyi thos byung 'gro dgos pa'i phyir dang /
de lta bu'i thos bsam gnyis po de yang thar pa cha mthun gyi dge bar 'jog dgos pa'i phyir te /
thos sogs las byung blo rnams ni / /
ming dang gnyis ka'i don yul can / /
zhes dang /
thos bsam las byung las gsum mo / /
zhes gsungs pa'i phyir /
gzhan yang /
bye smra'i lugs 'dir /
bden bzhi'i ngo bo la bzlas pa'i tshe kun shes ko'u di n.ya'i rgyud la mthong lam dang gzhan bzhi'i rgyud la sbyor lam skye /
bzlas pa gnyis pa'i tshe kun shes ko'u di n.ya'i rgyud la sgom lam dang gzhan bzhi'i rgyud la mthong lam skye /
bzlas pa gsum pa'i tshe kun @# / /
shes ko'u di n.ya'i rgyud lam slob lam dang gzhan bzhi'i rgyud la sgom lam skye bar 'dod pa yig cha sogs las 'byung bar ma zad /
'grel pa mngon pa'i rgyan du yang /
de la bden pa bzhi char gyi bzlas pa gsum gyis rim pa ltar mthong sgom mi slob lam gsum ston to / /
zhes zer ro / /
zhes de ltar du 'dod par gsungs la /
des na bden pa bzhi la lan gsum du bzlas pas mthong sgom mi slob lam gsum char bstan pa dang /
bstan pa ltar du gdul bya'i rgyud la skye bar 'dod na mthong lam kho na rtogs pa'i chos 'khor du 'dod pa la rgyu mtshan yang dag med par 'gyur zhing /
tshul de la slob dpon rang gnyis kyis kyang /
de lta na mthong lam kho na chos kyi 'khor lo ma yin par 'gyur te /
bzlas pa gcig dang rnam pa bzhi las med pas /
lan gsum du bzlas pa dang rnam pa bcu gnyis ma tshang ba'i phyir te /
zhes gsungs pa yang nges par yin te /
'dod tshul de ltar na mthong lam skye ba la bden bzhi re rer ngo bo la bzlas pa tsam ma gtogs bzlas pa gzhan gnyis ma tshang zhing /
rnam pa skye ba na yang ngo bo la bzlas pa'i rnam pa bzhi tshan re las gzhan rnams ma skyes pas bden bzhi re re la bzlas pa gsum dang rnam pa bcu gnyis re ma tshang bar 'gyur la /
de ma tshang yang mthong lam kho na rtogs pa'i chos 'khor du 'gyur na /
sgom lam dang mi slob lam gnyis la yang de 'dra ba re tshang bas de gnyis kyang rtogs pa'i chos 'khor du 'gyur ba'i phyir /
gzhan yang /
dge sbyong tshul dang dge sbyong tshul gyi 'bras bu rnam grol lam rnams tshangs pa bcom ldan 'das kyis bskor ba'i 'khor lor 'dod bzhin du mthong lam ma gtogs gzhan rnams rtogs pa'i chos 'khor du mi 'dod pa dang /
mthong sgom mi slob lam gsum ga'i ngo bor gyur pa'i 'phags lam yan lag brgyad yod bzhin du phyi ma gnyis chos 'khor du mi 'dod pa dang /
bcom ldan 'das kyi lung gi chos phung brgyad khri sogs gsungs par 'dod bzhin du lung gi chos 'khor la bden bzhi'i chos 'khor gyis khyab par 'dod pa sogs rigs pa dang khas blang gnyis ka nang 'gal du song ba yin kyang /
gnas skabs grub mtha'i 'dod tshul yin pas de ltar du khas blangs pa las 'os med de / /
de la kho na re /
bden bzhi'i ngo bo la bzlas pa'i tshe kun shes ko'u di n.ya sogs kyi rgyud la mthong lam sogs skye bar bshad pa mi 'thad par thal /
bcom ldan 'das kyis bden bzhi la lan gsum du bzlas ma thag pa'i tshe de dag gi rgyud la mthong lam sogs ma skyes pa'i phyir zer na ma khyab ste /
gong du bshad pa ltar bden bzhi la lan gsum du bzlas shing rnam pa bcu gnyis su bskor ba'i chos 'khor de la /
bcom ldan 'das kyis bskor ba'i lung gi chos 'khor gcig dang kun shes ko'u di n.ya la sogs pas chos kyi rnam grangs de'i don la tshul bzhin du yid la byed pa'i rtogs pa'i chos 'khor gnyis yod pas /
bden bzhi'i ngo bo la bzlas pa'i tshe kun shes ko'u di n.ya sogs kyi rgyud la mthong lam skye bar shin tu 'dod chog pa'i phyir /
gzhan yang /
yig char bden bzhi'i ngo bo la bzlas pa'i tshe kun shes ko'u di n.ya'i rgyud la mthong lam dang /
lnga sde gzhan bzhi'i rgyud la sbyor lam skye bar bshad pa mi 'thad par thal /
gdul bya de dag gis bden bzhi'i ngo bo la bzlas pa'i don bden bzhi'i ngo bo tshul bzhin du yid la byed pa la 'dod dgos pa gang zhig /
bden bzhi'i ngo bo tshul bzhin du yid la byed pa'i tshe mthong lam skye ba kun shes ko'u di n.ya dang lnga sde gzhan bzhi 'dra ba'i phyir zer na ma khyab ste /
yig char de ltar gsungs pa'i don ni dbang po myur bul gyi dbang gis kun shes ko'u di n.ya'i rgyud la bden bzhi'i ngo bo la bzlas pa'i mthong lam skyes ma thag pa'i tshe gzhan bzhi'i rgyud la sbyor lam las mi skye ba'i don yin gyi /
lnga sde gzhan gzhis 'den bzhi'i ngo bo la bzlas pa'i tshe de dag gi rgyud la mthong lam yang skye ste /
de'i tshe de dag gi rgyud la skye ba'i mthong lam de bzlas pa dang po'i bsdus pa'i rtogs pa'i chos 'khor yin pa'i phyir /
de ltar ma yin na lnga sde gzhan bzhis bden bzhi'i ngo bo la bzlas pa'i tshe skyes pa'i sbyor lam de rtogs pa'i chos 'khor du thal ba dang /
de bzhis bzlas pa gnyis pa'i tshe mthong lam dang gsum pa'i tshe sgom lam las mi skye bas de dag gis bzlas pa gsum pa la mthar thug gi don ma tshang bar thal ba'i phyir te /
de'i tshe de dag gi rgyud la lam mthar thug ma skyes pa'i phyir /
'on kyang @# / /
bden bzhi'i ngo bo la bzlas pa'i tshe lnga sde gzhan bzhi'i rgyud la mthong lam mi skye bar thal /
de'i tshe kun shes ko'u di n.ya'i rgyud la mthong lam dang gzhan bzhi'i rgyud la sbyor lam skye ba'i phyir zer na yig cha'i tshig zin dang mi 'gal bar bya ba'i phyir ma khyab zhes brjod do / /
'o na de'i tshe sbyor lam dang mthong lam gnyis char skye bar thal /
de'i tshe sbyor lam skye ba gang zhig /
mthong lam yang skye ba'i phyir /
'dod na mi 'thad par thal /
de'i tshe mthong lam skye ba gang zhig /
mthong lam skye ba'i tshe sbyor lam 'das dgos pa'i phyir zer na ma khyab bo / /
de bzhin du rnam pa bcu gnyis kyi don la yang yig char bzlas pa re re'i tshe rig pa sbyor lam /
mig mthong lam /
shes pa sgom lam /
blo mi slob lam sogs su gsungs pa yang /
gong du bshad pa ltar bzlas pa re re'i rnam pa re re dang rnam grangs tsam yin gyi 'gal ba ni ma yin no / /
de la kho na re /
sbyor mthong sgom gsum mi slob lam dang bcas pa dus mnyam du thob pa zhig yod par thal /
bden bzhi'i ngo bo la bzlas pa'i tshe de bzhi dus mnyam du thob pa'i phyir te /
bden bzhi'i ngo bo la bzlas pa'i tshe bden pa de dang de'i ngo bo la dmigs pa'i rig pa sbyor lam /
mig mthong lam /
shes pa sgom lam /
blo mi slob lam bzhi dus mnyam du thob pa'i phyir zer na ma khyab ste /
de ni rnam pa bzhi po re re la lam de dang der brtags pa tsam las dngos ma yin pa'i phyir ro / /
de dag kyang bye brag smra ba'i 'dod tshul las slob dpon nyid kyi bzhed pa ni /
mthong sgom mi slob lam gsum ga rtogs pa'i chos 'khor dang /
bka' thams cad lung gi chos 'khor du bzhed par gsal te /
'grel pa mngon pa'i rgyan du slob dpon gyi bzhed pa 'chad pa'i skabs su /
yang na mthong sgom mi slob lam thams cad gdul bya'i rgyud la 'jug pa'i rtogs pa'i chos 'khor yin no / /
zhes dang /
des na chos kyi rnam grangs de nyid chos kyi 'khor lo rab tu bstan pa'i phyir chos kyi 'khor lo dang /
bzlas pa gsum dang rnam pa bcu gnyis kyi don rab tu bstan pas lan gsum du bzlas pa dang rnam pa bcu gnyis dang /
gdul bya'i rgyud la de'i don shes par byed pa'i sgo nas gtad cing go bar byed pa'i phyir bskor ba'ang yin no / /
zhes gsungs pa'i phyir /
bden bzhi'i chos 'khor de nyid la bzlas pa gsum dang rnam pa bcu gnyis tshang tshul yang /
'di ni sdug bsngal 'phags pa'i bden pa'o zhes sogs bden bzhi'i ngo bo la bzlas pa dang /
sdug bsngal shes par bya'o zhes sogs bya ba la bzlas pa dang /
sdug bsngal shes so zhes sogs mthar thug la bzlas pa ste bzlas pa gsum dang /
rnam pa bcu gnyis ni /
bden bzhi'i dbang du byas nas bden bzhi'i rang gi ngo bo la dmigs pa'i rnam pa bzhi /
bden bzhi'i bya ba la dmigs pa'i rnam pa bzhi /
bden bzhi'i mthar thug la dmigs pa'i rnam pa bzhi ste bcu gnyis su bzhed par gsungs pas /
bzlas pa gsum dang rnam pa bcu gnyis su bskor ba'i chos 'khor de nyid la lung rtogs kyi chos 'khor gnyis su bzhed pa'ang gong du drangs ma thag pa'i slob dpon gyi bzhed pa 'chad pa'i lung rnams kyis grub pa yin no / /
'di rnams gzhung don rtsa ba che ba rang min 'dug kyang gong 'og gi skabs mang por mkho che ba'i phyir cung zhig spros te bshad pa'o / /
! 'dod par gsum thob mtha' ma ni / /
zhes sogs kyi skabs su /
'bras bu bzhi las dang po gsum ni 'dod pa kho nar gsar du thob pa las /
khams gong gi rten la gsar du thob pa ni med la /
mtha' ma dgra bcom pa'i 'bras bu ni khams gsum char na gsar du thob pa yod cing /
phyir mi 'ong bar 'da' ba la sogs pa lnga yang dang por 'dod pa'i rten la phyir mi 'ong gi 'bras bu thob nas de'i skye ba phyi ma la gong ma rnams su skye nas lam mthar phyin par byed pa gong du bshad pa ltar ro / /
! dgra bcom drug 'dod de dag las / /
zhes sogs kyi skabs su /
dgra bcom pa yongs su nyams pa'i chos can nas mi g.yo ba'i chos can gyi bar drug las /
dang po lnga char la nyams pa ni srid kyang /
nang bsres kyis 'jog tshul ni /
rkyen chung ngus rang gi rtogs pa las nyams pa dang /
nyams par dogs pas mya ngan las 'da' bar sems pa dang /
nyams par dogs pas lam srung ba la brtson pa dang /
rkyen chung ngus rtogs pa las mi bskyod pa dang /
dbang po 'phos te mi g.yo ba rtogs pa'i skal ba can dang /
dbang po rno bas rtogs pa las nyams pa mi srid pa dang bcas pa'i sgo nas 'jog go /
de dag las dang po la ni slob pa dbang rtul dad mos pa'i rgyu las byung zhing lnga po de dag gi nang nas sems kyi rnam par grol ba @# / /
ni zas gos dang gnas sogs mthun rkyen tshang ba dang /
nad dang dgra la sogs pa'i 'gal rkyen med pa la ltos pas na dus dang sbyor ba'am /
dus kyi rnam grol zhes bya la /
drug pa ni 'gal rkyen yod med sogs la ma ltos pas dus dang mi sbyor pa'i rnam par grol ba zhes bya ste /
de ni spyir dbang rnon mthong thob pa'i rgyu las byung ba yin zhes bya la /
'on kyang zhib tu phye na /
slob pa'i tshe dad mos mthong thob par dbang po 'phos pa'am /
dang po nas rang bzhin gyi dbang rnon las byung ba'i mi g.yo ba'i chos can de ni mthong thob kyi rgyu las byung ba yin gyi /
slob pa'i tshe dbang po ma 'phos pa'i dgra bcom pa dbang rtul dbang po sbyangs te mi g.yo ba'i chos can du song ba de ni mthong thob kyi rgyu las byung ba ma yin no / /
'o na /
mi g.yo ba'i chos can spyi tsam pa de mthong thob kyi rgyu las byung ba ma yin par thal /
de la gnyis yod pa'i phyir zer na ma khyab zhes brjod do / /
mi slob pa'i tshe dbang rtul dang dbang rnon gyi ming spyi tsam du dus sbyor dang /
dus mi sbyor zhes bya la de gnyis kyi khyad par ni gong du bshad pa ltar ting nge 'dzin 'dod rgur mngon du 'gyur mi 'gyur ram /
dus gzhan gyi bar du rnam par grol ba dang /
gtan du rnam par grol ba'i khyad par ro / /
'o na dgra bcom drug po de dag dang po nas rigs de dang de dag tu nges pa'am /
'on te phyis de dag tu gyur pa yin zhe na /
kha cig dang po nas rigs de dang de dag tu nges pa'ang yod la /
kha cig phyis rigs sbyangs pa las gyur pa'ang yod de /
yongs su nyams pa'i chos can rigs dang dbang po sbyangs pas 'chi bar sems pa'i chos can du 'gyur ba sogs yod pa bzhin no / /
rigs drug tu 'gyur ba'i rgyu ni rim pa bzhin slob pa'i tshe lam sgom pa la rgyun sbyor gus sbyor gnyis ka med pa dang /
gnyis ka med la khyad par du gus sbyor med pa dang /
rgyun sbyor tsam dang ldan pa dang /
gus sbyor tsam dang ldan pa dang /
sbyor ba gnyis ka dang ldan pa'i dbang rtul dang /
gnyis ka dang ldan pa'i dbang rnon las gyur pa'o / /
'o na /
dgra bcom pa rigs drug po de khams gsum char na yod dam /
zhe na /
lugs 'dir ni /
sngar bshad pa ltar de dang gong mar skyes pa ni /
yongs nyams dbang po 'pho mi brtan / /
zhes khams gong na yongs su nyams pa med pas dang po gsum med cing /
dbang po 'pho ba med pas lnga pa yang med pas bzhi pa gnas pa las mi bskyod pa dang /
drug pa mi g.yo ba'i chos can gnyis yod par 'dod la /
gong ma'i rten can gyi gnas pa las mi bskyod pa'i rigs can yod na /
de nyid dbang rtul du ni 'dod dgos shing /
yang de dbang po smin par yang ni 'dod dgos pas /
des na dbang po smin pa la dbang rnon gyis ma khyab par 'dod pa las ma 'das so / /
gzhan yang 'bras bu las yongs su nyams pa srid pa tsam ni dgra bcom dang po lnga char la yang yod pa 'og tu 'chad par 'gyur la /
lnga po de dang de'i rigs can yin na nyams nges yin pas ma khyab par yang mtshungs pa bzhin du gong ma'i rten can la dang po gsum dang lnga pa med pa dang /
bzhi pa yod par 'dod pa la rgyu mtshan yang dag zhig yod par ma mngon yang grub mtha'i 'dod tshul lo / /
! bzhi ni rigs las lnga 'bras las / /
nyams 'gyur dang po las ma yin / /
zhes pa'i skabs su /
dgra bcom dang po lnga po thams cad rang gi rigs dang 'bras bu las nyams par 'gyur ram /
zhe na /
'chi bar sems pa nas rtogs pa'i skal ba can gyi bar bzhi ni rang rang gi rigs las nyams pa srid la /
dang po ni rigs las nyams pa mi srid de /
de las dman pa'i rigs med pa'i phyir /
bzhi po des rigs las nyams pa'ang dper na /
nyams pa'i chos can 'chi ba sems par dbang po sbyangs pa lta bu las nyams pa srid pa yin gyi dang po nas rigs de dang der nges pa las ni nyams pa mi srid de /
slob pa dang mi slob pa'i lam gnyis kyis brtan par byas pa'i phyir ro / /
tshul de ni slob pa la'ang mtshungs te /
slob pa yang rigs dang po las nyams pa ni mi srid cing /
ba  @# / /
rab tu phye ba yin pa'i phyir ro / /
des na rigs las nyams na 'bras bu las nyams pas ma khyab cing /
'bras bu las nyams na yang rigs las nyams pas ma khyab bo / /
mdo sde pa la sogs pa gong ma rnams ni dgra bcom pa dang /
slob pa 'phags pa 'bras bu las nyams mi srid la / /
yongs su nyams pa'i chos can sogs gsungs pa ni /
mthong chos la bde bar gnas pa'i rtogs pa las nyams pa sogs la dgongs pa yin zhes gsungs pa ni don la gnas so / /
! slob dang 'phags min rigs drug ldan / /
zhes sogs kyi skabs su /
'o na rigs drug po de dgra bcom pa kho na la ldan nam /
gzhan dag la yang ldan zhe na /
de ni dgra bcom par ma zad slob pa dang /
'phags min so skye la yang de dag ldan pa yod do / /
'o na /
dbang po rtul po dbang rnon du 'pho ba yod na gnas skabs gang gi tshe 'pho zhe na /
mthong lam gyi gnas skabs na ni 'pho ba med de /
de mnyam gzhag gi rgyun gcig yin pa'i phyir /
de las gzhan so so skye bo dang /
slob pa dad mos dang /
mi slob pa dus sbyor gyi gnas skabs na dbang po 'pho bar bshad pas mthong lam las gzhan tshogs sbyor sgom lam mi slob lam bzhi ga'i gnas skabs su 'pho ba yod pa'o / /
! thob dang ma thob nyer spyad las / /
zhes sogs kyi skabs su /
yongs su nyams pa la sgras brjod rigs tsam gyis phye na gsum ste /
yon tan thob pa las nyams pa dang /
ma thob pas nyams pa dang /
thob pa nye bar spyad pa las nyams pa gsum mo / /
de las dang po ni yon tan rnyed pa las nyams pa ste nyams pa dngos yin la /
phyi ma gnyis ni mi ldan pa dang /
ldan kyang mngon du ma byas pa tsam la nyams pa zhes btags pa las nyams pa dngos ni ma yin no / /
gsum po de dag las thub pa sangs rgyas bcom ldan 'das la ni /
thob pa nyer spyad las nyams pa yod de /
gdul bya'i don la brtson pas mthong chos la bder gnas kyi yon tan 'gog snyoms thob kyang mngon du mi mdzad pa'i phyir ro / /
dgra bcom pa mi g.yo ba'i chos can la ni nyams pa mtha' ma dang ldan pa ma zad /
bar pa dang yang ldan te sangs rgyas kyi chos ma 'dres pa la sogs pa ma thob pa'i phyir ro / /
dgra bcom pa gzhan lnga dang slob pa sgom lam pa dang so skye dbang rtul rnams la ni nyams pa gsum ka yod la /
mthong lam pa la dang po dang mtha' ma med la bar pa yod par mngon no / /
'di'i skabs kyi 'grel pa rnams su nyams pa bar pa la /
ma thob pa las nyams pa zhes gsungs pa'i don /
yon tan de dang de ma thob pa la de las nyams pa zhes btags pa'i bar gyi tshig bsdus nas ma thob pa las nyams pa zhes gsungs pa yin 'dug kyang /
tshig 'khri'i gnod pa 'jug pas ma thob pas nyams pa zhes brjod na legs pa yin no / /
tshig 'khri'i gnod pa ji ltar 'jug ce na /
'jug ste /
de ltar brjod na /
'o na /
dgra bcom pa mi g.yo ba'i chos can de sangs rgyas kyi chos ma 'dres pa sogs ma thob pa las nyams pa yin par thal /
'dod pa'i phyir /
'dod na /
mi g.yo ba'i dgra bcom pa chos can /
sangs rgyas kyi yon tan ma 'dres pa sogs ma thob pa las nyams pa ma yin par thal /
ma thob pa las ma nyams pa yin pa'i phyir /
der thal /
de'i ma thob pa dang ldan pa'i phyir te /
de'i rgyud la sangs rgyas kyi yon tan ma 'dres pa sogs kyi ma thob pa yod pa'i phyir sogs zer na khas len 'dzin dka' bar 'ong ngo / /
gzhan yang nyams pa gsum po de la gong du bkod pa ltar sgras brjod rigs sam dngos btags phye nas /
nyams pa phyi ma gnyis gang rung yin na yongs su nyams pa yin pas ma khyab pa yang nges par 'dod dgos kyi /
de lta min na sangs rgyas bcom ldan 'das kyang yongs su nyams par 'dod dgos pa dang /
gang zag yin na yongs su nyams pa yin pas khyab par 'dod dgos pa sogs mi mdzes pa du ma zhig 'byung ngo /
yang mdo las /
dgra bcom pa mi g.yo ba'i chos can mthong chos bder gnas las nyams par gsungs pa yang thob pa nyer spyad las nyams pa la dgongs pa las yon tan las nyams par bstan pa ma yin te /
de ltar yin na mi g.yo ba'i chos can du mi rung bar 'gyur ro / /
! 'bras las nyams pa 'chi ba med / /
ces sogs kyi don ni gong du bshad zin to / /
! mi g.yo rnam grol bar chad med / /
ces sogs kyi skabs su /
'o na /
dbang po 'pho ba'i tshe bar chad med lam dang /
rnam grol lam ji tsam la brten dgos zhe na /
dgra bcom pa rtogs @# / /
pa'i skal ba can mi g.yo ba'i chos can du 'pho ba'am /
yongs su nyams pa'i chos can zhig 'chi ba sems par 'pho ba sogs gang yang rung ste /
dgra bcom pa dbang rtul dbang rnon du 'pho ba thams cad ni bar chad med lam dgu dang /
rnam grol lam dgu ste bco brgyad la brten nas 'pho dgos te /
mi slob pa dbang rtul gyi rigs de slob pa dang mi slob pa'i lam gnyis kyis shin tu bsten cing goms par byas pas spangs dka' ba'i phyir ro / /
slob pa dad mos pa mthong thob tu 'pho ba la ni bar chad med lam dang /
rnam grol lam re res chog ste /
goms pa chung bas spangs sla ba'i phyir ro / /
mi slob pas bar chad med lam dgu sogs la brten pa yang dbang po sbyangs ba'i lam dngos la yin gyi /
de'i sbyor ba'i lam ni slob mi slob gang yin kyang re re la brten pa kho na yin no / /
dbang po sbyangs pa'i lam de dag kyang 'phags pas ni zag med kho na la brten la /
so skye ni zag bcas la brten te zag med ma thob pa'i phyir ro / /
dbang po sbyangs pa dang 'pho ba'i lus rten ni mi kho na'i nang du yin te /
ngan song ba la ni lam mi brtan pa'i phyir dang /
'dod pa'i lha bden pa mthong ba rnams ni dbang rnon yin pas nyams pa mi srid la /
khams gong ma na yang nyams pa dang dbang po 'pho ba med pa sngar bshad pa ltar ro / /
yang dbang po sbyangs pa'i sems rten ni /
mi slob pa yin na zag med kyis bsam gtan sa drug dang /
gzugs med dang po gsum ste zag med sa dgu gang rung la brten la /
slob pa ni rgyun zhugs dang phyir 'ong gang rung yin na nyer bsdogs mi lcogs med kho na dang /
phyir mi 'ong yin na bsam gtan sa drug gang rung la brten gyi /
gzugs med la brten pa ni med /
?slob pa dbang rtul rnams sems rten sa drug gang rung la brten nas dbang po sbyangs pas dbang rtul dbang rnon du 'pho ba na dbang po rtul pos bsdus pa'i phyir 'ong dang phyir mi 'ong gi 'bras bu tsam po dang khyad par can rnams btang ste /
dbang po rnon pos bsdus pa'i phyir 'ong dang phyir mi 'ong gi 'bras bu tsam thob dang khyad par can thob par 'gyur ba'i phyir dang /
phyir mi 'ong gi 'bras bu tsam po la gzugs med kyi sas bsdus pa med de /
gzugs med kyi dngos gzhi la brten nas phyir mi 'ong gi 'bras bu gsar du thob pa med pa'i phyir ro / /
'dir 'grel pa rnams su rgyun zhugs dbang po 'pho tshul dngos su ma gsungs yang dbang po 'pho ba ni yod par mngon no / /
! sangs rgyas gnyis dang nyan thos bdun / /
zhes sogs kyi skabs su /
yang /
spyir dgra bcom pa la dbye na dgu ste /
sangs rgyas dang rang sangs rgyas gnyis dang /
nyan thos la yongs su nyams pa'i chos can sogs lnga dang /
mi g.yo ba la dbang po sbyangs pa las gyur pa dang /
dang po nas mi g.yo ba'i chos can du gnas pa gnyis su phye bas bdun te dgu'o / /
sangs rgyas gnyis ni spyir mi g.yo ba'i chos can gyi bye brag yin la /
gnyis ka'i cha las rnam grol kyang yin no / /
de ltar dgur bzhag pa ni nang bsres dbang po rno 'bring rtul gsum re re la gsum gsum du phye ba'i sgo nas bzhag pa ste /
dgra bcom pa nyams pa'i chos can dang /
'chi bar sems pa dang /
rjes su srung ba gsum ni dbang rtul gyi chung 'bring che gsum dang /
gnas pa las mi bskyed pa dang /
rtogs pa'i skal ba can dang /
sbyangs pa'i mi g.yo ba ni 'bring gi chung 'bring che gsum dang /
dang po nas mi g.yo ba dang /
rang sangs rgyas dang /
sangs rgyas gsum ni rnon po'i chung 'bring che gsum mo / /
! gang zag bdun po sbyor ba dang / /
zhes sogs kyi skabs su /
yang /
'phags pa'i gang zag rnams bsdu na bdun du 'du ste /
dad pa'i rjes 'brang dang /
chos kyi rjes 'brang gnyis /
dad mos dang /
mthong thob gnyis /
lus mngon byed dang /
shes rab rkyang pa'i rnam grol dang /
gnyis ka'i cha las rnam grol dang bdun du 'du ste /
sangs rgyas gnyis kyang phyi ma 'dir 'du ba'i phyir ro / /
bdun po de dag ni sbyor ba dang /
dbang po dang /
snyoms 'jug dang /
rnam grol dang /
gnyis kas byas pa dang bcas pa'i sgo nas 'jog pa ste /
de yang dang po gnyis ni sbyor bas byas pa las 'jog ste /
dang po sbyor lam gyi dus nas gzhan gyi dring 'jog pa dang mi 'jog pa'i sgo nas bzhag pa'i phyir /
gsum pa dang bzhi pa gnyis ni dbang pos byas pa las 'jog ste /
de gnyis char la dad pa dang shes rab yod mod kyang /
dad pa lhag pa dang /
shes rab lhag pa'i sgo nas dbang po rno rtul du 'jog pa'i phyir /
lnga pa ni /
snyoms 'jug gis byas pa las te /
'gog snyoms lus kyis mngon sum du byed nus pa'i sgo nas 'jog pa'i phyir /
drug pa ni /
shes rab @# / /
shes rab kyis khams gsum gyi nyon mongs las grol ba'i sgo nas 'jog pa'i phyir /
bdun pa ni /
snyoms 'jug dang rnam grol gnyis kas byas pa yin te /
ting nge 'dzin dang shes rab kyis rim pa ltar snyoms 'jug dang nyon mongs pa'i sgrib pa'i cha gnyis ka las grol ba'i sgo nas 'jog pa'i phyir ro / /
! 'di ltar lam gsum la gnyis gnyis / /
zhes pas /
bdun po de dag kyang ming gi  m pa rnams la yang dbye ba'i rnam grangs mang du gsungs pa rnams zhib par shes 'dod na 'grel pa rnams su blta'o / /
! 'gog thob gnyis ka las rnam grol / /
zhes sogs kyis skabs su /
'o na /
gnyis ka'i cha las rnam grol dang /
shes rab rkyangs pa'i rnam grol zhes bshad na /
de gnyis kyi khyad par gang zhe na /
gang zhig bsam gtan gyi dngos gzhi la brten nas 'gog snyoms thob pa'i dgra bcom de ni gnyis ka'i cha las rnam grol yin te /
shes rab kyis nyon mongs pa'i sgrib pa dang ting nge 'dzin gyis snyoms 'jug gi sgrib pa gnyis ka las grol ba'i phyir ro / /
snyoms 'jug gi sgrib pa ni /
le lo dang /
dmigs pa brjed pa dang /
bying ba dang /
rgod pa dang /
rtsom pa dang /
mi rtsom pa'i nyes pa lnga la sogs pas bskyed pa'i lus dang sems kyi gnas ngan len gyi char gtogs pa ste /
ngo bo ni shes sgrib nyid du 'dus so / /
'o na /
nyan thos dgra bcom pas shes sgrib spangs par 'gyur ro / /
zhe na /
shes sgrib mtha' dag spangs pa med kyang 'ga' zhig slangs pa ni yod do / /
gang zhig bsam gtan dang po'i nyer bsdogs tsam la brten nas bdag med rtogs pa'i shes rab kyis nyon mongs pa'i sgrib pa 'ba' zhig las rnam par grol ba de la ni shes rab rkyang pa'i rnam grol te /
'dis kyang spang bya cig car ba'i dgra bcom yod par bstan pa yin no / /
gnyis ka'i cha las rnam grol dang / /
shes rab rkyangs pa'i rnam grol gnyis las rim pa bzhin dgra bcom pa rgyan can dang /
rgyan med zhes su 'ang grags so / /
zhes 'grel pa rnams su gsungs la /
dge 'dun nyi shu'i yig cha rnams su mngon shes thob ma thob kyi sgo nas rgyan can dang rgyan med du bzhag go /
! snyoms 'jug dbang po 'bras rnams kyis / /
zhes sogs kyi skabs su /
nyan thos kho na'i dbang du byas pa'i slob pa dang mi slob pa'i rdzogs tshul bshad pa ste /
de la nyan thos slob pa snyoms 'jug gis rdzogs pa ni phyir mi 'ong lus mngon byed de /
de bas lhag pa'i snyoms 'jug thob tu med pa'i phyir /
dbang pos rdzogs pa ni mthong thob pa ste /
de las lhag pa'i dbang rnon du 'pho rgyu med pa'i phyir /
'bras bus rdzogs pa ni phyir mi 'ong gi 'bras bu la gnas pa ste /
de las lhag pa'i nyan thos slob pa'i 'bras bu med pa'i phyir /
des na chos gsum po des slob pa yongs su rdzogs par byed la /
de yang slob pa 'bras bus rdzogs pa ni phyir mi 'ong thams cad yin cing /
dbang po dang 'bras bu gnyis tsam gyis rdzogs pa ni phyir mi 'ong mthong thob pa lus mngon byed ma yin pa dang /
'bras bu dang snyoms 'jug gnyis tsam gyis rdzogs pa ni phyir mi 'ong dad mos pa lus mngon byed dang /
gsum char gyis rdzogs pa ni phyir mi 'ong mthong thob lus mngon byed dang /
dbang po kho nas rdzogs pa ni 'dod pa las 'dod chags dang ma bral ba'i 'phags pa mthong thob pa dang /
'bras bu kho nas rdzogs pa ni phyir mi 'ong dad mos pa lus mngon byed ma yin pa'o / /
dbang po dang snyoms 'jug gnyis tsam gyis rdzogs pa dang /
snyoms 'jug kho nas rdzogs pa ni mi srid de /
rigs pas bsgrub na shes so / /
! gnyis kyis mi slob yongs su rdzogs / /
zhes pas mi slob pa la 'bras bus ma rdzogs pa mi srid pas na 'bras bus rdzogs tshul dngos su ma bshad par dbang po dang snyoms 'jug gnyis kyis rdzogs tshul bshad pa ste /
de la dbang po kho nas rdzogs pa ni /
shes rab rkyang pa'i rnam grol ba dus mi sbyor dang /
snyoms 'jug kho nas rdzogs pa ni gnyis ka'i cha las rnam grol dus sbyor ba dang /
de gnyis kas rdzogs pa ni gnyis ka'i cha las rnam grol dus mi sbyor ba'o / /
! mdor na lam @# / /
ni rnam bzhi ste / /
zhes sogs kyi skabs su /
lam gyi bsdu tshul bshad pa ste /
gong 'og rnams su lam gyi rnam grangs mang du bshad pa de dag bsdu na /
sbyor ba dang /
bar chad med pa dang /
rnam grol dang /
khyad par can gyi lam bzhi po gang rung du 'du ste /
mthong lam lta bu la mtshon na sbyor lam nges 'byed cha mthun bzhi mthong lam gyi sbyor ba'i lam dang /
bzod pa brgyad bar chad med lam dang /
shes pa brgyad rnam grol lam dang /
sgom lam rnams de'i khyad par can gyi lam ste /
de bzhin du gzhan la yang shes so / /
'di'i dngos bstan gyi sbyor ba'i lam zhes pa ni lam de dang de sgom pa la 'jug pa'i snga rol gyi sbyor ba rtsom pa'i lam phal che ba la byed pas na /
sbyor lam nges 'byed cha mthun kho nar 'khrul bar ni mi bya'o / /
! bsam gtan dag gi lam rnams sla / /
zhes sogs kyi don ni gong du bshad pa ltar bsam gtan gyi dngos gzhi la brten pa'i lam rnams ni skye ba dang goms par sla ba yin te /
yan lag gis yongs su zin pa dang /
zhi lhag cha mnyam pa'i phyir /
sa gzhan nyer bsdogs mi lcogs med dang /
bsam gtan khyad par can dang /
gzugs med kyi sa la brten pa rnams ni skye ba dang goms par dka' ba yin te /
dang po gnyis lhag mthong shes che zhing /
gzugs med rnams zhi gnas shes che bas 'bad pas sgrub dgos pa'i phyir /
'di'i skabs su dogs pa dpyad pa la /
'o na /
sa gzhan nyer bsdogs mi lcogs med dang /
gzugs med la brten pa sogs lam dka' ba yin pa dang /
de'i rgyu mtshan gyis bsam gtan gyi dngos gzhi thob nas lam sla ba bsam gtan gyi dngos gzhi la brten du yod bzhin du /
lam dka' ba nyer bsdogs dang gzugs med la mi brten pa 'di'i gong 'og kun tu mang por bshad mod /
de ltar na gong du nyer bsdogs mi lcogs med dang /
gzugs med dang po gsum gyi dngos gzhi'i ngo bor gyur pa'i sgom lam rdo rje lta bu'i ting nge 'dzin 'jog pa mi 'thad par thal /
bsam gtan gyi dngos gzhi thob nas lam dka' ba de dag la brten pa mi rigs pa'i phyir /
de la khyod kyis nyer bsdogs mi lcogs med la brten nas khams gsum ka'i nyon mongs cig car du spong bar byed pa'i nyan thos slob pa de spang bya cig char ba'i rgyun zhugs su 'dod pa ltar na /
des dngos gzhi ma thob pas re zhig de ltar yin du chug kyang /
gzugs med kyi dngos gzhi'i ngo bor gyur pa'i rdo rje lta bu'i ting nge 'dzin 'jog pa mi 'thad de /
gzugs med kyi dngos gzhi thob pa'i 'phags pa yin na bsam gtan gyi dngos gzhi thob pas khyab pa gang zhig bsam gtan gyi dngos gzhi thob na /
lam sla ba la mi brten par dka' ba la brten par dgos pa med pa'i phyir zer na /
de ni spyir btang dang dmigs bsal gyi dbye ba phye na 'gal ba med de /
de yang nyer bsdogs mi lcogs med la brten nas khams gsum ka'i nyon mongs spong ba ni spang bya cig char bar bzhag pa'i phyir dngos gzhi thob pa'i gnod pa 'jug don med la /
bsam gtan gyi dngos gzhi thob nas lam dka' ba gzugs med la mi brten par gsungs pa ni /
spyir btang 'dod gzugs kyi rten can gyi 'phags pa'i dbang du mdzad pa ste /
de yang 'dod gzugs kyi rten can gyi phyir mi 'ong lta bu la gzugs med dang po gsum gyi dngos gzhi zag bcas dang zag med thob pa dang /
skabs 'gar mngon du byed pa yang yod mod kyang /
rten gyi dbang gis 'bad pas sgrub dgos pas lam dka' bar 'jog pa la 'gal ba med de /
lam dka' ba dang mngon du byed pa yod pa mi 'gal ba'i phyir /
yang /
gzugs med kyi rten can gyi phyir mi 'ong rnams kyis ni gzugs med dang po gsum po gang rung gi dngos gzhi'i ngo bor gyur pa'i sgom lam rdo rje lta bu'i ting nge 'dzin la brten nas nyon mongs spong bar byed de /
rten gyi dbang gis bskyed par sla ba'i phyir /
der ma zad 'dod gzugs kyi rten la yang gzugs med dang po gsum gyi dngos gzhi'i ngo bor gyur pa'i rdo rje lta bu'i ting nge 'dzin thob pa tsam ni yod de /
bsam gtan gyi dngos gzhi'i ngo bor gyur pa'i de thob pa na gzugs med dang po gsum gyi ngo bor gyur pa'i rdo rje lta bu'i ting nge 'dzin ma 'ongs pa mi skye ba'i chos can thob pa'i phyir /
des na gzugs med kyi dngos gzhi'i ngo bor gyur pa'i srid nyon dgu pa'i bar chad med lam yod par gsungs pa ni /
'dod gzugs kyi rten can phal che ba'i dbang du byas na ma 'ongs pa thob pa la dgongs pa dang /
gzugs med kyi rten can gyi dbang du byas na mngon 'gyur ba yang yod pa dmigs bsal la dgongs pa yin la /
bsam gtan gyi dngos gzhi thob nas lam dka' ba gzugs @# / /
med la mi brten par gsungs pa ni /
spyir btang gtso che ba 'dod gzugs kyi rten can gyi dbang du mdzad pa yin zhes brjod na 'gal 'du'i khur 'dzin mi dgos sam snyam ste 'on kyang dpyad par mdzod cig /
de la kho na re /
'o na bsam gtan gyi dngos gzhi thob nas lam sla ba bsam gtan gyi dngos gzhi la ma brten par lam dka' ba gzugs med la brten pa yod par thal /
gzugs med kyi rten can gyi phyir mi 'ong yin na bsam gtan gyi dngos gzhi zag med thob pas khyab pa gang zhig /
des gzugs med kyi dngos gzhi zag med la brten nas nyon mongs spong bar byed pa'i phyir /
zer na /
dmigs bsal la bsam nas 'dod ces bya'o / /
gzhan yang bsam gtan gyi dngos gzhi thob nas nyer bsdogs la mi brten par gsungs pa yang nyer bsdogs zag med dang /
zag bcas rang sa'i nyer bsdogs kyi dbang du byas pa yin gyi /
gong sa'i nyer bsdogs la ma nges te /
bsam gtan dang po'i dngos gzhi thob pa'i phyir mi 'ong gis bsam gtan gnyis pa'i nyer bsdogs 'jig rten pa'i lam la brten nas bsam gtan dang po'i nyon mongs spong ba yod pa'i phyir ro / /
! blo rtul mngon shes bul ba ste / /
zhes sogs kyi skabs su /
mngon shes bul la dka' ba'i lam sogs bzhi gsungs pa ni /
dbang rnon gyis bsam gtan gyi dngos gzhi las gzhan pa'i sa gzhan la brten pa ni lam dka' la mngon shes myur ba dang /
dbang rtul gyis bsam gtan gyi dngos gzhi la brten pa ni lam sla la mngon shes bul ba dang /
dbang rnon gyis bsam gtan gyi dngos gzhi la brten pa ni lam sla la mngon shes kyang myur ba dang /
dbang rtul gyis sa gzhan la brten pa ni lam dka' la mngon shes kyang bul ba'o / /
! zad dang mi skye shes pa ni / /
zhes sogs kyi skabs su /
zad pa shes pa dang mi skye ba shes pa la ni byang chub ces bya la /
de la gang zag gi sgo nas dbye na theg pa gsum gyi byang chub gsum mo / /
byang chub de dag dang rjes su mthun pa la ni byang chub kyi phyogs dang mthun pa'i chos zhes bya ste /
de la ni dran pa nyer bzhag bzhi la sogs pa sum cu rtsa bdun no / /
de dag kyang ming gi sgo nas dbye ba yin gyi rdzas kyi sgo nas bsdu na bcu'am /
bye brag smra ba ltar na bcu gcig tu 'du'o / /
bcur 'du tshul ji ltar zhe na /
dad dang brtson 'grus dran pa dang /
shes rab ting 'dzin btang snyoms dga' / /
rtog dang tshul khrims shin tu sbyangs / /
zhes pa bcur 'du ste /
'phags lam yan lag brgyad kyi yang dag pa'i lta ba dang byang chub yan lag bdun gyi rab tu rnam 'byed yang dag byang chub kyi yan lag dang /
shes rab kyi dbang stobs gnyis dang /
dran pa nyer bzhag bzhi ste brgyad ni shes rab kyi rdzas su 'du /
yang dag spong ba bzhi dang /
brtson 'grus kyi dbang stobs gnyis /
brtson 'grus yang dag byang chub kyi yan lag dang /
'phags lam yan lag gi yang dag pa'i rtsol ba dang brgyad brtson 'grus kyi rdzas su 'du /
yang dag pa'i dran pa dang /
dran pa yang dag byang chub kyi yan lag dang /
dran pa'i dbang stobs bzhi dran pa'i rdzas dang /
yang dag pa'i ting nge 'dzin dang /
ting nge 'dzin yang dag byang chub kyi yan lag dang /
rdzu 'phrul gyi rkang pa bzhi /
ting nge 'dzin gyi dbang stobs gnyis te brgyad ting nge 'dzin gyi rdzas dang /
dad pa'i dbang stobs gnyis dad pa'i rdzas dang /
yang dag pa'i ngag dang /
las kyi mtha' dang /
yang dag pa'i 'tsho ba gsum tshul khrims kyi rdzas dang /
btang snyoms dang /
dga' ba dang /
shin tu sbyangs pa yang dag rnams dang /
yang dag pa'i rtog pa rnams rdzas re re ste bcu'o / /
bye brag smra bas tshul khrims kyi yan lag gsum la lus ngag gi rdzas tha dad pa gnyis su phye bas bcu gcig tu 'dod do / /
! gtso bo smos pa de dag ni / /
zhes sogs kyis gong du dran pa nyer bzhag shes rab tu bsdu tshul sogs de dag ni byang chub kyi phyogs kyi chos gtso che ba rnams kyi bsdu tshul yin gyi /
gzhan du na skyes thob las gzhan pa'i sbyor byung gyi yon tan thos bsam sgom gsum zag bcas zag med sogs dang /
de dag gi mtshan nyid dang /
thob pa dang /
mnyam bzhag rig byed ma yin pa sogs kyang dran pa nyer bzhag sogs ci rigs par dngos dang rjes 'brang gi sgo nas 'dus so / /
byang chub phyogs kyi chos sum cu rtsa bdun po re re'i ming dang /
ngo bo ngos 'dzin sogs grub mtha' gong 'og kun gyi gzung du grags pas na mang bas 'jigs pas 'dir re re nas ma bkod de /
zhib par shes 'dod na 'grel pa sogs su blta'o / /
gzhan yang byang chub yang lag bdun po de rang bzhin gyi yang lag sogs lngar 'jog tshul dang /
'phags lam yan lag brgyad yan lag bzhir bsdu tshul sogs kyang gzhan las @# / /
shes so / /
rdzu 'phrul gyi rkang pa bzhi 'jog tshul la bye smra gzhan dag 'ga' zhig gis rdzu 'phrul ting nge 'dzin la byas nas rkang pa ni 'dun pa dang /
sems dang /
brtson 'grus dang /
dpyod pa bzhir 'dod pa ni skabs 'dir rang lugs su mi 'dod do / /
! sde tshan bdun ni go rim bzhin / /
zhes sogs kyi skab.su /
byang phyogs so bdun la sde tshan gyi sgo nas bdun yod pa de dag gnas skabs de dang der gtso che ba'i dbang du byas nas /
las dang po pa tshogs lam gyi gnas skab.su dran pa nyer bzhag bzhi /
sbyor lam drod kyi gnas skab.su yang dag spong ba bzhi /
rtse mo'i skab.su rdzu 'phrul gyi rkang pa bzhi /
bzod pa'i skab.su dad sogs dbang po lnga /
chos mchog gi skab.su stobs lnga /
mthong lam gyi skabs su 'phags lam yan lag brgyad /
sgom lam gyi skab.su byang chub yan lag bdun rnams 'jog la /
de yang gnas skabs kyi gtso bo'i dbang du byas pa las lam de dang de dag tu nges pa ni ma yin te 'og nas rim par shes par 'gyur ro / /
! byang chub yan lag lam yan lag /
zag pa med gzhan rnam gnyis so / /
zhes sogs kyi skab.su sde tshan de dag las byang chub yan lag bdun dang /
'phags lam yan lag brgyad ni mthong sgom mi slob lam gsum gyis bsdus pas mtha' gcig tu zag med yin cing /
de las gzhan pa rnams la ni zag bcas zag med gnyis ka yod de /
so skye'i rgyud la yod pa rnams zag bcas dang /
'phags rgyud la yod pa lam gsum gyis bsdus pa rnams zag med yin pa'i phyir ro / /
yang /
byang phyogs so bdun pa de la bsam gtan dang po'i dngos gzhis bsdus pa ni thams cad yod la /
nyer bsdogs mi lcogs med kyi sas bsdus pa ni dga' ba yang dag byang chub kyi yan lag ma gtogs lhag ma thams cad yod /
dga' ba yang dag med de dga' ba ni yid bde yin la /
nyer bsdogs kyi tshor ba la btang snyoms kyis khyab pa'i phyir /
bsam gtan gnyis pa'i sas bsdus pa ni yang dag pa'i rtog pa ma gtogs thams cad yod /
rtog pa ni med de /
de rtog med dpyod med kyis pa yin pa'i phyir /
bsam gtan gsum pa dang bzhi pa'i sas bsdus pa ni dga' ba dang rtog pa gnyis ma gtogs pa'i sum cu rtsa lnga yod /
dga' rtog gnyis ni med de /
yid bde med pa'i phyir dang /
rtog med dpyod med kyis pa yin pa'i phyir /
bsam gtan dang po'i dngos gzhi khyad par can na yang de gnyis ma gtogs pa thams cad yod /
gzugs med dang po gsum gyis bsdus pa yang dga' rtog gnyis dang /
tshul khrims kyi yan lag gsum ma gtogs pa thams cad yod /
tshul khrims kyi yan lag gsum med de /
de gsum lus ngag gi las gzugs can pa yin pa'i phyir /
byang chub yan lag bdun dang 'phags lam yan lag brgyad ma gtogs pa'i lhag ma nyi shu rtsa gnyis la ni 'dod pa'i sas bsdus dang srid rtse'i sas bsdus kyang yod do / /
de la kho na re /
gzugs med kyi sas bsdus pa'i dran pa nyer bzhag bzhi med par thal /
lus dran pa nyer bzhag med pa'i phyir /
der thal /
lus dran pa nyer bzhag ni lus la dmigs dgos pa la rang sa na lus med pa'i phyir dang /
gzugs med kyi dngos gzhis 'og sa'i zag bcas la mi dmigs pa'i phyir /
zer na /
rang sa na gzugs med kyang nam mkha'i nyer bsdogs kyi ngo bor gyur pa'i dran pa nyer bzhag gis 'og sa bsam gtan bzhi pa'i gzugs zag bcas la dmigs pa'i phyir dang /
gzugs med dang po gsum gyi dngos gzhi zag bcas dang zag med rnams kyis 'og sa'i zag bcas la mi dmigs kyang bsam gtan sa drug la brten pa'i zag med kyi sdom pa la dmigs pa'i phyir dang /
srid rtse'i shes rab zag bcas kyis kyang zag med kyi sdom pa la dmigs pa'i phyir zhes 'dod do / /
'on kyang de dag gi dmigs yul du gyur pa'i zag med kyi sdom pa zhig yod par 'dod na ni /
gang zag su'i rgyud la yod 'jog dka' bar snang bas /
des na gzugs med kyi dngos gzhi'i dmigs yul du gyur pa'i zag med kyi sdom pa yod par thal /
des zag med kyi sdom pa la dmigs pa'i phyir /
zer na /
ma khyab ste /
des zag med kyi sdom pa spyi tsam pa de la dmigs pa yin zhes brjod dgos te grub mtha'i 'dod tshul gyi dbang gis so / /
yang /
kho na re /
khams gong ma gnyis na mi dge ba med pa'i phyir /
mi dge ba skyes pa spong ba dang /
ma skyes pa mi bskyed pa sogs kyi yang dag spong ba ji ltar 'jog ce na /
mi dge ba dngos gnas pa med kyang /
gong ma'i nyon mongs @# / /
pa dang snyoms 'jug gi sgrib pa sogs don dam pa'i mi dge ba yin pas /
de dag skyes pa spong ba sogs kyi sgo nas 'jog go /
des na khams gong ma na mi dge ba skyes ba spong ba sogs kyi yang dag spong ba med par thal /
de na mi dge ba skyes pa med pa'i phyir zer na yang ma khyab zhes brjod pa las 'os med do / /
! bden gsum mthong na tshul khrims dang / /
zhes sogs kyi skab.su /
mdo las /
sangs rgyas dang chos dang dge 'dun la shes nas dang po thob pa dang /
'phags pa dgyes pa'i tshul khrims thob pa zhes shes nas dang po thob tshul bzhi gsungs pa'i nang nas dang por ches la shes nas dad pa dang 'phags pa dgyes pa'i tshul khrims gnyis thob ste /
de yang bden pa dang po gnyis kyi don bdag med pa'i de kho na nyid dang 'gog bden ni chos kyi mchog yin pas /
bden pa dang po gsum ci rigs pa'i don mngon sum du rtogs pa na bden pa'i don la yid ches pa'i dad pa 'byung bas chos la shes nas dad pa thob pa yin la /
de dang dus mnyam du zag med kyi spong ba bdun yang thob pas 'phags pa dgyes pa'i tshul khrims yang thob pa ste /
'phags pa dgyes pa'i tshul khrims ni zag med kyi sdom pa nyid las gzhan du med pa'i phyir ro / /
lam bden mngon sum du rtogs pa'i tshe lam bden la dmigs pa'i chos la shes nas dad pa thob pa ma zad /
mi slob pa dang slob pa'i lam bden rnams sangs rgyas dang dge 'dun du byed pa'i chos yin pas na /
sangs rgyas dang de'i nyan thos kyi dge 'dun la yang shes nas dad pa thob pa yin no / /
des na bden pa dang po gsum mngon sum du rtogs ma thag pa'i tshe tshul khrims dang chos la shes nas dad pa thob kyang sangs rgyas dang dge 'dun la shes nas dad pa ma thob la /
lam bden mngon sum du rtogs pa nas shes nas dad pa bzhi char thob pa yin no / /
skabs 'dir zag med kyi tshul khrims thob pa de shes nas dad pa thob pa'i grangs su mdzad pa ni /
sems dang ba'i stobs kyis tshul khrims kyang dag par 'gyur ba'i phyir rgyu ming 'bras la btags pa las dad pa dngos ni ma yin pas shes nas dad pa bzhi po gang rung yin na dad pa yin pas ma khyab bo / /
! chos bden gsum dang rang sangs rgyas / /
zhes sogs kyis skab.su /
'o na /
spyir chos dkon mchog ni slob mi slob kyi lam bden rnams la byed pa ma yin nam /
de yin na bden pa dang po mngon sum du mthong ba tsam gyis chos la shes nas dad pa thob par mi 'gyur ro / /
zhe na /
skabs 'di'i dngos bstan gyi chos ni /
rang sangs rgyas dang /
byang chub sems dpa'i lam bden sogs kyang yin par ma zad /
bden pa dang po gnyis kyi de kho na nyid dang /
'gog bden dang bcas pa la yang 'jog pas bden bzhi gang rung gi gnas lugs mngon sum du rtogs pa nas chos la shes nas dad pa thob par 'jog go /
shes nas dad pa bzhi po de dag kyang yul dkon mchog gsum gyi bye brag gis ming gi sgo nas bzhir phye ba ma gtogs rdzas kyi sgo nas gnyis yin te /
dad pa gsum dad pa'i rdzas su gcig cing /
zag med kyi tshul khrims ni tshul khrims kyi rang bzhin no / /
dad pa dang tshul khrims de dag kyang zag med kho na yin gyi /
zag bcas ni ma yin te /
zag pa'i gnyen po yin pa'i phyir /
'o na /
gong gi thob tshul de ltar na chos la shes nas dad pa dang por smos dgos pa la /
mdo las /
sangs rgyas la shes nas dad pa dang por smos pa'i rgyu mtshan ci zhe na /
de ni ting nge 'dzin las langs rjes su yid la mngon du byed pa'i go rim ltar bkod pa ste /
kye ma bcom ldan 'das ni yang dag par rdzogs pa'i sangs rgyas yin no / /
de'i chos 'dul ba ni legs par gsungs pa yin no / /
de'i nyan thos kyi dge 'dun ni legs par zhugs pa yin no / /
zhes sogs sems pa'i go rim dang mthun par mdzad pa yin zhes gsungs so / /
shes nas dad pa thob pa zhes pa'i don ni /
tshig rjes 'brang ba'i dad pa lta bu ma yin par /
dad pa'i yul gyi yon tan yongs su shes pa'i sgo nas yid ches kyi dad pa brtan por thob pa'i don no / /
! bcings phyir slob pa'i yan lag tu / /
zhes sogs kyi skabs su /
'o na /
mdo las /
slob pa ni slob pa'i yang dag pa'i lta ba nas yang dag pa'i ting nge 'dzin gyi bar yan lag brgyad dang ldan no / /
mi slob pa ni mi slob pa'i yang dag pa'i lta ba nas ting nge 'dzin gyi bar brgyad dang /
@# / /
mi slob pa'i yang dag pa'i rnam par grol ba dang /
yang dag pa'i shes pa ste yan lag bcu dang ldan no / /
zhes gsungs na /
slob pa la yang dag pa'i rnam grol dang /
yang dag pa'i shes pa mi 'jog pa'i rgyu mtshan ci zhe na /
yang dag pa'i rnam grol dang shes pa de gnyis ni nyon mongs pa'i 'ching ba las gtan du grol ba dang /
grol ba de so so rang gis shes pa gnyis kyi sgo nas 'jog dgos la /
slob pa rnams ni nyon mongs pas bcings pa mtha' dag las ma grol ba'i phyir slob pa'i yan lag tu de gnyis ma gsungs so / /
mi slob pa'i rnam grol de la yang /
'dus ma byas dang /
'dus byas gnyis te /
nyon mongs bcom pa'i so sor brtags 'gog ni rnam grol 'dus ma byas dang /
rnam par grol ba la der nges pa'i mi slob pa'i mos pa ni rnam grol 'dus byas so / /
de gnyis las skabs 'dir mi slob pa'i yan lag tu gsungs pa'i rnam grol ni rnam grol 'dus byas mos pa nyid yin la /
de ni zag pa med pa'i tshul khrims kyi phung po la sogs pa lnga'i nang gi rnam par grol ba'i phung po'ang yin no / /
zhes bye brag smra ba 'dod la /
slob dpon nyid kyi bzhed pa ni mos pa 'ba' zhig rnam grol ma yin te /
sems rnam par grol ba dang /
shes rab rnam par grol ba dang /
mi slob pa'i rgyud kyi zag med kyi 'dun pa dang brtson 'grus sogs sems dang sems byung gzhan dag kyang yod par bzhed do / /
de la kho na re /
'dus byas dang 'dus ma byas kyi rnam grol gnyis po de mi slob pa kho na'i dbang du byas nas bshad pa mi 'thad par thal /
gong du dge sbyong gi tshul gyi 'bras bu la bshad pa'i rnam grol lam brgyad cu rtsa dgu po de 'dus byas rnam grol dang /
'gog bden brgyad cu rtsa dgu po de 'dus ma byas rnam grol yin pa'i phyir zer na rtags ma grub ste /
'dus ma byas rnam grol de khams gsum gyi nyon mongs pa'i 'ching ba las grol ba'i so sor brtags 'gog dang /
'dus byas rnam grol de nyid nyon mongs pa'i 'ching ba las grol ba shes pa'i zad pa shes pa la byed pa'i phyir /
zer ba la kho na re /
'o na zag med kyi phung po lnga po de mi slob pa'i rgyud kyis bsdus pa yin par thal /
zag med kyi phung po phyi ma gnyis po de mi slob pa'i rgyud kyis bsdus pa yin pa'i phyir zer na ma khyab te /
zag med kyi phung po dang po gsum po de slob pa'i rgyud la yod pa'i phyir te /
slob pa'i rgyud kyi 'phags lam yan lag brgyad po de zag med kyi phung po dang po gsum du 'du ba'i phyir ro / /
yang kho na re /
yang dag pa'i shes pa de yan lag bcu par byed pa mi 'thad de /
de yang dag pa'i lta ba'i nang du 'dus pa'i phyir ro / /
zhe na ma yin te /
yang dag pa'i rnam grol dang /
yang dag pa'i shes pa gnyis ni /
sngar byang chub tu ji skad bshad pa'i zad pa dang mi skye ba shes pa nyid la byed pa yin la /
de ni lta ba ma yin te / /
zad dang mi skye'i blo lta min / /
zhes 'chad par 'gyur ba'i phyir dang /
yang dag pa'i shes pa de ni zag med kyi phung po'i nang nas rnam par grol ba'i ye shes gzigs pa'i phung por gsungs pa'i phyir ro / /
! mi slob sems ni skye 'gyur ba / /
zhes sogs kyi skab.su /
'o na /
sems rnam par grol ba zhes bshad na /
sems 'das pa dang /
da ltar ba dang /
ma 'ongs pa gang rnam par grol bar 'gyur zhe na /
de ni nyon mongs pa'i sgrib pa'i thob pa la ltos te mi slob pa'i sems skye bar 'gyur ba ma 'ongs pa de nyon sgrib las rnam par grol bar 'gyur ba yin gyi /
nyon sgrib kyi thob pa la ltos pa'i 'das pa'i gnas skab.su ni nyon sgrib yod pa'i phyir dang /
de la ltos pa'i da ltar ba'i gnas skab.su ni nyon mongs pa'i sgrib pa'i dngos gnyen rdo rje lta bu'i ting nge 'dzin dang /
nyon sgrib kyi thob pa dus mnyam du ldan pa'i phyir dang /
de'i rjes thogs de ma thag tu nyon mongs pa'i sgrib pa las rnam par grol ba'i sems skye ba'i phyir /
'di yang bye brag smra bas kun brtags yin te /
de'i bsam don ni /
sgom lam pa'i rgyud la mi slob pa'i sems skye ba la mngon du phyogs pa de nyon sgrib las rnam par grol bar 'gyur ba yin /
zhes dang /
de da ltar ba'i ngo bor skyes pa de nyon sgrib las rnam par grol ba yin zhes khyad par 'byed par snang la /
de lta na mi slob pa'i sems skye ba la mngon du phyogs pa de sems zhig min na ni /
sems gang nyon sgrib las rnam par grol bar 'gyur ba yin /
zhes pa'i mtshan gzhir 'jog tu mi rung la /
sems zhig yin na ni de slob pa'i sems su 'jog pa las mi slob pa'i @# / /
sems su 'jog mi shes te /
de'i tshe mi slob pa'i sems ma thob pa'i phyir /
de la kho na re /
mi slob pa'i sems skye bar 'gyur ba ma 'ongs pa de la slob sems dang mi slob pa'i sems gnyis ka yod par thal /
de la slob sems yod pa gang zhig /
mi slob pa'i sems yod pa'i phyir zer na rtags dang po ma grub ste /
mi slob pa'i sems skye 'gyur ma 'ongs pa de mi slob pa'i sems ma 'ongs pa skye ba'i chos can la byed pa'i phyir /
byas pa la kho na re /
mi slob pa'i sems skye 'gyur ma 'ongs pa de la slob sems yod par thal /
nyon sgrib kyi thob pa la ltos te mi slob pa'i sems skye 'gyur ma 'ongs pa slob sems yin pa'i phyir zer na ma khyab /
ma grub na der thal /
de nyon sgrib las grol ba la mngon du phyogs pa'i slob pa rdo rje lta bu'i ting nge 'dzin gyi sems yin pa'i phyir te /
mi slob sems ni skye 'gyur ba / /
sgrib pa las ni rnam grol 'gyur /
zhes gsungs pa'i phyir /
yang kho na re /
sgom lam rdo rje lta bu'i ting nge 'dzin pa ba'i rgyud kyi nyon sgrib kyi thob pa la ltos te mi slob pa'i sems skye 'gyur ma 'ongs pa de chos can /
ma 'ongs pa yin par thal /
nyon sgrib kyi thob pa la ltos te mi slob pa'i sems skye 'gyur ma 'ongs pa yin pa'i phyir zer na ma khyab /
'dod mi nus te /
da ltar ba yin pa'i phyir te /
nyon sgrib dngos su spong byed kyi lam 'gag pa la mngon du phyogs pa'i da ltar ba yin pa'i phyir te /
'gag par 'gyur ba'i lam gyis ni / /
de de'i sgrib pa rab tu spong /
zhes gsungs pa'i phyir /
'o na /
de la ma 'ongs pa'i tha snyad mi thob par thal /
de da ltar ba yin pa'i phyir /
'dod na /
de la ma 'ongs pa'i tha snyad thob par thal /
de la mi slob pa'i sems skye 'gyur ma 'ongs pa'i tha snyad thob pa'i phyir te /
de la nyon sgrib kyi thob pa la ltos te mi slob pa'i sems skye 'gyur ma 'ongs pa'i tha snyad thob pa'i phyir zer na ma khyab bo / /
! 'gag par 'gyur ba'i lam gyis ni / /
zhes sogs kyi skab.su /
'o na lam 'das pa dang /
da ltar ba dang /
ma 'ongs pa gang gis sgrib pa dngos su spong bar byed ce na /
'gags pa la mngon du phyogs pa da lta ba'i lam gyis sgrib pa dngos su spong bar byed do zhes pa'o / /
! 'dus ma byas nyid khams zhes bya /
zhes sogs kyi skab.su /
mdo dang bstan bcos las spangs pa'i khams dang /
'dod chags dang bral ba'i khams dang /
'gog pa'i khams zhes gsum bshad na /
de dag gi khyad par ji ltar zhe na /
de ni gong du rnam grol 'dus ma byas su bshad pa de nyid la spang bya spangs tshul gyi sgo nas ming so sor btags pa las don gcig nyid de /
'dus ma byas rnam grol de khams gsum gyi 'dod chags ma lus pa zad cing spangs pa'i cha nas 'dod chags dang bral ba'i khams dang /
zhe sdang sogs 'dod chags las gzhan pa'i nyon mongs pa mtha' dag kyang spangs pa'i cha nas spangs pa'i khams dang /
nyon mongs pa'i gzhi yang dag par zad pa'i cha nas 'gog pa'i khams su bzhag pa yin la /
'di'i dngos bstan gyi nyon mongs pa'i gzhi zhes pa ni nyon mongs pa'i yul dang rgyu la byed pa ste /
de dag 'dun pa la 'dod chags dang bral ba'i sgo nas spangs pa la de ltar bshad do / /
de ltar yin kyang 'dus ma byas rnam grol de nyid khams gsum gyi nyon mongs rnams spangs pa'i 'dod chags dang bral ba'i khams sogs ni min te /
khams gsum gyi nyon mongs spangs pa'i spangs pa rnams rdzas so so ba yin pa gang zhig /
nang gses khams re re'i nyon mongs de dang de spangs pa'i spangs pa yang rdzas so so ba yin pa'i phyir te /
so sor brtags pa'i 'gog pa gang /
bral ba'o so so so so yin / /
zhes gsungs pa'i phyir /
byas pa la kho na re /
gong du bshad pa'i 'dus ma byas rnam grol de nyid chos can /
khyod la khams gsum gyi 'dod chags ma lus pa zad pa'i cha nas 'dod chags dang bral ba'i khams sogs su bshad pa mi 'thad par thal /
khyod khams gsum gyi 'dod chags zad par spangs pa'i 'dod chags dang bral ba'i khams sogs ma yin pa'i phyir zer na ma khyab ste /
des khams gsum gyi chags sogs nyon mongs rnams zad par spangs kyang /
de de dag spangs pa'i spangs pa ma yin te /
de dag spangs pa'i 'gog bden gyi yin pa 'jog mi rigs pa'i phyir /
de la kho na re /
khams gsum gyi nyon mongs spangs pa'i spangs pa dang ldan pa'i gang zag yin pa med par thal /
de 'dra'i spangs pa yin pa med pa'i phyir zer na ma khyab ste /
spang bya cig car ba'i dgra bcom la khams gsum gyi nyon @# / /
mongs spangs pa'i spangs pa dang ldan pa'i gang zag yin pas khyab pa'i phyir te /
de la khams gsum gyi nyon mongs chung ngu'i chung ngu dgu spangs pa'i spangs pa dang ldan pas khyab pa'i phyir /
kho na re /
'o na /
spang bya rim gyis pa'i dgra bcom la khams gsum gyi nyon mongs spangs pa'i spangs pa dang mi ldan pas khyab par thal /
khyod kyis spangs bya cig car ba zhes zhib cha byas pa la dgos pa yod pa'i phyir zer na /
'dod pa yin te /
spang bya rim gyis pa'i phyir mi 'ong 'bras gnas khyad par can gyi rgyud kyi 'dod nyon dang po spangs pa nas srid nyon brgyad pa spangs pa'i bar gyi spangs pa dang /
spangs pa de dag gi thob pa zag med dang bcas pa phyir mi 'ong gi 'bras bus bsdus pa yin pas /
de dag dgra bcom thob pa'i tshe nges par btang dgos pa'i phyir te /
khams las 'dod chags bral ba dang / /
'bras bu thob phyir de dag sdoms / /
zhes dang /
gzhan thob pa dang zad sdoms dang /
zhes sogs kyi don grub pa'i phyir /
'o na /
spang bya rim gyis pa'i phyir mi 'ong gi rgyud kyi 'dod nyon dang po spangs pa'i spangs pa nas bzhi pa'i nyon mongs brgyad pa spangs pa'i bar gyi spangs pa rnams kyang dgra bcom thob pa'i tshe cig car du btang bar thal lo zer na /
'dod byas pa la kho na re /
de ltar ma yin par thal /
de'i rgyud kyi 'dod nyon dang po spangs pa'i spangs pa nas bzhi pa'i nyon mongs brgyad pa spangs pa'i bar gyi spangs pa rnams gzugs kyi zag pa zad pa'i yongs shes thob pa na btang dgos pa'i phyir te /
khams las 'dod chags bral ba dang / /
zhes gsungs pa'i phyir zer na ma khyab ste /
de'i tshe 'bras bu gsar thob ma tshang bas yongs shes sdoms mi nus pa'i phyir /
de la kho na re /
'bras bu dang po gnyis gsar du thob pa'i tshe de gnyis kyi ngo bor yongs shes dang po drug kyang sdoms par thal /
'bras bu thob phyir de dag sdoms / /
zhes gsungs pa'i phyir /
khyab pa 'grig /
'dod na mi 'thad par thal /
de'i tshe khams las 'dod chags bral ba ma tshang bas yongs shes sdoms mi nus pa'i phyir /
de bzhin du zhugs pa dang po gnyis kyis 'bras bu gsar du thob pa'i tshe mthong spang spangs pa'i spangs pa sdoms kyang yongs shes ma sdoms la slar phyir mi 'ong gi 'bras bu thob pa'i tshe yongs shes dang po drug dang 'dod nyon brgyad pa man chad spangs pa'i spangs pa yang de'i ngo bor sdoms pa yin no / /
yang kho na re /
dgra bcom thob kha ma'i gang zag yin na spangs pa rdzas tha dad pa bdun cu don gnyis gtong kha ma'i gang zag yin pas khyab par thal lo zer na /
mthong lam gyi snga rol tu nyon mongs gang la chags bral byas pa'i spangs pa rnams ni mthong lam gyi tshe zag med kyi lam gyis thob pa'i spangs pa rnams dang bsres nas bcu drug pa lam rjes shes thob pa'i tshe 'bras bu de dang de'i ngo bor sdoms nas thob pas /
de dang de'i ngo bor bsdoms zin pa rnams ni dgra bcom thob pa'i tshe gsar du btang ba'i tha snyad mi byed do / /
de yang spang bya rim gyis pa'i dbang du byas pa yin gyi /
spang bya cig car bas dgra bcom thob pa'i tshe spangs pa rdzas tha dad pa don gnyis cig car du btang ba yin no / /
yang kho na re /
khams gsum gyi nyon mongs spangs pa'i rnam grol lam rnams rdzas tha dad yin par thal /
khams gsum gyi nyon mongs spangs pa'i spangs pa rnams rdzas tha dad yin pa'i phyir zer na /
'dod pa yin te /
mthong spang spangs pa'i shes pa brgyad rdzas tha dad yin pa nas /
sgom spang spangs pa'i rnam grol lam dgu tshan dgu po de ni chung 'bring che sogs kyi sgo nas dbye bas rdzas tha dad pa nges par yin no / /
de la kho na re /
mthong lam sdug bsngal chos shes chos can /
mthong spang spangs pa'i rnam grol lam yin par thal /
de spangs pa'i rnam grol lam brgyad po gang rung yin pa'i phyir zer na ma khyab ces bya la /
de bzhin du sgom spang spangs pa'i rnam grol lam dang po rnams la yang mtshungs so / /
yang kho na re /
dgra bcom pa chos can /
nyon mongs pa'i gzhi yang dag par zad pa dang ldan par thal /
nyon mongs pa'i gzhi yang dag par zad pa'i cha nas 'gog pa'i khams su bzhag pa de dang ldan pa'i phyir /
'dod na /
de dang mi ldan par thal /
'di'i dngos bstan gyi nyon mongs pa'i gzhi ni nyon mongs pa'i yul dang rgyu la byed pa gang zhig /
gang zag yin na de gnyis char dang ldan pas khyab pa'i phyir zer na ma khyab bo / /
'di dag kyang grub mtha'i khas len dang bstun na 'di ltar smra dgos sam snyam yang dpyad par bya'o / /
! sdug bsngal rgyu bzod shes rnams kyis / /
zhes pa nas /
de lta na ni mu bzhi srid / /
ces pa'i bar gyis lam gang gis yul gang la yid @# / /
'byung bar byed pa dang /
'dod chags dang bral bar byed tshul ji ltar zhe na /
sdug kun la dmigs pa'i bzod pa dang shes pa gang yin pa rnams ni yid 'byung bar byed pa yin te /
yul sdug kun gnyis ni zag bcas yid 'byung bya'i dngos po yin pa'i phyir /
mthong lam bzod pa dang sgom lam shes pa gang yin yang rung ste rang gi ngos skal gyi spang bya dngos su spong byed kyi bar chad med lam gang yin pa thams cad ni bden pa bzhi po gang la dmigs kyang rang rang gi spang bya'i 'dod chags dang bral byed kho na yin la /
de lta na yid 'byung ba dang rang gi spang bya'i 'dod chags dang bral bar byed pa la mu bzhi srid de /
yid 'byung byed yin la rang gi spang bya'i 'dod chags dang bral byed ma yin pa ni /
spong lam bar chad med lam las gzhan ba'i sbyor ba dang /
rnam grol dang /
khyad par can gyi lam sdug kun la dmigs pa rnams dang /
chags bral sngon song gi phyir mi 'ong zhugs pa'i rgyud kyi 'dod pa'i sdug kun la dmigs pa'i chos bzod gnyis lta bu ste /
de dag yul sdug kun la dmigs pas yid 'byung byed ni yin la /
rang gi ngos skal gyi 'dod chags dang bral byed ni ma yin te /
sbyor ba'i lam sogs gsum ni spong lam bar chad med lam ma yin pa'i phyir dang /
phyi ma gnyis par chad med lam yin kyang rang gi ngos skal gyi 'dod nyon mthong lam gyi snga rol nas spangs zin pa'i phyir /
rang gi spang bya'i 'dod chags dang bral byed yin la yid 'byung byed ma yin pa ni /
chags bral sngon song gi phyir mi 'ong zhugs pa'i 'gog lam chos bzod gnyis las gzhan pa'i 'gog lam la dmigs nas rang gi spang bya dngos su spong byed kyi bar chad med lam thams cad de /
de dag rang rang gi spang bya'i 'dod chags dang 'brel byed ni yin la /
yid 'byung byed ni ma yin te /
yul 'gog lam gnyis mchog tu dga' ba'i gnas yin pa las skyo ba'i gnas ma yin pa'i phyir /
chags bral sngon song gi phyir mi 'ong zhugs pa'i 'gog lam chos bzod gnyis ni rang gi spang bya'i 'dod chags dang bral byed ma yin pa snga ma dang mtshungs so / /
gnyis ka yin pa ni /
chags bral sngon song gi phyir mi 'ong zhugs pa'i rgyud kyi sdug kun chos bzod gnyis las gzhan pa'i sdug kun la dmigs pa'i rjes bzod sogs bden pa de gnyis la dmigs pa'i bar chad med lam thams cad de /
yid 'byung ba'i dngos po la dmigs pa'i phyir dang /
rang gi ngos skal gyi nyon mongs dngos su spong byed yin pa'i phyir /
gnyis ka ma yin pa ni 'gog lam la dmigs pa'i sbyor ba dang /
rnam grol dang /
khyad par can gyi lam rnams dang /
chags bral sngon song gi phyir mi 'ong zhugs pa'i rgyud kyi 'gog lam chos bzod la sogs pa ste /
rgyu mtshan gong du bkod pa rnams kyis shes so / /
'di dag gi tshe yang yid 'byung byed dang /
rang gi spang bya'i 'dod chags dang bral byed zhes sogs tshig skyon ma bcad na rtsod pa'i tshe khas len 'dzin dka' bar 'ong ngo / /
de la kho na re /
'gog lam gnyis yid 'byung bya yin par thal /
lam bden yid 'byung bya yin pa'i phyir /
der thal /
yid nges par 'byung bya yin pa'i phyir te /
nges par 'byung bya yin pa'i phyir zer na ma khyab /
der thal /
de dag nyid dus gtam gzhi dang / /
nges par 'byung bcas gzhi dang bcas / /
zhes pa'i 'grel par /
lam bden kyang nges par 'byung bya yin te /
lhag med kyi tshe dor bar bya ba yin pa'i phyir /
zhes gsungs pa'i phyir /
tshogs sbyor mthong sgom mi slob lam rnams dang / /
zhugs dang gnas pa'i khyad par la sogs pa'i / /
tshig don mtha' dpyod gsal bar bkod pa 'di / /
blo gsal thar 'dod 'jug pa'i lam du spel / /
chos mngon pa mdzod kyi dgongs don gsal bar byed pa legs bshad nyin byed dbang po'i snang ba las /
lam dang gang zag bstan pa zhes bya ba gnas drug pa'i rnam par bshad pa'o / / / /
