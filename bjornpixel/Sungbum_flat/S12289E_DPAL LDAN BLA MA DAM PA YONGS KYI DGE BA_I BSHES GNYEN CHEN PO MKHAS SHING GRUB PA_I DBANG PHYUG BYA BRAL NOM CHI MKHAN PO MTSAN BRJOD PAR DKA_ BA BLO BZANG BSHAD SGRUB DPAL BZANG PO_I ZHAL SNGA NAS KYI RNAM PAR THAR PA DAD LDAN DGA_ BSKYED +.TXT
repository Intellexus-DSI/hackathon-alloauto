@# / /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba bzhugs so / /
@## / /
na mo gu ru badzra d+ha ra ya /
bde gshegs gzhan las thugs rje ches lhag pa / /
bdag gi ston pa shAkya mu ne dang / /
ma pham mkhyen gter blo bzang grags pa'i dpal / /
yab sras brgyud par bcas la gus phyag 'tshal / /
ngagX dbangX bloX bzangX rgyal ba'i mdo sngags kyi / /
dri med bstanX pa'iX rgyalX mtshanX bsgrengs pa la / /
zla bral mtshan ldan bla ma skye dgu'i mgon / /
bdag snying padmo'i ze'u 'brur rtag bzhugs gsol / /
dus gsum bde gshegs skyabs gnas ma lus pa'i / /
bdag nyid bloX bzangX grags bstan ring lugs che / /
bshadX sgrubX zung 'brel mdzad pas skal ldan kun / /
'dren mdzad yongs 'dzin mchog la gus phyag 'tshal / /
rgyud rgyal gsang ba kun 'dus lha @## / /
tshogs dang / /
dus dgra'i dbang po tsakra sam+b+ha ra / /
bdud dpung gzhil mdzad 'khor lo chen po yis / /
bar chad kun sel dngos grub char chen phob / /
dpal ldan bla ma'i rnam thar 'o ma'i mtsho / /
tshur mthong ri bong rkyal gyis ga la chod / /
'on te yid kyi khye'u chung gso ba'i slad / /
dad pa'i ku sha'i rtse mos 'gyed la spro / /
de la 'dir bdag cag gi dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa rgya mtsho lta bu las chu thig tsam zhig spel ba la /
snga sor grub pa'i dbang phyug dam pa 'di'i rnam thar yi ge'i gzugs su bkod pa cher mi snang la sdom lta bur phran nas bla ma rin po cher phyag dang maN+Dal phul te nan gyis gsol ba btab pa'i ngor /
ka 'grigs ma'i 'go rgyan dang bcas rnam thar gyi sa bon tsam zhig gnang ba ni 'di ltar /
ka tho nyon cig chos grogs dam pa tsho / /
gu shri thon blo bzang bzod pa kha nas smra ba'i tshig lab nyung dur gyis / /
ga na bzhugs kyang bla ma mchog gsum dran / /
da dang nga yi 'dzin par gnyen po bsten / /
ca co 'du long mang las thag ring 'byol / /
cha lugs dur smrig 'chang bzhin snying po long / /
ja mar zhim lto can gyi rjes mi 'brangs / /
nya mo zan la brkam tshul de 'dra spongs / /
tA re la sogs kha 'don dge sbyor dang / /
tha mal zol brten bla ma bsten tshul la / /
da nas bzung ste brtson pa ma 'dor bar / /
na 'chi rgud pas 'jigs pa med par gyis / /
pa sangs ltar dkar byams dang brtso ba yis / /
pha rol gzhan la skyon rtog ma shor bar / /
ba las 'o ma bzhos pa'i tshul ji bzhin / /
ma rgan lta bu phangs sems yang yang 'byongs / /
tsa ri dang 'dra 'phags yul grub gnas su / /
tsha grang dka' spyad khyad du bsad nas ni / /
dza ya a nan+da ltar grub brnyes pa / /
wa Qrgan lta bu bdag 'drar bar thag ring / /
zhwa ser cod pan 'chang ba kun gyi rgyan / /
za hor rgyal po'i sras mchog a ti sha'i / /
'a thung gzugs can srog gi snying po ltar / /
ya rabs spyod lugs byang chub lam rim la / /
ra lug phyugs rnams rtsa chus @# / /
'tsho ba bzhin / /
la gor 'jig par nges pa'i lus rten 'dir / /
sha khrag rus par thug kyang yang yang goms / /
sa steng mi ru skyes pa'i don chen 'grub / /
ha ha'i gad mo 'brug ltar cher sgrogs shing / /
a la la ho'i dga' ba'i rol rtsed rnams / /
ha la ha la'i dug ltar mthong nas kyang / /
a mr-i tar 'gran chos la hur thag gyis / /
na tshod phra mo'i skabs su sku skyer grags / /
bar mar gzhan la slob gnyer byas lo tsam / /
rgas khar kha 'don pa yi gral snyegs pa / /
'di gsum mi rgan kho bo'i spyod tshul yin /
zhes stsal /
de'ang sgras zin la skal ba dang ldan pa'i gdul bya rnams kyis yongs rdzogs kyi bstan pa la thos bsam sgom gsum rnam par dag pa byed tshul gyi gnad khyad par can bstan pa'i gdams ngag rin po che zhig yin mod /
don la rje rang nyid kyi sku tshe 'di'i rmad du byung ba'i rnam par thar pa rnams sbas pa'i tshul gyis ston par mdzad do / /
de'ang spyir rje 'di nyid ni glegs bam rin po che las /
bdag gi yon tan sba bya zhing /
zhes gang gsungs pa ltar /
jo bo bka' gdams pa'i rnam thar gtsang ma bdag gir mdzad pa zhig yin gshis gang gi rmad du byung ba'i rnam par thar pa mtha' klas pa zhig yod mod kyang /
rang nyid kyi yon tan rnams bum nang gi mar me ltar sbed pa la dga' bar mdzad pa kho na yin te /
de ltar yang bka' las /
kho bo so so'i skye bo 'ching ba kun ldan skyon gyi gong bu sha stag yin pas dam pa rnams dgyes pa'i yon tan gyi tshogs ga na mchi zhes dang /
drangs ma thag pa'i bka' rtsom de nyid las kyang /
rnam thar gyi sa bon nan cher bskul ba la shin tu ngo tsha bas spobs pa yang ma rnyed paS byi la'i g.yo thabs kyis ka bsgrigs ma'i sho lo ka gzhan gyis 'go rgyan dang /
sa bon zhabs btags ma dang bcas zhes gsungs pas so / /
skabs 'ga' zhig tu rje rang nyid kyi bka' las dngos su thos pa dang /
gra rgan tshad mar 'dzin rung rnams kyi ngag las byung ba sogs kyi thor bu du ma zhig yod pa rnams /
ji skad du /
phyag na padmo dge 'dun rgya mtsho'i gsung las /
'di na gang+gA'i bye snyed rgyal rnams kyi / /
rmad byung yon tan bskal bar brjod pa bas / /
rdo rje bla ma'i yon tan cha shas tsam / /
brjod pa'ang bsod nams bla na med shes nas /
zhes stsal ba ltar mtshan ldan bla ma dam pa'i yon tan dang bka' drin rjes su dran pa'i sgo nas sku gsung thugs kyi gsang ba rgya mtsho lta bu las cha shas tsam bsnyad pa'i dge tshogs gzhal du med par gsungs pa dang /
gzhan yang skal ba dang ldan pa'i gdul bya mang po'i dad pa'i gsos su 'gyur ba sogs dgos pa du ma mchis pas phyogs gcig tu bsdebs nas 'dir gleng bar bya'o / /
dpal ldan bla ma 'di nyid gang du 'khrungs pa'i yul ni /
rdo rje 'chang paN+Di ta rin po ches /
'jam mgon ring lugs dar zhing yul gyi mi / /
phal cher rang @# / /
bzhin bzang zhing dang gus sogs / /
phun sum tshogs pa'i sa yi thig le 'dir /
zhes gsungs pa ltar /
yul mi rnams bla ma dang bkur 'os rnams la sri zhu che ba sogs bsngags 'os kyi yon tan du ma dang ldan pa'i sa phyogs su /
sa skyong mi'i dbang po a pa ha nar pe'i le dpal 'byor rdo rje'i shog /
yab ni khun du dpal ster zhes bya ba sa paN gyis /
phyi rjes ring du blta ba dang / /
bag yod pa la bzod bsran che / /
brtson 'grus che zhing brtan la 'grims /
zhes gsungs pa ltar /
rang bzhin bzang zhing mchog gsum bla mar 'dzin pa /
blang dor la mkhas shing dbu la phongs la byams pa sogs ya rabs skye bo'i tshul dang ldan pa de dang /
yum ni nor sbyin ma bya ba bud med kyi skyon mtha' dag dang bral ba dad gus che zhing /
rgyun du phyag mchod dang yig drug sogs kha 'don dge sbyor la 'bad pa zhig yin no / /
'phags pa shA ri'i bu'i smon lam las /
ha cang phyug po'i khyim dang ni / /
dbul po'i khyim du mi skye bar / /
bar ma'i khyim du skyes nas kyang / /
rtag tu rab byung byed par shog /
ces pa ltar gyi mtha' gnyis spangs shing rab tu byung ba'i mthun rkyen tshang ba'i khyim du /
yab yum de gnyis kyi sras su rab byung bcu gsum pa'i nang tshan 'dzin byed ces pa me byi lo'i hor zla bcu gcig pa'i dmar phyogs kyi rdzogs pa dang po nyi shu'i nyin snga dro'i char /
yum gyi lus la zug rngu'i reg pa phra mo tsam yang med par 'khrungs /
de yang rje bla ma 'di nyid sku ma bltams gong yum gyi mnal lam du /
khos khron pa zhig gi khrod nas gser 'ba' zhig las bsgrubs pa'i rdo rje rtse lnga pa che ba 'od 'tsher ba zhig rnyed pa gsal por rmis /
gzhan yang yul mi rnams su dngos dang rmi lam ci rigs bar ya mtshan pa'i dge ltas sna tshogs byung skad /
rje nyid sku mched ming sring? bcu yod pa las gsum pa yin /
sku bltams ma thag yab yum gnyis thugs shin tu dgyes shing /
mang thos sdom brtson la sogs pa'i yon tan gyis thugs rgyud gtams pa a khu gu shri blo bzang tshul khrims gdan drangs /
lha bsang dang khrus chog btsas ston bcas mdzad cing /
phyis kyang skabs skabs su rnam 'joms kyi bkru byabs srung sogs kyi rim gro gzab rgyas su gnang 'dug /
rgyun par yab yum nas kyang gtsang sbra la 'bad pas gces par bskyangs so / /
de nas dgung lo gsum bzhi tsas nas smra brjod phran bu re btub tsa na /
da rang sku 'bum khri pa ra kho shes rab chos 'byor yin /
sku 'bum gyi gser khrir 'dug go zhes sogs sngon gnas rjes dran gyi bka' gsal yang dang yang du stsal ba'i sku 'bum khri pa nyer gsum pa ra kho shes rab chos 'byor /
sku 'bum dang mi ring ba'i sa'i cha ra kho zhes par chu mo glang la 'khrungs /
dbus su byon te dpal ldan 'bras @# / /
spungs su bkra shis sgo mang gi chos grwar zhugs te gzhung lugs la sbyangs pas mkhas pa chen por gyur /
'jam dbyangs bzhad pa'i rdo rje dang /
khri chen dge 'dun phun tshogs sogs bsten nas legs par bshad pa'i bdud rtsi'i bgo skal blangs /
mdo smad du byon nas sku 'bum du rgyud pa'i sgrigs lam nyams pa rnams gso bar mdzad /
dgung long dgu pa la tshogs chen gyi khrir yang phebs te 'chad nyan gyi rgyal mtshan bsgreng ba'i skabs shig na khong gi mnal? lam du /
rgad po sma ra dang ag tshom dkar po can zhig byung nas kho la gtor ma gcig thongs dang ngas khyed kyi 'phrin las bsgrub /
khyed kyi gtor ma ci 'dra zhig yin mi shes par 'dug dris pas /
lan du nga'i gtor ma rtsa ba gcig la rtse mo lnga yod pa yin gsungs /
de ni pe har rgyal po'i 'phrul yin par nges nas /
btsan khang chen mor gtor ma sbor skabs lo star bzhin du zhal 'debs ma chag pa phul pas 'phrin las tshul bzhin du sgrub /
bshad sgrub gling gi sgrigs lam la nyams gsos mdzad /
grwa tshang 'di dang rgyud pa grwa tshang gnyis la bka' drin gzhal du ma mchis zhes rgan pa rnams gleng /
mthar kun spangs mdzad de gya gsum pa shing phag lo ra kho ri khrod du zhi bar gshegs /
rje grub pa'i dbang phyug 'di nyid phyis dgung lo bcu bdun thog sku 'bum byams pa gling du tshogs la phebs tsa na gsar zhugs kyi rim pas gral gsham du bzhugs skabs thugs dgongs la /
kho bo cag gi skye ba snga ma nges par 'du khang 'di kha'i bzhugs khri chen mor 'khod myong ba zhig yin 'dug pa la /
da lta gral gyi tha mar song lugs 'di la dpags na yang srid phyi mar sa'i 'og tu mal byed dgos pa zhig yong bar gdon mi za'o zhes sngon gyi gnas rjes su dran pa'i mngon par rtogs pa thugs la dgag med du wa ler shar nas /
rang gzhan 'khor bar 'khyams pa rnams nges pa med pa dang /
yang yang mtho dman du 'gyur ba? sogs sdug bsngal drug dang brgyad kyis rtag tu mnar ba'i tshul 'di las ma 'das snyam pa'i skyo snang tshad med pa skyes pa dang /
tshogs grol 'phral rten mjal gyi skabs khri chen mo gser yin min brtag par mngon chung gis g.yogs bsal nas ltas pas gser 'ba' zhig ni min gser rdzus ma zhig yin snang ste tshe sngon ma'i bag chags red /
ces gsung mol gyi 'phros zhig la bka' stsal /
sku na'i dngos po chung yang skyes stobs kyi / /
yon tan rang bzhin mngon du gyur ba 'dis / /
rtsol sbyangs mthu las 'khor 'das mtshan mtshon kun / /
kha nas skyor ba'i gsar bu'i tshogs rnams skyengs /
de skabs yab yum gnyis nas /
gnas lnga yongs su rdzogs pa'i paN+Di ta sku gong ma rje blo bzang dpal 'byor lhun grub rab rgyas dpal @# / /
bzang po'i zhal snga nas la skyabs 'jug zhus par /
bu chung 'di skyes bu dam pa'i skye ba zhig yin nges pas gtsang sbra la brtson pa gal che zhes pa'i bka' lung yang gnang /
rje 'di ni sku na phra ba'i skabs nas kyang byis pa rang ga ba'i spyod tshul ring du dor ba zhig yin te /
dkon mchog gi rten la phyag mchod bsnyen bkur che ba /
yab yum la sri zhu lhur mdzad cing /
lhag par nyam thag pa rnams spyan lam du gzigs pa tsam gyis bu gcig pa'i ma ltar rtag tu brtsebs phan gang btags la 'grus par mdzad pa zhig go /
bsngags 'os bskyed byed zung gi nor 'dzin mar / /
yon tan cha rdzogs sa bon nyer bskrun pas / /
bstan dang 'gro ba'i dbul sel 'bras bzang gi /
khur brjid rkang 'thung dbang po 'di 'khrungs so / /
kun la dga' ba'i dpal ster gzhon nu khyod / /
khyim gnas tshe yang sngon goms bzang po yi / /
bag chags gzhar yang ma btang bag yod kyi /
lha gos rin thang bral pas mchog tu mdzes / /
rgyal kun ngo bo bshes gnyen mchog rnams kyi / /
zhabs pad gtsug na bsten pa'i byin mthu dpal / /
gang thugs mkhyen rab 'o mtshor 'khyil ba 'di / /
skal bzang gdul bya'i yid rab tshim pa'i dpyid /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las sku bltams pa'i skabs kyi rab tu byed pa ste dang po'o / / / /
de nas mi ring bar gong gsal gu shri bla ma de nyid yongs 'dzin du bsten nas dge bsnyen gyi sdom pa bzhes te /
thog mar bod yig gsal byed sum cu bslabs pas dka' tshegs med par mkhyen /
sde tshan dang po'i dbyangs bzhi 'dogs lugs lan cig gsan pa tsam gyis gzhan thams cad la rigs 'gre sbyar nas shes byung bas slob dpon gyis nga la thugs gtsigs shin tu che zhes bdag gis rje rang nyid kyi bka' las thos /
gzhan yang bod sog gi yig rigs sna tshogs kyang bslab mi dgos par mkhyen /
'di ni bsam gyis mi khyab pa'i rnam thar ro / /
skabs 'dir rgyal ba kun gzigs kyi smon lam thugs 'dzin mdzad nas skyor sbyangs nan tan du gnang /
dgung lo lnga par byang phyogs 'gro ba'i mgon po rje btsun dam pa'i zhal snga nas ye hwar phyogs su 'jam dbyangs gong ma bdag po chen po mjal bar phebs pa'i lam du /
rje 'di dang /
yongs 'dzin gu shri /
rje nyid kyi yum zhabs phyi kha shas dang bcas mtsho bdun la thegs par /
sgug sdod mdzad nas /
rje btsun dam pa rin po cher phyag dbang zhus par /
bdag nyid chen po de nyid nas kyang dgyes pa'i nyams mdzad snang /
der grogs @# / /
gzhan kun gyis tshong 'dus su song skabs /
yum gyis rje nyid khrid de rgya'i tshang mang zhig tu phebs pa na /
phyogs gang nas byon cha med pa'i grwa pa 'gres pa /
sku lus bongs ran zhing gzi brjid che ba /
spyan dkyus ring bas gnya' shing gang tsam du blta ba nges par dang ba 'dren pa dge slong gi cha lugs can ngo mi shes pa zhig bkad sa der phebs 'dug /
des rje 'di nyid la cer re gzigs nas /
a ma la khyod rang gi bu chung 'di ci bslab ces bka' dri gnang bar /
a mas /
skyabs 'gro sogs re gnyis zin gyin yod zhus /
khos bu tshur shog gsungs nas /
pang du bzhugs su bcug ste phyag gis dbu la nem nem mdzad nas /
shin tu dgyes pa'i nyams kyis bu khyod rang la skyabs 'gro'i tshig 'ga' zhig mdzub khrid bya'i gsungs nas /
nyan thos zhi ba 'tshol rnams zhes sogs tshig rkang bzhi'i don re re nas shin tu dpyis phyin pa'i bshad pa gnang nas /
bu skal ba bzang bzang gsung ba'i mur phyir thon mdzad nas gar bzhud cha med du song gsung /
rigs pas dpyad na ma 'dres pa'i mdza' bshes skyes bu dam pa 'di ni nges par sku tshe'i rabs snga ma rnams su rjes su bzung ba'i rnam 'dren 'phags pa zhig gis dge ba'i bshes gnyen gyi gzugs su brdzus nas ston pa yin las che snyam du sems so / /
bka' las kyang /
nga rang gis a mdo dbus su song nas dge ba'i bshes gnyen du ma'i zhabs la gtugs te zab chos mang tsam mnos /
lo 'ga'i ring la slob gnyer phran bu re byed lo byas kyang /
sngar gyi dge bshes de nyid kyis nyan thos zhi 'tshol ma'i don mtha' dag gzab rgyas su bshad gnang ba de las 'da' rgyu zhig rna bas tshor ma myong gsung /
'di ni ngo mtshar ba'i gnas shig yin zhing skyes bu dam pa 'di ni sku tshe du ma'i snga rol nas lhag pa'i lhas rjes su bzung zhing /
mi brjed pa'i gzungs thob pa'i sems dpa' chen po rang gi khyad chos su gsal bar mtshon pa yin no / /
tshul de ni gang dag lam bzang phyin ci ma log par ston pa'i dge ba'i bshes gnyen tshul bzhin du bsten pa byung na tshe 'di dang bar do dang /
skye ba phyi ma rnams su yang sku'i bkod pa rnam pa sna tshogs su sprul nas rjes su 'dzin pa ni 'di ltar ro zhes rang re rnams la 'doms pa yin par snang /
yang 'di skabs mkhas shing grub pa'i 'khor los bsgyur ba chen po khyab bdag lcang skya rol pa'i rdo rje'i zhal snga nas la rje nyid dang /
yongs 'dzin gu shri /
rje 'di'i yum bcas nas phyag dbang zhus te gzims chung phyi logs kyi r+wa skor na phyag btsal gyin 'dug par /
sku zhabs rdo rje 'chang nas gsol dpon zhig mngags te bu chung 'di nyid nga la phul zhig ces pa'i bka' gnang yang /
yum nas bu chub nu zho bsnun gyin yod tshul zhus nas 'bul ma thub snang /
de yang thams cad mkhyen pa rol pa'i rdo rjes rje 'di nyid kyi sku na'i yal ga shin tu @# / /
phra na'ang /
rgyal ba gnyis pa'i snyan rgyud kyi bstan pa yongs su rdzogs pa 'dzin nus kyi skyes bu dam pa zhig yin pa la dgongs par mngon no / /
yang bka' las /
tshe gzungs dus rgyun du 'don shig ces gsung yang stsal /
de nas rim bzhin du chos spyod dang /
'jigs byed /
bskang gso /
sman chog rgyas pa /
'jigs byed bdag 'jug /
tshe chog /
kun rig sogs dgon pa'i tshogs 'don rnams gzigs pa tsam gyis khong du chud par mdzad do / /
de nas dgung lo bdun par rdo rje 'chang paN+Di ta sku zhabs rin po che'i spyan sngar gtsug phud phul te bar ma rab byung dang dge tshul gyi dngos po gsar du sgrub par mdzad de /
mtshan blo bzang bshad sgrub ces bya bar gsol te dur smrig gi rgyal mtshan tshugs par gyur to / /
mkhan po rin po che nas kyang /
sku skye chung du 'di ni bstan 'gro la phan thogs chen po yong bar 'dug ces dar dmar gyi gong can gos chen ser po'i zla gam bzhugs stan nyis brtsegs kyang stsal nas gral 'gor bzhugs su gsol bar mdzad gsung /
de nas gdan sa chen po dge 'phel gling gi drug pa'i smon lam chen mor dmigs brtse ma'i ril sgrub skabs su 'dus tshogs re mos kyis grol mtshams /
dge rgan gyis 'du khang nang du khrid nas /
ta'i bla ma gu shri dar han chos rje ngag dbang bstan 'phel pa'i drung du lam rim tshigs bcad ma'i mdzub khrid zhus par 'go nas tshigs bcad kha shas song /
bla mas dbu bskul mdzad nas dge 'dun gyi tshogs mang pos /
ston ba bla na med pa'i bstan pa dang /
zhes sogs gsungs nas me tog 'thor bar mdzad pas sangs rgyas dngos dang zhal mi gnyis pa'i dge ba'i bshes gnyen du mas rjes su 'dzin pa'i rten 'brel rang 'grigs byung /
phyis kyang bka' las /
kho bo cag nas byang chub lam gyi rim pa la blo kha cung zad phyogs pa 'di de skabs bla ma rin po che dang 'dus tshogs mkhas mang gis byin gyis brlabs pa'i rten 'brel gyis yin 'dug gsung /
rdo rje 'chang paN+Di ta rin po che'i drung nas /
skyabs 'gro dang bla ma'i rnal 'byor dga' ldan lha brgya ma rnams kyi lung khrid gsan bar mdzad nas mkhan chen de nyid kyi bka' ltar nyin re bzhin skyabs 'gro bzhi skor /
dga' ldan lha brgya ma dang 'brel ba'i bla ma'i rnal 'byor dmigs brtse ma sum brgya re ma chag par byed gsung /
yongs 'dzin gu shri shI la'i mtshan can gyi drung nas /
bka' 'gyur yongs rdzogs kyi iljags lung /
rje tsong kha pa'i bka' 'bum yongs rdzogs /
paN chen blo bzang chos rgyan gyi gsung 'bum /
lcang skya ngag dbang blo bzang chos ldan gyi gsung 'bum /
rje btsun dam pa'i gsung thor rnams kyi lung gsan bzhes mdzad /
er te ni gu shri rje ngag dbang bstan pa'i drung nas /
chos spyod rab gsal gyi mdzub khrid /
'jam dpal zhal lung dang lam rim dmar khrid bde @# / /
lam gnyis kyi lung khrid /
khri chen blo bzang bstan pa'i nyi ma'i gsung 'bum las bla ma rin po cher lung gang bzhugs rnams gsan /
shri ge thu tA bla ma rje ngag dbang dpal 'byor gyi drung nas /
dza ya paN+Di ta blo bzang 'phrin las kyi gsung 'bum /
'od dpag med kyi 'pho khrid rnams gsan /
snga phyir yongs 'dzin de rnam pa gsum las /
chos bka' du ma gsan par mdzad cing /
ho chid g.yon ru'i shog rtsis rams pa blo bzang tshul khrims las /
paN chen blo bzang ye shes kyi gsung 'bum gyi lung gsan /
ta'i gu shri rin po che'i drung nas /
rgyal ba dge 'dun rgya mtsho'i gsung 'bum gyi nang nas bla ma la lung gang yod rnams dang /
'dul ba mdo rtsa ba /
lam rim 'khyer bde'i khrid /
gtor ma brgya rtsa /
rje rin po che dang 'brel ba'i tshe sgrub byin rlabs snying zhugs ma rnams kyi lung khrid gsan /
skabs 'dir yongs 'dzin gu shri shI la'i mtshan can des /
rje nyid sku mtshams la bzhugs su bcug par mdzad nas skyabs 'gro bzhi skor 'bum /
dran pa bzhi ldan gyi bla ma'i rnal 'byor rkyang phyag dang sbrags pa'i ltung bshags khri tshar /
maN+Dal 'bum la sogs pa'i thun mong ba'i lam gyi rim pas thugs rgyud sbyangs pa'i tshul mdzad /
rdo rje 'chang paN+Di ta sku zhabs rin po che su rug phyogs nas ngang stobs dang ldan pa chos rje ngag dbang bstan pas rje nyid rang yul du gdan drangs pa dang /
rdo rje 'phreng ba'i dbang yongs rdzogs gnang dgos tshul lo kha shas nas yang bskyar du nan gyis gsol ba btab pa bzhin /
shing spre lo der phebs par mdzad /
sbyin bdag chos rjes dbus gzhan yang phyogs nas 'dus pa'i ser skya sum stong nye ba tsam la grub chen le tra'i lugs kyi dkyil 'khor drug cu re lnga'i dbang bla ma dam pa'i phyag bzhes ji lta ba bzhin smin rgyas su gnang bar mdzad /
rje 'di pa dgung lo dgu pa'i thog mkhan chen rdo rje 'chang de'i zhabs phyir phebs nas bshad ma thag pa'i rdor 'phreng gi dbang yongs rdzogs gsan te thun mong ma yin pa gsang chen rdo rje theg pa'i sgor zhugs par mdzad nas /
snyigs ma las kyang ches snyigs ma'i dus 'dir slar yang rdo rje 'chang nyid kyis dur smrig 'dzin pa'i zol gyis byon nas snod ldan gyi gdul bya rnams la sangs rgyas las kyang ches dkon pa'i rdo rje theg pa'i smin grol gyi lam la nges par 'god pa'i bgo skal bdag gir lhur bzhes par mdzad do / /
yang rdo rje 'chang paN+Di ta rin po che'i zhabs drung nas /
gsang bde 'jigs gsum ga'i zur bka' dbang chen /
rje lcang skya ngag dbang blo bzang chos ldan gyis mdzad pa'i yig cha'i steng nas gcod dbang nam mkha' sgo 'byed /
lhag lha du ma'i rjes gnang rnams gsan par mdzad /
bka' drin can gu shri bla ma las dpal rdo rje 'jigs byed kyi bskyed rim gyi @# / /
mdzub khrid gsan nas rje nyid dang lhan du sku mtshams la bzhugs /
thog mar bla ma mchod pa dang yig brgya 'bum phrag sngon du btang ba nas brtsams te 'jigs byed lha bcu gsum ma'i las rung gi ljags bsnyen mthar phyin par mdzad pa'i thog kha skong gi sbyin sreg kyang phul bar mdzad /
thun mtshams su rje 'di nyid kyis rgyal ba rigs lnga'i bstod pa snyan ngag gi lam nas drangs pa'i tshig sbyor phun sum tshogs pa thol byung du gsungs pa ni 'di ltar /
'phags pa 'jam dpal gzhon nur gyur pa la phyag 'tshal lo / /
'dir ni phul byung nges legs mngon mtho dag /
ji bzhin 'byung 'gyur dge legs mchog stsol pa / /
'di phyi kun tu bde ster slob dpon la / /
nyin bzhin rgyun du ches cher mngon phyogs lags / /
gnas rnams gang dang gar gnas kyang / /
spang bya mtha' dag gtan bral mdzad / /
yang dag mtha' la rab gnas pa / /
nam mkha' rnam dag la phyag 'tshal / /
ji srid ci phyir zhig cing 'jig pa'i zhing / /
srid pa'i mig khrid 'chi srid phyir bsnyil ba'i / /
zhi ba'i dbyings nyid ci rigs min pa'i gshis / /
ting 'dzin pir gyis bris pa'i dbyibs ji bzhin / /
lugs zung zung 'jug thugs su chud / /
sku gsung thugs gsum rdzu 'phrul bsgyur / /
dug gsum drung phyung bdud dpung thul / /
chu klung rgyun mtshungs gus 'dud yul / /
sems bskyed theg chen nges legs bde chen gter / /
sems dben ye shes ster nges bde legs gnyen / /
khrel med khengs dregs ye med ches cher mdzes / /
bde gshegs mkhyen brtse g.yel med dge legs spel / /
mos spyod tshogs sbyor mthong sgom mtshon / /
chos longs ngo bo so sor rtogs / /
mthong thos don yod blo stobs 'byor / /
dgos 'dod longs spyod 'dod don stsol /
'phags pa bde bar gshegs pa thams cad kyi bstod pa dbyangs sgrogs tshigs su bcad pa rdzogs so / /
zhes so / /
ka la ping+ka'i phru gu sgo nga yi / /
spub rgya ma grol gong nas skad snyan sgrogs / /
de bzhin gzhon nu 'dis kyang na phra'i dus / /
don zab legs bshad dbyangs sgrog ngo mtshar rmad / /
'on kyang sangs rgyas byang sems bsams bzhin du / /
bstan dang 'gro don skyong phyir 'jig rten 'dir / /
byon pa kun gsal skar tshogs lta bu yi / /
spyi lugs yin gyi khyod kyi khyad chos min /
rje bla ma 'di dgung lo bcu pa'i skabs /
rdo rje 'chang paN+Di ta rin po ches /
rang gi gdan sa chen po dga' ldan chos mdzod gling du /
g.yung dgon no min han shar rtse mkhan po ngag dbang tshul khrims dpal bzang po'i zhal snga nas gdan drangs /
khong gi drung nas sgrub thabs rin 'byung gi rjes gnang /
sgrub thabs yongs rdzogs kyi lung /
byang chub lam sgron /
byang sa /
gsang 'dus sgrub thabs mdor byas /
mdo bsre /
kun rig DIk chen rnams gsan par mdzad de dam pa'i chos kyi bdud rtsis @# / /
thugs kyi bum bzang gang bar mdzad /
slob dpon gu shri rje nyid khrid nas /
shar rtse mkhan rin po che la phyag dbang zhus par /
no min han chen po'i gsung las /
sku skyes chung ba 'di dbus su slob gnyer la gtong na yon tan dga' mo yong /
sog po se 'bras gang la bsdad kyang khyad med mod /
'on kyang 'di pa se ra theg chen gling du sdod chug ces pa'i bka' lung yang gnang 'dug go /
nyes brgya'i 'byung gnas bzod dka'i khyim gyi gnas / /
dpag dka'i sdug bsngal bskyed pa'i rgyur gzigs nas / /
nges 'byung spu sud tsam min mtshan nyid pas / /
kun bslang rab byung dge tshul dngos thob rmad / /
grags ldan mkhas mang zhabs bsten mdo sngagS kyi / /
chos lung dbang dang smin byed mtha' yas pa'i / /
lha chus gang thugs bum bzang 'khyil ba 'di / /
skal bzang lha phrug mang po'i dga' ston yin / /
yab rje'i rnam sprul bdag nyid chen po yi / /
zhal bzang mngon gyur dgyes pa'i bka' lung gis / /
pha bzang bu la ji bzhin gces spras kyis / /
rjes bzung 'di ko sngon bsags rnam dkar mthu'o / /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las par ma rab byung gi tshul khrims dang dge tshul gyi sdom pa bzhes te rang yul du thos bsam rgya che ba mdzad skabs kyi rab tu byed pa ste gnyis pa'o / / / /
de nas cher ma 'gyangs par rje rang nyid kyis /
rgyal ba'i bstan pa rin po che spyi dang khyad par khams gsum chos kyi rgyal po tsong kha pa chen po'i mdo sngags kyi bstan pa 'dzin skyong spel ba'i sngon smon thugs bskyed rlabs po che ches cher brtas pa'i mthu la brten nas /
'phags pa 'jig rten dbang phyug gi sprul pa'i zhing khams /
bsil ldan ljongs kyi r+wa bas bskor ba'i zhing mchog bstan pa'i 'byung khungs dbus phyogs su phebs dgos tshul thugs la bcags nas /
rdo rje 'chang paN+Di ta rin po che sogs bla ma slob dpon rnams la dgongs pa zhus par /
dgyes bzhin du gnang ba ster bar mdzad cing thon phyag phul bar bslab ston dang gsol ras kyang gnang /
de nas rje nyid jo lags dge slong blo bzang mkhas mchog dang lhan du rang yul nas chibs bskyod gnang nas zla ba gnyis tsam gyi lam thag ring por nyer 'tshe cung zad kyang med par bgrod nas sku 'bum byams pa gling du phebs /
de nas dbus su phebs rgyu'i stabs ma 'grigs par brten /
rje rin po che'i 'khrungs yul gdan sa chen po 'dir re zhig bzhugs snyam du dgongs nas /
de ka'i bla ma che khag rnams la mjal phyag zhus /
sku gsung thugs rten bgrang ba las @# / /
brgal ba mang por mchod me snyan shal gyis mtshon pa'i dngos bshams yid sprul gyi mchod sprin spros par mdzad /
gzhan yang phyag bskor maN+Dal slob gnyer gnad smin du 'gro ba'i mthun rkyen bsag sbyang dpyis phyin pa gnang /
de'i skabs su dang por chos grar zhugs dgos tshul thugs la bcangs nas /
mngon rtogs rgyan dang dbu ma 'jug pa gnyis la 'dzin skyor nan tan du mdzad pas /
zhag bdun phrag gcig tsam gyi yun la rgyan 'jug gnyis ka blor bzung byung bar /
dge rgan sogs nas sog po bu chung 'di ni do zla med pa'i blo yangs po ngo mtshar ba zhig yin 'dug ces gleng /
de nas khri rin po che 'jam dbyangs bzhad sprul rje btsun dkon mchog 'jigs med dbang po'i zhal snga nas dang /
tshogs chen dge bskos /
chos gra'i dge bskos rnams la snyan gsan zhus nas gra tshang la zhugs thog /
rten la brgya mchod /
dge 'dun la bsnyen bkur nu rgyu'i grwa ja bskol ba /
khri rin po cher mjal dar dang maN+Dal phul nas thog mar bsdus chung nas zhugs par mdzad /
de nas rtsi bzhag ma chad par gsan nas /
thugs gnyer gyi dus su dgongs chos bkrol ma thag nas nam phyed nye ba tsam gyi bar dpe cha skyor sbyangs la 'grus par mdzad skabs bza' btung gi bya ba yud tsam la'ang yig cha blta rtog byed pa la gegs byed kyi 'du shes byung gsung /
de ltar lo bzhi tsam gyi ring la bsdus grwa gsum blo rtags bcas rtsod par mdzad pas smra ba'i khyu mchog dam par gyur /
de'i thad ka'i yig cha blor bzung nas 'don gyin yod pa rnams yi ger phabs na shog deb ring mo grangs brgya phrag gsum longs nges shing /
rje rang nyid kyi bka' las kyang /
de skabs bsdus grwa la rtags bsal dga' mo chags yod pa red /
snga ma'i bag chags yags po zhig sad las che gsung /
rje 'di ni rang nyid kyi yon tan sbed pa la dga' bar mdzad pa kho na yin gshis /
sku yon gzhan la ngoms kyin bsgrags pa ni gtan nas ma yin te /
rjes 'jug rnams la da lta mi lus bzang po thob cing rgyal bstan rin po che dang dus kyi tha ma 'dir thug phrad du mjal ba'i skabs tshe phyi ma rnams su bag chags bzang po ci thebs la 'bad 'tshal ces zur gyis 'doms bar mdzad pa yin no / /
de nas skabs shig 'jam dbyangs bzhad pa'i sprul sku rin po che'i drung nas /
mgon po phyag drug pa'i zhi rgyas gtor sgrub kyi khrid dang /
de'i man ngag zab mo 'ga' zhig kyang zhus /
rgyan 'jug gnyis /
dmigs brtse ma'i las tshogs char 'bebs kyi lung rnams gsan bzhes mdzad /
chos mtshams kyi gseng bar zhig tu chu bzang dga' ldan bkra shis chos 'phel gling du phyag phebs /
rdo rje 'chang thub bstan dbang phyug dpal bzang po'i drung nas /
'jigs byed lha bcu gsum ma'i dbang chen yang gsan /
skabs 'dir 'jam bzhad sprul sku @# / /
rin po che'i zhal snga nas kyis mkhan po mdzad /
las slob gsang ston sogs dge 'dun grangs tshang ba'i dbus su bsnyen rdzogs kyi sdom pa mnos par mdzad /
de nas bzung ste ji srid 'tsho bzhes kyi bar tha na dgung tshigs sogs kyi skabs su snga chab phyi chab kyi sa mtha' brten pa'i 'dul ba'i phyag len che phra gang la'ang gces spras che bar mdzad pa yin te /
dper na rnga rtsid la chags pa'i g.yag gis rnga ma nyag ma re re shing la thogs pa rngon pas srog dang 'bral ba byed par mthong yang srog dang bsdos te rnga ma mi gcod par bsrung ba ltar bstan pa'i rtsa lag gcig pu pa so sor thar pa'i bcas mtshams la thugs gtsigs shin tu che bar mdzad pa ni 'phags chen dam pa rnams kyi rnam thar gtsang ma bdag gir lhur bzhes mdzad pa yin no / /
lha bcas 'gro ba'i bsod nams zhing sa ru / /
rgya bod mkhas pa'i gsung la brgal brtag gi /
legs bshad nga ro sgrog pas blo dman pa'i / /
nga rgyal can rnams mi smra'i brtul zhugs bkod / /
mkhyen rab dkyil 'khor mchog tu rgyas pa'i gzis / /
gzhal bya'i gnas kun mngon sum 'jal byed kyi / /
skal ldan ra yig gnyis pa'i nyer 'tsho'i bcud / /
blo bzang rgyal bstan bad tshal rgyas par mdzad / /
thub dbang gnyis pa lta bu'i mkhan slob la / /
bsten nas bslab gzhi yongs rdzogs sdom pa mnos / /
bcas mtshams spyan 'bras las kyang ches gces par / /
bsrung bas rang gzhan don chen 'grub la dbang /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las mdo smad sku 'bum byams pa gling du phebs nas thos bsam rgya cher mdzad skabs kyi rab tu byed pa ste gsum pa'o / / / /
de skabs rje 'di pa'i thugs dgongs la dbus gtsang gi phyogs su phebs 'dun snga mo nas yod thog /
rang yul nas rnam dkar sgrub mi mi sna sman rams pa dar rgyas /
nang so skal bzang /
dge slong bstan dar sogs dpon g.yog kha shas 'byor /
de rnams dang lhan du dbus phyogs su phebs /
lam gyi bar thag ring por bar chad kyi mtshan ma cung zad kyang med par bgrod nas /
'jam mgon rgyal ba gnyis pa'i gdan sa chen po ri bo dge ldan rnam par rgyal ba'i gling dang thag mi ring ba zhig na /
sngon gnyan lo chen pos yun ring por sgrub pa mdzad pa'i sgrub khang zhig gi sar phebs /
de ka'i rten gtsor dpal mgon zhal dngos su bzhugs pa yin zhing bsrung ma de nyid shin tu bka' gnyan pas mchog dman sus kyang gar thod thod du mjal du mi btub pa yin rung /
de phral gzhung sa @# / /
nas 'phrin gsol zhu mi gra pa 'ga' zhig yong ba dang 'grigs /
mgon khang du snyan shal khrus gsol dang 'phrin bcol gnad smin du mdzad do / /
de ni ji skad du /
byas pa chud zos mi byed pa'i / /
mi la dpal mgon nye bar gnas /
zhes dang /
byang chub tu sems bskyed pa tsam gyis 'khor los bsgyur ba'i rgyal po'i bsrung ma las kyang brgya 'gyur stong 'gyur lta bus bsrung bar gsungs pas /
rje bla ma 'di nyid 'jam mgon rgyal ba gnyis pa'i bstan 'dzin chen po yin gshis sku tshe'i phreng bar bstan bsrung rnams kyi gtso bo dpal tsa tur mu khas 'phrin las tshul bzhin du bsgrub cing lus dang grib ma ji lta bu 'bral ba med par sdong grogs mdzad pa'i rtags yang dag go /
de nas lha ldan jo bo shAkya mu ne'i gan+d+ho la ra sa 'phrul snang gi gtsug lag khang du phebs /
jo shAka rnam gnyis la mchod smon phyag bskor ci lcogs mdzad nas zhag 'ga' bzhugs /
de nas pho brang chen po po ta la'i gzims chung ngu gangs can lha gcig rgyal dbang thams cad mkhyen gzigs chen po blo bzang bstan pa'i dbang phyug 'jam dpal rgya mtsho'i zhal bzang mngon du gyur nas phyag dbang zhus /
rgyal dbang mchog nas dgyes nyams kyang mdzad /
khri chen dga' ldan shri ge thu sa ma ti pak+shi ngag dbang tshul khrims dpal bzang por mjal kha zhus skabs rje de'i zhal nas /
nged nas sngar rgya sog gi yul du bsdad skabs khyod rang la dbus su slob gnyer la 'gro dgos tshul labs pa de ma brjed pa bzang gsung ba dang /
tshogs chos gra 'grims lugs dang /
chos mtshams kyi skabs su yang lam khrid bskyed rdzogs sogs bka' chos kyi rim pa'ang zhu dgos /
mthar yang tshe dang sgrub pa mnyam pa zhig cis kyang bgyid dgos tshul gyi bka' slob dang gsol ras sbam mtho ba tshad med pas bskyangs gsung /
de nas se ra theg chen gling du phebs nas /
bla ma dge bskos sogs che khag rnams la mjal kha dang snyan gsan phul bar mdzad /
dgon pa'i phyi nang gi rten gsum mtha' dag la gnas gzigs snyan shal mchod pa thugs smon sogs rlabs chen grub nas /
se ra byes mkhas mang gra tshang gi chos grar phebs te /
shes rab kyi pha rol du phyin pa'i gzhung la 'grus par mdzad do / /
de'ang sa paN gyis /
yon tan can la 'jig rten gus / /
yon tan 'bad pa'i shugs la gnas /
zhes gsungs pa ltar gra sa der lo 'ga'i ring tshogs chos gra mtshan mo'i dam bca' sogs la ma chag par byon pa dang /
gzhung so so'i thad ka'i TIk+ka spyi don thal 'phreng sogs la zhib tu sbyangs pas ring por mi thogs par shing rta chen po rnams kyi dgongs don mthar thug rnams 'ol spyi tsam ma yin par thugs la dpyis phyin du 'khrungs shing /
slob gnyer@# / /
bzang por rlom pa rnams kyis kyang khengs pa dor ba'i brtul zhugs 'dzin par gyur to / /
de skabs se ra byes gra tshang du mkhas mang mdun sar tshogs langs kyang mdzad /
chos mtshams gsed? bar rnams su'ang bka' chos zhu ba dang /
gzhan yang rje btsun khyams pas /
rig pa'i gnas lnga dag la brtson par ma byas na / /
'phags mchog gis kyang thams cad mkhyen nyid thob mi 'gyur / /
de lta bas na gzhan dag tshar bcad rjes bzung dang / /
bdag nyid kun shes bya phyir de la de brtson bya /
zhes dang /
lugs kyi bstan bcos las /
rig pa sna tshogs la sbyang bya /
zhes dang /
sa paN gyis /
mkhas pas yon tan kun slabs pa / /
mthar phyin gcig gis 'jig rten gsal /
zhes gsungs pa ltar mkhas pa mgu ba'i yan lag tu gyur pa sgra snyan dngags sdeb sbyor dang sum rtags sku gsung thugs rten gyi thig tshad sogs dang /
lany+tsa wartu la sogs yig rigs sna tshogs kyang spyan lam du gzigs pa dang gsan pa lan re mdzad pa tsam gyis mkhyen par gyur to / /
da ni de dag gi skabs su gang la gsan bzhes mdzad pa'i zab chos kyi rim pa rnams las /
phran gyi thos 'dzin gyi lam du cung zad son pa 'ga' zhig brjod na /
rgyal ba thams cad mkhyen pa'i sku mdun du spyan ras gzigs phyag bzhi pa'i rjes gnang zhus /
phyis ri khrod tA bla ma nas rjes gnang 'di zhu skabs /
rje 'di'i zhal nas /
nged rang phyag bzhi pa'i rjes gnang 'di ni 'phags pa 'jig rten dbang phyug rang las thob pa skal ba bzang gsung /
bka' gdams bstan pa'i sgron me dge bshes thogs med ces mtshan yongs su grags pa de nyid kyi drung du /
bla ma mchod pa bde stong dbyer med ma'i myong khrid man ngag zhal shes dang bcas shin tu rgyas pa /
phyag chen gyi khrid /
dga' ldan lha brgya ma'i khrid| lam rim 'jam dpal zhal lung /
dmar khrid bgrod pa'i myur lam gnyis kyi nyams khrid /
mjug tu sems bskyed mchod pa rgyas par gnang /
de ltar sangs rgyas thams cad kyi bgrod pa gcig pa'i lam po che /
shing rta chen po klu sgrub dang thogs med gnyis kyi lam srol rma med pa /
skyes bu gsum gyis nyams su blang bar bya ba'i rim pa mtha' dag ma tshang ba med par ston pa /
snyigs dus kyi rgyal ba gnyis pa khams gsum 'gro ba'i bla ma chos kyi rgyal po tsong kha ba blo bzang grags pa dpal bzang po'i thugs kyi nying khu byang chub lam gyi rim pa 'di nyid spa gsang med par bgegs sel 'bogs 'don gyi man ngag dang bcas pa myong khrid du gnang bar /
skom pas gdungs pa dag gis chu rnyed pa'am /
dbul pos gter thob pa lta bu'i dga' spro bsam gyis mi khyab pa dang bcas bla ma dang chos la nges shes khyad par can 'khrungs te /
spyan chab mang po yang @# / /
bsil 'dug /
rje 'di'i zhal nas /
bla mas bla mchod dang lam khrid stsal ba de'i dus su mchod pa'i phan yon rgya cher gsungs pa la nges shes chen po rnyed de /
bla ma rin po che nyid kyis gsol tshigs bzhes skabs se ra rtse'i ri khrod de ka nas shad rtsol gyis rang shag tu yong /
de ma thag mchod pa bsham /
mchod me spor /
de nas slar se ra rtser bla ma'i drung du bka' chos zhus pa yin /
gra sa der bsdad de slob gnyer byed khul gyi skabs nyin star gyi yon chab brje ba'ang lan gsum re byed /
rgyun par yang tho rangs langs ma thag khrus chab blang /
gnas khang byi dor byas /
mchod pa bsham /
de nas tshogs la 'gro /
de ma byed par 'gro ma myong gsung /
phyis sku na smin pa'i dus su'ang mchod pa bsham tshul nyid kyi phyag gis bstar nas de ltar nges can du mdzad pas /
'ga' zhig gis /
rje bla ma 'di nyid gsol ja bzhes pa bas kyang yon chab brje ba mdzad pa ni grangs mang bar 'dug ces gleng /
de skabs se ra rtse bla ma'i bka' las /
khyed 'di lta bu'i zab chos mang du gsan pa'i lag rjes su mthar tshe mjug sgrub pa la chig dril mdzad dgos /
de yang ma Ni ril bu de nyid byin rlabs kyi khyad nas zhog kha rdog re mid na nyin hril por bkres pa mi yong ba myong grub yin pas /
rgyud smad gra tshang nas mang tsam 'khyer gsung ba sogs sha tshar sbyar ba'i bka' slob mang du gnang zhing yum la ster cig gsung nas 'phel gdung sogs byin rten kyang stsal gsud? /
de lta bu'i yongs kyi dge ba'i bshes gnyen chen po thogs med mtshan can de ni bka' gdams bstan pa'i srog shing yin zhing theg pa mchog gi dge ba'i bshes gnyen gyi mtshan nyid yongs su rdzogs pa /
khyad par gdul bya'i rgyud la nyams rtogs skye ba'i thabs la mkhas pa zhig yin te /
rje 'di nyid grogs kha shas dang bcas par lam khrid gnang ba'i lhag mthong gi skabs chos thun zhig gi gral du grogs po zhig mi yong bar /
chos thun phyi mar 'bod pa mdzad nas tshang ma tshogs tsa na rgyu mtshan bka' dris byung bar grwa pa des /
bla ma rin po ches zab mo stong pa nyid las brtsams pa'i chos gsungs pa na /
yid rang dbang med par 'gul nas sdod tshugs med pa lta bu zhig byung bas 'jigs nas kha sang sku mdun du bcar ma thub lags zhus pas /
'o yags po byung /
khyod rang skye ba snga mar dbu ma'i lta ba la bag chags bzhag pa zhig yin shas che gsung nas de'i thad ka'i gsung bshad rnams dag gsal zab gsum gyi sgo nas shin tu rgyas par gnang bas grogs de yang ji skad du /
dpal ldan zla bas /
so so'i skye bo'i dus na'ang stong pa nyid thos nas / /
nang du rab tu dga' ba yang dang yang du byung / /
rab tu dga' ba las byung mchi mas mig brlan zhing / /
lus kyi ba spu ldang bar 'gyur pa @# / /
gang yin pa / /
de la rdzogs pa'i sangs rgyas blo yi sa bon yod / /
de nyid nye bar ston pa'i snod ni de yin te / /
de la dam pa'i don gyi bden pa bstan par bya /
zhes zab mo'i don dngos su ston rung gi snod ldan du gsungs pa ltar grogs de'i lus 'dar zhing mig nas mchi ma 'khrugs pa sogs shin du ngo mtshar ba shig byung gsung /
bden gnyis gnas tshul gsal mdzad 'od skor can / /
mtshan ldan bshes gnyen bsam 'phel nor bu de / /
gang gi yan lag mchog la rtag mchod tshe / /
mes po'i gtsug rgyan zhum nas nub rir phyogs /
rje 'dis de ltar zab chos mtha' klas pa zhig gsan pa rnams kyang thos lo tsam du ma bzhag par bshes gnyen bsten tshul nas lhag mthong gi bar gyi dmigs skor rnams la thugs nyams su bstar bar mdzad do / /
gzhan yang bla ma rin po che de nyid kyi drung nas /
'pho khrid /
gcod khrid /
gtor ma brgya rtsa /
lan chags gtor ma /
'byung bzhi gtor ma /
brul gtor /
gsur gtong tshul /
dmigs brtse ma'i las tshogs bcu gcig gi khrid /
'jigs byed kyi bskyed rim cha lag dang bcas pa /
sngags phyogs yongs rdzogs kyi lung /
klu dbang rgyal po'i rjes gnang /
phyag rdor gtum po'i rjes gnang sogs rjes gnang kha shas kyang gsan par mdzad /
de ltar bla ma rin po che de nyid kyis kyang /
rje 'di pa thugs sras dam par dgongs nas 'jam mgon snyan brgyud kyi man ngag rnams bum pa gang 'byo'i tshul du gnang bas /
rje bla ma 'di'i bka' las /
dge ba'i bshes gnyen chen po de ni nged la bka' drin 'gran zla dang bral ba'i bla ma yin gsung zhing de ltar yang rje nyid kyis mdzad pa'i bskal bzang rgyan gyi nor bu'i phreng ba'i mchod brjod du /
bla ma gzhan mang po'i mtshan sgra sbyar ba mi snang la /
dpal ldan dge legs pha rol mi mngon zab / /
lung rtogs dam chos yar ngo'i zla ltar 'phel / /
lung rigs nyi zla zung gi 'bras bu can / /
dpal ldan bla ma'i zhabs la gus phyag 'tshal / /
khyod zhabs padmor gus pas skyabs su mchi /
zhes gsungs 'dug /
gzhan yang klong rdol bla ma rin po che /
brag ri zhal snga nas ngag dbang don grub gnyis las chos 'brel thob gsung /
ser byes bla ma sems dpa' chen po blo bzang 'jam dbyangs pa'i drung du /
thun drug gi rnal 'byor /
snying po don gsum /
gtor ma brgya rtsa'i khrid rnams gsan par mdzad do / /
skabs der rang yul nas yum gyis /
rje 'di nyid ha cang yang dran drags pas rkyen byas te snying skran? byung nyen yod tshul dang /
da ci nas kyang sog yul du phebs dgos tshul gyi yi ge rten dang bcas jo lags dge slong mkhas mchog 'byor bar rten /
rje 'dis de ltar mang du thos pa lung gi yon tan gyi gter tu gyur cing mkhas pa'i pha rol tu phyin pa zhig yin @# / /
na'ang /
ji skad du /
rje btsun byams pas /
thos pas mi ngoms nyid dang ni /
zhes dang /
sa paN gyis /
mkhas pa legs bshad kyis mi ngoms /
zhes dang /
rje rin po ches /
ngoms pa med pa'i thos pa byed par shog /
ces gsungs pa ltar /
rang re'i smon yul kho nar gyur pa sa mthon po la gnas pa'i skyes bu dam pa rnams kyis thos pa 'tshol ba la zhugs pa dang ngoms mi shes pa de nyid /
ji ltar sos ka'i nyi mas gdungs pa'i glang chen yan lag brgyad ldan gyi pad mtshor 'jug pa lta bu'i ngang tshul can yin pas na /
chos kyi chu gter chen po 'di lta bur gnas te bslab pa gsum dang dur smrig gi rgyal mtshan 'dzin pa'i 'dus tshogs mkhas mang ngang mo'i 'khor dang lhan cig tu lung rigs rgyud stong brgyud mar sgrogs bzhin pa'i mur gsan sbyong mthar phyin pa zhig mdzad bzhed rung /
re zhig yum gyi re ba skong ba dang /
khyad par phyogs 'di'i skal ldan gyi gdul bya rnams kyi ched du dam bcas pa'i sngon gyi thugs bskyed dang smon lam gyis mtshams sbyar te /
dge slong mkhas mchog nas 'di skor /
khri chen rdo rje 'chang no min han chen por nan gyis zhus pas /
no mon han chen po nas rje 'di pa nyid la lha ldan gra skor gnang rtsis yod kyang da lam sog yul du ma phebs ka med tshul rnams zhib par gsungs nas dgongs pa'ang dka' dka' ltar la gnang /
gra tshang gi bla ma la rgyu mtshan zhus par bla ma 'jam dbyangs pa'i zhal nas /
nyon mongs kyi gnyen po bsten tshul gyi gsung rus pa can gnad du smin pa gnang zhing no min han rin po che'i bka' bzhin rab 'byams pa'i mtshan btags kyang gnang /
de ltar rje bla ma 'di nyid ni ji ltar dpa' po yul las rgyal ba'am tshong pa khe spogs bsgrubs pa dga' bas rang yul du ldog pa bzhin du /
gdan sa de nyid nas slar yang chen po hor gyi yul phyogs su phyag btegs /
de nas rgyal ba'i lung gis zin cing jo bo dpal ldan a ti sha yab sras la sogs pa bka' gdams gong ma rnams kyis yun ring du zhabs kyis bcags shing byin gyis brlabs pa /
'jam mgon rgyal ba gnyis pas yang dag par rdzogs pa'i sangs rgyas nas lho brag grub chen gyi bar lam rim brgyud pa'i bla ma rnams kyi zhal mngon du gyur nas /
khyad par jo bo rje yab sras bzhi zla ba gcig gi bar du zhal gzigs /
gsung gleng mtha' yas pa gnang zhing byin gyis brlabs pa'i gnas r+wa sgreng dgon par phebs /
de na khri sprul rdo rje 'chang blo bzang ye shes bstan ba rab rgyas dpal bzang po'i drung du /
dpal rdo rje 'jigs byed lha bcu gsum ma'i dbang chen sta gon dang bcas pa mtshams sbyor gyi bshad pa 'byams klas pa dang bcas gsan /
yi dam gyi lha 'di ni rje bla ma'i @# / /
lam gyi bar chad sel ba'i lha gnyis kyi ya gyal yin zhing /
rje 'di yang yi dam rdo rje 'jigs mdzad 'di la tshul de ltar du thugs dam mdzad do / /
spyir rje 'di ni rgyud sde bzhi gang gi sgor zhugs kyang thog mar dbang dus su khas blangs pa'i dam tshig dang sdom pa phra rags thams cad khas len la dpa' ba tsam ma yin par spyan 'bras ltar bsrung bar mdzad pa ni /
skye bo phal che ba'i mthun snang du grub pa de bzhin yin la /
dam sdom dag la gzhi chen po rnams ni smos ci dgos tha na lha'i mtshan ma'i dbyibs su dod pa rnams zhig pa dang /
nas 'bru rdog re'ang gom yug byed pa la lan re gzigs na'ang de nan tan chen pos 'gog par mdzad cing /
rang nyid kyis de ltar gces spras su mdzad de shis brjod sogs kyi 'thor 'thu'ang tsam pa kas byas te me tog gtor ba'i stangs ka tsam mdzad pa yin /
rgyun par yang dbang gi chu bo gso byed kyi thabs mchog tu gyur pa ting nge 'dzin gyi dbang bzhi len tshul dang /
thun drug gi rnal 'byor gyi nyams len rnams la ma chag par 'grus bar mdzad pa ni /
skabs shig srod thun gyi mthar /
nye 'khor ba rnams kyis gzims mal bshams tshe zhal nas /
nged rang thun drug gi rnal 'byor skyong ba brjed dam gsungs nas thugs 'tsher ba ltar mdzad de re zhig mnyam par bzhag pa'i mthar yang bka' las /
nged la thun drug gi nyams len la brten pa'i sbom po de ni ma byung gsung ste mkhas pa mgu ba'i rnam thar ro / /
gzhan yang rdo rje 'chang de nyid kyi drung nas /
rje rin po che'i zab chos bzhir grags pa'i nang tshan dam tshig rdor bzlas kyi nyams khrid man ngag zhal shes dang bcas pa gsan /
rdo rje 'chang de'i bka' las kyang /
gdams pa 'di nyid rgyud sde rin po che'i dgongs pa mthar thug blo bzang rgyal ba'i dbang po'i phyag bzhes bla na med pa nyams sgrib sbyong byed kyi thabs mchog tu gsungs pas 'di la nan tan byos gsung /
lam rim dang blo sbyong gi khrid sogs bka' chos kyi rim pa rnams /
zla ba gnyis tsam la nyin rer chos thun re'i tshul du chad med du gsan par mdzad do / /
de nas byon pas sku 'bum byams pa gling du phebs te /
rten 'gangs chen rnams la mchod mjal dang thugs smon /
de kha'i bla ma che khag rnams kyi mjal kha grub /
de nas bde bar bgrod de sog yul 'dir phebs nas yum dang mjal te khong gi re ba skong bar mdzad do / /
sems dpa' chen po byams chen chos kyi rje'i / /
gdan sa se shing r+was bskor chos sde cher| |'dzam gling rgyan drug mchog gnyis zhes grags pa'i / /
'phags yul mkhas pa'i gzhung lags na sbyong mdzad / /
thogs med gnyis par grags pa'i yongs 'dzin mchog /
'brom rdzas h+tI @# / /
paM ka ra bsten pa ltar / /
bsam sbyor phun sum tshogs pas bka' bzhin bsgrub / /
de mthus bshes gnyen bzang po'i thugs yang zin / /
dam pa'i zhal lung a mr-i ta yi rgyun / /
gang thugs yol gor 'pho med bzung ba yis / /
des 'byung byang sems 'khrul med lta ba sogs / /
yang dag lam bzang gong nas gong du rgyas /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las dbus su thugs gnyer gnang ba'i skabs kyi rab tu byed pa ste bzhi pa'o / / / /
de ltar rje bla ma 'di ni yum gyi rtsar re zhig ngal gso'i tshul du bzhugs /
de nas mi ring bar ji skad du /
mdo sde rgyan las /
'di na dang por thos la brten nas tshul bzhin yid la byed pa 'byung / /
tshul bzhin yid la byed pa goms las yang dag don yul ye shes 'byung /
zhes gsungs pa ltar gang thos pa'i don rnams bsam byung gi shes rab kyis tshul bzhin du yid la byas pa las yang dag pa'i don mngon sum du rtogs pa'i sgom byung gi ye shes 'byung bar gsungs shing /
rje bla mas kyang /
dang por rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs /
zhes dang /
thog mtha' bar dge ba'i smon lam du'ang /
ji ltar thos pa'i don la rigs pa bzhis / /
nyin dang mtshan du tshul bzhin rab brtags nas / /
bsam bya'i gnas la bsam las byung ba yi / /
rnam dpyod blo yis the tshom chod par shog /
ces gsungs shing /
de'ang gang dag bstan don la mi bslu ba tshad mar gyur pa'i shing rta chen po dag gi dgongs 'grel gyi bstan bcos dang dam pa'i man ngag la brten nas /
gang la sgro 'dogs bcad bya'i gzhir gyur pa'i rgyal ba'i gsung rab kyi dgongs don mthar thug la nges shes mtha' chod pa zhig rnyed dgos par dgongs nas /
don med kyi skye bo mang po'i rgyu grul gyis dben zhing grong khyim las thag nye ring gi mtha' gnyis spangs pa'i gnas shig tu lo mang po'i bar bzhugs pa'i ring la rgyun par thun gyi dngos gzhi rnams su bla ma'i rnal 'byor lam gyi srog tu byas nas byang chub lam gyi rim pa'i dmigs rnam la bshar sgom dang /
sbyor chos drug gi nyams len phyag mchod bskor ba maN+Dal sogs bsag sbyang gi rim pa rnams gang+gA'i rgyun ltar gyi mu nas /
thun mtshams rnams la gtso bor rgyal ba'i bka' 'gyur ro cog dang /
bstan bcos 'gyur ro cog rnam pa gnyis la gzigs rtog @# / /
zhib tu gnang zhing /
khyad par de dag gi nang nas kyang rgyal tshab ma pham pas rang cag 'dzam bu gling pa'i phyi rabs kyi gdul bya rnams la skyes su stsal ba'i byams chos sde lnga dang /
sangs rgyas bcom ldan 'das kyi bka'i dgongs pa rang dbang du 'grel pa'i tshad ma'i skyes bu yin par lang kar gshegs pa'i mdo /
mdo sde sprin chen po /
rnga bo che'i mdo /
'jam dpal rtsa rgyud sogs mdo rgyud du ma las lung bstan pa'i dpal mgon 'phags pa klu sgrub kyis zab mo stong pa nyid kyi don gtso bor rigs pa'i sgo nas gtan la phab pa dbu ma rigs tshogs drug dang /
lung gis bsgrubs pa mdo kun las btus pa dang /
thogs med ces bya'i dge slong ni /
zhes sogs kyi lung gis dngos su zin pa'i slob dpon 'phags pa thogs med kyis gdul bya 'ga' zhig rjes su bzung ba'i ched du re zhig sems tsam pa'i shing rta'i srol legs par phye ba rgyas pa'i bstan bcos sa sde lnga /
bsdus pa'i bstan bcos theg bsdus dang mngon pa kun bsdus gnyis dang /
sangs rgyas bskyangs kyi bud+d+ha pa li ta /
dbu ma bzhi brgya pa /
zla ba'i tshig gsal /
'jug pa rtsa 'grel /
shes rab sgron me /
dbu ma bden gnyis /
dbu ma snang ba /
dbu ma rgyan /
sgom rim gsum /
mngon rtogs rgyan gyi 'grel pa nyer gcig sogs dang /
bslab spyod gnyis /
skyes tshoms gnyis /
mngon pa mdzod rtsa 'grel sogs dang /
rnam 'grel sogs tshad ma'i skor dang /
'dul ba mdo rtsa ba /
rgya cher 'grel /
shAkya 'od kyi 'od ldan /
sum brgya pa sogs 'dul ba'i skor dang /
sngags kyi phyogs la yang spyir rgyud sde bzhi ka dang khyad par bla med theg pa'i skor la /
dpal gsang ba 'dus pa mi bskyod pa'i sgrub thabs mdor byas slob dpon klu sgrub kyis mdzad pa /
de rgyud dang sbyar nas gsungs pa mdo bsre dang /
rdzogs rim ston pa rim lnga dang /
de'i 'grel pa 'phags pa lhas mdzad pa'i spyod bsdus /
klu'i byang chub kyis mdzad pa'i bskyed rim dang rdzogs rim kyang cung zad ston pa rnam bzhag rim pa dang /
dkyil chog nyi shu pa dang /
slob dpon zla bas mdzad pa'i 'dus pa'i 'grel pa don gsal dang /
de dag gi 'grel pa rnams dang bcas pa 'dus pa 'phags lugs kyi gzhung mang po dang /
bde mchog gi skor la /
grub chen nag po spyod pa'i gzhung drug /
grub chen dril bu pa'i gzhung gsum /
slob dpon dpa' bo rdo rjes mdzad pa'i bde mchog rtsa rgyud kyi 'grel pa yon tan ma lus pa'i 'byung gnas dang /
bde mchog rtsa rgyud kyi 'grel pa in+t+ra b+hu tis mdzad pa /
mkha' 'gro rgya mtsho'i 'grel pa gru gzings slob dpon padma badzras mdzad pa /
lU i pa'i mngon par rtogs pa'i 'grel pa sdom 'byung paN+Di ta de bzhin gshegs pa'i rdo rjes mdzad pa /
de'i rang 'grel khyad par gsal byed sogs dang @# / /
dpal rdo rje 'jigs byed kyi skor la /
rdo rje 'jigs byed kyi rgyud kyi 'grel pa slob dpon mi bskyod pas mdzad pa dang /
slob dpon gzhon nu zla bas mdzad pa'i 'jigs byed kyi rgyud kyi dka' 'grel /
'jigs byed kyi dkyil chog la lI ta badzras mdzad pa /
rdo rje 'jigs byed kyi rdzogs rim sgron ma drug gi man ngag slob dpon many+dzu shrI dz+nyA nas mdzad pa sogs dang /
phyag rdor 'khor chen gyi skor la yang /
grub chen dza pa ri pa'i zab chos nyel? rtsa lnga sogs 'phags yul grub chen mang po'i gzhung rnams gung bsgrigs /
bka' las kyang /
lar na rgya gzhung rnams ni blta rtog byed tshul shes nas 'dris par byas na bod gzhung las kyang go sla bar 'dug gsung /
gzhan yang thub bstan yongs rdzogs kyi bdag po khams gsum chos kyi rgyal po tsong kha pa blo bzang grags pa'i dpal ges? snyan pa'i ba dan dkar po srid pa gsum gyi khongs las brgal ba gang de nyid kyi legs bshad rin po che sa gsum gyi sgron me gcig pu byang chub lam rim che chung /
legs bshad gser phreng /
ca? shes Sh+ki? chen? /
rnam bshad dgongs pa rab gsal /
sngags rim chen mo sogs bka' 'bum yongs rdzogs /
sras kyi thu bo rnam gnyis sogs dngos dang brgyud pa'i zhal slob gser ri'i phreng ba lta bu'i mkhas shing grub pa rnams kyi gsung 'bum phal che ba rnams la rtag tu dang gus par sbyor ba'i sgo nas nyin mtshan 'khor mor gzigs rtog mdzad de /
bka' las kyang /
de skabs kho bo cag nas rgya bod kyi gzhung de rnams la rtog dpyod cung zad byas pa de yang /
rje rin po ches rtogs brjod 'dun legs mar gsungs pa de kun rang cag phyi rabs kyi gdul bya rjes 'jug rnams kyis gang la thos bsam bya rgyu'i gzhung rnams dang go rim ji ltar bya ba'i rim pa mtha' dag tshul 'di ltar byas na 'phyug sa dang gol sar shor ba'i nyen 'byung dogs med cing grol ba don gnyer pa rnams kyi bgrod tshul yang dag pa dang /
pha rjes bu zin pa zer ba'ang de yin no zhes pa'i brda gtong ba yin gshis de ka rang dang bstun khul byas lags shing /
gzhan du rje bla ma rang nyid kyi gsan sbyangs phyin ci ma log par mdzad pa sogs rang gzhan gyi dge rtsa la dga' rangs bsgoms pa lta bur zad do snyam na go rgyu cher med ces sogs rus pa can gyi bka' gnang /
de ltar rje bla ma 'di nyid ni mdor na bla ma lha dbyer med du byas nas gsol ba 'debs pa /
bsag sbyang la 'bad pa /
gzhung chen mo blta ba gsum sgril du mdzad nas rgyu tshogs tshang ba'i nyams len la 'grus par mdzad pas ring por mi thogs par rgyal ba'i bka' dang dgongs 'grel rnams la tshig sna gcig kyang 'dor rgyu med par skal ba dang ldan pa'i gang zag gcig sangs rgyas kyi sar 'khrid pa'i thabs mchog gzhan na med pa yin par @# / /
nges shing gzhan dring mi 'jog pa'i spobs pa thugs la 'khrungs pas gzhung lugs thams cad gdams pa'i mchog tu shar to / /
'di ni mkhas pa mgu ba'i rnam thar yin zhing /
rang nyid kyi rjes su 'jug nges kyi gdul bya rnams la 'di ltar 'doms par snang ste /
gang la thos sogs slob gnyer byas pa'i don de la tshul bzhin du bsam sgom byed rgyu min zhing nam zhig sgom 'dod skyes tsa na snga ma dor nas gzhan zhig nyams su len 'dod lta bu ma yin par /
ji ltar khyu mchog gis drangs pa'i lam la blo bdes 'jug pa bzhin gdon mi za bar kho bo cag gi rjes su 'brangs na ni legs pa'i mchog 'thob pa yong zhes pa yin no / /
gang gi rnam dpyod zer gyis rnam g.yeng rgud mun mthar bskrad dang / /
lhan cig gzhi lam 'bras bu'i 'dab stong bzhad pa'i nyin byed dbang / /
dben gnas rnam rgyal khang bzang mchog der mkhyen rab mig stong ni / /
thub gzhung ngo mtshar ltad mos rtag brel sprin bzhon lha yang yin / /
des na skal ldan 'chi med lha / /
bstod bsngags rol mo sgrog pa dang / /
bka' bzhin sgrub pa'i a mr-i tas / /
mchod pa'i ngal ba cis ma brten /
gzhan yang rje bla ma 'di ni mi chen gyi ngo bsrung dang tshe 'di pa'i mi rnams dang 'dris 'grogs sogs ye ma mdzad par dper na khrab kyi byang bu sne bol ba khrab gseb tu mi btub pa ltar zhes bka' gdams gong ma'i gsung gros las 'byung ba bzhin mdzad cing gsog bsrung sogs kyi bya ba ngan pa rnams la ni gtan nas mi dgyes pa zhig yin rung ji skad du dpa' bos /
tshig tum brjod tshegs su ma gyur kyang / /
nyams su mkho ba'i longs spyod rim gro 'du / /
bsdigs pa med par 'jig rten kun 'dud de / /
tshegs med ma bsgrubs dbang phyug thob par 'gyur /
zhes gsungs ltar dad ldan rnams nas gos dar sogs dbul ba byung yang ji ltar gcan gzan gyi sdun du rtsa phung spungs pa ltar ci'ang mi gzigs par phyag dpe glegs bam bzhengs pa sogs kyi rgyur bsngos pa dang grwa rkyang rnams la ster bar mdzad pa yin no / /
de ltar lo du ma'i bar du thugs dam 'phel bzhin par bzhugs nas skabs shig rje btsun 'jam dbyangs kyi sprul pa'i gnas mchog dwangs bsil ri bo 'am rgya nag ri bo rtse lngar grogs ldan rab 'byams pa blo bzang gong 'phel sogs 'khor nyung shas bcas zhabs thang du phebs /
der zla ba gcig tsam gyi ring bzhugs te de kha'i dgon khag che chung mang po dang /
phyi'i skor lam du'ang byon nas zhag drug gi ring la byang ri ma gtogs ri gzhan ma rnams mjal te phyag mchod thugs smon bla lhag tu mdzad /
der lcang skya bla brang e waM dga' 'khyil du dpal chen he ru ka dngos dang zhal mi gnyis pa rdo rje 'chang rol ba'i rdo rjes sku mtshams @# / /
yun ring du gnang nas grol ba dang 'grigs /
phyag dbang zhus nas gsang bdag 'khor lo chen po'i dbang chen zhu mkhan gyi gtso bo cha har slob dpon bla ma'i sku skyes dang /
ja sag gi shog go 'phang bla ma sogs dang lhan du dbang sta gon dang bcas pa mtshams sbyar gyi bshad pa shin tu rgyas par gsan pas sku bzhi'i sa bon thebs nges kyi skal bzang myong bar gyur to / /
de yang rdo rje 'chang de nyid kyi zhal nas /
yi dam gyi lha 'di ni rang cag dge lugs pa rnams la lam gyi bar chad sel ba'i lhag pa'i lhar bsngags pa yin zhing lhag par da lta snyigs ma'i rang mdangs ches cher bdo ba'i dus 'dir lha 'di bsten pa shin tu nas gal che /
des na khyed rang rnams nas 'di nyid kyi bsnyen pa mthar phyin pa zhig cis kyang byed dgos /
nya shi brgyad gsum gang rung du yi dam 'di'i dkyil 'khor sgrub mchod bdag 'jug ma chag par bya dgos gsung /
phyis kyang byang chub gling gi spong ba pa rnams kyis gsol ba btab pas dbang chen 'di gnang skabs bka' las /
nged nas sangs rgyas 'khor lo chen po'i dbang /
mkhas shing grub pa'i dbang phyug thams cad mkhyen pa lcang skya rol ba'i rdo rje zhes mgo smos pa tsam zhig gsung ba'i 'phror /
spyan chab bsil /
gsung skad 'dar /
phyag dbu thog tu thal mo sbyar nas gsung byon ma thub par re zhig lon pa'i mthar /
yang bka' las /
rje de'i drung nas zhus pa yin pas byin rlabs kyi tshan kha yang shin tu che /
khyed rang rnams nas kyang spyir yi dam 'di'i bsnyen sgrub ci 'khyol dang khyad par phyogs bcu'i sangs rgyas gang+ga'i klung gi bye ma snyed kyis gsungs pa'i rtsa sngags 'di nyid nyin rer nyi shu rtsa gcig re ma chag par 'don na ngan 'gror mi ltung ba yin zhing de ltar du byed pa 'dir dam bca' lta bu zhig yin gsung /
thugs gsung sku yi rnam thar dran pa'i mod / /
thugs dad rba rlabs ches cher g.yo ba 'di / /
thugs rje'i gter chen de yi khyad chos sam / /
thugs sras dam par mtshon snyam 'phyang mo nyug /
de nas rang yul du phebs 'phral dben gnas de rang du zla ba gsum gyi bar rab 'byams pa gong 'phel dang snyan du sku mtshams gnang nas phyag rdor 'khor chen gyi rim pa dang po'i thugs dam la zhugs nas grangs dang mtshan ma'i bsnyen pa mthar phyin pa zhig dang kha skong gi sreg blug kyang dbul bar mdzad /
de nas sngar mus bzhin gzhung chen mo rnams la gzigs rtog gnang ba dang /
gtso bor dus gsum gyi rgyal ba sras bcas ma lus pa gang nas gshegs pa'i lam po che gzhan na med pa byang chub lam gyi rim pa'i nyams len la chig dril du thugs dam mdzad kyi na bzhugs /
rgya gar kha spu can gyi mkhas mang dang / /
rgyal ba gnyis pa yab sras kyis mtshon pa'i / /
@# / /
gangs can snga phyir byon pa'i tshad ldan gyi / /
gzhung tshogs gzigs rtog mdzad cing thugs su chud / /
'jam dpal smra seng dgyes rol zhing mchog tu / /
mkhas grub gtsug rgyan rol pa'i rdo rje la / /
sangs rgyas las kyang ches dkon gsang ba'i bdag /
'khor lo chen po'i dbang thob ngo mtshar rmad / /
dal rten snying po len pa'i thabs dam pa / /
rang dbang can gyi chos mthun dben gnas su / /
thun mong lam gyi rim pa'i nyams bzhes dang / /
yi dam lha yi bsnyen sgrub 'grus par mdzad /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las dben pa'i gnas su rgyu tshogs tshang ba'i nyams bzhes la brten nas gzhung lugs thams cad gdams par shar te bsam sgom rgya cher gnang ba'i skabs kyi rab tu byed pa ste lnga pa'o / / / /
de nas skabs shig lcang skya rdo rje 'chang dag pha mkha' spyod du gshegs par /
rdo rje 'chang de nyid kyi zhal chems bzhin 'jam dbyangs gong ma'i bkas bod nas khri chen no mon han chen po rgyal khab pes cing du phebs nas gong ma bdag po chen po'i dbu bla mdzad /
dga' ldan chos mdzod gling du bya lo'i drug pa'i smon lam la jo lags so nyid zhabs drung rin po che blo bzang tshul khrims rgyal mtshan dang tshogs langs mdzad /
de'i ston kha 'jam mgon bstan pa'i gsal byed Ar+ya paN+Di ta sku zhabs rin po che dang /
rje de'i jo lags zhabs drung /
yongs 'dzin lha btsun dka' bcu bla ma /
rje bla ma 'di nyid bcas bes cing rgyal khab chen por phebs /
khri chen no mon han chen por phyag dbang zhus /
khri chen de nyid kyi drung nas hwa yar bla brang du /
g.yung dgon dam chos gling gi bla gra tshang ma bcas bde mchog lus dkyil gyi dbang chen /
phyag chen dang 'brel ba'i bla ma mchod pa'i khrid shin tu rgyas pa /
glang ri thang pa'i blo sbyong tshigs bcad ma'i nyams khrid rnams gsan skabs /
bla ma rin po che 'di pa lo tsA mdzad pas khri chen de nyid nas dgyes dgyes mdzad de rje 'di la me rgen rab 'byams pa zhes pa'i cho lo gnang /
yang khri chen de'i drung nas rta mgrin gsang sgrub kyi rjes gnang yang zhus /
de skabs no mon han chen po'i bka' las /
rjes gnang 'di sngar paN chen blo bzang dpal ldan ye shes dpal bzang pos nged la gnang ba yin /
de skabs paN chen rin po che'i zhal nas /
khyed rang hwa yar zhes pa'i bla brang du bzhugs dgos tshe nges par rta mgrin gyi ljags bsnyen mdzad dgos /
de'ang rgyal 'gong dam sri gnon thabs zab shos yin pas thugs la chongs gsungs /
des na khyed rang rnams @# / /
de ring nyid nas nyin star yi dam 'di'i snying po sum stong re ma chag par bzlo gsung bar kho bos langs te phyag phul nas long med skabs sum brgya re bzla chog lags sam zhus pas des kyang rung gsung la /
'on kyang bdag gis deng sang gi bar phal cher sum stong re bzlas pa 'char can zhig yin gsung /
phyis kyang khri chen no mon han chen po rgyal khab chen por bzhugs skabs /
gong ma'i khri lcam chen mo zhig la phung sri khog tu brlams nas thabs gtugs par /
no mon han chen po gdan drangs bgegs bskrad mdzad de rta mgrin gyi sgo nas bka' bsgo zhig spyan dmigs mdzad pas de 'phral bsnyun gzhi de las grol /
gong ma chen po nas bsngags brjod rgya cher mdzad /
gsol ras kyang spams mtho ba gnang /
de lta bu'i byin rlabs kyi gter chen po yi dam 'di'i snying po bzla ba sogs la 'bad pa gal che gsung /
gzhan yang rje 'di ni bod gangs can nas phyogs 'dir phebs te dben pa'i ri khrod du bzhugs 'phral nas bzungs sku tshe smad kyi bar la lo star sa ga zla ba'i rnam gsum 'dzom pa'i dus khyad par can dang bstun nas bsnyung bar gnas pa dkar po phyogs brgyad chag med du mdzad cing /
skabs 'gar dngos gzhi'ang bar ma chad du nyin gsum tsam mdzad byung bar /
rje 'di'i nye gnas shig gis tshul de shes nas nyid kyi sku khams kyang lhod nyen che bas de 'drar ma mdzad par zhu zhes thabs du mas bkag kyang phyis de lta bu lan 'ga' mdzad /
'di ltar bla ma rin po che 'di ni /
sngar bshad pa ltar dben gnas der nyin hril por bsag sbyang la yun ring du 'grus pa dang /
byang chub lam gyi rim pa la thugs skyong ltung bshags dang sbrags pa'i phyag dang maN+Dal phul ba dang zhabs skor sogs mdzad pa rnams ni blor shong ba dka' ba tsam byung /
sats+tsha dang rgyal ba mi 'khrugs pa sman bla sogs kyi sku par 'bum ther mad tsam btab ste phyogs phyogs su 'bum khang brtsegs nas bzhugs su gsol bar mdzad /
dgun dus kyi grang ngar che ba'i skabs su'ang u sger du me 'bud pa sogs gtan nas mi mdzad pas sku mdun du mjal mkhan yong ba 'ga' res dar cig nas 'khyags te sdod tshugs dka' pa'ang yod /
de skabs rgyun bar nam gyi cha stod smad bar gsum gang du'ang glos ma phabs par sku la sgom thag rgyab nas bzhugs bzhin du gzims tshul cung zad re mdzad pa dang phal cher nub hril ye ma gzims par shes rab snying po gdangs dang bcas mtshan thog thag gsung gin bzhugs par 'ga' zhig nas /
bla ma rin po che lags /
sku rlung Tyang ldang yong ha cang thal dogs mchis zhus par bka' las /
skyon med @# / /
nged sngar nas 'di ltar byas pas lo mang tsam song gsung zhes zhabs gras grwa rgan zhig gi ngag las thos /
grangs ring bskal bar tshogs gnyis nor bu yi / /
sku gsum bang mdzod bkang bas ma tshim par / /
da dung phun tshogs rgyu la rngam tshul 'di / /
brnab sems min na rjes 'jug lam mtshon des /
skabs shig a pa ha nar pes le'i dgon par skyabs rje nyang ston blo gros kun dga' bstan 'dzin dpal bzang po'i drung nas /
lam rim bde lam gyi myong khrid rgyas pa mjug tu sems bskyed cho ga dang bcas pa zhus par mdzad /
skyabs mgon rdo rje 'chang paN+Di ta rin po che'i yongs 'dzin lha btsun dga' bcu ngag dbang sbyin pa'i zhal snga nas kyis kun spangs mdzad de dben pa'i ri khrod du phebs nas khong gi dge rgan rab 'byams pa blo bzang chos 'byor dang lhan du bzhugs pa'i sar rje bla ma'i pa'ang phebs /
de ltar bla ma rnam gsum gyis rnam pa thams cad du mkhas pas gzigs pa'i dben gnas de yang ji skad du /
kun mkhyen rol pa'i rdo rjes mdzad pa'i dben par dga' ba'i gtam chos glu ring mo zhes bya ba las /
yul spang ljongs ne'u gseng nyams dga' zhing / /
dbyibs lhun sdug sa 'dzin khor yug can / /
tshon sna tshogs bkod pa'i me tog bkra / /
skad snyan par sgrogs pa'i 'dab chags lding / /
lus spu sdug ri dwags bab /
? phebs rgyu / /
g.yu'i lo 'dab lding ba'i ljong shing dngar / /
ro brgya ldan nyal 'gro'i rgyun bzang 'bab / /
yid chags sdang skye ba'i rgyu dang bral / /
gnas dben pa'i skyed tshal nyams dga' ba /
zhes gsungs pa'i bstan bya'i don dang mthun pa'i gnas su grwa ba nyung shas dang bcas bcad rgyar bzhugs /
gsol tshigs kyi skabs rung khang gcig tu gdan 'dzom mdzad de so so'i spong khang du thun 'khyongs /
dpyid sos sogs nyin ring mo'i dus rnams su mngon chung gi tshul du po ti lnga'i gsung gleng dam bca' tshugs te phyogs las rnam par rgyal ba'i lung rigs kyi dga' ston mtha' yas pa spel par mdzad /
dben gnas de rang du yongs 'dzin rdo rje 'chang dka' bcu de nyid kyi drung nas /
bde mchog lus dkyil rim gnyis kyi khrid /
phyag rdor drag po gsum sgril gyi rjes gnang /
bek+tse'i rjes gnang gsan bzhes mdzad /
rdo rje 'chang lha btsun dka' bcu rin po che nas kyang rje 'di nyid la gcod dbang nam mkha' sgo 'byed gsan zhing /
rje 'di pas bskul te yongs 'dzin de nyid kyis gcod khrid bdud rtsi'i yang snying zhes bya ba'i legs bshad de yang ljags rtsom mdzad /
de ltar bla ma rnam gsum gyis dben gnas de kar phyi nang gi g.yeng ba rnams ni mi mngon pa'i dbyings su bstim par byas /
rnyed bkur 'dod pa sogs 'jig rten chos brgyad kyi sgrib shing ni rtsad nas chod /
@# / /
tshe 'di pa'i mi rnams kyi 'du long mang po las ni rgyab kyis phyogs par mdzad de lo du ma'i ring la stabs gcig tu thun dngos gzhi'i nyams bzhes ci skyol dang /
thun mtshams kyi skabs rnams su yang gang la nyams su bstar ba de'i thad ka'i dmigs rnam ma bsnyel ba'i ngang nas mdo dang rgyud sde rgya mtsho'i dgongs pa 'tshol ba la nges shes chen po rnyed pa'i thabs su brgal brtag dang chos kyi 'bel gtam 'brel chags pa mang po gnang ba la ni rnam pa kun tu mkhas pa rnams kyis dga' ba'i rnam 'gyur ci yang mdzad rigs so / /
de nas yongs 'dzin dka' bcu bla ma rin po che nyid nas rgya nag ri bo rtse lnga'i gnas mjal du rje 'di pa dang lhan du phebs /
gnas chen de ka'i mchod mjal legs par grub nas rang yul du phyag bteg mdzad /
hor zla bcu gnyis pa'i tshe bcu bzhi la kun spangs chen po yongs 'dzin dka' bcu de nyid dag zhing du gshegs /
bla ma rin po che 'di yang chu ma 'phrod pa'i bsnyung tshul bzhes pa zla ba gsum bzhi tsam nas dangs /
de nas rang yul dben gnas der sngar mus bzhin thugs dam nyams bzhes la 'grus par mdzad do / /
chu glang lo 'jam mgon bstan pa'i gsal byed dam pa lcang lung paN+Di ta rin po che dbus phyogs nas rang gi gdan sa chen po dga' ldan chos mdzod gling du phebs par mjal phyag mdzad /
paN+Di ta sku zhabs rin po che nas rje 'di pa dga' ldan chos mdzod gling gi tA bla mar bsgo bzhag mdzad de gdan sa chen po rang du bzhugs nas gra dmangs rnams la bka' chos khyi rim pa gnang dgos kyi zhal tu mdzad cing /
gra tshang bla ma'i go sa gnang ste dus kyi mtha' 'dir bstan pa'i bya ba rgya cher mdzad par mnga' gsol /
gdan sa chen por bzhugs skabs drug pa'i smon lam chen mo sogs dmigs bsal can ma gtogs phal cher la sku mtshams dam par mdzad /
thun gseng 'ga' zhig tu grwa rkyang rnam dpyod kyi rtsal ldan rnams la lam rim blo sbyong bskyed rdzogs gar thig sogs dang bsdus gzhung phar phyin dbu ma 'dul mdzod kyis dbus gzhung chen mo'i bka' chos dang /
sgra snyan sum rtags sogs rig gnas kyang 'khrid par mdzad pas blo gsal bung ba'i tshogs rnams dga' ba'i dpal thob /
skabs shig skyabs mgon sku zhabs rin po che nas gra dmangs byings la lam khrid sogs bka' chos kyi rim pa gnang dgos kyi bka' gnang bar /
rje 'di nyid kyis de 'phral gdan sa chen po'i dge 'dun pa rnams la bla ma mchod pa'i khrid /
lam rim zhal lung gi khrid rnams zhag nyi shu'i bar bka' drin du stsal te rgyal bas gsungs pa'i chos phung brgyad khri bzhi stong gi snying po ma tshang ba med par gcig tu bsdus pa /
@# / /
'jam mgon bla ma'i thugs kyi bcud phyung ba /
'khor ba'i tsha gdung sel ba'i zab gsang gsung gi bdud rtsi'i rgyun bzang dal gyis phab pas skal ldan gdul bya mang po'i rgyud la thar pa'i sa bon bskrun par mdzad do / /
mtshams shig la mtsho bdun lha khang ser po'i tA bla ma rdo rje 'chang blo bzang mkhas grub dpal bzang po'i drung nas mgon po bka' chen bcu gsum gyi rjes gnang gsan bzhes bskyangs /
gzhan yang rje 'di nyid nas byams chen mthong ba don ldan gyi zhal ras lha khang du 'grem rgyu'i 'jam dbyangs kun gzigs kyi rnam thar thang ga gra mtshungs dgu bzhengs dgongs nas rdo rje 'chang paN+Di ta sku zhabs rin po cher zhus nas slu yon sogs phul pas thugs khur bzhes te 'phral du bod nas bsnams phebs pa'i ma yig ltar thang ga dgu lha bris pa rnams la zhal bkod gnang nas legs par sgrub par bgyis shing rab gnas kyang /
sku zhabs rin po che nas gnad smin du mdzad /
de ltar rje bla ma 'di ni gdan sa chen por bstan pa dang gdul bya mang po'i don mdzad bzhin par lo du ma'i ring du bzhugs /
bar skabs shig lhag ma'i sde tshan las ltung ba zhig byung tshod la tshul khrims lha rams pa /
bla ma ngag dbang yar 'phel /
ho chid g.yon chos rje sogs bla ma bgres pa mang po yod kyang ltung ba ming rigs mthun pas ma gos pa'i rnam dag zhig gi mdun du bshags dgos par gzigs nas rab 'byams pa bsam 'phel gyi drung du shad rtsol gyi phebs /
bshags bsdam mdzad /
ho chid chos rje /
bla ma ngag dbang yar 'phel rnams kyi rtsar yang phebs nas zhag shas bzhugs te chos mthun gyi gleng mo rgyun ring gnang /
phan tshun chos kyi 'brel ba ni ma bzhag /
dus 'dir rdo rje 'chang ar+ya paN+Di ta chen po nas 'jigs byed bskyed rim gyi nyams khrid /
bla ma gong ma nas brgyud pa'i gcod dbang lcang skya ngag dbang chos ldan gyi gsung 'bum nang ltar dang /
tA ra na tha'i sgrub thabs rin chen 'byung gnas /
rje btsun dam pa'i gsung thor bu /
rdo rje 'chang lha btsun rin po ches mdzad pa'i gcod gzhung gi lung rnams gsan par mdzad /
skabs shig rdo rje 'chang paN+Di ta rin po cher dgongs pa zhus nas mdo smad phyogs su phyag bteg mdzad de lam bar du bde bar bgrod nas sku 'bum byams pa gling du phebs /
dgon chen de ka'i rten 'gangs chen rnams la mchod mjal zhib tu gnang nas zhabs bskor mang po mdzad /
de nas rgyud pa'i gra pa rnams dang lhan du phebs nas 'du 'dzis dben pa'i gnas zhig tu /
dben par bstan pa yongs 'dzin skyes bu gsum / /
rmad byung gus rtag brtson pas nyams bzhes pa'i / /
byams brtses byang chub @# / /
sems kyi gter kha rdol / /
rgyal sras sems dpa' chen por gsol ba 'debs /
zhes pa'i bsngags brjod kyi yul du gyur pa yongs kyi dge ba'i bshes gnyen chen po bka' drin can a rigs dge bshes rgyal mtshan 'od zer dpal bzang po'i drung nas /
'dus pa 'phags lugs lha so gnyis kyi dbang chen legs par thob /
chu bzang dgon par lcang skya mchog sprul rin po ches dge ba'i bshes gnyen chen po de nyid gdan drangs mdzad de bka' chos gsan skabs /
rje 'di pa'ang bla ma de'i zhabs phyir phebs nas lam rim chen mo'i bshad lung dang sems bskyed cho ga rgyas par gnang ba yang gsan par mdzad /
dgon de rang du mtsho sngon paN+Di ta 'jam dbyangs chos 'phel gyi drung nas /
rje 'jam dbyangs bzhad pa sku gong ma gnyi ka'i gsung 'bum yongs rdzogs kyi klags lung rnams gsan bzhes mdzad /
dgon lung byams pa gling du thu kwan rin po che'i drung nas tshem bu dmar khrid gsan zhing /
gzhan yang gser khog dgon du smin grol no min han chen po nas kyang dge ba'i bshes gnyen de nyid gdan drangs zhus nas lam gtso rnam gsum gyi khrid /
'jigs byed dpa' bo gcig pa'i dbang /
sgrol ma dkar sngo gnyis /
dam can rdor legs /
phyag rdor drag po gsum sgril rnams kyi rjes gnang stsal ba'ang gsan /
de ltar chos kyi dgos don rgya cher bsgrubs te gdan sa chen po sku 'bum nas phyag bteg mdzad de rang yul du phebs /
rdo rje 'chang paN+Di ta sku zhabs rin po cher mjal kha zhus nas dben gnas de ka rang du bzhugs /
de nas kyang gsang chen nye lam rim pa gnyis kyi rnal 'byor la nyams bzhes gtso bor mdzad pa yin zhing de'i tshul yang rje rin po ches /
ches shin tu nas kyang myur bar rdo rje 'chang gi go 'phang mngon du byed 'dod na bde gsang 'jigs gsum ya ma bral bar bsten dgos te /
zhes sogs rgya cher gsungs pa'i dgongs pa bzhin dpal gsang ba 'dus pa 'phags lugs /
bde mchog lus dkyil /
dpal rdo rje 'jigs byed lha bcu gsum ma dang dpa' bo gcig pa rnams kyi rnal 'byor la thugs skyong gnang ba yin zhing /
gzhan yang gsang bdag 'khor lo chen po dang rta mgrin gsang sgrub kyi bsnyen sgrub la 'grus par mdzad /
de skabs gtso cher bde 'jigs gnyis kyi nyams bzhes dang thabs shes gcod kyi thugs dam rgya cher gnang ba rnams ni rje nyid kyi bka' las thos /
de ltar lo mang po'i bar bcad rgyar bzhugs nas thun bzhi'i rnal 'byor la rtse gcig tu gnas par mdzad do / /
de nas skabs shig skyabs mgon rdo rje 'chang paN+Di ta rin po che nas mkhan po bla ma ta'i gu shri sprul sku rin po cher /
nyid nas me rgen rab 'byams pa @# / /
bla ma lags la lam rim 'dra bka' chos zhig zhus na legs tshul gyi bka' gnang zhing /
mkhan po ta'i bla mas kyang rje 'di'i sku gsung thugs kyi yon tan rnams gang ci'i thad nas theg pa mchog gi dge ba'i bshes gnyen du 'os par dgongs nas dad gus chen pos de 'phral nan gyis zhus par brten /
rje 'di pas dgyes bzhin du zhal gyis bzhes te dga' ldan chos mdzod gling du ta'i bla ma /
bka' rams pa dge ba'i bshes gnyen du ma dang bcas gdan sa chen po'i gra dmangs la zla ba gcig gi ring byang chub lam gyi rim pa'i dmar khrid bgrod pa'i myur lam /
'jam dpal zhal lung gnyi ga'i myong khrid man ngag zhal bzhes dang bcas pa dgyes bzhin du stsal /
mjug tu dgon phyi nang gi khor yug rnams su byi dor dang chag chag legs par byas nas /
bsnyung gnas lha khang du gdugs dang rgyal mtshan ba dan bla bre sogs tshar du dngar pa dang /
mchod pa'i sprin chen bsam gyis mi khyab pa spros te /
bla ma rin po che'i bzhugs khri yang me tog tsam pa kas brgyan pa dang me tog bcal du bkram pa sogs sems mchog rin po che skye ba'i rgyu rkyen phun sum tshogs par bgyis nas /
dge bskos spos ring bzung ba dang rgya gling 'bud pa sogs bkur sti chen po dang bcas bla ma rin po che gdan drangs zhus te bzhugs khrir phebs pa dang /
dge tshul slong rnams chos gos tshul dang mthun par gon /
gra dmangs gzhan rnams kyang gos gtsang ma gsar pa gos pa sogs rten 'brel bsgrigs par byas te 'du khang du 'tshogs pa dang / /
de nas thog mar bla ma rin po che nas sems bskyed kyi phan yon spyod 'jug sogs kyi lung 'dren dang bcas rgya cher bshad par mdzad /
sems bskyed dngos gzhi la se ra rtse dge bshes rin po che'i phyag len ltar shin tu rgyas par gnang /
yab rje'i thugs bskyed dbyug gus bsnun pa las / /
zab rgyas chos kyi rdza rnga'i sgra chen gyis / /
skal ldan gdul bya'i ma rig gnyid slong zhing / /
bdud sde'i snying la skrag dngangs ster bar gyur /
der bla brang nas bla ma rin po che 'di la zhing khams rgya mtsho'i bkod pa tshom bus spras pa /
sgom zhwa spus legs /
kha btags rtser son /
dkar yol bcud sna tshogs kyis bkang ba dang /
ta'i bla ma sogs dge 'dun dmangs la sems bskyed mdzad pa'i rten lha dar dri med /
tshogs su mang ja /
sku 'gyed sogs spams che ba gnang /
de ltar skyabs mgon thugs rje can sku zhabs rin po che nas bstan pa'i rtsa ba 'chad nyan gyis tshugs dgos shing /
lhag par yang phyogs 'dir mdo sngags yongs rdzogs kyi lam stan thog gcig tu nyams su len pa'i thabs dam pa /
srid pa gsum na dkon pa'i nor mchog skyes bu gsum gyi lam rim @# / /
'di nyid bshad nyan gyis spel na bstan pa dang skal ldan gdul bya mang po la phan pa gong na med par dgongs pa 'ba' zhig gis thugs bskyed rba klong ches cher g.yos te rje 'di la gzigs pa bla na med pa mdzad nas snga phyi rim par dgon pa'i gra pa sbyi sger rnams la chos kyi bka' drin stsal dgos kyi zhal ta mang du gnang ba dang /
rje 'di nyid kyis kyang bka' bzhin du thugs dgongs dang mthun par bsgrubs byung bas sku zhabs rin po che nas bstan pa dang sems can gyi don rlabs po che mdzad pa la dgongs pa de ka yin par ma zad /
rje 'di gdan sa chen por bka' chos gnang ris kyi skabs kun tu yang dbyar sos sogs kyi dus yin na bsil khang /
dgun dus sog gur du bzhugs su bcug nas bla slob tshang mar gsol chas dro chas gnang ba dang /
gzhan yang gdan sa chen po rang la yang bca' yig gsar rtsom gnang zhing rgyun par dge 'dun rnams thugs mthun khrims gtsang ba'i ngos /
blo gsar pa rnams thog mar chos spyod sogs 'don cha'i rim pa sbyang ba dang de nas skyabs khrid /
bla ma'i rnal 'byor lam rim blo sbyong dang bskyed rdzogs sogs la chung rim nas 'bad dgos shing /
zhar byung tha snyad rig gnas la yang slob gnyer byed dgos sogs gdul bya so so'i dbang po dang 'tshams pa'i sgo nas rang rang gi dge rgan rnams la sprod par mdzad pa sogs dang /
khyad par sku zhabs rin po che rang nyid nas dgon pa'i gra dmangs la thun drug gi rnal 'byor /
bla ma mchod pa /
lam rim blo sbyong bskyed rdzogs sogs kyi lung khrid /
rgyud dang rgya gzhung mang po /
rje rin po che dang? yongs 'dzin paN+Di ta /
lcang skya sku gong ma rim byon gyi gsung 'bum sogs bod gzhung brgya phrag mang po'i lung /
rgyud sde bzhi ga'i dbang rjes gnang bgrang las 'das pa rnams bka' drin du stsal bzhin pa 'di dang /
gdan sa chen po 'dir rdo rje 'chang lcang skya mchog sprul rin po che lan gsum gyi bar du gdan drang zhus par mdzad de bla ma rin po che 'di sogs chos gsan mkhan stong phrag gcig grangs bcad la 'khor lo bde mchog lu i pa /
spyan ras gzigs kyi dbang sogs zab chos du ma zhabs bskul gnang nas dbang phyogs kyi gdul bya rnams chos kyis tshim par mdzad pa dang /
khyad par dga' ldan theg chen bshad sgrub gling bzhengs te mtshan nyid gra tshang gsar du tshugs par mdzad pas mtha' dbus kyi blo gsal ngang? mo'i tshogs rnams lung rigs kyi 'dab zung brkyangs te legs bshad sgra dbyangs rgya mtsho brgyud mar sgrogs bzhin pa 'di ni /
sku zhabs paN+Di ta rin po che nyid kyi thugs bskyed smon lam gyi mthu ches cher brtas pa kho na la brten pa yin zhing 'dir zur tsam mos pa dag ni rnam thar gyi che shos kyang yin par sems te /
ji skad du /
@# / /
mdzad pa kun las gsung gi ni / /
mdzad pa mchog yin zhes gsungs /
de lta bu'i bka' drin 'di ni rang cag rnams kyis bskal pa khri phrag du mar yang gzhal du med cing dpag par dka' ba'i gnas so / /
rgyu mtshan de'i phyir na gang gi drin gyis 'tsho ba mang po dag gis bka' bzhin sgrub pa'i mchod pa la brtson pa dang nyin mtshan kun tu gsol ba 'debs par rigs so / /
rgyas par ni rnam thar chen mor gsal zhing 'dir de tsam las ma spros lags /
gang gi thabs mkhas thugs rje'i shing rta yis / /
nyer drangs 'phags tshogs nyin byed shar ba'i tshe / /
dbang phyogs mtha' dbus gus ldan padmo'i tshal / /
bzhad pas nor 'dzin bu mo skal bzang thob /
da ni dkyus la 'jug par bya ste /
dben pa'i gnas der lo du ma'i bar gtso cher dpal gsang ba 'dus pa'i thun bzhi'i rnal 'byor la gnas pa dang /
gzhan yang 'jigs byed 'khor chen rnams kyi rim pa gnyis kyi thugs dam skyong ba'i mu nas bar skabs rnams su yi dam de dang de dag gi dkyil 'khor sgrub mchod dang 'brel ba'i bdag 'jug dang tshes bcu sogs dus mchod kyang ma chag par mdzad /
thun mtshams rnams la rdor sems sgom bzlas dang /
dam tshig rdor bzlas /
za byed mkha' 'gro sbyin bsreg /
phyag maN sogs bsag sbyang gi gnad la 'grus tshul mdzad pa'ang bsam gyis mi khyab po / /
de lta bu'i nyams bzhes kyi rim pa phal cher lo star zla ba ngo drug nges can dang /
lo mtshams kyang mang du gnang /
de skabs dge slong rgya mtsho sogs don gnyer can mang po zhig la tshem bu dmar khrid rgyas par gnang /
dge slong rgya mtsho de yang bla ma rin po che'i bka' bzhin tshe hril por 'di la nyams len chig dril du byas pas phyis 'da' khar nged bla ma'i bka' drin la brten nas man ngag 'di ka'i 'pho ba rgyag ste ri bo gru 'dzin du skye rgyu red zer skad /
sngar ltar thun gyi gseng bar rnams su blo gsal dpyod ldan 'ga' la lam rim blo sbyong bskyed rdzogs sogs kyi mdzub khrid gnang /
de skabs dad ldan mang po nas dngos 'bul byung ba rtsis btab byas pas dngul srang brgyar nye ba tsam yod lugs nye gnas dge slong brtson 'grus nas bla ma rin po cher zhus tshe zhal nas /
snying po med pa'i sgyu ma'i nor rdzas gsog 'jog byas nas ci zhig byed| dbus phyogs su rgyal dbang yab sras sogs la dbul rgyu yin gsung bar /
dge slong nas /
bla ma rin po che lags /
'di la gzhi byas nas dad ldan rnams la dge bskul 'dra byed na legs sam zhus par /
des na dbul sdud la 'gro dgos gsungs nas khal rta sogs bsgrigs te 'khor nyung shas bcas ho sho'i sa cha bskor nas sbyin bdag che phra tshang mar dge bskul mdzad /
thog ma rang la khyA ha ya gr-i wa'i nang la phebs @# / /
nas dge bskul gsung bar /
khong blun po yin kyang 'jig rten gyi shes rigs dga' mo yod 'dug pas /
bla ma'i dge thebs la nged kyis rta nor bcu /
dngul srang brgya 'bul rgyu yin don la de tsam 'bul rgyu min 'di ltar byas na mi mang gis 'gran 'dod byas nas 'bul ba yags po yong /
'di ltar ma byas na 'bul ba tshan chen po mi yong zhes sha tsha'i drangs gtam zhus skad /
de nas rje 'di nyid dpal gsang ba 'dus pa'i rim gnyis kyi thugs dam la zhugs nas lo ngo drug gi bar sku mtshams mdzad de phyag g.yog 'ga' re ma gtogs gzhan dag dang zhal 'dri gsung byon tsam yang gtan ma gnang /
ljags bzlas la gsang 'dus kyi rtsa sngags /
yi ge brgya pa /
dam tshig rdor bzlas 'bum phrag brgya sogs brjod kyis mi lang /
de nas dbus phyogs su rnam dkar sgrub thebs Ar+ya paN+Di ta sku zhabs rin po che'i mdzod nas bdag rkyen rgya cher mdzad cing /
dgon pa'i gra dmangs so so nas 'byor 'khos dang bstun pa'i zhal 'debs spam mtho ba phul /
nom chi pes ze yum sras /
nang so chos dar /
ja khi rag chi tshe ldan /
kho sho thun mong nas phul ba khyon bsdoms rgya dngul srang chen sum stong lhag tsam byung tshul zhus pas /
'od rgyal dbang rin po che yab sras /
rdo rje 'chang sa ma ti pak+shi /
r+wa sgreng khri chen rdo rje 'chang /
se ra rtse dge bshes sprul sku rin po che sogs dang /
se ra byes gra tshang /
lha ldan smon lam sogs su mang 'gyed ci rigs gtong dgos gsung /
de 'phral sku mtshams grol /
dgon chen la zhabs thang du phebs nas paN+Di ta sku zhabs rin po cher mjal kha zhus te /
dgon gsar la gzigs rtog dang rin chen gnyis pa las bskrun pa'i jo shA kya rnam gnyis mjal /
sku gsung thugs rten rnams la snyan shal sogs mchod sprin bstar bar mdzad /
sku zhabs rin po che'i zhal nas /
dgon 'di kha'i gra dmangs rnams la lam khrid blo sbyong sogs dang khyad par dpal gsang ba 'dus pa'i dbang rgyun deng sang phyogs 'dir dgon par ma zad /
bla ma nyid rang nas yi dam 'di'i ljags bsnyen sogs mthar phyin pa zhig gnang ba bcas nyams su len mkhan yang mang du 'byung shas che gnang rogs gsung ba dang /
bka' 'gyur pa chos rje ngag dbang bzod pa /
chin su tsug thu chos rje thon blo bzang /
gu shri ye shes 'jigs med /
thon gu shri blo bzang bzod pa /
tem chi rig grol sogs lo ngo gsum gyi bar sngar nas zhus yod par brten /
rje 'di'i zhal nas /
spyir kho bo cag nas 'di tsam dka' dka' ltar byas pa gsang chen rdo rje theg pa'i lam 'di nyid 'jig rten du sangs rgyas 'byung ba las kyang dkon pas chos kyi che ba 'don lugs yin /
slob ma khyed rang rnams kyi don gnyer byas tshul mi dman zhing /
lhag par sku zhabs rin po che nas @# / /
bka' gnang ba dang /
sngar dge bshes rin po che dbang chen 'di gnang ba'i mjug thog yon phul ba'i skabs bla ma nyid nas lha dar dri med zung gcig gnang ba la /
de ltar rmad byung lam gyi mthar thug 'di / /
tshul bzhin sgrub la bar chad med pa dang / /
phyogs dus kun tu dar zhing rgyas gyur nas / /
'gro kun thabs mkhas 'di yis sgrol bar shog /
ces gsung ba rten 'brel yags po byung ba zhig yin pas de khyed rnams la dbul rgyu yin gsung /
de nas nyin zhag du ma'i bar dkyil 'khor sgrub mchod dang sbrel nas bdag 'jug mdzad de lha babs dus chen dang bstun nas dpal gsang ba 'dus pa'i dbang chen nyin gsum gyi bar te /
nyin dang por sta gon /
gnyis pa la bum dbang rdzogs par gnang /
gsum par slob ma rnams lhan rgyas par dkyil 'khor sgrub mchod dang tshogs 'khor rgyas par mdzad pa'i thog nas dbang phyi ma gsum mtshams sbyor gyi bshad pa 'byams klas pa bcas stsal nas lha tshim par byed pa'i rgyas pa sbyin bsreg /
lhag chad kyi nyes pa zhi bar byed pa'i zhi ba'i sbyin bsreg rnams rgyud dang grub chen gyi dgongs pa 'jam mgon rgyal ba gnyis pas ji ltar bkral ba ltar phyag len du thebs par mdzad do / /
de nas rdo rje slob ma rnams la bla ma lnga bcu pa /
sdom gsum so so'i bslab bya /
thun drug gi rnal 'byor /
rdor sems bsgom bzlas /
dam tshig rdor bzlas /
mkha' 'gro'i sbyin bsreg tshogs kyi 'khor lo rnams kyi khrid /
'dus pa'i bskyed rim dag rim gyi steng nas dmar khrid du stsal /
der tshogs grol khar 'dus pa'i bdag mdun gyi lung gnang nas nyams len la 'bad dgos kyi zhal ta gnang /
lo de ka'i dgun gyi ring la bka' 'gyur pa sogs so so nas bsnyen mtshams byas te /
der rtsa sngags dang snying po 'bum phrag re /
yum sogs 'khor sngags rnams khri tsho re /
phreng sngags khri tsho re /
ye shes 'beb sngags 'bum phrag re song zhing mjug tu tshogs kyi 'khor lo re bskor ba yang byas nas sa ga zla ba'i rnam gsum 'dzom pa'i dus chen dang bstun so so nas bsreg rdzas rnams sta gon byas te bka' 'gyur pa chos rjes dbus kha skong gi bsreg blug rgyas par phul te dkyil 'khor sgrub mchod dang bdag 'jug len pa sogs byas nas bla ma rin po che'i sku mtshams grol khar thams cad nas tshogs rdzas dang kha btags maN+Dal phul bar /
bla ma rin po che shin tu dgyes pa'i rnam pas zla ba gcig tsam gyi ring thugs dam nyams bzhes kyi gseng bar rnams su dkyil thig lha sku'i thig tshad dang /
dpal gsang ba 'dus pa'i blos bslang shing bu sogs kyis phyag bzo mdzad de de la phyogs mdog gis tshon bsgyur /
rgyan rnams kyang shog bus dpe mdzad nas dmar khrid du gnang /
'dus pa'i bskyed rim gsang chen @# / /
myur lam gyi steng nas rtsi bzhag gnang zhing /
gzhan yang mkhas grub rje'i bskyed rim chen mo /
rgyal dbang dge 'dun rgya mtsho dang rje btsun 'jam dbyangs bzhad pa'i bskyed rim sogs kyis brgyan nas stsal bas gsang chen nye lam gyis smin par mdzad do / /
de skabs dbus phyogs su mi sna gtong skor sku zhabs rin po che la zhus par rje 'di pa'i gcung drung yig mi pham bshes gnyen can gtong chog gsung /
de 'phral thu sa lag chi thu shi thu no yon 'gyur med bsam grub nas kyang el chi'i gdong rnam dkar bsgrub ched dngul srang nyis stong tsam dbul rgyu bcas rta khal sogs mi snar sprod nas brdzangs /
de nas bla ma grub pa'i dbang phyug 'dis don med skye bo'i rgyu 'grul mang pos dben pa'i gnas de kar gtso cher dpal rdo rje 'jigs byed dpa' bo gcig pa'i rim gnyis kyi thugs dam skyong nas bcad rgyar bzhugs /
rta'i lo lab rtse gsar du btsugs nas or kil thu zhes pa'i ming btags te mchod gsol tshul ldan mdzad nas sbyin bdag che phra mang du 'tshogs nas dkar spro dmar spro /
rta rgyug /
gyad kyi rtsal 'gran cing che ge'i ston chen rgyas par byas /
spre lo gangs ljongs su rnam dkar sgrub mi 'byor mdun rgyal ba yab sras nas /
rten gsum spos snam sogs spam mtho ba dang /
'bul chen bteg mi rnams la gsol ras dang cho lo gnang ba'i srol yod pa thugs la dgongs nas bla ma rin po che nas no mon han dang /
paN+Di ta ci rigs /
dpon thu sa lag chi nas thu shi thu'i cho lo zhus par /
gong sa mchog nas /
bla? dpon gnyis char la dar chen rgyas pa'i mdangs ldan la bsngags brjod shin tu che ba'i bka' shog rin po che phyag tham padma rA ga'i gzi 'od 'bar ba yod pa dang lhan cig par bla ma rin po che la khe che yeng kus chos rje dang /
dpon la bod la rtsis yod ltar jo rig thu nang so'i cho lo sogs bdag rkyen bla na med pa mdzad /
gong sa mchog nas gnang ba'i yig chung du /
cho lo'i skor slar dran bskul zhus bstun gnang chog ces phebs mod don du gnang mi chog pa'i rgyu mtshan snga dus shig gong ma chan lung chen po nas rgyal ba yab sras la /
ho thog thu /
no mon han /
paN+Di ta'i cho lo nged kyis ster srol yod ces phebs /
de phyin rgyal ba yab sras nas mkhan po dang /
chos rje /
nang so /
jo nang gi cho lo tsam las gnang gi med pa da lta'i bar du 'di bzhin yin /
skabs de nas sngar mus bzhin thun gyi gseng bar rnams su gdul bya dbang po rab 'bring tha gsum rang rang gi skal ba dang 'tsham par dam pa'i chos kyi bgo skal mtha' yas pa zhig rim par bka' drin du stsal pa phal mo che phyogs gcig tu brjod na /
rnam dpyod kyi rtsal ldan gu shri 'jigs med ye shes sogs la tshad ma sde bdun yid kyi mun sel /
blo rtags /
lam rim che chung /
@# / /
'jug pa'i TIk chen rnam bshad dgongs pa rab gsal /
dbyangs can sgra mdo rtsa 'grel sogs /
rdo rams pa ngag dbang sogs la 'dus pa'i bskyed rim dang dkyil thig blos bslang bcas dmar khrid du stsal /
rab 'byams pa chos ldan /
dbu mdzad 'jigs med /
gu shri legs 'byor /
gu shri shA sa na /
grags dbang /
ye tshul sogs don gnyer can du ma la lam rim che chung /
lam rim kun mkhyen bde lam /
'jam dpal zhal lung /
bgrod pa'i myur lam /
blo sbyong legs bshad kun 'dus /
blo sbyong nyi zer /
thog ma'i blo sbyong /
po to pa'i tshig lab rid mo /
bka' gdams gsung thor /
bden bzhi dang rten 'brel rnam bshad /
phung po lnga'i rab 'byed rtsa 'grel /
drang nges rnam 'byed /
sum rtags /
sgra'i bstan bcos kA la pa rtsa 'grel /
sdeb sbyor rin 'byung /
mngon brjod mkhas pa'i rna rgyan /
ngag sgron za ma tog /
sman gzhung rtsa bshad gnyis sogs mdzub khrid kyi tshul du gnang /
ye tshul sogs la skar rtsis kyi skor byed grub dang gza' lnga dus sbyor zhag gsum rnam dbye sogs dang /
nag rtsis zhe bdun ma /
bcu gsum ma /
lany+tsa na wa rtu la hor yig sogs sna tshogs /
gzhan yang brgyad stong pa /
de'i 'grel chen /
rgyan rtsa 'grel sbyar nas bshad khrid du gnang ba dang /
bsag sbyang gi gnad bsdus pa yan lag bdun pa /
byang chub gzhung lam /
blo sbyong gzhan phan nyi ma /
mdzad pa bcu gnyis /
dbu ma rtsa ba shes rab /
mdo sde rgyan /
spyod 'jug sher le /
mtshan bzang dpe byad rnams kyi khrid sogs mtha' klas pa zhig gnang /
gang thugs lha lam mjos? byed mkhyen brtse'i sprin chen las / /
zab dang rgya che sbrang rtsi'i char rgyun rtag phab pas / /
dbang po'i zhing sar yangs dog khyad par ma mchis mod / /
gdul bya'i phan bde lo thog bskyed par mtshungs 'di rmad /
skabs shig dge slong blo bzang sogs la dpal rdo rje 'jigs byed lha bcu gsum gyi dbang chen sta gon dang bcas pa sogs zab chos rnams bka' drin bskyangs /
yang skabs shig yig mkhan rnams la zhal ta gnang nas rgyud bla thogs 'grel /
phung po lnga'i rab 'byed kyi 'grel pa slob dpon blo gros brtan pas mdzad pa /
pra ka ra Na sde brgyad /
brgyad stong 'grel chen sogs 'grel pa nyer gcig /
bslab bsdus /
dbu ma rigs tshogs drug /
mdo kun las btus pa /
sa sde lnga /
sdom rnam gnyis /
sgom rim gsum /
tshad ma mdo rtsa 'grel gnyis /
sgrub thabs mdor byas /
mdo bsres sogs rgya gar gyi mkhas pa tshad ldan mang po'i gzhung /
gzhan yang rang phyogs kyi rtsod med mkhas pa rnams kyis rgya gzhung de dag gi dgongs pa bkral ba'i pu sti ka mang po bzhengs snang /
skabs shig nang so chos dar sogs la dpal gsang ba 'dus pa'i dbang chen stsal /
de skabs @# / /
dben gnas de kar bla ma grub pa'i dbang phyug de la dad ldan rnams nas u sger la rdo sogs kyis r+wa skor brtsigs te phul bar dgyes pa'i rnam pas bzhes nas der byams pa'i chos sde lnga bzhengs tshar ba dang dus 'grigs byung bas r+wa skor gyi ming la byams pa chos ldings su btags /
skabs der a skya sprul sku rin po che gdan sa chen po nas phebs pa'i lam zhor gzims chung u sger du gdan drangs zhus /
khong gis r+wa skor la rab gnas kyang mdzad /
chos kyi gsung gleng mtha' yas pa gnang /
de nas bka' 'gyur pa chos rje /
tho yon 'jigs med /
nang so chos dar chos slob ma lnga bcu skor la dpal rdo rje 'jigs byed dpa' bo gcig pa'i dbang chen rgyud dang grub chen gyi dgongs pa ji lta bar bka' drin du bskyangs /
skabs shig slob ma 'ga' la dge ba'i bshes gnyen chen po dge legs chos 'phel gyis mdzad pa'i lam rim sbyor chos drug gi 'don cha dbyangs 'dur ma gsar bsgrigs gnang skabs sgrub khang sog gur gyi rgya mthong nas 'ja' tshon kha dog sna lnga pa zhig shar te bla ma grub pa'i dbang phyug 'di'i bzhugs khrir zug pa yun ring ba zhig gi bar ma yal ba nye gnas kun gyi mthun snang du grub /
bla ma rin po cher 'di ci'i ltas yin zhus pas zhal nas /
bla ma dang chos kyi byin rlabs kyis rtags mtshan mi yong ba'i nges pa med /
'on kyang gzhan la sgrog mi dgos kho bo'i drin can rtsa ba'i bla ma dge bshes rin po che des mdzad pa'i sbyor chos tshigs bcad ma 'di dpe rgyun shin tu dkon pa /
sku zhabs rin po che'i bka' drin gyis rnyed pa yin gsung snang /
gang gi gsang gsum yon tan gat+pu ra / /
ha cang sbas pa'i ga'u kha sbyar la / /
'bad pas dam por bcad kyang bsnom bya'i dri / /
skal ldan phyogs kyi bu mos tshor nas gda' /
de ltar bla ma grub pa'i dbang phyug 'di nyid lo bcu'i ring dpal rdo rje 'jigs byed kyi rim gnyis kyi thugs dam la zhugs te mthong ba'i chos la bde bar gnas pa'i bsam gtan gyi dga' ston nyams su myong bar mdzad pa'i sku mtshams grol nas /
dgung lo re gcig pa byi lor zhabs phyi kha shas dang bcas har chen sgo mang mkhan rin po che'i bzhugs gnas ri khrod du phebs /
sgo mang bla mar mjal phyag mdzad cing khong gi drung nas dbu ma rigs tshogs drug gi bshad lung /
gtum mo'i khrid sogs zab chos du ma gsan bzhes mdzad /
sgo mang bla mas /
ri khrod pa'i gra rigs rnams la dpal gsang ba 'dus pa'i dbang gnang dgos gsung ba bzhin dbang chen bskur bar mdzad /
gzhan yang chos zhus mkhan mang du byung /
der zla ba gnyis tsam gyi ring bzhugs nas dben gnas byams pa chos ldings su phebs /
de nas lo ngo gsum gyi bar sku mtshams dam por bcad de dpal gsang ba 'dus pa'i thun bzhi'i rnal 'byor skyong bar mdzad /
@# / /
de skabs bka' las /
zab mo dbu? ma'i lta ba la dpyad pa rdzogs lo byas kyang rung ba 'di bla ma dang gnyis su med pa'i rje btsun 'jam pa'i dbyangs kyi bka' drin yin /
da sprul ba'i gnas mchog ri bo rtse lngar? phyin nas rje btsun gyi gsol ras la phyag 'tshal dgos zhes rtsed mo'i tshul du gsung ba bsam gyis mi khyab pa'i rnam thar te rang re rnams la smon yul tsam du zad pa mang bas so / /
rtse lngar bzhugs skabs mi kun gnam lo gsar tshes kyi dus su dga' ba'i rol rtsed dang yo lang sna tshogs byed pa de dag gi spyod tshul dang rgyab 'gal du song ba yin gshis lo gsar dga' ba dang po tshes gcig gi nyin zhig chos kyi rtsed mo'i tshul du mkhas dbang daN+Di'i gzhung dang mthun par snyan ngag gi lam nas drangs pa'i ljags rtsom gnang ba ni 'di ltar /
na mo gu ru many+dzu g+ho Sha ya /
kun byang chub la mkhas pa'i shes rab kyis / /
kun tu gzigs pa'i go 'phang mchog brnyes pa / /
kun mkhyen rgyal ba rnams kyi yab gcig pu / /
kun tu dge ba'i dngos grub char chen phob / /
gcig tu dad cing gus pas chos nyan pa / /
gcig la ma yin bla ma kun la yin / /
gcig la log na dad kyang pho rus te / /
gcig kyang mi 'dor nges par dad gus bskyed / /
skyabs gcig bla ma lha dang dbyer med du / /
rtse gcig sems kyis yang yang gsol ba thob / /
chos gcig da lta nyid du bya snyam na / /
lha gcig dI paM ka ra'i zhal gdams nyon / /
tshigs bcad gcig las mang ba ma bslabs kyang / /
skabs thog gcig la blo yi stobs bskyed nas / /
lus rten gcig la dgra bcom thob gyur pa / /
gnas brtan gcig gi byung ba e ma rmad / /
lo zla zhag gcig sdod pa'i rang dbang med / /
grogs po'i gros gcig 'chi ba'i gros 'debs yin / /
spyod yul gnas gcig 'du 'dzi rab spangs nas / /
'jug pa'i gzhi gcig phyi ma'i chos la gtod / /
bsod nams ye shes gcig tu tshogs gyur pa / /
thabs shes zung 'jug gcig tu i 'bral bas / /
mdo sngags lam yang gcig tu 'gal mi mda' / /
nyams su blang bya gcig tu go bar 'tshal / /
tshe yi 'du byed skad cig tsam du gtong / /
zas nor longs spyod thang cig brnyan po bzhin / /
mdza' bshes gnyen mdun yud cig 'bral 'gro bas / /
nyams len snying por mdzod cig grogs po dag /
le lan bda' sa mtha' dag gcig la bda' / /
'gro la snying rje spyi snyoms gcig tu bsgom / /
blo sna 'gyur ldog ma mang gcig tu gzhol / /
chos rnams kun gyi dgongs pa gcig tu 'dus / /
zhi sgo gnyis pa med pa'i sgo gcig pu / /
thar ba'i lam bzang mtshon pa'i mig gcig pu / /
nam yang bslu ba med pa'i gnyen gcig pu / /
de nyid rtogs pa'i blo gros nyag gcig go /
bstan 'dzin skyes mchog zhabs bad? brtan gyur cig /
bstan pa rin chen yun ring gnas gyur cig /
'jig rten bde legs @# / /
chen pos khyab gyur cig /
'gro kun 'dren pa'i dpal du bdag gyur cig /
ces pa dang /
de'i phyi lo sngar ltar ljags rtsom gnang ba yang /
na mo gu ru many+dzu g+ho Sha ya /
gnyis kyi mtha' dang bral ba'i chos rnams la / /
gnyis snang 'khrul ba'i bag chags rab spangs nas / /
gnyis su yod med phyogs 'dzin gtan bral ba / /
gnyis med gsung gi dbang phyug khyod la 'dud / /
zhabs gnyis rdo rje skyil krung tshul gyis bzhugs / /
phyag gnyis thad kar mnyam par bzhag bzhin du / /
bden gnyis don gzigs byang chub mchog brnyes shing / /
sku gnyis zung du 'jug pa khyod la 'dud / /
rtag chad gnyis kyis srid par 'phyan pa min / /
nyan rang gnyis ltar zhi bas chog pa min / /
drang nges gnyis su bstan pa'i sgron me mchog /
nye ring gnyis min gsal mdzad khyod la 'dud / /
byang chub thugs gnyis 'dod dgu'i dpal gyis phyug /
rmad byung chogs gnyis rgya mtsho'i pha mthar son| |chags thogs sgrib gnyis gtan nas mi 'byung zhing / /
rang gzhan don gnyis mthar phyin khyod la 'dud / /
zhi gnas lhag mthong gnyis su sbyor ba la / /
kun tu 'ching ba gnyis las grol gyur cing / /
mthar yang mnyam rjes gnyis su byar med par / /
g.yo med dag pa gnyis ldan khyod la 'dud / /
dkar nag rtsa ba'i sems gnyis rjes 'brang ba'i / /
bzang ngan bde sdug 'bras gnyis mi 'chol bas / /
bsod nams ngal dub mtha' gnyis dor nas su / /
dpyad 'jog spel bsgom tshul gnyis sbyangs par 'tshal / /
rgyu dang rkyen gyi rten 'brel gnyis tshogs la / /
brten nas lugs 'byung lugs bzlog gnyis po yis / /
srid pa 'khor bar 'jug ldog gnyis kyi tshul / /
yang yad? bsam na rten 'brel gnyis rang gces / /
'dod pa'i khams dang gong ma'i lha gnyis dang / /
slob dang mi slob 'phags pa rnam gnyis dang / /
bde gshegs lam der bgrod pa chos gnyis gang / /
dran dang shes bzhin bsrung lugs rnam gnyis so / /
skyongs shig skyongs shig bdag gzhan mnyam brje gnyis / /
chod cig chod cig gzung 'dzin rtog pa gnyis / /
grims shig grims shig snang shas bzlog thabs gnyis / /
'bungs shig 'bungs shig bsag sbyang sbyor ba gnyis / /
lhag par mchog tu 'dzin pa'i blo spangs nas / /
lhag par dman cha bzung ba'i brtul zhugs kyis / /
lhag pa'i bslab pa gsum la rgyud sbyangs nas / /
lhag pa'i shes rab pha rol phyin rdzogs shog /
ces so / /
phyi ma 'di'i mtha'i tshig rkang bzhi ka lhag sgra'i mgo mtshungs kyis brgyan pa la dpags na phyis kyang de 'dra ba mang po zhig byung tshod du 'dug par ma zad de rigs gnang ba thos lags na'ang phal cher thor song 'dug /
rnam 'dren bzhi pa'i ma dros mtsho chen las / /
nyer 'ongs tshe ba bzhi ldan gang+gA ma / /
khyod thugs dbyig 'dzin lto bar rtag 'khyil bas / /
legs bshad rlabs phreng @# / /
zlos gar cir yang bsgyur / /
phyogsX bcu'i rgyal ba sras bcas tshom par 'dus / /
phyogs las rnam rgyal spangs rtogs 'du long gis / /
phyogsX med g.yeng zhing dus kun 'da' lags na / /
phyogsX 'di 'du 'dzis dben zhes smra ba brdzun / /
'di na yul mi rnams kyi yin lugs 'diX / /
'di snang bya bas rtag par g.yeng lugs 'di / /
'di dang phyi mar mi phan gnod lugsX 'diX / /
'di dang mi mthun khyod kyi de lugsX gang /
'phags pa 'jam dpal gyi sprul pa'i zhing mchog ri bo rtse lngar gu shri ye shes /
mchog bzad /
grags dbang sogs zham 'bring ba kha shas dang bcas phebs /
de ka'i dgon che khag rnams la phyag mchod thugs smon rgya cher mdzad nas chi phu se te sangs rgyas rabs bdun gyi dgon par bzhugs /
der sgo mang mkhan rin po che'ang phebs byung bar mjal kha dang gsung gleng mang du gnang /
sgo mang bla ma'i zhabs brtan rnam rgyal ma'i sgo nas tshe sgrub zhig kyang zhag bdun phrag gcig gi ring la gnang /
de nas sku mtshams dam por bcad de dam can chos rgyal phyi nang gsang gsum gyi ljags bsnyen bdun phrag gsum gyi bar mdzad /
zhabs phyi mchog bzang /
grags dbang sogs mngags par mdzad nas sku 'bum rgyud pa byang 'dren zhig la 'dus pa'i bdag mdun sogs kyi gar thig dbyangs gsum shin tu sbyang bar slob tu bcug nas yos lo cho 'phrul zla ba'i tshes gcig nas bzung gong gsal byang 'dren sogs chog rogs pa kha shas dang bcas dkyil 'khor sgrub mchod bdag 'jug dang bcas pa gnang ba'i thog nas ras bris kyi dkyil 'khor sgrub tshul rdo rje theg pa'i lam gyi rim pa'i dgongs pa ji lta ba bzhin dpal ldan smad rgyud gra tshang gi phyag srol ltar mdzad /
mchog bzang sogs don gnyer can 'ga' zhig gis nan tan du zhus ngor /
gnas khyad par can sogs la dgongs nas dbang chen 'di yang bskyar du gnang /
der kun mkhyen lcang skya rin po che'i bla brang gi gra pa kha shas la bde mchog lU i pa'i bskyed rim /
bla ma'i rnal 'byor dga' ldan lha brgya ma'i khrid /
lam rim blo sbyong gi khrid sogs stsal /
rgya'i lha bris pa zhig la zhal bkod gnang nas yum chen mkha' 'gro sde lnga /
chos rgyal phyi nang gsang gsum sogs lha sku chag tshad dang ldan pa mang po bzhengs /
skabs shig lcang skya rdo rje 'chang gi sku gdung rin po che snying por bzhugs pa'i mchod rten 'dzam gling rgyan gcig gi lha khang jing ha'i zer phebs nas skor tshad gzhal bar bgyis te nyi ma rtse shar nas gsol dgung gi dus ma gtogs sribs la thug gi bar zhabs bskor gnang nas /
stong mchod sogs mchod sprin bsam gyis mi khyab pa spros par mdzad /
don gnyer can 'ga' zhig la nam mkha' sgo 'byed kyi dbang yang stsal /
der mkhas pa'i dbang po rtse lnga'i ja sag bla ma bzod @# / /
ba lhun grub rin po che la 'grel pa bzhi sbrags kyi bshad khrid shin tu rgyas pa zla ba gcig tsam gyi ring nyin re chos thun gsum re'i tshul gyis gsan bzhes bskyangs /
gcung mi pham bshes gnyen sku tshe ma zin pa'i dge rtsar rgya dngul? srang zhe bcu las byang chub mchod rten zhig bzhengs par mdzad /
jing ha'i zer dngul srad bdun cus bsgrubs pa'i rnam bum chag tshad dang ldan pa khyad mtshar zhig 'jog pa gnang /
da nas dben gnas byams pa chos sdings su phebs nas sngar mus bzhin sku mtshams la bzhugs /
skabs shig gsol chas chad de zhog kha re la 'o mar 'thud gsum gyis ma gos pa'i ja khur shel ka ra'i phye ma sman thun gcig tsam btab ste gsol nas nye gnas grags dbang la khyod kyi zas skal yin zhes ku re'i tshul gyis gsung nas rgun 'brum rdog gcig gnang skad /
de kho na ltar zhag gsum tsam bsnyung bar gnas dgos pa byung ba der bka' las kho bo cag nas chos yong ba'i snga shos 'di zer kyang chog gsung ba bka' gdams gong 'og rnams kyi rnam thar lhur bzhes pa'i mdzad tshul bsam gyis mi khyab pa yin zhing mkhas pa rnams kyis bsngags pa'i me tog 'thor pa'i 'os su 'dug go /
skabs shig ha ra dal nas dge ba'i bshes gnyen rgyal mtshan ngo g.yog la dga' ldan phyag rgya chen po'i khrid shin tu rgyas pa zhig gnang /
yang nang se chos dar sogs la gsang? ba 'dus pa'i dbang chen stsal /
skabs shig tho yon lha rams? pa bsam grub rin chen nas chos 'brel zhus /
dgung lo re bzhi pa yos lo nub gcig mnal lam du ho los zhes pa'i sa'i char ri de'u zhig yod pa zhig gi mdun ngos su sman gyi 'khri shing yin snyams yal ga dang lo ma dang me tog dang 'bras bus sba ba zhig 'khrungs pa rmis gsung /
de nas mi ring par ri de'u der mtshan lam dang mthun par dang? ldan rnams la bskul ma mdzad nas khang pa rgyab ste rten gtsor sman bla /
g.yas dang g.yon du 'od dpag med /
me 'khrugs pa /
mkhan chen zhi ba 'tsho /
khri srong lde'u btsan rnams kyi sku khru tshad re dang /
gzhan yang sman bla'i sku spar khri tsho btab ste bzhugs su gsol bar mdzad nas nyin du ma'i bar lhag gnas dang sman chog rgyas pa gnad smin du bskyangs /
lo star sman chog rgyas pas gtsos bsag sbyang gi rim pa nyin zhag du ma'i bar bgyid pa'i 'dus tshogs kyi rgyun btsugs pa da lta'i bar mdzad srol ma nyams par yod /
dgun kha thun gyi gseng bar zhig la rab 'byams pa ye shes /
rdor rgyan /
'jam dbyangs sogs la gsang ba 'dus pa'i sta gon dang bcas pa mtshams sbyar gyi bshad pa mtha' yas pas brgyan te bka' drin du stsal zhing thun drug gi rnal 'byor dang rdor sems bsgom bzlas /
dam tshig rdor bzlas rnams kyi khrid rgyas pa gnang nas sngar @# / /
bzhin rim gnyis kyi thugs dam la gzhol bas dus 'da' par gyur to / /
skabs shig sangs rgyas so lnga'i sgo nas bsag sbyang byed tshul ljags rtsom gnang nas 'dus tshogs kyi rgyun kyang 'dzugs pa gnang /
de dag gi skabs su rde'u bcud len tsam la brten nas gsol tshigs bzhes mi dgos pa 'ang mang du byung /
mnang zhig bka' las /
ma dang phyogs skyong ba bcu dngos su 'od nas kho bos gtor ma zhig ster bas dgyes nas las rnams sgrub par zhal gyis bzhes te so so'i gnas su song ba rmis gzhan la ye ma labs gsung ba 'jam dbyangs chos rje'i bla ma zan yan gyi mchod rten dkar po pa sangs rgyas skyabs zhes pa rdo rje 'jigs byed lo drug sgrub pas zhal gzigs shing /
gtor ma 'bul dus phyogs skyong bco lnga dngos su byon pa /
steng gdon 'gro 'ong dngos su gzigs pa sogs yon tan mtha' yas mnga' bar bsngags pa dang mtshungs so / /
mnal lam la bsnyad btags pa ma gtogs de rnams dngos su byon nas 'phrin las tshul bzhin du sgrub par rigs te /
dam tshig dang ldan pa'i rnal 'byor pa la 'das dang ma 'das pa'i chos srung rnams kyis lus dang grib ma lta bu 'am tsan dan dang de'i dri lta bur phyi bzhin du 'brang ba chos nyid yin pas so / /
nub gcig gi tshe sgrub lang gi nye 'khor du mtshan thog thag DA ma ru'i sgra skad cig kyang ma chag par nam langs kyi bar 'khrol ba rtsad bcad pas dkrol mkhan su yang ma byung ba nye gnas kun gyi mthun snang du grub /
bka' sdod dam can chos rgyal gyi gtor 'bul ljags bsngo mdzad skabs sa gzhi di ri ri 'gul ba snga phyi rim par lan gsum tsam byung ba nye gnas rnams kyis rgyu mtshan zhus tshe /
ngos kyis gtor ma bsngos pa len mkhan ni 'ga' re yod tshod du 'dug gsung /
thub dbang rdo rje 'chang yongs 'dzin paN+Ti ta chen po dz+nyA na d+h+wa dza'i zhal nas /
kho bo'i rmi lam du /
bud med zhig na re /
khyed ma bzhugs na ngal gtor ma sus ster zer /
'u rang gi gtor bsngo byas pa rnams len mkhan yod pa'i tshod 'dug gsung ba bdag nyid chen po tshul khrims rnam par dag pa rnams kyi khyad chos so / /
rnam pa gcig tu na rje bla ma btsong kha pas gshin rje chos rgyal gyi dbyangs bzhi mdzad pa'i nub mo thugs dam pa 'ga' zhig gi rmi lam du gshin rje chos kyi rgyal bo byon nas kho rang gis dbyangs 'then pas sa dang ri bo thams cad be re re 'ong ba dang tshul mtshungs so / /
tha mal tshul bzung blo yul ma rig pa'i / /
tha mal 'dzin rnams zhal gzigs ngo mtshar zer / /
tha mal ma yin skang kyang sems phugs su / /
tha mal kho nar 'dzin rnams snying rje'i gnas /
skabs shig zhabs drung er te ma thu mkhan po bstan rgyan /
rngo rams pa ngag dbang /
dge slong mkhas mchog sogs la nam mkha' sgo @# / /
'byed kyi dbang /
bla ma mchod pa'i khrid /
lam gyi gtso bo rnam gsum gyi khrid /
brgyad stong pa'i bshad lung /
rta mgrin gsang sgrub kyi rjes gnang? sogs chos bka' ci rigs thun mtshams rnams la rim par stsal /
dgung lo re bdun thog sku zhabs paN+D-i ta rin po ches bzhengs par mdzad pa'i bskal bzang sangs rgyas stong gi sku mdun du gser zangs las bsgrubs pa'i padma 'dab ma stong dang ldan pa khyad mtshar zhig phul nas bstan pa dang sems can gyi don du thugs smon rnam par dag pas mtshams sbyor bar mdzad do / /
blo sbyong sbyor ba'i chos drug lag tu len tshul klags pas don 'grub blo sbyong gi bsngo ba dang bcas pa mdzad nas nye gnas 'od zer sogs la blo sbyong don bdun ma'i khrid gnang zhing /
de'i 'don cha sogs gsar bsgrigs mdzad de jo bo dpal ldan a ti sha dga' ldan chos kyi mdun sar gshegs pa'i dus bzang dang bstun nas dbyug pa zla ba'i mar ngo'i tshes bco brgyad nas mgo brtsams te blo sbyong gi 'dus tshogs kyi rgyun 'dzugs pa gnang /
dbang phyogs rab yangs nor 'dzin blo gros mar / /
khrims gtsang lha chu yan lag brgyad ldan 'khyil / /
bstan 'dzin rin chen dang po'i phreng ba spel / /
rgyal bstan lhun po lham mer mdzes par mdzad / /
dri med bstan pa'i dpal la mngon shar zhing / /
bka' gdams gsar rnying skya reng dmar ser gyis / /
nyer drangs thub bstan nyin byed snang ba'i gzis / /
snyigs ma'i rgud mun mtha' dag phyogs mthar bskrad / /
snang ba gdong 'dred sdig grogs dbang song ba / /
deng dus spang blang go log spyod rnams kyi / /
blo mun sel ba'i legs bshad sgron me mchog /
spor bar mdzad pas blang dor blo gros rgyas /
dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' byed nor bu'i them skas zhes bya ba las mdo sngags yongs rdzogs kyi lam la gzhan dring mi 'jog pa'i spobs pa brnyes nas dben pa'i gnas su sgrub pa la rtse gcig tu gzhol ba'i sgo nas thog mar rang rgyud smin par byas tshul bstan pa dang /
grub 'bras kyis bstan pa dang sems can gyi don rlabs po che mdzad pa'i skabs kyi rab tu byed pa ste drug pa'o / / / /
de'ang mkhas shing grub pa'i dbang phyug bla ma rin po che 'di ni 'di snyam du dgongs par nges te /
ji skad du lung rnam 'byed las /
kun dga' ra ba gtsug lag khang / /
mal stan 'tsho ba nar ma dang /
zhes sogs rdzas las byung ba'i bsod nams kyi gzhi'i gtso bo dge 'dun gyi sde 'du ba dang /
de'i gnas gzhi gtsug lag khang bzhengs pa dang /
mal stan dang 'tsho ba nar mar stob pa rnams yin par gsungs shing gnas mal gyi gzhi dang gso@# / /
sbyong gi gzhi las kyang gtsug lag khang rtsigs cing ri mor bri ba dang /
spong khang bsgrub tshul dang /
dge 'dun bsdus nas bstan pa'i bya ba byed tshul rgyas par gsungs pa bzhin /
sngon rgya gar 'phags pa'i yul du grub chen kam b+ha la zhes bya bas grub pa mchog brnyes nas bstan pa la gang phan gzigs pa na dge 'dun gyi sde 'dzugs pa las lhag pa med par gzigs nas rgyal por bsam bzhin du skye ba bzhes te bi kA ma la shI la'i gtsug lag khang bzhengs pa dang /
jo bo chen pos kyang rang gi bla ma rnams kyis gtsug lag khang mang du bzhengs te bstan pa la bya ba mdzad pa'i rnam thar gyi rjes su 'brangs nas rgya gar du dpal nA len+d+ra la sogs pa'i gtsug lag khang du ma'i zhal 'dzin mdzad de dge 'dun 'bum phrag mang po bskyangs /
bal po'i yul du'ang thang b+hi ha ra'i gtsug lag khang bzhengs te dge 'dun gyi sde dang /
mchod rgyun btsugs /
bod du byon nas kyang 'dus byas kyi dge rtsa la dge 'dun gyi gnas gzhi bzhengs pa las lhag po med pas gnas gzhi gyis shig ces nan gyis gdams pas 'brom ston pa rgyal ba'i 'byung gnas dang /
khu rdog la sogs pa bka' gdams kyi bshes gnyen mang pos rang rang gi gnas gzhi gsar du brtsigs te dge 'dun mang du bsdus nas bka' gdams lha chos bdun ldan gyi ring lugs dri ma med pa dar zhing rgyas par mdzad /
khams gsum chos kyi rgyal po tsong kha pa chen po rgyal ba blo bzang grags pa'i dpal zhes snyan pa'i ba dan srid pa gsum na rnam par g.yo ba des kyang 'brog ri bo che dga' ldan rnam par rgyal pa'i gling btab nas bshad sgrub rnam par dag pa'i dge 'dun gyi sde 'dzugs par mdzad pas /
dpal mnyam med ri bo dge ldan pa zhes lha mi kun gyi phan bde'i sman yon gcig pur gyur pa'i bstan pa 'di nyid byung /
rje bla ma tsong kha pa chen po'i thugs sras nam mkha'i skar tshogs lta bus kyang gdan sa chen po gsum la sogs pa rang rang gi dgon gnas gsar du bskrun pas zhwa ser bstan pa'i gdugs dkar po gcig gis 'dzam gling yangs pa'i khyon 'di yongs su khyab ste lus can kun gyi nyon mongs pa'i tsha gdungs sel bar mdzad pas na gtsug lag khang bzhengs pa dang dge 'dun gyi sde spel ba ni phan yon de lta bu dang ldan pa yin la /
de yang rgyal ba'i sras po zhi ba lhas /
'gro ba'i sdug bsngal sman gcig pu / /
bde ba thams cad 'byung ba'i gnas / /
bstan pa rnyed dang bkur sti dang / /
bcas te yun ring gnas gyur cig /
ces gsungs pa ltar 'gro ba rnams la mngon mtho dang nges legs kyi phan bde gang 'byung ba thams cad sangs rgyas kyi bstan pa kho na la rag lus pa dang /
de nyid mi nyams shing yun ring du gnas pa yang dge 'dun gyi sde kho na la rag lus par gsungs @# / /
pas na /
gzhi 'dul ba'i bcas mtshams rnam par dag pa la gnas nas mdo sngags kyi lam yongs su rdzogs pa la slob pa'i dge 'dun gyi sde zhig 'dzugs dgos pa dang de ltar dus la bab par dgongs nas 'di skor paN+Di ta sku zhabs rin po cher zhus par thugs bzhed ltar 'grub pa'i bka' bzang po yang stsal /
de nas don gnyer can rnams la lam rim chen mo /
thog ma'i blo sbyong /
mngon pa kun btus /
rgyud bla ma /
bslab btus /
'grel pa bud+d+ha? pA li ta /
blo sbyong nyi zer rnams kyi mdzub khrid dpyis phyin pa zhig gnang /
sngon byon mkhas pa phal ches ma 'byed pa'i / /
zab cing phra la go dka' sra ba'i gzhu / /
tshes? rab rnam dpyod rtsal gyis 'gugs byed pa / /
zla med phon skyen sred med bu gzhan gang /
de nas bstan pa'i rtsa ba so thar gyi bcas mtshams rnams gces spras su mdzad pa la /
ma gnang ba dang ma dag gzhir /
zhes khang pa dang khang chen brtsigs pa la yul gyi rgyal po la sogs pas ma gnang ba sogs spong ba'i phyir /
pes ze dpon blon bcas la kha btags rnam ldan ma dang rta re phul /
de rnams nas kyang bla ma rin po che sa cha gang du gtsug lag khang bzhengs na'ang thugs bzhed ltar rung zhus snang /
de'i ston ka rje 'di pa gdan sa chen po dge 'phel gling du zhabs thang du phebs sku zhabs paN+Di ta rin po cher mjal kha zhus gsung gleng mdzad de /
phyir phebs lam zhor la ne me khu'i sa char zhag bzhugs mdzad /
der zhabs kyis bcag ste sa gzhi brtags pas ne me khu'i chu bzang ba sa dpyad legs shing rten 'brel kyang sgo sna tshogs nas 'grigs pas der gtsug lag khang bzhengs par thag bcad /
de nas gzhi der bkra shis gso sbyong dang /
sa chog rnams phyag len ltar mdzad /
de nas lto 'phye'i thig dang rdo bteg pa'i mtha' las byung ba'i rung khad byin rlabs bgyis nas dgram gzhi gting ba'i dbu btsugs pa na sa rdo g.yam pa sogs kyang nye 'dabs nas gter lta bur thon pa byung zhing /
nang so chos dar gyis dbus dad stobs dang ldan pa'i slob ma mtha' dag nas so so'i bsag sbyang byed tshul gyi mchog tu shes nas sla chos dang khral ches su ma song bar las kyi khur len yang dag pa byas snang /
de skabs bla ma grub pa'i dbang phyug 'di sngar mus bzhin byams pa chos sdings na sku mtshams la bzhugs bzhin par blo ldan rnams la bka' chos ci rigs stsal /
spre lo dpyid dus ar las 'dzugs nas rgya'i rdo bzo shing bzo pa rnams sog skad mi shes pas phan tshun brda sprod dka' tsam byung bar /
de 'phral thu med nas yong zer ba'i bu chud rgya skad la sbyangs pa zhig glo bur du byung nas shin tu phan pa byung zhing sa rdo chu len pa sogs la 'phrul bsgyur byed pa 'dra ba zhig dbyar rangs por las byas byas nas las 'phro tshar ba dang gar song cha med du byung bas ri khrod @# / /
kyi gra dmangs k+She tra pA la'i sprul par thag bcad do / /
'di ni rje btsun pa se ra tshogs chen 'du khang ltag gi brag la chos rgyal yab yum gyi skya bris brgyab nas rdo brko mkhan ma rnyed par gtsang pa yin zer ba'i mi zhig byung nas rdo sku brkos grub bstun gsol ras gnang dgongs pa na gar song nges med byung ba dang chos mtshungs so / /
bla ma rin po che nas skabs shig phyag g.yog yar 'phel la bka' phebs te 'grel pa bud+d+ha pA li ta 'brir bcug mdzad /
gtsug lag khang rten dang brten par bcas pa'i gnas tshul dkar chag gsham du gsal ba las shes par bya'o / /
de skabs nas bzung ji srid mya ngan las ma 'das kyi bar sgrub gnas su gtan bzhugs mdzad /
bloX bzang mdun sa tshe 'phel gangs ri'i spor / /
bloX chen dpa' bo gdong lnga'i bdag po gang / /
bloX ldan seng phrug mang pos bskor lugs 'dis / /
bloX ngan bdud sde'i lag ldan 'gam par dogs /
lo 'dir rdo rje 'chang paN+Di ta sku zhabs rin po che nas sgrub gnas gsar bzhengs kyi rten gtsor yid bzhin 'khor lo'i sku thang che ba gcig /
dpal ldan a ti sha'i rnam thar thad ka gcig bcas gnang byung bar bka' las /
sku zhabs rin po ches phran la gzigs pa bla na med pas 'di ltar mdzad pa thugs rje che zhing rten 'brel shin tu bzang ba bcas dben gnas 'di'i ming yang tshe 'phel ri khrod du btags dgos /
'dir gnas pa'i dge 'dun pa rnams kyang tshe yun du 'tsho ba zhig byung snang gsung /
de'ang rdo rje 'chang sku zhabs rin po ches rje 'di pa sngar bod gangs can nas slob gnyer mthar phyin pa mdzad de gdan sa dge 'phel gling rang du zhabs bzung bkod pa'i dus de nyid nas bzung dben pa'i ri sul du mnyam bzhag gi thugs dam 'phel bzhin par bzhugs pa'i skabs kun tu gsol chas na bza' sogs mkho dgu'i mthun rkyen rnams bla brang rang nas gnang zhing bdag rkyen tshad med pas bskyangs /
skabs der khron pa rab gnas zhig kyang mdzad /
dad pa'i nor gyis phyug pa'i nang so chos dar nas tshe lha gsum gyi sku brnyan zhig phul byung bas thugs dgyes pa'i rnam pa mdzad /
gtsug lag khang la rab gnas mdor bsdus shig kyang gnang /
bka' 'gyur pa chos rje sogs chog rogs pa kha shas bcas nag po skor gsum gyi bskang bshags 'phrin bcol zhag gsum gyi bar mdzad de chos skyong ba'i bsrung ma rnams la sgrub pa'i gnas mchog tshe 'phel ri khrod rten brten par bcas pa gnyer du gtad cing gtang rag gi mchod gtor rgyas par phul thog bla ma rin po che nas 'du khang gi bzhugs khri chen mor phebs nas nang mchod byin brlabs shig kyang mdzad de /
gnyug mar gnas pa'i dge 'dun rnams tshogs pa dang phyogs nas 'dus pa'i dad ldan sbyin bdag rnams la gsung mchid @# / /
gnang ba ni 'di ltar /
'o sangs rgyas bstan pa'i snying po mthar thug pa rgyal ba gnyis pa'i mdo sngags yongs rdzogs kyi bstan pa dar pa'i gdan sa chen po dge 'phel gling 'di ni gang gi thad nas kyang bshad sgrub gong 'phel du yod pa dang /
rgad pos kyang rgas rgas su blo sems bde mor kha ton dge sbyor la 'bad pa'i khungs su byas pa thams cad sku zhabs rin po che nyid kyi thugs bskyed smon lam dang bka' drin la brten pa sha stag yin /
dben gnas ri khrod 'di'ang gra sa chen po se 'bras dge gsum gyi nye 'khor rnams su dge 'phel /
ske tshang shar nub sogs mtha' yas pa zhig gtso bo la 'khor gyi tshul du gnas pa thams cad gdan sa chen po gsum nyid la brten pa dang 'grigs lam kun spyod rnams de dang de dag gi rjes su 'brangs pa ltar 'dir gnas pa'i dge 'dun btsun pa rnams kyis kyang gdan sa chen po dge 'phel gling rang gi bca' yig chen mo nas ji ltar gsungs pa ltar lag tu len pa kho na yin /
lhag par dben gnas ri khrod 'di'i thun mong ma yin pa'i bca' yig ljags rtsom zhig sku zhabs rin po cher zhabs bskul zhu rgyu yin bas des chog mod /
skabs 'dir ser skya thun mong du khrims su bca' ba ni /
don med kyi skye bo'i rgyu 'grul mang po byed mi chog pa dang /
sha thar mig mang rtseb? /
long gtam smra ba sogs 'du 'dzir g.yeng ba dang /
thos bsam sgom sogs dge sbyor la mi brtson par sos dal du nyin mtshan 'phul thabs byed pa gtan mi rung /
rgyang grag gcig gi mtshams las grong khyim nyer mi rung /
khyad par mtshan mi mthun pa dag che phra sus kyang zhag tu sdod mi chog ces sogs bka' slob mang po dang bcas pa rgya cher bsgrags par mdzad de /
'di dag la bla ma yi dam chos srung ye shes kyi spyan ldan rnams kyis dpang po mdzod gsungs nas nang mchod myang du bcug ste dam la btags par mdzad pa de kun gyis go 'tshal lags /
bka'X drin gsum ldan byang chub rdo rje nyid / /
bka'X sdod dpal mgon srung ma dpang btsugs nas / /
bka' lung rdo rje'i tha tshig gnang tshul soms / /
bka'X las 'gongs na snying khrag 'dren par nges /
dgun kha don gnyer can rnams la gcod dbang nam mkha' sgo 'byed lan gsum tsam dang /
gdan sa dge 'phel gling nas dka' rams dge ba'i bshes gnyen rnams ched dmigs kyis yong ba la 'dod chos mang du gnang /
sbyin bdag a dya nas khur len byas te tshe 'phel ri khrod du nyin star gyi snga ja? re'i rgyun 'dzugs pa bsngags 'os su gyur /
ri khrod pa'i dge 'dun pa rnams la lam rim dang blo sbyong gi khrid /
'jam nag /
chos rgyal phyi nang gsang gsum /
rnam rgyal ma rnams kyi rjes gnang sogs bka' chos mang du gnang /
bya lo dpyid dus pas ze no yon nas gsol ba btab pa'i @# / /
ngor bla med rdo rje sems dpa'i rjes gnang /
sman bla'i 'pho ba sogs zab chos mang du gnang /
de nas sku mtshams grol te gdan sa chen po dge 'phel gling du zhabs thang du phebs /
paN+Di ta sku zhabs rin po cher mjal kha zhus /
der zhag zhe bcu'i ring bzhugs nas /
chos rje gsol dpon nyi 'od /
rab 'byams pa rdo rje rgyal mtshan /
thon gu shri /
dka' bcu gter chen sogs ci rigs la drang nges rnam 'byed /
'jug pa rang 'grel /
phar phyin /
lam rim /
bla ma mchod pa'i khrid /
thog ma'i blo sbyong sogs mdzub khrid kyi tshul du gnang /
gzhan yang dka' rams pa du ma la dbu ma'i thal bzlog dang /
gcod dbang nam mkha' sgo 'byed sogs mang du stsal nas sgrub gnas ri khrod du phebs /
sngar mus bzhin sku mtshams la bzhugs nas yar 'phel sogs la 'grel pa bzhi sbrags gnang ba'i dbu tshugs /
slob ma dge slong chos 'dzin lnga pa'i lam du song bar dpal rdo rje 'jigs byed kyi sgo nas dkyil 'khor sgrub mchod dang 'brel ba'i lho sgo zhag nyi shu'i ring gnang nas tshe 'das de nyid thar lam la bkod par mdzad /
zla ba bdun pa'i smon lam chen mo zhag bcu tsam gyi ring tshogs pa'i rgyun 'dzugs gnang /
rigs gsum spyi sgrub kyi cho ga ljags rtsom gnang nas zla ba de kha'i nyer lngar 'dus tshogs kyi zhal 'don du 'dzugs pa gnang /
zla ba brgyad par slob ma 'ga' zhig gis che ge la brten nas 'thab bkrol cung zad byung ba snyan du gsol bas khong rnams 'bod par mdzad nas sdom gsum so so'i phyir bcos kyis bshags bsdam tshul mthun pa zhig rang rang gi gzhung nas 'byung ba ltar byed du bcug pa'i thog bcom ldan 'das dpal rdo rje 'jigs byed dpa' bo gcig pa'i dbang sta gon dang bcas pa gnang nas dam tshig dang sdom pa sor chud pa'i thabs mkhas kyi mdzad pa rmad du byung ba zhig bstan pas skal ldan gyi gdul bya rnams 'di phyi kun tu 'chongs? pa dang /
sangs rgyas kyi bstan pa la bya ba 'gren zla med pa zhig mdzad /
slob ma rnams bla ma rin po che la re ltos 'cha' ba'i tshul gyis bka' bzhin du byas nas dga' dad spro gsum phan tshun 'gran pa bzhin du gyur cing phyis dam sdom la gces spras byas pas thugs dgyes pa kho na la zhugs par gyur to / /
dkar min dug chen zos pa'i yid ldan rnams la thabs mkhas thugs rjes ma bzod par / /
rnam bzhi'i dag byed gnam lcags zil pas 'du bshig slong gsod gcig char bgyis nas kyang / /
smin byed 'chi med bcud kyis gsos tshe 'tsho byed gzhon nu kun gsal dogs su bros / /
nyi ma'i bu yi zas skal 'phrog 'dis ci byed khyod la de yis ngan byas sam /
dgun kha don gnyer can rnams la gcod dbang nam mkha' sgo 'byed lan gsum tsam gnang /
ri khrod pa'i gra pa rnams la lam rim blo sbyong gi khrid sogs bka' chos du ma stsal /
khyi lo tshe? 'phrul @# / /
zla ba'i tshes bcwo lnga la dge slong brtson 'grus sogs gra pa lnga drug tsam la byang chub ltung bshags dang phyag byed tshul rgyas par khrid par mdzad de so sor phyag 'bum re'i bsag sbyang byed du bcug nas de rnams nas kyang bla ma rin po che'i bka' bzhin du bsgrubs /
de nas thar rgyan sogs kyis gsol ba btabs pa'i ngor dpal gsang ba 'dus pa'i dbang chen sta gon dang bcas pa /
gsang bde 'jigs gsum gyi rgyud kyi lung bcas bka' drin du stsal /
sku zhabs rin po che'i phyag mdzod pa blo bzang tshul khrims can la 'pho ba'i nyams khrid gnang /
zla ba drug par gnas brtan 'dul ba 'dzin pa bka' 'gyur pa chos rje sogs dge slong rnams la bka' gnang ste dbyar gnas tshugs nas 'dul ba'i kun spyod phra zhing phra ba rnams ston pa'i bcas mtshams las mi 'da' ba gzhir bzung /
zhal 'don du dpal gsang ba 'dus pa'i sgrub thabs bdag bskyed rgyas pa sogs thams cad dpal ldan smad rgyud grwa tshang gi phyag bzhes rma med pa ji lta ba bzhin gnang ba da lta'i bar tshe 'phel byang chub gling gi dge 'dun pa rnams nas bla ma rin po che'i phyag srol mi nyams par bskyangs pa 'di bzhin yin lags /
der dbyar gnas pa rnams la lcang skya sku gong ma'i gsung 'bum yongs rdzogs kyi lung dang /
sdom gsum bslab bya sogs mang du gsungs /
dbyar gnas dang dgag dbye bcas kyi sbyin bdag gi mthil dad ldan nang so chos dar nas byas /
thar rgyan sogs la rten 'brel bstod pa'i TIk+ka mdzub khrid kyi tshul du gnang /
nye gnas dge tshul bsam 'phel la 'phags pa thogs med kyi bzhed tshul bzhin rten gyi spyan sngar byang sdom len pa'i cho ga bzang spyod ma zhes bya ba'i legs bshad ljags rtsom gnang nas ri bo rtse lnga'i gnas mjal la btang ba mdzad /
de skabs ri khrod pa rnams la dkyil 'khor gyi thig tshad /
mdo kun las btus pa /
bslab btus /
sa sde lnga sogs kyi mdzub khrid gnang /
dgun kha dge 'phel gling nas gra pa kha shas kyis zhus dor 'dod chos rnams stsal /
phag lo ri khrod pa'i gra pa rnams la 'jigs byed dpa' bo gcig pa'i dbang /
mgon po dkar nag gnyis kyi rjes gnang /
thun drug gi rnal 'byor /
shes rab snying po /
'jigs byed dpa' bo gcig pa'i bskyed rim rnams kyi khrid shin tu rgyas pa stsal /
sa ga zla ba'i nang sku khams bsnyel tshul bstan par /
thon gu shri mkhyen rab gnyis la bcom ldan 'das dpal chen rdo rje 'jigs byed dpa' bo gcig pa dang gsang bdag 'khor lo chen po gnyis kyi bsnyen pa byed dgos kyi zhal ta gnang ba bka' bzhin du bsgrubs pas bsnyun tshul 'phral du dwangs nas chu 'dzin gyi rum las grol pa'i nyin byed bzhin du gyur to / /
pes ze no yon nas nyid kyi u sger thog tu gdan drangs zhus byung ba bzhin phebs /
pes ze no yon nas zhus ngor tshe dbang zhig kyang stsal /
byin@# / /
brlabs gter chen bla ma dam pa'i drung / /
dad gus dpal ldan mi rje nA tha'i mtshan / /
tshe dang ye shes mchog stsol a yu She'i / /
tshe dbang 'chi med bdud rtsi thob 'di rmad /
ri khrod pa'i gra pa dge 'dun rnams la sdom pa nyi shu pa sogs bshad bka' du ma stsal /
zla ba drug par sngar srol ltar dbyar snga ma khas blangs par thon gu shri la gnas brtan pa bgyi pa'i zhal ta gnang /
thon gu shris zhus ngor dpal gsang ba 'dus pa'i bskyed rim gsang chen myur lam gyi steng nas dang /
lam rim bde lam dmar khrid kyi steng nas khrid bka' shin tu rgyas pa zhig gnang /
dbyar gnas pa rnams kyis kyang drang nges rnam 'byed sogs mang du zhus /
dgag dbye thon rjes a pas ha thon nas zhus ngor ri khrod pa rnams dang lhan rgyas par ston chos kyi tshul du lam rim bde lam gyi khrid gnang nas mjug tu sems bskyed mchod pa bcas gnang /
dgun kha ri khrod kyi gra pa rnams la gsang sngags tshul khrims le'u'i rnam bshad /
bslab bya gnam rtse nga lding ma /
'dul ba 'od ldan snying po sogs bka' chos mtha' klas pa gnang /
dpal phyag na rdo rje'i bstod pa rmad du byung ba'i legs bshad cig kyang ljags rtsom gnang /
byi lo dpyid dus hal ha nas us dzing gung gi tho yon tA bla mas zhus ngor /
nA ro chos drug gi khrid sogs stsal /
dka' bcu gter chen sogs la gsang ba 'dus pa'i dbang chen stsal /
de skabs bcom ldan 'das rigs gsum mgon po'i sku brnyan che ba re byin rlabs kyi gzi 'od 'bar ba 'di bzhengs par sbyin bdag gi mthil nang so chos dar nas byas /
ston ka gdan sa chen po dge 'phel gling du zhabs thang du phebs /
sku zhabs rin po cher mjal phyag mdzad de 'khor lo chen po'i ljags bsnyen lo ngo gsum tsam mdzad rgyu'i gnang ba zhus par mdzad de ri khrod rang la phebs nas hor zla bcu pa'i lnga mchod chen mo'i dus bzang nas bsnyen chen gyi mgo brtsams te dpal gsang bdag phyag na rdo rje 'khor lo chen po'i rim gnyis kyi thugs dam la bzhugs so / /
dgung lo don bzhi pa glang lo'i hor zla dang po'i tshes bzang por /
paN+Di ta sku zhabs rin po cher rin chen gnyis pa'i maN+Dal kha btags /
sgrub gnas tshe 'phel byang chub gling le lag bcas phul /
dge 'phel gling gi mtshan nyid gra tshang gi gra pa brgya phrag lhag tsam la rgyan 'jug gnyis kyi lung /
yang gra pa kha shas la 'jam dpal nag po'i rjes gnang sogs stsal /
zla ba gsum par phran nas zhus ngor /
byang chub lam sgron gyi lung sogs gnang /
lnga par sku zhabs rdo rje 'chang paN+Di ta rin po che zhabs phyi nyung bsdus bcas phebs nas gsung gleng mtha' yas pa gnang /
der lha btsun gu shri ngag dbang bzod par ri khrod 'di ga'i tA bla ma dang /
ye shes 'od zer la dge bskos kyi bsgo bzhag gzhang zhing sgrub gnas la tshe 'phel byang chub gling gi mtshan dang bca' yig gsar rtsom gnang byung /
bskal bzang @# / /
sangs rgyas stong gi sku thang bzhengs bzhed pa'i thugs dgongs ltar gra pa dge slong tshangs dbyangs 'brug sgra sogs thun mong nas sbyin bdag byas te /
phyag mdzod blo tshul pas de khur yang dag pa bgyis nas mtsho bdun rgya'i lha bzo bas 'brir bcug snang /
ston dus ri khrod pa'i gra pa rnams la lam rim bde lam ston chos su gnang /
dgun kha ri khrod tA bla ma /
phran sogs gra pa rnams la jo bo'i lugs kyi sgrol ma'i rjes gnang stsal /
nye gnas ye shes yar 'phel /
phran /
bsam 'phel rnams la 'jug pa rang 'grel /
mchod rten brgyad kyi thig tshad sogs mdzub khrid kyi tshul du gnang /
skabs 'dir rnam 'dren stong gi sku brnyan rin po che gdan drangs zhus par ser spreng? gi bsu ba dang bcas te sri zhu dpag tu med pa mdzad nas zhag bdun phrag gcig gi ring nyin re bzhin brgya mchod phul ba sogs bsag sbyang rgya chen po gnang /
skabs 'dir thu sa lag chi thu shi thu no yon sku tshe ma zin par gdan drangs nan gyis zhus pas khong gi u sger du phebs nas dpal rdo rje 'jigs byed kyi sgo nas lho sgo gnad smin gnang bas mtho ris dang thar ba'i lam la bkod par mdzad do / /
phran la zhal ta gnang nas rje rang nyid kyi rtsa ba'i bla ma rdo rje 'dzin pa shI la'i mtshan can gyi 'dra sku zhig sman 'dam las sgrub tu bcug nas bka' las /
dge slong lags /
kho bo cag la dus gsum sangs rgyas thams cad kyi sku gzugs bzhengs nas ster ba ltar drin cha ba zhig byung /
nged kyi bla ma rin po che de nyid kyi gsang ba gsum gyi yon tan bsam gyis mi khyab pa zhig red gsung ste mkhas pa mgu ba'i rnam thar ro / /
skabs 'dir sangs rgyas steng gi phyag mchod bskal bzang rgyan gyi nor bu'i phreng ba ljags rtsom gnang ba'i lung yang ri khrod tA bla ma /
rab 'byams pa 'jam dbyangs dri med sogs gra pa rnams la bka' drin bskyangs /
dgun lo bdun cu don lnga pa stag lo cho 'phrul zla ba'i tshes bco lnga la kha bskang ba'i yid kyi sbyin sreg mdzad /
bsnyen chen dus thun dngos gzhi gcig la /
glo bur du chem chem gyi sgra chen po zhig grag par ci yin ltas pas /
mdun thad kyi nam mkha'i gnas su dpal phyag na rdo rje zhal gcig phyag gnyis pa g.yas pas gser gyi rdo rje bsnams pa'i sku mtshon gang tsam pa gsal zhing dwangs pa zhig dngos su byon nas rang lhar bsgoms pa'i snying gar thim byung gsung ba sogs yod de gzigs snang khyad par can mang du snang ngo / /
de ltar snga phyir gzigs snang mang du byung ba de ni kun mkhyen 'jam dbyangs bzhad pa'i rdo rje rje bla ma'i gsang ba'i rnam thar zhal 'don mdzad tshe de las gsungs pa'i sangs rgyas byang sems paN grub rnams kyi sku mdog phyag mtshan gsal bar gzigs pa dang mtshungs pas chos kyi rjes su 'brang ba'i bla ma sangs rgyas su mthong ba'i dad gus can gyi slob ma rnams tshul 'di yid yul du byas nas @# / /
dus rnam kun tu yang dang yang du rjes su dran nas gsol ba 'debs par rigs so / /
'on kyang blo'i mthu chung ba'i dman pa phal cher ngo mtshar ya mtshan du 'dzin mod mkhyen rab kyi rtsal dang shes bya'i gnas la mkhyen rgya yangs pa'i mkhas pa rnams de tsam rmad du byung bar mi brtsi bas ji skad du /
kun mkhyen phyag na padmo 'jam dbyangs dga' ba'i bshes gnyen gyis /
rnam 'dren sras bcas grangs med tshogs? rnams dang / /
lhan cig gsang gsum bkod pas dus 'da' na / /
'phags mchog paN grub 'ga' zung gzigs zhes pa'i / /
bstod bsngags mgon 'di'i che ba'i 'os su min / /
rigs kun khyab bdag dbang por mngon grub pa'i / /
dkyil 'khor rgya mtsho'i spro bsdur mnga' 'byor na / /
lhag pa'i lha sogs byin gyis brlabs so zhes / /
bsngags brjod dar dir sgrog la re ba bskyungs? /
zhes gsungs pa ltar ro / /
de ltar lo ngo gsum gyi ring la thugs dam zhal 'don dgyus ltar gyi steng du ljags bzlas la 'khor lo chen po'i rtsa sngags dang dmigs brtse ma 'bum tsho re gsung /
de skabs nas rgyal ba kun gzigs kyi smon lam ji bzhin ma zhal 'don mdzad pa'i dbu tshugs /
dge bshes ngag dbang shes rab /
phran /
dge slong stobs ldan sogs la dga' ldan lha brgya ma'i khrid rgyas par gnang /
gra pa 'ga' zhig la gcod dbang nam mkha' sgo 'byed snga phyi rim par lan gnyis tsam dang /
tshe 'phel byang chub gling gi gra pa rnams kyis zhus ngor /
tA bla ma chos rje zhabs drung blo bzang e waM /
gsol dpon sdom brtson ye shes nyi 'od /
phran /
dge bskos chos dar sogs gra ba sum cu skor la dpal chen phyag na rdo rje 'khor lo chen po'i dbang sta gon dang bcas pa gnang zhing /
gzhan yang thun drug gi rnal 'byor gyi khrid sogs rdo rje 'chang gi dgongs pa ji lta ba bzhin stsal bas gdul bya rnams skal ba dang ldan par mdzad do / /
dbang yon dbul ba rnams spyi 'jog gnang nas dkyil chog dngos grub thams cad 'byung ba'i zur 'debs bum 'jug gnyis kyi cho ga ljags rtsom gnang ba skyabs mgon sku zhabs rin po che'i zhabs brtan la ri khrod 'dir zla ba byung ngo cog gi tshes gcig la tshogs 'don du mdzad pa'i srol 'dzugs pa gnang /
'di skabs zhogs ka gcig bla ma grub pa'i dbang phyug nas shin tu dgyes pa'i nyams zhig mdzad kyin 'dug pa la dngos dang nyams snang gang yin pa mi gsal bar bka' las /
mdang kho bo cag nas rje bdag nyid chen po dang mjal byung /
sku gzhon nu'i rnam pa can zhig 'dug ste /
zhal kyi dkyil 'khor dwangs shing lta bas chog mi shes pa zhig snang gsung /
yang myur mdzad ye shes kyi mgon po phyag drug pa gzi brjid shin tu che ba zhig zhabs 'du khang gi dbu rtse dang spyi khang thog tu g.yas bskum g.yon brkyang ba'i tshul gyis bzhugs nas zhal tshur @# / /
gzigs pa zhig 'dug pa rmis gsung /
de la dpags na sgrub gnas rang gi srung ma'i gtso bo dpal mahA kA las nyin mtshan dus drug tu bstan pa'i bya ra mdzad cing 'phrin las tshul bzhin bsgrubs pa'i rtags mtshan yin par mngon no / /
dbyar dus u tsu mu chin nas dad stobs dang ldan pa gu shri bstan dar ngo g.yog bcas ched dmigs kyis lan gnyis zhu ba byung bas gdan sa chen po dge 'phel gling nas bka' 'gyur pa chos rje sogs gra pa sum brgya skor la gsang ba 'dus pa'i dbang chen sta gon dang bcas pa stsal zhing sngar srol ltar zhi rgyas kyi sbyin sreg kyang mdzad /
de skabs bka' las /
kho bo sngar 'khor lo chen po'i dbang lcang skya thams cad mkhyen pa'i drung nas zhu dus /
rdo rje 'chang nyid nas shis brjod gsung ba'i skabs /
tshangs dang lha dbang bsrung ma'i byin rlabs kyis /
zhes gsung rgyur tshangs dang dbang po 'jig rten skyong ba sogs /
phan mdzad lha yi bkra shis zhes tshig bsgyur nas gsungs pa thos la kho bos kyang shis brjod kyi tshig de dag bka' las 'byung ba zhig yin mod kyi /
'on kyang mkhas grub thams cad mkhyen pa lcang skya lA l-i ta badzra'i gsung yin pas bdag gis dbang bskur byas tshe shis brjod kyi tshigs bcad de gsung ji lta ba bzhin bgyis pa'i nub mo rmi lam du lcang skya rdo rje 'chang bzhugs 'dug par phyag dbang zhus /
zhal dgyes pa'i rnam pas bka' las /
khyed kyis shis brjod kyi tshig de bzhin byas pa shin tu legs te /
slar yang /
che ba'i che mchog ston pa bla na med / /
chos kyi nyi ma rgyal ba'i byin rlabs kyis / /
bdud dang bgegs rigs gnod pa'i dgra zhi nas / /
rtag tu dpal gnas nyin mtshan bkra shis shog /
chos nyid bden pa'i chos mchog bla na med / /
dam chos bdud rtsi bstan pa'i byin rlabs kyis / /
nyon mongs sdug bsngal gdung ba'i dgra zhi nas / /
rtag tu dpal gnas nyin mtshan bkra shis shog /
dge 'dun tshogs kyi zhing mchog bla na med / /
rgyal sras phan mdzad bden pa'i byin rlabs kyis / /
chos log sdig grogs ngan pa'i dgra zhi nas / /
rtag tu dpal gnas nyin mtshan bkra shis shog /
mi 'gyur lhun po sku yi bkra shis shog /
yan lag drug cu gsung gi bkra shis shog /
tshes kun mkhyen pa'i thugs kyi bkra shis shog /
rgyal ba'i sku gsung thugs kyi bkra shis shog /
tshangs dang dbang po 'jig rten skyong ba sogs / /
phan mdzad lha yi bkra shis gnas gyur te / /
bde legs bsam pa yid bzhin 'grub pa dang / /
tshe ring nad med bde skyid ldan par shog /
ces 'don pa bsgyur dgos gsung ba rmis /
da lam gyi dbang gi skabs shis brjod kyang de bzhin byas zhes rje 'di nyid kyis phran la dngos su gsung ba de ni /
bla ma rin po che 'di nyid grub pa'i go 'phang mthon por @# / /
gshegs pa'i rtags yang dag zhig yin pas brjed par shin tu phangs te /
phyi rabs kyi skal ba dang ldan pa'i gdul bya 'ga' res skyes bu dam pa'i rnam thar 'di lta bu la kha mig yar lta ba'ang srid pa'i phyir ro / /
skabs shig bla ma rin po che 'dis gsar rtsom zhig gnang ba'i shis brjod ni 'di ltar /
bde gshegs chos nyid rnam par dag pa yi / /
bsam gyis mi khyab bkra shis gang yin des / /
gzhal bya'i gnas kun rnam pa thams cad las / /
rtag tu bkra shis kun gyi bkra shis shog /
ces so / /
de'ang bka' las /
chos rnams kyi chos nyid bsam gyis mi khyab pa'i stobs kyis bkra mi shis pa dang rnam rtog za ba'i rigs la shis par brjod pa'i tshigs su bcad pa gcig pu 'di klog pa dang kha don du byas pa dang bris nas kyang khyim du 'chang na de dag thams cad zhi bar 'gyur ro zhes phran la dngos su gsung rdo rje 'chang paN+Di ta rin po ches gsar bzhengs gnang ba'i dga' ldan theg chen bshad sgrub gling gi lhag gnas kyi thog dge 'phel gling du phebs /
mjal phyag dang legs dbul gyi kha btags maN+Dal sogs dbul ba btegs par mdzad /
rje btsun sgrol ma'i sgo nas stong mchod bya tshul 'dod dgu'i mchog sbyin mdzad par sbyin bdag adya /
spyi gnyer sbyin pa gnyis nas zhabs tog bgyis te stong mchod kyi mchod gzhis tshugs /
u tsu mu chen nas rnam dpyod dang ldan pa gu shri bstan dar nas zhus dor spyan ras gzigs phyag bzhi pa'i rjes gnang /
snying po don gsum gyi khrid sogs bka' chos du ma stsal /
ston ka chu'i 'phrod bzhes la shi lIng kol du phebs /
der nye gnas 'ga' zhig la gsung gleng gnang ba'i 'phros las zhing gzhan du dgongs pa gtad pa'i gsung rigs mang du byon par 'dug kyang /
ji ltar ston pa sangs rgyas mya ngan las 'da' bar nye ba'i tshe dgongs pa can gyi bka' stsal ba kun dga' bos lan zhu ma spobs pa bzhin du gyur par snang /
de nas sgrub gnas ri khrod du phebs /
skabs 'dir rab 'byams pa bde yangs sogs bya khyung dgon par btang ba'i skor dang der 'bul ba sbam mtho ba zhig gnang ba sogs ni re zhig rgyas par 'dir ma bkod lags te /
'on kyang bsdus te brjod na sku 'bum bya khyung gnyis la dngul srang brgya skor dang nang mdzod brgyad /
ser de ma sum brgya sogs kyi dbul ba bskur /
de nas sku tshe 'di'i dngos kyi gdul bya tha ma dag gi don du ston chos lam rim gyi khrid rgyas par stsal /
de nas hor zla bcu pa'i nyer drug gi nyin nas sku bsnyun tshul bstan pas de nyin gsung byon ma gnang bar phyag brda kho nas mdzad par ri khrod pa rnams rtab rtab por? gyur te /
bla ma rin po che ma bzhugs na 'u cag rnams mas bor pa'i bus pa @# / /
chung du bzhin du 'gyur bas /
des na bla ma rin po che'i zhabs brtan la brtson pa ni dge sbyor gyi mthar thug yin no snyam nas /
paN+Di ta sku zhabs rin po cher skyabs 'jug dang thugs brtag zhus te phyogs bzhir drug cu pa /
sgrol ma'i stong mchod sogs zhabs brtan rgya cher bsgrubs nas zhabs pad brtan dgos pa'i gsol 'debs dang kha btags maN+Dal phul te kun gyis du bzhin du bla ma nyid la gsol ba shugs drag tu btab pas /
bla ma rin po che nas zhal 'dzum zhig mdzad nas gsung byon te bka' las /
kho bo rgad po lo nga bcu tsam la kha ton pa'i gral yang snyegs /
da na so rgas pas 'chi nad kyis thebs pa yin /
khyed rnams nas khas blangs pa'i tshul khrims la gces spras su bgyi ba gzhir bzung nas nyams len dge sbyor la 'bad de ma 'thor bar ri khrod rang du bsdad nas 'phral phugs kyi bya ba thams cad sku zhabs rin po che kho na la blo rtse gtad na legs po zhig yong gsung ba las zhabs pad brtan pa'i zhal bzhes bzang po ni ma byung /
de'i tshe nye gnas rnams kyis zhabs brtan du dmigs pa'i rim gro gang la 'bad na legs zhes nan gyis zhus pas sgrol ma'i stong mchod 'bul dgos gsung ba de bzhin tshogs 'don du bsgrubs /
skabs 'dir sku zhabs rin po che nas bka' gnang ste rje 'di'i zhabs brtan la dge 'phel gling gi tshogs 'don du bka' 'gyur gsung sgrog sogs rgya cher gnang /
de'i dus su gnam gyi gshis mi legs shing dang ldan slob ma 'ga' zhig gi rmi ltas su 'du khang chen mo'i gany+dzi ra dang ka ba bcas sa la skyil par rmis pa sogs rtags mtshan ngan pa mang du byung snang /
de nas sku gzugs kyi bsnyun bab rim par dwangs bskyed bzang yang mi rtag pa'i gsung rigs nar mar gnang 'dug par brtan /
dge 'phel gling nas bka' 'gyur pa chos rje /
ri khrod tA bla ma thon gu shri sogs gra pa rnams nas zhabs pad yun du brtan dgos kyi gsol 'debs dang phyag maN phul bar phyis kyi rten 'brel la dgongs nas ma ldog pa tsam mdzad nas zhal bzhes ma gnang /
de yang sku bsnyun tshul bstan pa nas bzung thugs dam zhal 'don rnams ye ma chag par mdzad cing hor zla bcu gcig pa'i tshes gcig gi zhogs ka nas thugs dam rang yang 'bru gsum kho na ngag gi rdor bzlas kyi tshul du gnang /
tshes pa bdun la bsnyung gzhi lci mo 'dug ces thos nas rgyal dbang thams cad mkhyen pa blo bzang bskal bzang rgya mtsho'i zhal snga nas rdo rje 'chang khri chen ngag dbang mchog ldan snga nas bsnyung yod pa mdzad pa tha ma bstan pa'i sngon tsam la r+wa sgreng du phebs par el chi mngags nas de bzhin gshegs pa'i 'phel gdung phul ba po ta la phyogs su zhal bstan nas phyag thal mo @# / /
sbyar te bzhes pa blo yul du dran nas rtogs pa mthon por phebs pa rnams la'ang dgos pa yod tshod 'dug snyam bla brang nas tA bla ma shes rab yon tan sku mdun la btang nas 'phel gdung 'khrul med zhig phul pa bzhes ma bzhes ni ma nges /
tA bla ma sogs gra pa rnams kyis bla ma rin po che nas ji ltar bka' gnang ba ltar gyi sku zhabs rin po cher skyabs 'jug thugs brtag zhus shing /
dge 'dun rnams nas sku'i rim gro mi nyung tsam zhig sgrub pa lags /
da dung bdag cag rnams nas sku'i rkyen sel gyi rim gro khor yug tu sgrub chog pa zhig dang /
bla ma rin po che nas kyang bstan 'gro spyi dang khyad par rjes 'jug nyam thag bdag cag gi mgon du zhabs pad yun ring du brtan pa'i thugs bskyed thugs rjes gzigs dgos /
ci ste bdag cag rnams bsod nams dman pa dang bstan pa la bgegs che bas dgongs pa gzhan la gtad pa bzlog thabs med pa zhig yin na /
rjes kyi bya ba spyi dang /
khyad par bdag cag gdul bya'i don du yang srid mchog gi sprul sku myur du byon te bstan 'gro'i don du rje khyed rang dang mnyam pa zhig mdzad dgos zhes nan tan chen pos gsol ba btab par /
rje nyid thugs skam pas dngos su zhal bzhes gsal bo rang ma gnang yang /
don du 'gro ba sems can mgon med pa rnams kyi mgon dang /
skyabs dang /
dpung gnyen sogs ci dang ci 'dod pa de dang der 'gyur re zhes 'doms pa dang /
rgyal sras mthu chen dag gis kyang bya dka' ba'i spyod pa rlabs po che kun la slob pa la zhum pa med pa'i snying stobs kyi go cha ches cher bgos te sems can rnams sangs rgyas kyi sa la ma bzhag gi bar 'gro ba kun gyi nyer 'tsho'i gzhi gcig pu bgyid pa dang /
de ltar nus pa yang rgyu gang gis bsgrub na /
de'ang byang chub sems dpa' rnams kyi lam gyi srog shing tu gyur pa /
pha ma sems can thams cad kyi sdug bsngal rgyu dang bcas pa ma lus pa rang la smin par bsam pa thag pa nas smon pa dang rang gi bde dge thams cad phangs pa med par gtong ba'i bdag gzhan mnyam brje'i thugs mchog rin po che sngon bskal ba mang po'i snga rol nas goms goms pa'i 'bras bu dus su smin pa las so zhes 'doms phyir /
rgyal sras zhi ba lhas spyod 'jug nas gsungs pa'i /
sems can dpag tu med pa yi / /
rnam mang nyer 'tsho'i gzhir yang shog /
ces dang /
rin chen phreng ba las gsungs pa'i /
bdag la de dag sdig smin cing / /
bdag dge ma lus der smin shog /
ces bka'i tha ma tshig rkang zung gnyis stsal /
yang bka' las /
rjes kyi bya ba che phra gang yin thams cad sku zhabs rin po che mkhyen gyi zhus pas chog /
khyed rnams nas phyogs @# / /
bcu'i gang+gA'i klung gi bye ma snyed kyi sangs rgyas kyis gsungs pa'i 'khor lo chen po'i rtsa sngags te b+ho b+ho bA na rgyun du zlos dang ngan song du mi ltung ba khag khyag red de nga'i kha chems yin gsung /
yang bka' las /
da bde ba can gyi rnam pa sems la shar gyin 'dug gsung ba ni phyogs bcu'i bde gshegs kun gyis bsngags pa'i zhing mchog bde ba can du gshegs pa'i ltas khyad par can yin te /
dpal mgon klu'i zhabs gshegs khar /
chos kyi tha ma skye med yin / /
slob ma'i tha ma zla grags yin / /
nga ni bde ba can du 'gro /
gsung ba dang /
rgyal tshab dar ma rin chen bde ba can du gshegs par gsungs pa bzhin no / /
de nas tshe dpag med kyi bstod pa nyi gzhon 'char ka ma 'then rogs bgyis gsung nas gzhogs g.yas pa 'og tu phab nas seng ge'i nyal stabs mdzad de dgung lo don lnga pa stag lo hor zla bcu gcig pa'i yar ngo'i tshes brgyad kyi skya reng dang po shar ba'i dus su mya ngan las 'das pa'i mdzad pa bstan par gyur to / /
de'i tshe rje bla ma mchog gi zhal gyi dkyil 'khor de gong cung zad sku khams bsnyel ba sogs kyis sngar las sku mdangs cung zhig chung bar yod na'ang /
de'i tshe glo bur du zhal gyi dkyil 'khor zla ba ltar rgyas par gyur te sku lus lo bcu drug lon pa'i na tshod dang ldan pa'i gzhon nu'i lus ltar gyur pa ni /
ji ltar khams gsum chos kyi rgyal po tsong kha pa chen po gang gi tshe 'od gsal chos kyi sku mngon du mdzad pa'i tshul bstan pa de kho na ltar gyur pa de yang 'di'i chos nyid yin te /
theg pa thun mong la yang /
gang gi rgyud la mthong ba'i lam skyes pa dang /
dgra bcom pa mngon du byas pa la sogs pa'i sgo nas bdud rtsi thob par gyur pa na /
dbang po yongs su gsal zhing /
bzhin gyi mdog ni dag /
phags pa'i mdangs ni dkar ba la sogs pa lus kyi mdangs sngar las gnas 'gyur ba 'byung bar gsungs so / /
des na bla ma grub pa'i dbang phyug 'di yang de'i tshe 'od gsal don dam pa'i bden pa mngon du mdzad de /
'chi ba chos kyi skur bsgyur ba'i sgo nas bar do sgyu ma'i skur bzhengs te /
bar dor longs spyod rdzogs pa'i sku mchog gi dngos grub kyi go 'phang mngon du mdzad par nges so / /
de'ang zhag bcu gsum gyi bar du thugs 'od gsal gyi dang la snyoms par zhugs /
de nas bdun phrag gnyis pa la gzod thugs dam bkrol bar sku gdung rin po che za ma tog tu bzhugs su gsol bar byas /
bdun phrag gcig gi ring ri khrod tA bla ma sogs byang chub gling gi gra pa rnams lhan rgyas par dpal gsang ba 'dus pa'i dkyil 'khor sgrub mchod bdag 'jug dang bcas pa bsgrubs /
gdan sa chen po dge 'phel gling du bla ma rin po che'i dgongs rdzogs zhag bdun phrag gcig sogs @# / /
rgya cher bsgrubs /
de nas yos lo dpyid ka cho 'phrul zla ba'i tshes bco lnga la tA bla ma sogs nas zhugs dbul tshul mthun byas /
de skabs nam mkha'i dkyil nas dkar phyogs la mngon par dga' ba'i lha rnams kyis padma 'dab ma brgyad kyi rnam pa can gyi kha char chen po babs /
sbur khang gi zhal phye bas thugs ril por byon pa dang /
gdung thal rnams bsdus nas zhib btags byas sman 'dam bsres te rigs gsum mgon po'i sku par mang du rgyab nas dad ldan slob ma rnams nas phul ba'i dngul srang bdun cu skor gyis phyag mdzod pa blo tshul pas do dam legs par byas te bzhengs pa'i byang chub mchod rten gyi snying por 'gro ba rnams kyi bsod nams kyi zhing dam par lhang nger bzhugs so / /
phyis dad stobs dang ldan pa thar pa'i rgyal mtshan nas bla ma rin po che'i thugs bzhed yod pa ltar dbyen bzlum mchod rten gzi 'od 'bar ba zhig bzhengs pa'i dkar chag ni 'og tu 'chad par 'gyur ro / /
'gro ba du ma'i 'dren pa dam pa rnams / /
zhabs kyis bcags shing chos 'khor bskor ba'i sar / /
khrims ldan rnam dag dge 'dun 'dus pa'i sde / /
mtha' klas bstan dang 'gro ba'i nyer 'tshor bskrun / /
'di snang chos brgyad smyon pa'i zlos gar ltar / /
dgongs nas zang zing 'du 'god log 'tsho spang / /
srog 'tsho'i zas gos phran po'i nyer bsdogs bcas / /
byang chub lam bzang bsgrub la rtse gcig gzhol / /
kyi hud dkyil 'khor rgya mtsho'i rigs bdag de / /
de ring skal dman bdag cag tshur mthong ngor? / /
mi mdon? dag pa'i zhing mchog gang du gshegs / /
da ni 'o skol su la skyabs su gsol /
dpal ldan bla ma dam pa yongs kyi dge ba'i bshes gnyen chen po mkhas shing dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba las sgrub pa'i gnas mchog tshe 'phel byang chub gling gi gtsug lag khang bzhengs pa sogs kyi sgo nas bstan pa dang 'gro ba'i don rlabs po che mdzad pa'i tshul dang sku zhi bar gshegs pa'i skabs kyi rab tu byed pa ste bdun pa'o / /
de ltar bla ma grub pa'i dbang phyug 'di nyid kyi gsang ba gsum gyi rnam par thar pa thun mong ma yin pa rnams ni stobs bcu mnga' ba kho na'i mngon sum gyi spyod yul las tshur mthong blo'i shed ma phye ba bdag lta bus brjod par ga la nus /
'on kyang gdul bya thun mong gi blo ngo dang ji ltar 'tsham pa'i mdzad tshul gtam du bsnyad par nus pa dag ni gong du brjod zin pa ltar la /
da ni de dag gi don bsdu na /
de'ang rje bla ma 'di nyid sku na phra mo'i dus nas theg pa chen po'i rigs kyi bag @# / /
chags yongs su sad pa'i tshul bstan nas /
mtshan nyid dang ldan pa'i dge ba'i bshes gnyen dag las dbang lung rjes gnang man ngag mtha' yas pas thugs kyi bum bzang yongs su gtams pa des kyang ma tshim par dam pa'i chos 'tshol ba la ji ltar tshong dpon gyi bu gzhon nu nor bzang lta bu gyur pas /
bshad sgrub bstan pa'i 'byung khungs bod gangs can gyi ljongs su phebs nas /
mnyam pa med pa'i blo gros dang /
bzlog tu med pa'i brtson 'grus gnyis zung du 'brel ba'i sgo nas gzhung lugs rnams la sbyangs par mdzad pas lung rigs kyi 'od stong gis thugs rab padmo rnam par bzhad pas mang thos rgya mtsho'i pha rol tu son te yongs rdzogs bstan pa'i bdag por gyur pa na /
slar yang bdag cag gdul bya'i don du phyogs 'dir byon nas ji skad du /
tshul gnas thos dang bsam ldan pas / /
bsgom pa la ni rab tu sbyor /
zhes gang gsungs pa ltar 'jig rten gyi spros pa thams cad rgyang ring du dor nas dben ba'i ri sul du gnas te gang la gsan bzhes gnang ba'i don rnams la tshul bzhin du bsam pa las rgyal ba'i bka' dang dgongs 'grel gyi bstan bcos mtha' dag la tshig sna gcig kyang 'dor rgyu med par gang zag gcig 'tshang rgya ba'i cha rkyen du 'khyer ba'i thabs su mkhyen nas gzhung lugs thams cad gdams par shar /
de nas ji ltar nges pa'i don la dpyad 'jog spel mar bgyis te thog mar bla ma'i rnal 'byor lam gyi srog tu byas nas skyes bu gsum gyi lam gyi rim pa la thugs sbyong chig dril du gnang zhing de la yang lam bzang rgyud la skye ba'i lhan cig bskyed rkyen bsag sbyang gi rim pa mdzad pa'ang bsam brjod kyi yul las 'das la /
de lta bu'i rgyu tshogs tshang ba'i nyams bzhes la bsten nas thun mong lam gyi rim pa dpyis phyin pa zhig thugs la 'khrungs tshul bstan /
de nas 'gro ba rnams mi gnas pa'i myang 'das kyi sar 'god pa'i thugs bskyed ches shin tu rings pas gsang chen nye lam rdo rje theg pa'i rim gnyis zab mo'i rnal 'byor la thugs gzhol bas dus 'da' zhing grub 'bras kyis skal pa dang ldan pa'i gdul bya rnams la 'chad pa dang rtsod pa dang rtsom pa'i sgo nas mngon mtho dang nges legs kyi lam yangs por byas pa rnams su 'du ba yin la /
de'ang 'chad pa'i yon tan gyi dbang du byas na gcig tu bstan pa dang sems can la phan par dgongs pa'i lhag bsam dri ma med pas kun nas bslangs te /
mdo dang sngags kyi gzhung lugs chen mo rnams 'chad pa'i tshe rang rang gi grub mtha' ma 'dres par gzhung bsrangs te paN grub so so'i bzhed tshul dang /
gzhung snga phyi 'brel chags su ston pas phyogs res tsam min par gzhung gi lus yongs su rdzogs pa @# / /
la go ba phul che ba ster nus pa dang /
skyes bu gsum gyi lam gyi rim pa dang blo sbyong sogs 'chad pa'i tshe bshad yams tsam dang skabs 'chol ba lta bu ma yin par dpe dang gtan tshigs dang lung dang man ngag zhal shes dang ldan par bshad pas yid rang dbang med par bskul nus pa /
bskyed rdzogs sogs sngags kyi zab chos gnang ba'i tshe skabs su gang babs kyi dmigs skor rnams ma 'dres par gsal zhing rgyas la mtha' chod pa dang bogs 'byin gegs sel gyi man ngag rnams kyang myong thog nas gsungs pas don gnyer pa dag rdo rje theg pa'i nyams len gyi snying po la bkri bar mdzad pa sogs zab pa dang rgya che ba'i dam pa'i chos kyi char chen 'bebs pa la brten nas gsung gi bdud rtsi dri ma med pa las skyes pa'i zhal slob kyi rim pa yang /
bstan pa'i dpal du byon pa'i skyes bu dam pa mkhas shing grub pa'i dbang phyug rnams dang /
lung rigs smra ba'i dbang phyug dka' rams pa dge ba'i bshes gnyen mang po /
skad gnyis smra ba'i gu shri sogs mtha' yas so / /
rtsod pa'i yon tan gyi dbang du byas na /
rang gzhan gyi mgo bskor thabs snying po med pa'i tshig 'khri skam po dang /
kho de zer na nga 'di zer snyam pa lta bu tsam ma yin par gzhung lugs kyi dka' ba'i gnas rnams su tshul gsum la brten pa'i brgal brtag dang thal 'gyur 'ga' re 'phen pa tsam gyis rgol ba gzhan gyi ma rtogs pa dang log par rtog pa dang the tshom gyi dra ba thams cad gcig tshar gcod nus pa la phyogs 'dir dpal ldan chos grags mngon sum du byon pa lta bu gyur pa zhig go /
rtsom pa'i yon tan gyi dbang du byas na /
mdo dang sngags kyi gzhung gang dang gang brtsams kyang tshig snga phyi 'gal ba dang zlos pa dang grong tshig gis bslad pa sogs ma yin par /
brjod bya zab cing brjod byed 'brel chags pas nyams su blang bde ba /
mkhas pa rnams kyis ci tsam dpyad kyang klan ka'i gnas med pa /
don dang tshig gi rgyan gyis spras shing rgyal ba'i dgongs pa dang mthun pa sha stag go /
bstan bcos rtsom pa la ches phun sum tshogs pa'i rgyu gsum ka'ang rje bla ma rin po che 'di la tshang ste ji ltar na /
ston pa sangs rgyas nas dam pa zam ma chad par brgyud pa'i man ngag dang ldan pa'i tshul dang /
rig pa'i gnas lnga la mkhas pa gnyis ni sngar bshad zin la /
yi dam lha'i rjes su gnang ba thob pa ni /
rje nyid skabs shig dbu ma'i thal bzlog gi dka' gnas brtag pa mtha' dpyod sna ma'i me tog ces pa'i bstan bcos ljags rtsom gnang bar 'bral spang thub dbang gi sku yod pa la gsol ba btab par sku de dbu gug gug mdzad de gnang ba dngos su stsal bar gsung ba ni sngon rgyal ba dge 'dun grub man lung @# / /
ri khrod du bzhugs skabs bla ma'i sku 'dra zhig la gsol ba 'debs kyin bzhugs pa na /
sku 'dra des yon yon mdzad nas don rtsa zhes pa zhig gsungs /
de'i rgyu mtshan rje shes rab seng+ge la zhus pas gsung byon pa ni sa thob pa 'dra zhig gis yin nam zhes gsungs pa bzhin shin tu ngo mtshar ba'i gnas so / /
gsang ba bsam gyis mi khyab pa'i tshul du ma zhig yod kyang 'dir skabs su ma bab pas ma spros so / /
'dir bka' rtsom gnang ba'i mtshan tho dgod par bya ste /
de'ang 'gro mgon chos rgyal 'phags pa dgung lo gsum pa'i dus rgyud brtag gnyis gsungs pa dang /
gser lding pa gzhon nu 'od kyi sras gsung chos nyin gsum mnyan nas sdebs gcig la chad lus med par skyor bas kun mkhyen chos sku 'od zer du grags pa dang /
paN chen chos rgyan sku na phra dus dbyangs can ma'i bstod pa tshig don phun sum tshogs pa thol byung du gsung ba dang /
rdo rje 'chang lcang skya rol ba'i rdo rje'i zhal snga nas dgung lo bcu gcig dang bco lnga pa'i dus gsar rtsom gnang pa ltar /
rje 'dis kyang dgung lo dgu bzhes pa'i dus gsar rtsom rgyal ba rigs lnga'i bstod pa snyan ngag gi lam nas drangs pa'i tshig sbyor phun sum tshogs pa thol byung du gsungs pas gtsos pa'i bka' rtsom rnams kyi mtshan tho rags bsdus tsam ni 'di ltar /
rgyal ba rigs lnga'i bstod pa /
zab lam bla ma'i rnal 'byor gyis bcad bsdus don gsal ba'i sgron me /
bla ma'i rnal 'byor gyi yig chung gnad don snying po /
rje btsun 'jam pa'i dbyangs gyi bstod pa gang blo ma'i rnam bshad thar lam sgo 'byed /
sngags drug dang phyag rgya drug gi dmigs pa yid la byed tshul mdor bsdus phan bde'i snang ba /
byang chub lam gyi rim pa'i dmigs rim khyer bde /
byang chub lam gyi rim pa'i dmar khrid 'jam dpal zhal lung gi mchod brjod rnam par bshad pa gser gyi lde mig /
skyabs 'gro'i dmigs rim khyer bde /
lam khrid zin bris kyi sa bcad /
bskal bzang rgyan gyi nor bu'i phreng ba /
dbu sems kyi lta ba'i skor las brtsams pa'i brjod bya'i gnas 'ga' zhig gtam du bya ba skal bzang bung ba'i dga' ston /
dbu ma'i thal bzlog gi dka' gnas brtag pa mtha' dpyod sna ma'i me tog /
'dzam gling rgyan du grags pa'i gzhung chen mo sa'i dngos gzhi bsdu ba'i tshigs bcad gzhung don man ngag thor bu /
blo sbyong sbyor chos drug gi lag len klags pas don grub /
blo sbyong bsngo ba /
dmigs brtse ma la brten pa'i bla ma'i rnal 'byor rigs gsum spyi sgrub kyi cho ga dpyid tshes kyi rim par bsgrigs pa'i chos spyod /
bye brag tu sgrub pa'i cho ga dbyar chos kyi rim par bsgrigs pa'i chos spyod /
ston chos /
@# / /
dgun chos /
'phags pa thogs med kyi bzhed tshul bzhin rten gyi spyan sngar byang sdom len pa'i chog bzang spyod ma /
theg mchog 'khor lo bzhi'i lag len snying dril rgyal sras 'jug dogs sku gsum gzhal med khang du bgrod pa'i them skas /
bskal bzang sangs rgyas stong la brten pa'i bsag sbyang sbyor ba dug ldan gyi cho ga phan bde'i snang ba /
bde gshegs so lnga la brten pa'i bsag sbyang sbyor ba drug ldan gyi cho ga phan bde'i skyid tshal /
spyi bshags phan bde'i nyi snang /
thog mtha' bar du dge pa'i smon lam gyi bsdus don /
skyabs 'gro'i dmigs rim sbyong ba la nye bar mkho ba'i man ngag mkhas pa'i yid 'phrog /
shing spel ma'i bstan bcos /
byang chub sems dpa'i smon lam chen po bcu sdud pa'i tshigs su bcad pa /
bla ma'i rnal 'byor dmigs brtse ma'i nyams len dang 'brel ba'i smon lam shis brjod /
bla ma mchog gsum gyi thugs rje bskul pa'i 'dod gsol smon lam legs tshogs lhun grub /
sdom gsum bshags pa shin tu bsdus pa /
spyan ras gzigs dang 'brel ba'i bla ma'i rnal 'byor /
smyung gnas bsrung sgrub kyi khrus chog bdud rtsi zil? mngar /
bla ma'i rnal 'byor gsol 'debs tshigs bcad /
nyad tshang hu thug thu'i mtshan sngags gsol 'debs byin rlabs myur 'jug /
dpal gsang ba 'dus pa'i bstod pa rin chen do shal /
gsang bde 'jigs gsum gyi smon lam mdor bsdus /
dpal rdo rje 'jigs byed lha bcu gsum ma'i sgrub thabs nyung du rnam gsal /
rgyal ba seng+ge nga ro'i bstod pa /
byang chub lam rim gyi snying po bsdus don /
snyan ngag gi lam nas drangs pa'i bstan bcos rgyal ba sras bcas ma /
rje bla ma'i phyi nang gsang gsum dang 'brel ba'i gsol 'debs /
sman bla'i 'pho ba klags pas don grub ma /
sman chog mdor bsdus rang la phan pa /
gnas chog mdor bsdus rang la phan pa /
thun drug gi rnal 'byor me tog phreng rgyud /
theg pa chen po rgyud bla ma'i dgongs don brjod yul du byas pa'i kA ri ka /
sku gsum ye shes lnga ldan ma /
rdor sems bsgom bzlas dang dam tshig rdor bzlas shin tu bsdus pa /
blo sbyong nyung bsdus yi ge gcig spel ma /
gnyis spel ma /
bsag sbyang gi gnad bsdus pa yan lag bdun pa cung zad spros te bshad pa /
dga' ldan lha brgya ma'i rgyud 'debs /
sdeb sbyor rjes bsngags dang mtshungs par bstod pa'i tshigs su bcad pa /
brtag thabs rnam gnyis dang lto 'phye brtag tshul gyi chog bcas /
rgyud las gsungs pa'i bgegs kyis mi tshugs pa'i thabs zab mo gnyis /
dkyil chog dngos grub thams cad 'byung ba'i zur 'debs bum 'jug gnyis kyi chog /
grub thob ril @# / /
dkar sgrub tshul phan bde'i snang ba /
bstan bsung rnam gsum gyi gtor 'bul ye shes spyan ldan gyi ye shes kyi spyan dbye /
gsol 'debs dngos grub char 'bebs /
smon lam sum cu pa /
gsol 'debs kyi snying po mi khom gnas spyong /
phyag zhabs 'khor lo ma /
bla ma skyel sogs ma /
zab lam gcod yul gyi nye rgyud gsol 'debs dang 'dod gsol sogs /
pha dam pa rin po che dang ma gcig rnam gnyis la mtshan sgra mtha' thog sbyar ba'i rgyang? 'bod gsol 'debs /
ma gcig la nongs bshags 'bul ba yum chen thugs rje bskul ba'i zlos gar /
ma gcig gi gdams pa nad par sgos su gcod dmigs gtong thabs dag bsgrigs lag len 'khyer bde /
gcod kyi gdams pa ma gcig stan thog gcig ma skal ldan 'jug dogs /
tshe ldan gyi cho ga phan bde'i char 'bebs /
gshin po rjes 'dzin shin tu bsdus pa gnad kyi sgron me /
skra sen rus bu sogs la brten pa'i sgo nas gson gshin gang la'ang sbyar chog pa'i sbyang chog bsdus pa /
spyi 'gro ltar bgegs ya gtor ma bsngo ba dang bka' bsgo ba'i cho ga /
mnol bsangs /
dus dran byed tshul yi dam chos skyong gi gtor ma gshegs brlab kyi cho ga /
rje btsun 'phags ma sgrol ma'i stong mchod kyi cho ga 'dod dgu'i mchog sbyin /
yum chen mo dang mkha' 'gro sde lnga'i bsnyen pa byed tshul mkha' 'gro'i zhal lung bdud rtsi'i zegs ma /
rje btsun ma ri khrod lo ma gyon ma'i sgrub thabs bum chog bcas /
tha 'og chos kyi rgyal po'i gsol mchod cha lag tshang ba spyi stabs gsar bsgrigs ma dang bcas pa /
glud rdzongs kyi cho ga 'chi med bcud len gyi cho ga /
'go ba'i lha lnga'i gsol mchod /
dgra lha'i 'phrin bcol /
bgegs gtor bsngo tshul shin tu bsdus pa /
gtor ma bsngo tshul shin tu bsdus pa la sogs te nges par grol ba don gnyer pa rnams la bgo skal du stsal ba yin no / /
rtogs pa'i yon tan kyang lhag pa'i bslab pa gsum du 'du bas so sor thar pa'i tshul khrims la gces spras su mdzad pa ni /
bslab pa'i gzhi chen po rnams la thog brdzis byas nas rkyen la ltos te gnang rung gi bcas rkyang phra mo 'ga' zung re la u tshugs kyis srung ba skad byad pa lta bu ma yin par thams cad cha mnyam par bsrung bar mdzad cing /
dus rtag par gsang sngags zab mo'i thugs dam gnang na'ang ji skad du /
phyi ru nyan thos spyod pa sbyong / /
nang du 'dus ba la rab dka' /
zhes gsungs pa ltar /
yul gyi stabs kyis dgun gyi grang ngar che ba'i dus ma gtogs phu dung can gyi na bza' ye ma bzhes /
sku 'gag dang sku sham /
dbu zhwa sku rags sogs 'tsho ba'i dang sa kho ba'i yo byad phran tshigs dang bcas pa rnams rang rang gi cho gas byin gyis brlab pa las @# / /
byin rlabs mi chags pa'i rigs gtan nas mi 'chang ba /
gsol tshigs kyi gong tsam gtor ma brgya rtsa gsung nas snga chab bzhes /
dkon mchog rjes dran /
byin len /
phud mchod /
'dus pa'i gtor ma byin rlabs rgyas pa gnang ba sogs dang /
mjug tu phyi chab yon bsngo bcas gnang ba thams cad sdom pa gsum gyi bcas pa dang mthun par mdzad /
gsol ja sogs thun tshod du rung ba'i rigs la dgung tshigs yol tshe rung chu 'debs pa dang /
dgongs kha dmar thag chod pa nas nam langs kyi bar ye mi mchod /
rgyun par phyag g.yog la dge tshul kho nas byed cing skabs shig nye gnas kyis gsol ja 'dren par byin len byas pa zhig bzhes 'phrol dge slong gcig gis lag reg byung ba gzigs nas de phar khyer cig gsung nas ma bzhes par 'ga' zhig gis /
ci nyes khyis bldag pa 'am zhes kyal ka byas skad /
nam gyi cha bar pa la gzims tshul cung zad gnang nas cha tha ma'i mgo brtsams pa dang bzhengs nas thugs dam la zhugs pa ma gtogs nyin mo skus mnye 'bol la brten pa dang glos phab pa ye mi mdzad pa sogs mthong thos kyi yul du gyur pa brjod kyis mi lang ste bstan pa thams cad 'gal med rtogs pa'i 'bras rtags su mngon no / /
byang chub sems dpa'i sde snod nas gsungs pa'i bslab bya phra rags rnams de bzhin du mi g.yel bar srung zhing /
skabs shig bka' las /
sha 'di rlung gnon tsam la phan pa las /
nged nas nam za res la rgyun du skyugs bro byed kyin yod gsung ba ni bla ma byams pa rin po che sku na smin pa'i dus gsol tshigs la sha btsos nas phul ba na ma dang bu'i sha lta bu'i 'du shes skyes nas bzhes ma thub par /
nye gnas kyis nas chag dang sha zhib mor byas nas phul par snang med du bzhes pa de lta bu ni bdag gzhan mnyam brje'i? byang chub kyi sems la ha cang goms che ba'i rtags so / /
yang bka' las /
kho bo cag la gting khel chog ba gzhan gang yang med mod kyi /
snga dus na tshod gzhon nu'i skabs bla ma'i drung nas sems bskyed zhus pa'i dus nyid nas bzungs da lta'i bar ja phor gang tsam zhig kyang rang don gyi bsam pas 'thung ma myong ba zhig ni yod ces phran la dngos su gsung ste rtogs pa mthon por son pa'i khyad chos su ma zad sems dpa' chen po glang ri thang pas /
gtong len sgom pa dang bral pa'i rlung tha mal du gtong ma myong gsungs pa bzhin bsam gyis mi khyab pa'i gnas so / /
rig 'dzin gyi bslab pa'i gnas rnams la dran pa dang shes bzhin dang ngo tsha shes pa dang khrel yong pa dang bag yod chen pos bsrung bar mdzad pa'i tshul rnams ni phal cher sngar bshad zin /
@# / /
ting nge 'dzin gyi bslab pa'i dbang du byas na /
thun mong dang thun mong ma yin pa'i ting nge 'dzin mtshan nyid tshang ba thugs la 'khrungs te /
sngar lam rim gyi nyams bzhes gnang skabs zla ba gsum gyi ring zhi ga nas la rtsal tu bton nas sbyangs pas sems la gnas cha cung zhig 'ongs gsung ba thos lags te khengs bskyung tsam du zad do / /
thun mong min pa mtshan bcas kyi rnal 'byor dang bskyed pa'i rim pa sku gsum lam 'khyer gyi thugs dam las skad cig kyang mi g.yel ba'o / /
shes rab kyi bslab pa'i dbang du byas na /
zab mo dbu ma'i lta ba la dpyad pa rdzogs tshul rje rang nyid kyis kyang zhal gyis bzhes te sngar brjod zin ltar ro / /
thun mong ma yin pa mtshan med kyi rnal 'byor dang rdzogs pa'i rim pa yang thugs la 'khrungs par nges te /
mya ngan las 'das pa'i gong tsam zhig /
gzhan gyis ltas na mnal tshul gnang ba ltar la ring zhig lon nas bzhengs pa'i tshe /
tA bla ma sogs nye gnas la /
kho bo gnyid mi spro ba ci yin gsung bar /
cung zhig gzims lags zhus par bka' las /
nged gnyid log pa gtan min te /
gnyid kyi 'od gsal 'dzin pa la 'khrul lam gsung ba ni sngags kyi gzhung lugs la spyangs pa rnams kyis dpyad na rim pa gnyis pa'i nyams rtog mthon par son pa'i rtags su mngon no / /
de'ang ji skad du /
ji tsam mang du thos dang lhag par gtong / /
rnam dag tshul khrims rnam dpyod shes rab kyis / /
bdag rgyud lhag par gyur pa de tsam du / /
phyi phyir khengs pa kun dang 'bral bar shog /
ces gsungs pa ltar de lta bu'i lung dang mngon par rtogs pa'i yon tan gyi gter du gyur kyang che ba'i khengs dregs dang /
rang mthong che ba sogs gtan nas mi mdzad par rtag tu dman cha bzungs nas 'gro ba thams cad spyi bor 'khur ba /
khyad par dge tshul slong su gang gis sku gam du bcar ba la'ang /
ngo bstod dang zol zog lta bu ma yin par shin tu gus pa'i tshul gyis gnas brtan dang /
btsun pa /
dge slong lags /
jo bo pa la sogs pa'i zhes sbyar ba las ming rjen po rang nas mi smos pa sogs 'dul ba dang theg pa chen po'i blo sbyong nas ji skad bshad pa dang mthun pa /
rgyun gyi zhal 'don ni DA dril 'khrol ba sogs mngon mtshan che ba zhig min pas gang gnang 'di gnang gi gsal kha cher med pa zhig yod /
de tsam gyi sku na mthon por song yang lus sems shin sbyangs kyi bde bas rgyas btab pas shing bal ltar sku lus zor yang che zhing gzi brjid rgyas pa /
sku rked mda' ltar drang ba /
skabs 'gar rkyang phyag yun ring po'i bar gnang ba la'ang sku la ngal dub kyi snang ba dang zhal dbugs 'tshang ba sogs gtan nas med pa /
yang dus 'ga' @# / /
zhig tu don gnyer can rnams la dbang rjes gnang lam rim sogs stsal nas bar bar du thugs dam gnang bas zhag kha shas sbrel par gzims long ye ma byung la /
gzhan chog rogs pa dang slob ma rnams kyis de dag gi bar skabs rnams su lto dang gnyid kyis dal gso bzhin du bsdad kyang sna sun phog shas cher byung rigs la'ang /
bdag cag sems can gyi don byed rgyu 'di lta bu byung ba re dga' gsung zhing dgyes dgyes mdzad do / /
dus rgyun par nye 'khor pa rnams sku gam du ci byed pa'ang phal cher snang la ma nges bar song zhing ched du ma dgongs ba ltar mdzad /
dad ldan gzhan gyis phul ba'i dkar mngar phye mar sogs byung tshe 'phral du phud nas dkon mchog la mchod pa phul zhing /
nye gnas dge tshul sogs dang /
dge 'dun rnams la ster ba ma gtogs phal cher mi bzhes pa ni /
dge bshes 'ban gyis /
sngar nga'i khas zas ma rnyed la /
da lta zas kyis nga'i kha mi rnyed /
zos pas kyang mi 'dzad /
'thungs pas kyang mi yog ces pa bzhin du gyur /
rgyun par sku mdun du chos 'chad nyan gyi don du yod ba las /
che gnyan su la'ang byung rgyal du mjal kha gnang gi med la /
zhal mjal mkhan 'ga' re byung ba la 'di phyir phan pa'i gdams ngag dngos shugs gang rung gis snyan par stsal ba rnams legs par dpyad tshe tshig gi nus pa che zhing yid khul nges pa zhig yod de /
gdul bya 'dul ba'i thabs la mkhas pa sogs ni blo gzu bor gnas pa sus kyang 'di'i thad nas skyon 'tshol lam snyam pa'i skabs med par ma zad /
skyon 'tshol mkhan bdag lta bu la'ang kla na ka'i gnas ni nam mkha'i padmo'i dpe zlar sog? bas zhal mjal ba tsam gyis lus sems la dga' bas khyab pa lta bu gyur pa zhig yod lags so / /
smras pa /
bloX bzang bstan pa'i mkha' la thogs med rgyu / /
mkhas btsun bzang po'i dkyil 'khor rab rgyas pa / /
lags bshadX 'od brgya'i dra bas skal ldan kun / /
rnam kun mkhyen par sgrub mdzad gang de rgyal / /
mgon po khyod kyi rnam dkar mdzad brang? ni / /
nam mkha'i dbyings ltar tshad bzung ma mchis pa / /
rmongs brtul bdag gis cung zad smras pa yang / /
bye'u chung dag gi bgrod tshul ji bzhin no / /
'on te bla ma'i yon tan cha tsam zhig /
brjod pa gang de dpag med bsod nams tshogs / /
'dzin par gsungs pa'i tshul la yid ches nas / /
dga' ba'i sems kyis ngal ba 'di byas so / /
nyams chung bdag ni blo zhan sbyangs pa dman / /
de phyir rang gi de nyid mtshon par zad / /
des na gzur gnas mkhas pa'i tshogs rnams kyis /
thugs khrel ma gnang brtse bas bzod par rigs / /
dge 'dis mtshan na sa dus gsum rnam dkar gang bsags gcig tu tshogs pa las / /
legsX tshogs kun 'byung dpal ldan bla mas skye pa'i phreng bar rjes su bzung / /
dam pa'i rnam thar rtag par skyong zhing mnyan bsam @# / /
sgom pa mthar phyin nas / /
chosX kyi rgyal mtshan phyogs bcur bsgreng la zla bral mchog tu bdag gyur cig /
ces dpal ldan bla ma dam pa yongs kyi dge ba'i bshes gnyen chen po mkhas shing grub pa'i dbang phyug bya bral nom chi mkhan po mtshan brjod par dka' ba blo bzang bshad sgrub dpal bzang po'i zhal snga nas kyi rnam par thar pa dad ldan dga' bskyed nor bu'i them skas zhes bya ba 'di ni snga sor ri khrod tA bla ma lha btsun ngag dbang bzod pa nas dbu btsugs te shog grangs bcu skor tsam nas 'phror lus pa da lta me spre zla ba dang por dga' ldan theg chen bshad sgrub gling gi gra rigs hal ha jo nang pes ze'i shog hur tsha pi lig thu gu shri dge legs dam chos nas mjug rdzogs par byas te zhus dag byed ces mig lam du bstar bar 'phro bsnan byed dgos ci rigs dang rang gi dran yul du yod pa phran tshigs kyang 'os mtshams rnams su bris bcug nas /
dpal ldan bla ma dam pa mang po'i zhabs rdul gus pas bsnyen pa'i col chung smyon ham pa zhig gis bsod nams kun sdud gling gi bla brang nas zhus dag bgyis khul lags /
'dis kyang tshe rabs kyi phreng bar mtshan ldan bla ma dam pas mnyes bzhin du rjes su 'dzin pa'i rgyur gyur cig /
! thub bstan rin chen dar zhing rgyas pa dang / /
'gro kun bde skyid dpal la spyod pa'i phyir / /
bsod nams kun sdud gling gi bla brang nas / /
chos spyin 'dzad med gang+gA'i rgyun 'di spel / /
