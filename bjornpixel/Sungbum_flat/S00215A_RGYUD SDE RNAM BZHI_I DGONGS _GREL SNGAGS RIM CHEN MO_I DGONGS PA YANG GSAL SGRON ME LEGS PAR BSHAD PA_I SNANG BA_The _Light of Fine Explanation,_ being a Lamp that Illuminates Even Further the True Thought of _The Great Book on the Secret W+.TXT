@# / /
rgyud sde rnam bzhi'i dgongs 'grel sngags rim chen mo'i dgongs pa yang gsal sgron me legs par bshad pa'i snang ba zhes bya ba bzhugs so / /
@## / /
na mo gu ru many+dzu g+ho ShA ya /
rgyal ba kun gyi mkhyen brtse 'phrin las rnams / /
gcig bsdus mi yi gzugs kyis rnam rol te / /
'gro la bde gshegs dgyes pa'i lam bzang mchog /
gsal mdzad bshes gnyen rnams la gus phyag 'tshal / /
thub pa'i mdo sngags chos tshul ma lus pa / /
ji bzhin 'dzin phyir ngur smrig zlos gar gyis / /
gsung rab rgya mtsho'i dgongs 'grel grub pa brnyes / /
zla med bla ma btsong kha pa der 'dud / /
sgrib bral 'od gsal lha yi lam yangs las / /
legs 'od zung 'jug sgyu 'phrul dra ba'i sku / /
dag pa'i brtan g.yo spro dang bsdu ba'i gzhi / /
rigs brgya'i khyab bdag dang po'i mgon de rgyal / /
rab 'byams rgyal ba kun gyi yab gyur kyang / /
sa bcu'i dbang phyug zon bsten gzhon nu'i sku / /
dran pa yis kyang blo yi mchog ster ba / /
rje btsun mkhyen pa'i gter gyis dge legs stsol / /
gang gi zhabs pad gus pas bsten tsam gyis / /
ma rungs bdud dang bgegs kyi dpung 'joms pa / /
gsang sngags rig sngags 'chang rnams kun gyi rje / /
bcom ldan rdo rje 'dzin gyis bdag skyongs shig /
rab 'byams rgyal ba kun gyi gsang @# / /
ba'i mdzod / /
ji bzhin ston mdzad rje btsun btsong kha pa'i / /
legs bshad mthar thug gsang sngags lam rim gyi / /
dgongs don yang gsal sgron me bshad par bya / /
'di la gnyis /
rgyal ba'i bstan pa nyid thar 'dod kyi 'jug ngogs su bstan pa dang /
de la 'jug pa'i sgo mi 'dra ba bstan pa'o / /
dang po ni /
tshe 'di'i bde thabs sgrub pa tsam zhig ni 'jig rten pa'i rgan po rnams kyis rnam par bzhag pa'i lugs yin la /
'jig rten phyi ma phan chad kyi bde ba don du gnyer ba rnams kyis ni /
de tsam gyis chog par mi 'dzin par rgyal ba'i gsung rab la thos sogs kyis 'jug dgos shing /
de'i sngon du rgyal ba nyid la skyabs su 'gro ba sogs kyi sgo nas de'i bstan pa la 'jug dgos pa yin te /
spel mar bstod pa las /
gting mtha' med pa'i 'khor ba ni / /
rgya mtsho'i nang na rnam par gnas / /
'dod chags la sogs mi bzad pa'i / /
chu srin gyis ni lus zos pa / /
de ring gang la skyabs su mchi / /
gang la nyes pa thams cad kun / /
gtan nas yong ye mi mnga' zhing / /
gang zhig la ni yon tan kun / /
rnam pa kun tu gnas gyur pa / /
gal te sems zhig yod na ni / /
de nyid la ni skyabs 'gro zhing / /
de bstod de ni bkur ba dang / /
de yi bstan la gnas par rigs / /
zhes gsungs pa'i phyir ro / /
'jug bya rgyal ba'i bstan pa la ni lung rtogs kyi bstan pa gnyis yod cing /
de 'dzin pa ni /
lung la thos bsam dang /
rtogs pa ni sgrub pa'i sgo nas yin te /
mdzod las /
ston pa'i dam chos rnam gnyis te / /
lung dang rtogs pa'i bdag nyid do / /
de 'dzin byed pa smra byed dang / /
sgrub par byed pa kho na yin / /
zhes gsungs pa'i phyir /
lung gi bstan pa ni /
mdo rgyud dgongs 'grel dang bcas pa la zer zhing /
rtogs pa'i bstan pa ni /
bslab gsum rim gnyis dang bcas pa'i lam dngos dang de'i sder gtogs so / /
der ma zad dkon mchog la skyabs su song ba'i skyabs 'gro yang rgyal ba'i bstan pa yin te /
de bstan pa la 'jug pa'i sgo yin pa'i phyir ro / /
des na /
skyabs 'gro rnam dag dang /
des 'byung gis zin pa'i lung rtogs kyi dam chos rnams ni bstan par 'dod dgos so / /
de ltar bstan pa'i ngo bo gang yin shes dgos kyi /
de mi shes bzhin du rgyal ba'i bstan pa zhes brjod pa ni tshig tsam du gsal lo / /
gnyis pa la gnyis /
theg pa spyi'i dbye ba dang /
theg pa chen po'i dbye ba'o / /
dang po la bzhi /
dbye ba'i sgo /
'byed pa'i rgyu mtshan /
so so'i rang bzhin /
thams cad kyang 'tshang rgya ba'i yan lag tu bstan pa'o / /
dang po ni /
gdul bya'i mos pa'i dbang du byas nas gsum du dbye ste /
de yang spyod pa'i dbang du byas na dman pa la mos pa la chags bral gyi spyod pa dang /
rgya chen po la mos pa la sa dang pha rol tu phyin pa'i spyod pa dang /
zab mo la mos pa la 'dod chags kyi spyod pa bstan pa ltar 'byed la /
bsdu na theg pa mchog dman gnyis su'ang 'byed pa'i phyir ro / /
gnyis pa rgyu mtshan la /
ched du bya ba rang nyid gcig pu'i phyir du thob bya dman pa 'khor ba'i sdug bsngal tsam zhi ba'i go 'phang don du gnyer ba'i rigs can gcig dang /
ched du bya ba sems can thams cad kyi don du thob bya mchog sangs rgyas kyi go 'phang don du gnyer ba'i rigs can gyi gdul bya gnyis yod la /
de gnyis theg pa gang gis rang rang gi go @# / /
'phang du bgrod pa'i theg pa la'ang gnyis yod cing /
de'i snga ma la theg pa chung ngu 'am dman pa dang /
phyi ma la chen po 'am mchog ces bya'o / /
theg pa dman pa'i gdul bya la'ang nyan rang gnyis yod pas bgrod byed nyan rang gi theg pa gnyis su phye bas theg pa gsum mo / /
gsum pa so so'i rang bzhin la gnyis /
theg pa dman pa dang /
theg pa chen po'i rnam gzhag go /
dang po ni /
nyan rang gnyis la dbang po dang 'bras bu la mchog dman yod kyang lam gyi rnam gzhag phal cher mtshungs pa 'phags pa thogs med kyis bshad cing /
'di gnyis ka'ang rang nyid 'khor ba las grol ba tsam gyi ched du zhugs pa yin pas /
de las grol byed kyi rgyu'i gtso bo bdag med kyi don rtogs nas de sgom par byed pa yang mtshungs so / /
bye brag smra ba /
mdo sde pa /
sems tsam pa /
rang rgyud pa rnams kyis ni /
nyan rang 'phags pas rang gi byang chub thob pa'i ched du gtso bor sgom pa'i bdag med ni /
phyi rol pas btags pa'i rdzas yod kyi bdag med rtogs nas sgom pa yin gyi /
chos dang gang zag rang gi mtshan nyid kyis gdod nas ma grub par rtogs nas gtso bor sgom par mi 'dod kyang /
dpal ldan zla bas ni /
chos dang gang zag rang bzhin gyis sam rang gi mtshan nyid kyis ma grub par rtogs shing goms par ma byas na thar pa tsam yang thob mi nus par bzhed pas /
rang lugs ni 'di'i rjes su 'brang bar bya ste /
'di ni 'phags pa klu sgrub kyi bzhed pa mthar thug yin par ma zad /
rigs pas kyang 'grub pa'i phyir ro / /
'o na ston pas theg dman gyi mdo sde du ma las /
nyan rang gi rigs can mang po la chos dang gang zag rang bzhin gyis ma grub pa'i tshul gsal bar ma bstan par mi rtag pa dang sdug bsngal ba dang 'khor ba las yid 'byung ba'i tshul bstan pas kyang /
nyan thos kyi rigs can du mas de ma thag rang gi byang chub thob par bshad 'dug pa 'di ji ltar yin zhe na /
bden mod skyon du mi 'gyur te /
de ni sangs rgyas kyi byin rlabs dang /
gdul bya'i rgyud smin pa'i dbang gis /
tshul de ltar bstan pa tsam gyis kyang de ma thag stong nyid phra mo khong du chud par gyur nas thar pa thob nus pas da lta'i gang zag dang mi 'dra ba'i phyir te /
de ltar yang 'phags pa klu sgrub kyis /
skye ba shes pas 'jig pa shes / /
'jig pa shes pas mi rtag shes / /
mi rtag nyid la 'jug shes pas / /
dam pa'i chos kyang rtogs par 'gyur / /
gang dag rten cing 'brel 'byung ba / /
skye dang 'jig pa rnam spangs par / /
shes par gyur pa de dag gis /
lta gyur srid pa'i rgya mtsho brgal / /
zhes gsungs pa ltar ro / /
'o na /
theg dman gyi mdo las / /
stong nyid phra mo bstan cing theg dman pas kyang de bsgoms na /
theg chen pa dang khyad med du mi 'gyur ram zhe na /
mi 'gyur te /
'phags pa klu sgrub kyis /
nyan thos theg pa de las ni / /
byang chub sems dpa'i smon lam dang / /
spyod pa yongs bsngo ma bshad des / /
byang chub sems dpar ga la 'gyur / /
zhes gsungs pa ltar /
theg pa che chung gnyis ni lta bas mi 'byed kyi /
sems bskyed dang spyod pa khyad par can gyis 'byed pa'i phyir ro / /
gnyis pa theg chen ni /
sems bskyed pa ni gzhan don phyir / /
yang dag rdzogs pa'i byang chub 'dod / /
ces gsungs pa ltar /
ched du bya ba sems can thams cad kyi don du bla na med pa'i byang chub thob par 'dod nas sems bskyed de spyod pa phyin drug la legs par slob pa ni /
theg pa chen po ba spyi'i lam gyi gzhung yin te /
sngags kyi theg pa ba rnams kyis kyang de ltar slob dgos so / /
de la'ang lta ba'i sgo nas phye na /
dbu ma pa dang sems tsam pa gnyis yod kyang theg pa mi 'dra ba'i rim pa med do / /
dbu sems gnyis @# / /
las dbu ma pa'i rigs can ni gdul bya'i gtso bo yin gyi /
sems tsam pa ni gdul bya phal pa ste /
snga ma dbang po rno zhing phyi ma ni de la ltos te dbang po rtul lo / /
bdag med phra mo rtogs pa'i dbu ma'i lta ba la gnas pa'i rigs can yin na theg chen gyi rigs can yin mi dgos te de la gnas pa'i nyan thos grub mtha' smra ba med kyang nyan rang 'phags pa'ang yod pa'i phyir ro / /
de'i phyir nyan thos dngos dang /
grub mtha' smra ba'i nyan thos gnyis ming 'dra yang don la khyad par che'o / /
phar phyin theg pa'i lugs la grangs med gsum gyis sangs rgyas 'thob par bshad kyang /
lam bgrod tshul la myur bul gyi khyad par che ba yod de /
phyugs dang glang po che'i shing rta lta bu'i tshul gyis lam bgrod pa dang /
zla ba dang nyi ma lta bus bgrod pa dang /
nyan rang dang sangs rgyas kyi rdzu 'phrul lta bus bgrod pa yod pas 'bras bu la'ang myur bul gyi khyad par yod pa'i phyir ro / /
de lta na'ang de la theg pa che chung gi khyad par med de /
nang gsel gyis dbang po rno rtul gyi khyad par tsam yin pa'i phyir ro / /
bzhi pa ni /
nyan rang gi rigs can de dag rnams kyis rang lam nas sangs rgyas don du mi gnyer kyang /
lam de dag ni sangs rgyas thob byed kyi thabs yin te /
mtshan brjod las /
theg pa gsum gyi nges 'byung la / /
theg pa gcig gi 'bras bur gnas / /
zhes gsungs pa'i phyir ro / /
nyan rang gi lam de byang chub sems dpa' myur du 'tshang rgya ba'i gegs su gsungs pa ci yin zhe na /
skyon med de /
lam de byang sems myur du 'tshang rgya ba'i gegs yin kyang /
nyan rang 'tshang rgya ba'i thabs yin pa la 'gal ba ci yang med pa'i phyir ro / /
gnyis pa la gnyis /
theg chen la gnyis su phye ba dang /
rdo rje theg pa la 'jug pa'i rnam dbye bye brag tu bshad pa'o / /
dang po la gsum /
phye ba'i grangs /
phye ba so so'i don /
'byed pa'i rgyu mtshan no / /
dang po ni /
rgyud don la 'jug pa las /
byang chub sems dpa'i theg pa yang gnyis te /
sa dang pha rol tu phyin pa'i theg pa dang /
gsang sngags 'bras bu'i theg pa'o / /
zhes gsungs pa ltar /
phar phyin theg pa dang /
rgyu'i theg pa dang /
chags bral gyi theg pa rnam grangs yin la /
sngags kyi theg pa dang /
'bras bu'i theg pa dang /
rdo rje theg pa dang /
chags bcas kyi theg pa rnams rnam grangs so / /
gnyis pa la ni /
phar phyin theg pa'i phar phyin zhes pa'i don ni go sla zhing /
snod min la gsang zhing sbas grub pa na gsang ba dang /
sngags kyi skad dod man+t+ra zhes pa'i ma nA yid dang /
tra ya skyob pa'i don la 'jug pa'i don gyis na sngags zhes brjod pa ste /
gsang sngags kyi sgra don no / /
'bras bu gang du bgrod par byed pa'i thabs yin pas na /
theg pa zhes bya zhing spyir theg pa de la'ang 'dis bgrod pa rgyu'i theg pa dang /
'dir bgrod pa 'bras bu'i theg pa gnyis su dbye'o / /
rgyu'i theg pa chen po ni /
gang la zhon nas sems can thams cad sangs rgyas kyi sar 'god par 'dod pa'i bgrod byed zhig la byed pa yin te /
sdud pa las /
ci phyir 'di ni byang chub theg chen bya zhe na / /
de gang zhon nas sems can thams cad mya ngag zlo / /
zhes gsungs pa'i phyir ro / /
'bras bu'i theg pa'i don ni /
sangs rgyas kyi gnas sku longs spyod mdzad pa bzhi dang mthun par sgom pa'i rnal 'byor yin pas na de skad ces bya zhing /
de ltar ma sgom par rgyu lam 'khyer du byed pas na rgyu'i theg par yang 'gyur ro / /
rdo rje theg pa'i don ni /
phar phyin gyi lam dang sngags kyi lam gnyis zung du 'jug pa'i dbyer mi phyed pa'i tshul gyis nyams su len pa'i lam yin pa'o / /
gsang sngags theg pa ston pa'i sangs rgyas kyi gsung la rgyud ces brjod pa ni /
'dus pa phyi ma las /
rgyud ni rgyun zhes bya bar grags / /
zhes gsungs pa ltar /
rgyud ni rgyun chags pa'i don yin @# / /
la| de la spyir gzhi'i rgyud dang /
lam gyi rgyud dang /
'bras bu'i rgyud gsum ste de ni brjod bya'i rgyud yin zhing /
de brjod byar byed pa'i rgyal ba'i gsung rab ni rjod byed gzhung gi rgyud do / /
rgyud de dag ni sde snod gsum po ci rigs su 'du zhing /
gtso bo'i dbang du byas na mdo sde'i snod du bshad la /
kha cig sde snod bzhi pa'o zhes 'chad do / /
gsum pa la gnyis /
dogs pa'i gnas dgod pa dang /
de la lan gdab pa'o / /
dang po ni /
theg pa chen po la gnyis su 'byed pa ni /
gang gi sgo nas yin /
sems bskyed dang lta ba dang spyod pa'i sgo nas ni min te /
theg pa chen po gnyis ka la'ang de yod pa'i phyir ro / /
dbang po rno rtul tsam gyi 'ang min te /
sngags kyi gdul bya la'ang nang gses kyi dbang po rno rtul yod pa'i phyir ro / /
gnyis pa la gnyis /
theg pa gnyis su 'byed pa'i rgyu mtshan dngos dang /
lam la mchog dman yod kyang 'bras bu la de med par bstan pa'o / /
dang po la gsum /
dngos kyi don dang /
khungs bstan pa /
rtsod pa spong ba'o / /
dang po ni /
'dir bgrod par bya ba 'bras bu sangs rgyas kyi theg pa la sngags dang phar phyin gnyis khyad par med de /
gnyis ka'i thob bya'i sangs rgyas ni skyon zad cing yon tan rdzogs par mtshungs pa'i phyir /
des na 'dis bgrod pa rgyu'i theg pa'i khyad par yin la /
de yang lta ba sems bskyed spyod pa phyin drug sogs kyi sgo nas mchog dman 'byed pa min te /
sngags dang phar phyin gnyis ka la de rnams dgos pa mtshungs pa'i phyir ro / /
'o na gang gis 'byed ce na /
spyir theg pa che chung gnyis stong nyid rtogs pa'i shes rab kyis mi 'byed par thabs kyis 'byed dgos la /
khyad par du theg pa chen po la gnyis su phye ba yang shes rab kyis min gyi /
thabs kyis 'byed dgos so / /
thabs kyi gtso bo yang gzugs sku sgrub pa'i thabs kyi cha nas yin la /
sku de sgrub byed kyi thabs ni de dang rnam pa 'dra bar sgom pa'i lha'i rnal 'byor nyid yod med kyi sgo nas yin te 'di theg pa chen po gzhan la med cing /
sngags la yod pa'i phyir ro / /
gnyis pa ni /
rdo rje gur las /
gal te stong pa thabs yin na /
zhes pa nas /
de phyir dkyil 'khor 'khor lo zhes / /
bde ba'i thabs ni sdom pa ste / /
sangs rgyas nga rgyal rnal 'byor gyis / /
sangs rgyas nyid yun mi ring 'gyur / /
ston pa sum cu rtsa gnyis mtshan / /
mnga' bdag dpe byad brgyad cur ldan / /
de phyir thabs des bsgrub bya ste /
thabs ni ston pa'i gzugs can no / /
zhes pa dang /
bdag sgrub pa las kyang /
de yang zab dang rgya che'i phyir / /
rnam mi rtog dang yongs su smin / /
'di la de gnyis bstan pas na /
de phyir bla na med pa'i thabs / /
zhes dang /
dgra nag 'grel pa las kyang /
sangs rgyas nyid ni sgrub pa'i rgyu / /
sangs rgyas rnal 'byor kun tu yang / /
rgyu dang 'dra ba'i 'bras bu nyid / /
kun du mthong ba ma yin nam / /
zhes gsungs pa sogs mang ngo / /
lung 'di dag gis ni /
sngags kyi theg pa la zab gsal gnyis med kyi lha'i rnal 'byor sgom pa'i tshul yod cing /
mdo phyogs kyi theg pa la de med pa'i khyad par dang /
chos gzugs kyi sku la 'bras bu rang dang 'dra ba'i rgyu sgrub dgos par bstan cing /
de yang chos sku dang rnam pa 'dra ba'i stong nyid bsgoms nas de bsgrub dgos pa bzhin du /
gzugs sku dang 'dra ba'i lha'i rnal 'byor bsgoms nas de bsgrub dgogs par bshad pa yin te /
'di gnyis byed na byed mnyam dang 'jog na 'jog mnyam du mtshungs par bstan pa'i phyir ro / /
gsum pa ni kha cig /
sngags kyi skabs su 'bras bu dang 'dra ba'i lam lha'i rnal 'byor sgom pa yod pas phar phyin gyi theg pa las khyad par du 'phags par 'jog mi rigs te /
'bras  @# / /
bya spyod gnyis kyi skabs su rdo rje slob dpon gyi dbang phyogs mthun tsam las /
de rdzogs par med pa'i phyir ro / /
bya rgyud la rigs gsum yod pa'i de bzhin gshegs pa'i rigs kyi dbang thob na /
rigs gzhan gsum ka'i dbang ma thob kyang /
rigs gsum ka'i lha sgom pa dang sngags bzla ba sogs la dbang zhing /
padma'i rigs kyi dbang tsam thob na rigs gnyis kyi sgom bzlas byed pa la bang gi /
de bzhin gshegs pa'i rigs la mi dbang la /
rdo rje'i rigs kyi dbang tsam thob na ni /
gzhan gnyis ka la mi dbang ngo / /
bya spyod kyi sdom pa'i cho ga ni /
dkon mchog gsum la bdag skyabs mchi / /
zhes pa nas /
'gro la phan phyir sangs rgyas 'grub par shog gi bar lan gsum brjod de 'dzin no / /
'dir bzung ba'i sdom pa ni byang sems kyi sdom pa yin pas /
gsang sngags kyi sdom pa'i thun mong ma yin pa'i bsrung rgyu med kyang /
rang gi dam tshig bsrung rgyu mang ngo /
gnyis pa ni /
legs grub las /
de nas gzhan yang gang zhig la / /
gnas na zlog pa po rnams kyis / /
dngos grub myur du 'thob 'gyur ba'i / /
gsang sngags zlos pa'i 'dul bar bshad / /
ces sogs kyi dam tshig srung tshul mang du bshad cing /
dag par byed tshul yang /
de nyid las /
nyin par bag med byas pa dag /
mtshan mo so sor bshags par bya / /
nub mo byas pa'ang nang par bshags / /
legs par byas la mngon dga' bya / /
bzlas brjod sbyin sreg gtsang sbra ru / /
rigs sngags mchog dang rang sdom dang / /
rig sngags 'dul ba dag la yang / /
sgrub pa pos ni nan tan bya /
zhes dang /
ji skad bshad pa'i dam tshig rnams / /
gal te nyams par gang gyur pa / /
de ni rang gi snying po sngags / /
gcig 'bum du ni bzlas par bya / /
yang na sems rmongs med pa'i gzungs / /
stong du bzlas brjod byas kyang rung / /
yang na zhi ba'i sbyin sreg bya / /
yang na dkyil 'khor du yang gzhug /
zhes gsungs pa ltar ro / /
gsum pa la gnyis /
sngon du bsnyen pa dgos pa'i rgyu mtshan dang /
bsnyen pa bya ba'i rim pa'o / /
dang po ni /
rnam snang mngon byang las /
rig sngags 'chang 'gyur dngos grub dang / /
tshe ring gzhon nu 'gyur ba gang / /
gal te thob par 'dod na ni / /
ji srid 'di ni ma bsnyen par / /
de srid 'thob par mi 'gyur ro / /
zhes gsung te /
bya spyod gnyis la'ang 'dra'o / /
gnyis pa ni /
sngags 'grub pa la bsam gtan dgos shing med na mi 'grub par gsungs pas 'di la gnyis /
bzlas brjod la bltos pa dang /
mi bltos pa'i bsam gtan no / /
dang po la gsum /
bzlas brjod yan lag bzhi'i sngon dang /
dngos gzhi dang /
mjug tu ji ltar bya ba'o / /
dang po ni /
nangs par langs nas rigs gsum po gang rung de'i dam tshig gi phyag rgya bcings nas sngags brjod par bya ste /
thal ma bkan pa las mdzub mo gnyis cung zad bkug ste mgo la bzhag nas /
oM ta thA ga ta udb+ha wa ye swA hA /
zhes pa de bzhin gshegs pa'i rigs dang /
thal mo sbyar ba pad ma kha bye ba'i tshul du byas te snying kar bzhag nas /
oM padma udb+ha wa ye swA hA /
zhes pa padma'i rigs dang /
thal mo bzlog ste sbyar la mthe bong gnyis dang mthe'u chung sbyar te lte ba'i thad kar bzhag nas /
oM badzra udb+ha wa ye swA hA /
zhes brjod pa ni rdo rje'i rigs kyi phyag rgya dang sngags so / /
de nas oM sarba ta thA ga ta nas b+han+d+ha nA ka ra mi /
zhes pas phyag bya zhing /
phyogs bcu na bzhugs pa'i sangs rgyas dang zhes sogs kyis lus phul te /
@# / /
sangs rgyas chos dang tshogs mchog la /
nas /
deng nas byang chub sems bskyed do / /
zhes pas skyabs su 'gro ba dang sems bskyed /
de nas khro bo mnol ba med pa'i sngags dang phyag rgyas bsrung ba dang /
sngags dang phyag rgya gzhan gyis khrus byas te sgrub khang du 'jug pa dang /
bdag dang gnas la bsrung ba bya ba'i rim pa rgyas pa ni sngags rim nas 'byung ba ltar yin la /
bsdus pa la ni nges pa med de / /
da lta de ltar byed pa'i phyag len ma dar ro / /
gnyis pa la gnyis /
bzlas brjod kyi yan lag gi bsam gtan dang /
bzlas brjod ji ltar bya ba'o dang po la gnyis /
rang lhar bskyed pa dang /
mdun du lha dmigs nas mchod pa sogs so / /
dang po ni tshogs zhing spyan drangs nas mchod de /
lha drug bskyed bya tshul ni /
de ltar bdag gi de kho na nyid don dam par spros pa thams cad dang bral ba zhes sogs kyis bdag dang lha gnyis rang bzhin med par bsgom par bya ste /
dang po don dam pa'i lha'o / /
de ni rgyud gzhan nas swa b+hA wa sogs brjod nas de'i don sgom pa dang gnad gcig /
de las langs nas lha gang bsgom pa de'i sngags kyi gdangs kyi rnam pa nam mkha' la grag par bsam pa ni /
gnyis pa sgra'i lha'o / /
de nas sngags de rang gi sems zla ba'i dkyil 'khor du gyur pa'i steng du 'khod par bsam pa ni /
gsum pa yi ge'i lha'o / /
de las 'od zer 'phros don gnyis byas nas tshul 'dus te zla ba'i dkyil 'khor la zhugs pas lha gang yin pa der bsgoms nas nga rgyal bya ba ni /
bzhi pa gzugs kyi lha'o / /
rang gi phyag rgya bcings te sngags brjod nas spyi gtsug sogs la reg ste byin brlab bya ba ni /
lnga pa phyag rgya'i lha'o / /
bskyed zin gyi lha de nyid sgom pa ni /
drug pa mtshan ma'i lha ste /
sangs rgyas gsang bas /
stong pa yi ge sgra gzugs dang /
phyag rgya mtshan ma drug yin no / /
zhes gsungs pa'i phyir ro / /
'di ni rgyud gzhan nas mngon byang lnga bskyed pa'i dod yin la /
bsdu na cho gsum bskyed kyang rung ngo / /
bskyed pa'i lha la dpyad sgom dang 'jog sgom byed pa ni bsam gtan yin la /
de yang 'jog sgom byed pa'i tshe srog rtsol bsdom par bya ste /
'dir srog ni dbang po'i bu ga nas 'jug pa'i rlung dang /
rtsol ba ni dmigs pa las ma g.yeng ba'i dran pa la bya zhing /
de gnyis bsdams nas dmigs pa la rtse gcig tu byed pa'o / /
skabs 'dir bdag bskyed kyi bsnyen pa byed pa la lha thams cad dam /
gtso bo re res kyang chog par bshad cing /
'di la gzhal yas khang sgom mi sgom pa'i tshul gnyis so / /
dam tshig pa la ye shes pa 'jug pa sogs sangs rgyas gsang ba dang byang chub mchog gnyis kyis ma bshad pas de ltar ram /
slob dpon gzhan gyis ye shes pa 'jug pa sogs bshad pa ltar yang rung ngo / /
gnyis pa la gnyis /
rten bskyed pa dang /
lha spyan drangs te bzhugs su gsol ba sogs las /
dang po ni /
rang gi mdun du bris sku sogs bkram pa'i phyogs der sa gzhi gser gyi bye ma bdal ba bsam pa sogs byas nas /
gzhal yas khang bsgom par bya'o / /
gnyis pa ni der lha bskyed pa'i tshul yod kyang sngags rim nas 'byung ba ltar na lha mi bskyed par mchod yon bzung nas phyag rgya bcas te /
dad pa dang ni dam tshig gis / /
zhes sogs kyis spyan drangs nas gzhal yas khang du bzhugs par bsams te /
mchod pa dang bstod pa sogs ji skad bshad pa ltar byas nas /
bo de tso sogs kyi phreng ba byin gyis brlabs te sngags gang yin pa de bzla'o / /
gnyis pa la gnyis /
yi ge dang /
sgra la dmigs pa'i bzlas brjod do / /
dang po la gnyis /
mdun gyi thugs ka dang /
rang gi thugs ka'i yi ge la dmigs pa'o /
$$ /
dang po ni /
bsam gtan phyi ma las /
sgra dang @# / /
sems dang gzhi la gzhol / /
zhes gsungs pa ltar bzlas brjod kyi yan lag bzhi ste /
rang lhar sgom pa bdag gi gzhi dang /
mdun du lha sgom pa mdun gyi gzhi dang /
mdun gyi lha'i thugs kar rang gi sems zla bar bsam pa ni sems la gzhol ba dang /
der sngags 'phreng bkod pa skra la gzhol ba'i gzhi'o / /
sngar bzhin rang lhar bsgoms pa'i ngang nas srog rtsol bsdams te bzlas pa'i yan lag bzhi tshang ba'i sgo nas /
mdun gyi lha'i thugs ka'i yi ge zla ba dang /
sku gsum ka la dus gcig tu dmigs nas bzlas brjod bya zhing /
dbugs gtong ba na rang lhang bsgoms pa la blta bar bya ste /
mdun gyi yi ge la dmigs pa'o / /
gnyis pa ni /
de nyid las /
mi 'gyur ba dang yi ger ldan / /
gzhi las gzhir gyur de bzhin te / /
zhes sogs gsungs pa ltar /
mdun gyi lha'i thugs ka'i sngags 'phreng bkod pa'i zla ba de /
rlung nang du rdub pa na tshur rang gi thugs kar spos nas bzlas brjod bya la /
rlung gtong ba na lha'i thugs kar gnas par bsam zhing yang sngar bzhin rang gi snying kar spos nas bzlas pa bya ste /
rang gi thugs ka'i yi ge la dmigs pa'o / /
gnyis pa ni /
de nyid las /
slar sdud pa yis bkug nas ni / /
zhes sogs bshad pa ltar /
yan lag bzhi'i ngang sngags kyi gdangs la dmigs nas yid kyis de'i sgra grags par dmigs nas sam shub bu'i bzlas pa bya ba'o / /
de yang dang po'i skabs su lha dang zla ba sngags gsum la dmigs pa dang /
bar pa la zla ba dang sngags gnyis tsam dang /
phyi ma 'di la sgra 'ba' zhig la dmigs nas byed do / /
bzlas brjod kyi tshe ji ltar bya ba ni /
dbung bzang gis zhus pa las /
bzlas brjod byed tshe mi myur mi dal zhing / /
sgra cher mi bya ha cang chung ba min / /
smra bzhin ma yin gzhan du g.yeng bzhin min / /
gug skyed klad kor tsheg rnams nyams pas min / /
zhes gsungs pa bzhin bya ste /
bzlas pa gzhan la'ang 'dra'o / /
bsnyen pa'i skabs su bzlas pa'i grangs ni /
bco lnga man chad grangs rnams la / /
spyir na yi ge du yod pa / /
de rnyed 'bum phrag bzlas brjod bya / /
yi ge sum cu rtsa gnyis la / /
bzlas brjod sum 'bum bya bar bshad / /
de bas mang ba'i yi ge la /
sngon du bsnyen pa khri bya'o / /
zhes gsungs pa ltar te /
gtso bo'i sngags kho na bzla ba'o / /
gnyis pa ni /
dge rtsa 'bul ba dang /
mchod bstod gshegs gsol sogs ji ltar bshad pa bzhin bya'o / /
gnyis pa bzlas brjod la mi bltos pa'i bsam gtan la gsum /
me gnas sgra gnas /
sgra mtha'i bsam gtan no / /
dang po ni /
rang lhar gsal ba'i thugs kar mar me me lce 'bar ba lta bu zhig bsams la /
de'i nang du rang gi sems bzlas bya'i sngags kyi sgra'i rnam par grag par bsam pa ste /
de yang gzhan gyi 'don pa rang gis nyan pa ltar bya'o / /
gnyis pa sgra gnas ni /
sngar gyi dmigs pa btang nas /
sngags kyi sgra tsam la bsam gtan bya ste /
de yang lha'i sku dang zla ba dang me la dmigs par mi byed pas snga ma gnyis dang mi 'dra'o / /
gsum pa ni /
sgra la dmigs pa'i mthar btang nas de kho na nyid rtse gcig tu bsgom par bya ba ste /
bdag dang lha la sogs pa'i chos rnams rang bzhin gyis stong par bsgoms nas thar pa 'thob par 'gyur ba'i phyir de ltar brjod do / /
de dag ni bsam gtan phyi ma las /
gsang sngags me gnas dngos grub ster / /
sgra gnas rnal 'byor ster ba dran / /
sgra mthar thar pa ster ba nyid / /
'di dag nyid ni gsum po yin /
zhes dang /
sgra zhes bya ba 'phreng bar sbyor / /
zhes sogs gsungs pa ltar ro / /
bzhi pa dngos grub ji ltar bsgrub pa ni tshul ni 'dir mi 'chad do / /
'di dag gi tshul rgyas par ni sngags rim las shes par bya ste /
'dir mang du dogs pas don bsdus nas brjod pa'o / / / /
gnyis pa spyod rgyud kyi @# / /
lam gyi rim pa la bzhi / /
lam sgom pa'i snod rung du bya ba dang /
dam tshig sogs dag par bya ba dang /
sngon du bsnyen pa ji ltar bya ba /
dngos grub bsgrub pa'i rim pa'o / /
dang po gnyis gzhan du shes par bya la /
gsum pa la gnyis /
mtshan bcas dang /
mtshan med kyi rnal 'byor ro / /
dang po la gnyis /
phyi'i yan lag bzhi dang nang gi yan lag bzhi'i bzlas brjod do / /
dang po la spyod rgyud kyi gtso bo ni rnam snang mngon byang yin pas /
'dir de nas bshad pa ltar bya ba yin la /
phyag rdor dbang bskur ba'i rgyud kyang spyod rgyud do / /
nyams su len pa ni sngon du bdag dang gnas bsrung ba sogs byas nas stong nyid bsgom /
stong pa'i ngang nas yan lag bzhi'i nang nas dang po lha bskyed pa'i gzhi'i yan lag bya ste /
rang gi sems zla bar gyur pa'i steng du ye ge aM bsams shing /
de las rnam snang zhal cig phyag bzhi pa bskyed la sngags dang phyag rgyas byin gyis brlab par bya ba sogs kyang dgos so / /
gzhi gnyis pa ni rang gi mdun du rang 'dra'i de bzhin gshegs pa bsgom pa'o / /
de nas de'i thugs kar zla ba dang /
der sngags 'phreng dgod pa gnyis bya ste bzlas brjod kyi yan lag bzhi'o / /
de nas yi ge la dmigs nas bzlas pa byed tshul ni bya rgyud kyi skabs ltar ro / /
gnyis pa ni /
stong pa'i ngang las a A aM a H bzhi po gang rung las sngar ltar lha bskyed pa ni gzhi dang po bdag gi gzhi yin la /
de'i thugs kar zla ba'i dkyil 'khor gyen bsgreng shin du dag pa zhig bsam nas zla ba'i dkyil 'khor de'i nang du sngar gyi rnam snang phug na bzhugs pa lta bur bsgom pa ni gzhi gnyis pa gzhan gyi gzhi yin zhing /
de'i thugs kar zla ba bsam pa ni sems la gzhol ba dang /
de la sngags 'khod par bsams pa ni sgra la gzhol ba ste de la dmigs nas bzlas brjod 'bum phrag cig bya'o / /
'di la bzlas pa gnyis ka bya zhing /
yid bzlas kyi skabs su srog rtsol bsdam pa 'ang dgos so / /
lha sku la dmigs nas zhi gnas 'grub kyi bar bsgom pa dang /
mchod pa dang bsngo ba bya'o / /
gnyis pa mtshan med kyi rnal 'byor ni /
lha sku sogs la dmigs nas rang bzhin med pa'i stong nyid bsgom par bya ba ste /
zab dang rgya che ba'i tshul gnyis ka la bslab bo / /
spyir stong nyid bsgom pa tsam zhig ni mdo phyogs la'ang yod mod /
'dir lha'i dkyil 'khor bsgom pa sngon du btang nas byed pas khyad par yod do / /
bzhi pa ni /
rdzas sngags ting nge 'dzin sogs la brten nas dngos grub rnams sgrub par byed pa'o / / / /
gnyis pa rnal 'byor rgyud kyi rnam gzhag la gnyis /
rgyud las bstan tshul dang /
nyams su len tshul lo / /
dang po ni /
rnal 'byor rgyud thams cad kyi rtsa ba'i rgyud ni de nyid bsdus pa yin zhing /
'di la bshad rgyud rdo rje rtse mo zhes pa zhig kyang da lta yod do / /
de'i dang po la dum bu bzhi ste /
rdor dbyings /
khams gsum rnam rgyal /
'gro 'dul /
don grub kyi dum bu'o / /
dang po las de bzhin gshegs pa'i rigs bstan te rnam snang gi rigs so / /
gnyis pas rdo rje'i rigs mi bskyod pa dang /
gsum pas padma'i rigs 'od dpag med dang /
bzhi pas las kyi rigs don grub dang rin 'byung gi dkyil 'khor gnyis bsdus nas bstan te /
'on kyang de bzhin gshegs pa lnga ni rigs can yin la /
lha gzhan rnams de dag gi rigs so / /
dum bu re res kyang dang po sbyor ba sogs ting 'dzin tshan pa gsum gsum bshad cing /
rang rang gi phyag rgya bzhi'i dkyil 'khor dang /
phyag rgya gcig pa'i dkyil 'khor kyang gsungs te rgyas 'bring bsdus gsum mo / /
gnyis pa la lam bsgom pa'i snod rung du byed pa sogs sngar bshad pa ltar @# / /
bzhi las dang po gnyis ni gzhan du shes par bya zhing /
gsum pa bsnyen pa ji ltar bya tshul la gnyis /
mtshan bcas dang /
mtshan med kyi rnal 'byor ro / /
dang po la gnyis /
thun bzhir bsgom pa dang /
de mi nus pas ji ltar bya ba'o / /
dang po la /
slob dpon kun snying gi bzhed pa ltar na /
slob ma'i dbang tsam zhig thob pa yin na /
sngon 'gro khrus nas rdo rje'i thal mo'i bar byas te /
gzhal yas khang du gtso bo'am me tog phog pa'i gang rung gcig bskyed nas ye shes pa bcug te phyag rgya bzhis rgyas btab nas bsgom bzlas bya'o / /
phyag rgya'i sgra don ni /
rgyas ji ltar btab pa las 'dar mi rung ba'i don no / /
dbye na /
phyag chen /
dam rgya /
chos rgya /
las rgya ste bzhi /
yang sbyang gzhi'i phyag rgya /
sbyong byed kyi phyag rgya /
'bras bu'i phyag rgya ste gsum /
sbyang gzhi'i phyag rgya ni /
tha mal gyi lus ngag yid gsum dang bya ba ste bzhi yin la /
rim pa ltar lam gyi phyag chen dang dam rgya dang chos rgya dang las rgya bzhi'i sbyang bzhi'o / /
las rgya re re la'ang mtshon bya don gyi phyag rgya dang mtshon byed kyi phyag rgya gnyis te /
mtshon byed la yang phyi dang nang gi phyag rgya gnyis su phye bas gsum gsum yod do / /
phyag chen la mtshon na /
rnam snang sogs lha de dang de'i spu gzugs kyi rnam pa ni mtshon bya'o / /
sku de dang rnam pa mthun par bcas pa'i lag pa'i 'du byed ni mtshon byed phyi'i phyag rgya dang /
rang nyid lha der bsam pa ni mtshon byed nang gi phyag rgya'o / /
de bzhin du dam rgya'i skabs su thugs kar phyag mtshan dang /
chos rgya'i skabs su lce la rdo rje dang /
las rgya'i skabs su sna tshogs rdo rje 'god pa sogs la'ang sbyar bar bya'o / /
sbyangs pa 'bras bu'i phyag rgya ni rgyal ba'i sku gsung thugs 'phrin las dang bcas pa bzhi'o / /
go rim ni /
slob dpon kun dga' snying pos /
dam rgya chos rgya las rgya phyag chen bzhi rim par byed la /
sangs rgyas gsang ba dang shAkya bshes gnyen gnyis kyis phyag chen dam rgya chos rgya las rgya bzhi rim bzhin byed pas gang byas kyang mi 'gal lo / /
'on kyang da lta kun rig la dam rgya nas sngon la byed de /
sku bzhi'i dang po chos sku yin pa'i dbang du mdzad pa yin la /
phyag chen sngon du byed pa ltar na /
chos sku dang por thob pa'i rten longs sku yin pa'i dbang du mdzad pa'o / /
rgyas 'debs tshul ni kun rig nas 'byung ba ltar te go sla'o / /
slob dpon gyi dbang thob na ni /
rdo rje 'byung ba ltar rnal 'byor chen po rgyas pa'am 'bring bsdus gnyis gang byas kyang chog go /
slob dpon sangs rgyas gsang bas ni /
slob dpon gyi dbang thob pas kyang sbyor ba rnams sngon du btang ste gzhal yas khang du lha gcig bsdom nas phyag rgya bzhis rgyas gdab cing mchod bsgom bzlas byas kyang chog par bshad de /
snga ma las bya slab zhig go /
gnyis pa sngar ltar bsgom mi nus pas /
lha gang yin gyi snying po tsam brjod nas lha der bskyed cing /
mdun du'ang de ltar bsgoms te mchod bstod dang bzlas pa tshang bar bya'o / /
rnal 'byor rgyud kyi sgo nas gzhan don byed pa rnams kyis bsnyen pa bya tshul rgyas pa ma lcogs na /
mtha'ang 'di lta bu zhig sngon du btang nas bya ste /
sngags rim las /
sngar ltar gsungs pa'i mjug tu /
de tsam yang khyad che bas gson po dang gshin po la dbang bskur ba dang rab gnas sogs rnal 'byor rgyud kyi sgo nas byed pa rnams kyis /
tha na'ang bsgom de tsam re byas nas rang rang gi bzlas pa rdzogs pa re bya dgos so / /
zhes gsungs pa'i phyir ro / /
phra thig ni lha'i 'khor lo la sems brtan nas bsgom par gsungs te ma bris so / /
gnyis pa mtshan med kyi rnal 'byor ni /
bdag dangl ha la sogs pa'i chos rnams rang bzhin gyis stong par bsgom pa ste /
shes rab nges 'bigs kyi rnal 'byor zhes kyang bya'o / /
rgyud sde 'og ma gsum gyi skabs su zab gsal gnyis med kyi rnal 'byor zhes pa yang /
@# / /
mtshan bcas mtshan med kyi rnal 'byor gnyis la bya dgos la /
de yang lha'i rnal 'byor bsgom pa la slob pa ni mtshan bcas sam gsal ba la slob pa yin zhing /
dmigs pa de rnams la dmigs nas rnam pa rang bzhin med par sgom pa ni mtshan med dam zab pa la slob pa'o / /
bzhi pa ni /
bsgom bzlas mthar phyin nas dngos grub sgrub pa ste /
'di la bsam gtan gyi sgrub pa dang /
bzlas brjod kyis sgrub pa'i tshul gnyis sngags rim las 'byung ba ltar ro / /
de ltar rgyud sde 'og ma gsum gyi don nyams su len pa la /
de gsum gyi don shes dgos shing /
der ma zad /
bla med kyi rgyud ni rgyud sde gzhan las khyad par du 'phags tshul shes pa la yang de ltar shes dgos te /
mi shes na ni bla med kyi rgyud de rgyud gzhan las khyad par du 'phags par khas blangs kyang dam bca' tsam du 'gyur ba'i phyir te /
rje'i rtogs brjod las /
rgyud sde 'og ma gsum gyi lam gyi tshul / /
ming shes de yis rnal 'byor bla med rgyud / /
rgyud sde kun gyi mchog tu thag bcad kyang / /
dam bca' tsam du zad par legs mthong nas / /
zhes gsungs pa'i phyir ro / / / /
gsum pa bla med kyi rim pa la gsum /
lam sdud pa'i spyi chings /
lam gyi go rim /
lam gyi rim pa nyid bshad pa'o / /
dang po ni /
rnal ' byor bla med kyi lam gyi rim pa rnams don tshan du zhig tu 'du zhe na /
slob dpon bskal bzang rdo rjes dbang gi cho ga /
srung ba'i cho ga /
mtshan nyid shes pa'i cho ga /
sems sbyang ba'i cho ga /
spyod pa dag pa'i cho ga ste lnga bshad la /
dgra nag 'grel pa /
dbang dam tshig bsnyen pa sgrub pa 'bras bu las tshogs te drug tu bshad /
ye shes rdo rje kun las btus las /
rgyud dang gleng gzhi dang nges tshig dang rgyu ste bzhir bshad cing /
de ni dbang dang bsgom pa dang bsgom pa dang spyod pa dang 'bras bu mngon du byed tshul te lngar 'du'o / /
yang 'grel pa rin chen sgron mer /
rgyud kyi rgyal po 'di ni rab tu 'khrugs pa ste de'i phyir bla ma'i gdams ngag gis bsnyen pa la sogs pa re re la ci rigs su 'brel te /
zhes gsungs pa ltar /
rgyud las go rim 'khrugs pa'i tshul gyis gsungs pa rnams 'khrugs sdebs byed pa shes dgos shing /
byed tshul yang sngar bshad pa de dag gang byas kyang mi 'gal mod /
'dir ni ye shes rdo rje kun btus kyi don ltar bya bar gsungs so / /
gnyis pa ni /
rnal 'byor bla med kyi sgor zhugs nas myur du 'tshang rgya ba la rgud don shes dgos shing /
de nyan pa dang shes pa dang sgom pa thams cad la dbang dang dam tshig bzung ba sogs kyang dgos so / /
zhugs pa'i dkyil 'khor la ni /
spyir rdul mtshon ras bris bsam gtan lus dkyil dang bzhi yod do / /
de las bsam gtan gyi dkyil 'khor du dbang bskur ba ni /
gang yang rung bas mi chog gi /
slob dpon dang slob ma gnyis ka'ang dmigs pa brtan pa sogs kyang dgos la /
lus dkyil du dbang bskur ba la ni /
rdul tshon dang ras bris kyi dkyil 'khor gang rung du dbang bskur thob pasngon du 'gro dgos shing thog mar rgyud ma smin pa smin par byed pa la yang de gang rung du dbang thob pa zhig dgos so / /
'on kyang slob ma'i tshogs rdzogs pa sogs kyi dgos pa che bas rgyud dang rgya gzhung nas rdul mtshon gyi phyogs la brten pa mang du gsungs so / /
de la'ang rdul tshon gyi dus su lha gang du 'ong ba'i gnas de nyid du dri'i dkyil 'khor sogs byas nas lha sta gon byed pa dang de la tshon 'gyed pa'i gnas kyi ched du las thig gi sa cha bgo ba dang byin gyis rlob pa'i ched du ye thig gdab pa sngon du 'gro dgos so / /
thig gis cha so sor bgos pa'i gzhir lha sta gon byed par yang sa lha sta gon byed dgos pas /
gzhi der sa'i lha mo la dkyil 'khor byed pa'i gnang ba thob dgos shing /
de la sa brtag pa dang bslang ba sngon du 'gro dgos so / /
de la slob ma sta gon ni dbang gi snod @# / /
rung du bsgrub pa'i ched du bya dgos shing /
bum pa la gnyis las /
las bum ni /
slob ma dang mchod rdzas kyi ma dag pa dang bgegs bsal ba'i don du yin la /
bum pa gzhan sta gon ni chu dbang bskur ba'i ched do / /
gsum pa la bzhi /
lam sgom pa'i snod rung du bya ba /
dam tshig dang sdom pa dag par bya ba /
lam ji ltar nyams su len pa'i tshul /
'bras su sngon du byed tshul lo / /
dang po la bzhi /
sngags kyi lam nyams su len pa la dbang dgos tshul /
dbang bskur ba'i dpon slob phan tshun brtag tshul /
brtag nas gsol ba gdab cing bsnyen pa bya ba /
byas nas dbang ji ltar bskur ba'o / /
dang po ni /
phyag chen thig le las /
dang po re zhig gang tshe slob / /
lan cig dbang rnams kyis ni bskur / /
de tshe gsang chen bshad pa yi / /
nges par snod du gyur pa'o / /
zhes sogs dang /
rgyud rdo rje 'phreng ba las kyang /
dbang bskur ba ni gtso bo ste dngos grub thams cad rtag tu gnas / /
zhes dang /
sngags rim las kyang /
gsang chen bshad pa dang bsgom pa'i snod du rung ba dbang rnam par dag pa la rag las pas /
dbang ni dngos grub kyi rtsa ba yin te /
de med na rgyud don phyin ci ma log par bshes nas lam la ci tsam 'bad kyang dngos grub khyad par can thob mi srid la /
zhes gsungs pa ltar ro / /
gnyis pa ni /
bla ma lnga bcu pa las /
bla ma dang ni slob ma dag /
mtshungs par dam tshig nyams 'gyur bas / /
dpa' bos dang por slob dpon dang / /
slob ma'i 'brel ba brtag par bya / /
zhes gsungs pa ltar brtag dgos la /
dus ni shes dka' na /
phan tshul lo bcu gnyis bar du brtag par {?} shes sla na ni nges pa med la / /
dus dang dgos pa'i dbang gis da lta mi brtag pa mang bar snang ngo / /
brtags nas kyang slob dpon ni /
rgyud rdor 'phreng las /
zhi ba la sogs las la byang / /
sngags dang rnal 'byor cho ga shes / /
de ni bla mar mngon par bsngags / /
zhes sogs gsungs pa ltar dgos la /
'on kyang da lta mtshan nyid tshang ba rnyed dka' bas ji ltar bya ba ni /
don dam snye ma las /
rtsod ldan dbang gi bla ma skyon dang yon tan 'dres / /
rnam pa kun du sdig pa med pa yod ma yin / /
gang zhig yon tan ltag pa yang ni legs dpyad nas / /
bu rnams kyis ni de la brten par 'gyur ba'o / /
zhes bshad pa ltar bya'o / /
slob ma ni /
dad pa che ba /
theg chen la dga' ba /
sngags don du gnye ba /
dge bcu la spyod pa /
mang du thos pa dang ldan pa sogs dgos par bshad do / /
gsum pa la gnyis /
slob mas gsol ba gdab cing slob dpon gyis bsrung ba /
sngon du bsnyen pa bya tshul lo / /
dang po ni /
maN+Dal phul te phyag byas la /
thal mo sbyar te /
thams cad mkhyen pa'i ston pa po / /
zhes sogs rkang pa bzhis lan gsum gsol ba gdab cing /
slob dpon gyis sngags rim nas 'byung ba ltar sngags dang sgom gyis bsrung bar bya'o / /
gnyis pa ni /
spyir bsnyen pa ni rim pa gnyis ka la bya ste /
'dus pa phyi ma las /
thun mong mchog gi dbye ba yis / /
bsnyen pa rnam pa gnyis su 'dod / /
ces gsungs pas so / /
bsnyen pa sngon du ma song bar dbang la sogs pa dkyil 'khor gyi las bya ba la /
'jug tu mi rung ste /
snying po mdor bsags las /
dkyil 'khor mchog gi slob dpon gyis / /
sngon du bsnyen pa la 'bad nas / /
de nas dkyil 'khor de nyid ni / /
shin du dul bas brtag par bya / /
lha ni mnyes par ma byas na / /
bdag ni rnam par sun 'byin yin / /
zhes dang /
phreng ba las kyang /
bsnyen pa med la dngos grub med /
ces gsungs pa'i phyir ro / /
bzlas pa'i grangs ni /
phreng ba las /
'khor lo'i gtso bo'i 'bum bzlas shing / /
yang na rang gi lha yi 'bum / /
dkyil 'khor ba yi khri yin te / /
'di ni sngon du bsnyen par brjod / /
zhes dang /
phyed bcas bzhi brgya pa las kyang de bzhin du gsungs te @# / /
dbang dang rab gnas sogs byed pa'i sngon du gsang 'dus sogs dkyil 'khor phal cher la bsnyen grangs ni /
gtso bo la 'bum /
'khor rnams la khri phrag re bya dgos la /
gtso bo dang me tog phog pa'i lha gnyis 'dab kha can du'ang bshad cing /
bde mchog la ni rgyas pa la de ltar byed kyang 'bring dang bsdus pa'i tshul yang bshad do / /
'jigs byed bcu gsum ma'i gtso bo la sngags gsum ka'am gang rung ste /
rtsa sngags yin na 'bum phrag gsum mam gcig kyang gsungs /
thams cad la bzlas pa'i kha skong gi sbyin bsreg byas na lhag chad kyi nyes pa sbyong bas legs par gsungs kyang /
gzhung 'ga' zhig ltar na sbyin bsreg byed dgos pa'i nges pa can min par snang ngo / /
gtso bo las gnang ba thob na ni grangs de tsam ma song yang rung ste /
sngags rim las /
gtso bo las gnang ba thob na de tsam ma song yang rung bar gsongs so / /
zhes gsungs pa'i phyir ro / /
zhi sogs kyi las mang po legs par na grub par la ni /
ye shes 'be bas sngags khri dang /
de'i bcu cha'i sbyin bsreg kyang dgos so / /
yang sngags rim las /
lha mi gcig pa'i dkyil 'khor so so la ni bsgom bzlas so sor bya dgos par mngon la /
dpa' bo gcig pa'i bsgom bzlas byas pas kyang chog pa'i skabs yod pa rdo rje 'jigs byed lta bu ma gtogs zhes kyang gsungs pas tshul de yang shes dgos so / /
bzhi pa la gnyis /
cho ga bya ba'i dus dang /
cho ga ji ltar bya ba'o / /
dang po ni /
spyi rgyud las /
yang dag zhi ba'i sems kyis ni / /
dus dang tshes grangs zhi ba la / /
sngags kyi spyan 'dren byed pa ni / /
bsam pa'i dngos grub thob par 'gyur / /
zhes dang /
tshes grangs ngan dang dus min dang / /
gnas min cho gar mi ldan par / /
mkhas pas dkyil 'khor mi bri'o / /
zhes dang /
ston zla 'bring po'i nya nas ni / /
dpyid zla tha chung nya yi bar / /
'di yi bar du mkhas pa yis / /
dkyil 'khor cho ga bzhin du bri / /
zhes dang /
zla ba yar gyi do dag la / /
zla ba nya ba'am bcu gsum mam / /
tshes brgyad dag gam bcu gzhi 'am / /
tshes bcu dang ni bcu gcig gam / /
zhes pa nas /
mar gyi ngo yi dus mtshams la'ang / /
dkyil 'khr bri ba 'gal ba med / /
zhes gsungs pa ltar la /
gza' phur bu zla ba pa sangs nyi ma dang /
skar ma rgyal skag sa ga me bzhi nag pa tha skar snron rnams la legs par bshad do / /
gnyis pa la gnyis /
dbang gi cho ga'i rim pa dngos dang /
de'i yan lag go /
dang po la gsum /
sa cho ga /
sta gon dang /
dngos gzhi'i cho ga'o / /
dang po la drug /
sa brtag pa /
bslang ba /
sbyang ba /
gzung ba /
bsrung zhing byin gyis brlab pa /
gnas dang dkyil 'khor gzhan la sa chog dgos mi dgos bshad pa'o / /
dang po ni /
grong dang gtsug lag khang sogs kyi phyi rol dbang ldan du 'am /
shar dang byang gzhol ba'i gnas yid du 'ong ba sogs su bya zhing /
shar dang lho dang nub dang me 'tshams dang mchod rten dang nye ba dang sdong du ma dang tsher ma yod pa sogs kyi gnas rnams su byar mi rung la /
gtsug lag khang lta bu'i nang du byed na ni phyogs la ltos pa'i nges pa med do / /
brkos pa la sas brtag na /
mtho gang tsam brkos nas sa des khung bu de nyid myur du bkang bas lhag na bzang bar phreng ba las bshad cing /
chus brtag na /
khung bu snga ma slar yang mtho gang du brkos pa chus bkang la gom pa brgyar phyin te log nas bltas pas chus gang na ni bzang la /
dma' na ni legs pa min no / /
dma' ba ni khung bu'i phyed man la bshad pa'ang yod /
brtag pa 'di gnyis ni khang pa so sas byed pa'i skabs su byas kyang legs par phreng ba las bshad do / /
sa'i kha dog ni dkar ser dmar nag po bzhi ni rim pa bzhin du zhi rgyas dbang drag gi las la shis par bshad de /
de'i rigs 'gros shes par bya'o / /
gnyis pa ni /
spyi rgyud las /
sa yi bdag pos gnang nas ni / /
slob dpon gyis ni dkyil 'khor bri / /
zhes gsungs pa ltar /
brtags pas rung na @# / /
sa de rgyal po sogs mngon pa'i bdag po las bslang bar bya zhing /
de nas gzhi bdag dang sa lha la gtor ma sbyin pa sngon du 'gro bas bslang ngo / /
gsum pa la gsum /
brkos nas sbyang ba dang /
rdzas sngags sogs gsum gyis sbyang ba /
dag pas sbyang ba'o / /
dang po la gnyis /
dngos dang lto phye brtag tshul lo / /
dang po ni /
stegs bu grub zin la mi dgos kyang /
brkos na sa'i zug rngu rnams dbyung dgos te /
de ni rus pa dang rdo dang gyo mo dang sdong dum dang tsher ma sogs bsal ba'o / /
sa'i lhag ma ma bsal ba rnams dri chu dang sbyar nas brkos pa'i dong bkang la ma khengs na gzhan gyis kyang bkang ngo / /
de nas hUM dang las thams cad pa bzlas pa'i dri chu gtor nas khru phyed tsam du mtho zhing mnyam la dbus cung zad mtho zhing shar dang byang yid tsam dma' bar bya ste /
de yang sa phyogs dang stegs bu gnyis ka la mtshungs so / /
sa las byas pa'i stegs bu'i dbus su khung bu cung zad brkos nas 'bru rin chen sman dag gzhug par bya zhing /
bum pa rin po che sogs kyis gang ba bcugs na'ang legs so / /
gnyis pa ni /
dkyil 'khor bri ba dang gtsug lag khang sogs kyi ched du lto phye brtag par bya ste /
de yang sngags rim las /
gzhi gang yin gru bzhir byas pa de'i phyogs bzhi po re rer yang zla ba gsum gyi zhag grangs dang mthun par re'u mig dgu bcu re bya'o / /
de la lto phye gnas pa dang rgyu ba'i tshul ni /
ston zla ra ba'i tshes gcig la mgo byang shar gyi mtshams kyi re'u mig tu bzhag nas mjug rtse lho nub kyi re'u mig tu bzhag ste kha lhor bltas te gnas so / /
de nas zhag re re song ba na mgos lho ngos su re'u mig re dang mjug rtses byang ngos su re'u mig re bsgod {?} nas g.yas skor gyis 'pho'o / /
zla ba gsum la phyogs re'i re'u mig dgu bcu re bgrod pas lo gcig la phyogs bzhi'i re'u mig dgu bcu pa phrag bzhi ka 'khor ro / /
de yang gzhog g.yon 'og tu bcug nas nyal ba'i gdengs ka nas mjug rtse'i bar la mtho bcu yod la /
mtho res re'u mig dgu re non pas phyogs dang mtshams gang du gnas pa'i tshe yang re'u mig dgu bcu re non no / /
lus kyi zheng gis ni sa'i re'u mig gi cha dgu khyab par nyal zhing /
gsang gnas ni phyogs gang du gnas pa'i tshe'ang de'i dbus su bzhag nas gnas te /
zhes dang /
brko ba'i gnas kyang de nyid las /
mgo shar du bstan pa'i dbang du byas na mgos re'u mig gang non pa'i phyogs de nas nub tu re'u mig dgu gsum nyer bdun dor ba'i bar la brkor mi rung la /
mtshams de nas nub tu re'u mig dgu dang rgyab kyi lus kyis non pa'i sa nas mdun du re'u mig phyed dang bcu bzhi'i bar la brko {?} mi rung zhing /
mtshams de nas lhor re'u mig phyed dang lnga ni dang por brko ba'i sa dmigs so / /
de ni mchan gyi mdun du bzhed pas mchan gyi thad du re'u mig dgu spangs bar brko ba'i lugs so / /
zhes gsungs te /
lag len ni gzhan nas shes par bya'o / /
gnyis pa ni /
las thams cad pa bzlas pa'i yungs kar chu thal sa sogs sa de la gtor la /
ba byung lngas shar nas brtsams te byug cing dri chu gtor bar bya'o / /
de ni oM b+hu kha sogs sngags kyis sbyang zhing /
sngar sa lha nam mkhar btegs na 'dir phab nas mchod gtor sogs bya'o / /
gsum pa ni /
sa sogs rang bzhin med par stong pa'i bdag nyid du bsam pa ste 'di gal che'o / /
bzhi pa la gsum /
lha'i rnal 'byor byas te gsol ba gdab cing dkyil 'khor gdeg pa /
langs te nga rgyal gyis bgegs la bka' bsgo ba /
stangs stabs bya ba dang bcas pa'o / /
dang po ni /
de nas dkyil 'khor gyi sa gzhi la me tog bkram pa'i dbus su 'dug pa'am /
'dug par mos la /
bri bya'i lha'i dkyil 'khor srung 'khor dang bcas pa rdzogs par bsgoms nas bgegs bsal la /
rang gi lce rdo rjer bskyed de spos phor bzung nas /
ma lus zhing na bzhugs pa yi / /
zhes sogs kyis snyan gsan dbab cing mchod @# / /
phyogs bzhi'i slob ma yod na rnam snang sogs rigs bzhir bskyed cing /
med na gcig nyid rim pa bzhin du phyogs de dag tu song nas phyogs so so'i de bzhin gshegs pa'i nga rgyal 'dzin pas /
slob dpon dang dkyil 'khor gyi gtso bo tha mi dad du mos nas /
de bzhin gshegs pa kun zhi ba /
zhes sogs kyis gsol ba gdab /
de yang bde mchog la rnal 'byor ma bzhi dang gshin rje gshed la rang gi phyogs bzhi'i gshegs pa bzhi'i nga rgyal gyis bya ste /
gzhan la rigs bsgre'o / /
de nas sngags dang phyag rgyas bsgoms pa'i dkyil 'khor nam mkhar 'degs tshul gzhan nas /
bshad pa ltar bya'o / /
gnyis pa ni /
de nas langs te shar du phyogs pas mnyam pa'i rkang stabs byas la mgo bor thal mo sbyar nas /
oM bra nA ma mi sogs kyis phyag bya'o / /
de nas rang hUM mdzad du bskyed de /
mig byin gyis brlabs la rdo rje'i lta bas phyogs rnams su 'gro ba la lta zhing rdo rje'i 'gros bya / /
de nas /
nga ni dpal ldan rdo rje 'chang / /
zhes sogs kyis lha'i nga rgyal bya zhing /
'gying bag dang bcas pas rdo rje gsor dril bu dkrol bzhin par rdo rje'i rkang stabs kyis dbang ldan du song ste /
bka' bsgo rgyas pa'am /
bsdu na lus ngag sems la gnas pa yi / /
zhes sogs lan gsum gyis bka' bsgo bya'o / /
gsum pa ni /
rdo rje rtse gcig pa dang gsum pa dang lnga pa dang sna tshogs rdo rje'i rkang stabs bya zhing /
de yang rkang mthil du hUM las rdo rje de rnams bskyed de /
rkang mthil gyis sa la rdo rje de rnams bri zhing gar gyis bskor zhing rjes gdod par gsungs te /
rgyas par ni sngags rim nyid du blta'o / /
rkang stabs de dag ni mi shes shing mi spron ma byas kyang chog mod /
rkang ba byin gyis brlab pa ni bya dgos so / /
de nas dkyil 'khor bri ba'i sa gzhi la dris byugs te me tog sogs kyis mchod nas lag pa reg cing /
gtso bo'i sngags brgya rtsa brgyad dang yig brgya lan bdun bzla'o / /
lnga pa la gnyis /
sngon du lhar bskyed nas bgegs 'gugs pa /
bgegs la phur gdab bya ba'o / /
dang po ni /
srung 'khor bsgoms te de'i dbus su rang nyid hUM mdzad du bskyed la /
thugs ka'i hUM gi 'od kyis bgegs bkug ste hUM las spros pa'i khro bo bcu la gtad par bya'o / /
gnyis pa ni /
seng sdeng dang rus pa dang lcags gang rung las byas pa'i phur bu stod khro bo dang smad phur bu'i rnam pa can bcu khro bcur bskyed pa sogs byas la /
lha de'i g.yas kyi phyag mtshan dang po tho bar bskyed de /
bgegs rnams hUM las byung ba'i khron par bcug pa'i mgor phur gdab kyi sngags brjod pa sngon du 'gro bas gdab par bya'o / /
'on kyang gsang 'dus 'phags lugs la 'gugs pa dang 'debs pa po gnyis ka gnod mdzes kyis byed cing /
gzhan mi 'dra ba'ang yod do / /
phur bu dngos yod pa'am med na'ang dmigs pas bya ste /
de yang dngos su yod na dbus su gdab par mos la dbang ldan du gdab cing /
phur bu la mi gnod pa'i ched du sa'i gong bu la btsugs te mchod pa bya'o / /
drug pa ni /
sa chog 'di dkyil 'khor gyi khang pa stegs bu bcas rnying pa dang khang bzang sogs kyi nang dang /
sa brko mi dgos pa dang ras bris dang lus dkyil du dbang bskur ba sogs la dgos sam mi dgos snyam na /
'di ni spyi rgyud las /
drang srong gnas dang ba lang lhas /
phug dang ri yi rtse mo dang / /
sa gzhi gang na 'thas pa dang / /
khang stong dang ni rdo leb dang / /
mchod rten drung dang bab chu'i gling / /
mtsho rnams kyi ni 'gram dag tu / /
sa gzhi sbyang dang brtag pa dag /
nan tan du ni bya mi dgos / /
zhes gsungs te /
de dag las brkos nas spyod pa sogs ji bzhin mi dgos kyang /
rdzas sngags stong nyid kyis sbyang bar bya'o / /
gnas de dag tu rdul tshon gyis dkyil 'khor bri na ni mi snang ba'i gzhi bdag la slong ba dang sbyang ba dang bzung ba'i skor ci rigs bya la /
ras ris la ni /
sa brtag pa dang bslang ba dang sbyang ba rnams mi dgos shing /
spron bzung zhing @# / /
bsrung ba'i skor bya'o / /
gs+nyis pa la gsum /
sta gon spyi'i rnam gzhag /
sta gon so so'i cho ga /
dkyil 'khor gzhan gyi sta gon no / /
dang po ni /
sta gon la spyir grangs dang go rim mi 'dra ba yod cing /
khyad par sa'i lha mo ni sa mchog gi skabs su yod la sta gon gyi tshe med pa dang sta gon gyi tshe yod la sa chog gi skabs su med pa dang /
gnyis ka'i skabs su yod pa'i lugs gsum yod la /
sa lha dang lha dang slob ma sta gon gsum sta gon gyi skabs nyid du bya dgos la /
bum pa sta gon ni sngon du byas na bde'o zhes gsungs /
gnyis pa la lnga /
sa lha dang lha dang bum pa sta gon dang lha la gsol ba gdab pa dang slob ma sta gon no / /
dang po ni /
phur bu btab zin nas rang gi mdun nam dkyil 'khor byed pa'i dbus su dri'i thig le byas nas baM las lha mo bskyed de /
rdo rje rtse gsum pa'i phyag rgyas ye shes pa'i lha mo spyan drangs nas bstim pa'am /
ma bstim kyang rung bar bshad /
mchod gtor sogs byas nas /
skyob pa sangs rgyas thams cad kyi / /
zhes sogs lan gsum gyis gsol ba gdab cing gnang ba byin nas der thim par bsams la lhag gnas bya'o / /
skabs 'di dang sa slong ba'i skabs gnyis su sa'i lha mo bskyed mi bskyed dang mchod gtor sogs la khyad par med do / /
de gnyis kyi skabs su 'dod don gyi khyad par ni /
snga ma dkyil 'khor gyi sa'i ched du gnang ba zhu ba yin la /
'dir ni dkyil 'khor gyi cho ga byed pa la dbang po zhu ba yin no / /
sbyin bsreg byed pa'i sa'i ched du 'di la gnang ba zhu ba'am ma byas kyang rung zhing /
sngon longs spyod bzhin pa'i sa la ni gzhi bdag gtor ma yang des la dgos pa min kyang /
rdzas sngags kyis sbyang ba ni dgos so / /
gnyis pa la gnyis /
lha gnas res pa'i byir {?} du thig gdab ba /
lta gon ji ltar bya ba'o / /
dang po la bzhi /
thig gdab pa'i dkyil 'khor gyi tshad /
thig bdebs pa'i go rim dang dus /
las thig gdab tshul /
thig rnams kyi don bshad pa'o / /
dang po ni /
spyir tshad bshad pa yod kyang /
grub chen mar med mdzad kyis /
sems can bsam pa la brten nas / /
tshad la sogs pa nges mdzad kyi / /
thabs shes las byung dngos grub la / /
tshad sogs nges pas ci zhig bya / /
de ni khru gcig nas brtsams te / /
ji srid khru stong bar du bya / /
zhes gsungs pa ltar ro / /
gnyis pa ni /
dang po las thig btab nas de'i rjes su ye thig gdab par bya ste /
ye shes kyi thig ni las thig byin gyis rlob byed yin pa'i phyir ro / /
de ltar yang sa ra has /
rim bzhin thig gdab des {?} par bya / /
de steng ye shes thib btab pas / /
zhes gsungs pas so / /
gsum pa la gnyis /
thig skud 'du bya ba dang /
thig gdab pa'i tshul lo / /
dang po ni /
skra dang ma 'dres pa'i ras skud gzhon nu mas bkal ba 'jur mdud med pa sum sgril kha tog {?} dkar po ste /
ring thung ni dkyil 'khor nyis 'gyur dang sbom tshad sgo'i nyi shu'i cha'o / /
skyed chog ni dri sogs bsgos par byas nas gser sogs kyi snod du bzhag ste rang gtso bo'i rnal 'byor dang ldan pas las thams cad pa gang yin par bskyed pa sogs byas la sngags bzlas te bsrung ngo / /
las thams cad pa bzlas pa'i bdud rtsi'i chu sogs gtor gtor wa lag pas rag cing /
oM badzra sa ma ya sogs dang /
yi ge gsum brgya rtsa brgyad bzlas te lhag gnas bya ba ni thig skud gnyis ka la 'dra'o / /
gnyis pa la gnyis /
phyi thig dang /
nang thig go /
dang po ni /
dkyil 'khor gyi sa la bum chus gtor nas nam mkha'i dkyil 'khor mchod bstod kyi bar 'chad pa ltar bya /
de nas sa'i dbus btsal te der thig le bya zhing /
de nas tshad mnyam pa'i skud pas phyogs bzhir thig le re bya'o / /
de nas sngar gyi tshad las cung zad ring ba'i skud pa thig le bzhi'i steng du bzung nas zlum skor re bya ste /
phyogs mtshams kyi thig rnams drang por 'ong ba'i ched do / /
de nas rang nyid gtso bo dang sgrub grogs las thams cad par bskyed de @# / /
thig gtong len 'chad pa ltar bya'o / /
tshangs thig bzhi dang rtsa thig bzhi ste thig chen brgyad las /
dang por tshangs thig de nas zur thig de nas rtsa thig gdab par phreng bar bshad pa /
glu byang gi dang por tshangs thig dang de rjes rtsa thig kad pa ba dang /
tshangs thig gdab pa na sa ra has lho byang sngon dang gzhan mang pos shar nub sngon la gdab par bshad cing /
rtsa thig la mi 'dra ba'i lugs yod kyang klu byang gis shar nas rim bzhin gdab par bshad la /
zur thig la me rlung sngon la gdab bo / /
slob dpon dang slob ma'i sdod phyogs dang kha lta phyogs sogs ni gzhan du shes par bya la /
thig gdab tshul ni phreng ba las /
shar phyogs sogs kyi thig le'i steng / /
srad bu bzung nas maN+Dal bzhis / /
nya yi mgo dang mjug gi mthar / /
tshangs thig dang ni zur thig gdab / /
zur de sgo tshad bdun dang phyogs / /
khru la sogs pa'i rtsa thig gi /
dbus su brgyad cha phyis pa ste / /
sgo de'i bzhi cha cha chung ste / /
rtsa ba'i phyi rol gcig dang gnyis / /
gcig gnyis gcig dang gcig gi mthar / /
thig drung zur nas ngos su ste / /
tshangs las rim gyis ring bar ni / /
cha chung gsum du dang po'i thig /
gnyis thig cha chung gnyis rtser reg /
cha chung brgyad du gsum stegs bu'i / /
thig las drang po'i thig bzhi ste / /
gsum ni cha chung lnga bzhi pa / /
chu chung bzhi de'i dang po ni / /
ngos thig rtse mor yang dag reg /
gsum ni chu chung re re'i bar / /
bzhi pa'i rtse nas ngos su thig /
cha chung bcu dang ldan pa'o / /
rtsa ba'i rtse nas byung ba'i thig /
cha chung bzhi pa ngos steng du / /
cha chung gnyis gnyis thad kar ni / /
cha chung brgyad de gsum 'khyog pa'o / /
zhes dang /
rta babs ni ka ba'i rtse nas phyi ngos su / /
cha chung re re dor bar thig /
bcu gcig 'di la lnga pa dang / /
bdun pa cha chung phyed dang gnyis / /
yang na gsum pa bdun pa dang / /
dgu pa cha chung re re'o / /
bzhi pa drug pa bcu pa rnams / /
so sor cha chung phyed de do / /
lnga ni cha chung phyed dang gnyis / /
de la phyogs gnyis su ni rgyar / /
tshangs pa'i g.yas dang g.yon du ni / /
cha chung phyed bcas mda'i mthar / /
snam bu cha chung phyed dang gsum / /
thig ni cha chung phyed dang bzhi / /
cha chung drug mthar gnyis pa dang / /
gsum pa cha chung gsum pa'o / /
cha chung bzhi mthar bzhi pa ni / /
cha chung lnga ste mda' phyed bcas / /
gsum dor nas ni phyed dang lnga / /
gsum nas drug pa cha chung lnga / /
bzhi ni cha chung bdun rnams te / /
thig bcu cig pa cha chung lnga / /
snam bu lnga pa'i steng gi ni / /
ngos su cha chung phyed dang bzhi / /
bdun pa'i 'og la cha chung gsum / /
steng ni cha chung drug steng du / /
snam bu rnams mthar son pa'i thig /
gzhan gyi mtha' dang lhan cig ste / /
kyog pe gcig go 'di nang du'ang / /
cha chung phyed nas de bzhin gzhan / /
de'i phyir cha chung rig byed mthar / /
thig zlum de nas gnyis yin te / /
cha chung gnyis gnyis dor bar ro / /
bzhi dor ba ni zlum po gzhan / /
zhes gsungs pa ltar ro / /
'di ni thig skud ring thung gnyis ka'i lugs yin pas gsang 'dus la'ang 'gram logs sgo dang mi mnyam pa 'di bzhin byas kyang chog pa phreng ba'i dgongs pa yin la /
'on kyang thig skud ring ba'i phyogs la'ang 'gram logs sgo dang mnyam mi mnyam gnyis gang byas kyang mi 'gal bas /
klu byang gis sgo sogs bzhi ka mnyam pa bshad pa'i rjes su 'brang ste /
rjes dbang don rab gsal du tshul de bkod pa ltar phyag len du'ang snang ngo / /
de ltar na gsang 'dus la gong gi thig las drang po'i thig bzhi ste / /
zhes pa ni /
thig las drang po'i thig gnyis te / /
de ni cha chung re re'i bar / /
dbangs su lnga ste dang po ni / /
ngos thig rtse mor yang dag reg /
rtsa ba'i rtse nas byung ba'i thig /
cha chung bzhi ste ngos su'ang bzhi / /
bzhi| |steng du'ang bzhi ste gsum 'khyog pa'o / /
zhes par 'gyur ro / /
r+wa'i skor tshul ni /
tshangs dang mda' yab phrad pa nas / /
cha chung bzhi dang bzhi gsum ni / /
song bar cha chung dgu dang ni / /
bzhi chas g.yas g.yon phyi r+wa skor / /
mda' yab tshangs las cha chung ni / /
phyed bcas gsum nas thad kar g.yas /
@# / /
drug nas phyed bcas bcu gnyis kyis / /
g.yon bskor g.yas pa de las bzlog /
zhes gsungs pa ltar ro / /
phreng ba'i lugs de 'gram logs mdog {?} sgo dang mi mnyam pa'i dbang du mdzad pa'i khyad par mi gtogs /
gsang 'dus bde mchog /
'jigs byed /
kun rig gi phyi dkyil /
tshe dbang / /
gdugs dkar /
rnam rgyal sogs de 'dra ba'i dkyil 'khor gzhan la'ang 'dra bar bzhed do / /
gsang 'dus kyi sgo logs sgo dang mnyam pa'i dbang gis /
bris bya la sgo logs gnyis kyi gdong gi bar du mun snam dang rtsig pa'i ri mo gang yang ma byas pa yin gyi /
bsgom bya la ni sgo logs kyi steng du thog med pa min no / /
thig skud ring thung gnyis ka'i lugs la mda' yab nas mda' yab kyi bar mnyam yang /
thung ba ni thig skud cha chung re bzhi pa yin pas /
rta babs kyi dbangs sgo tshad gcig las mi 'ong la /
ring ba ni cha chung go drug pa yin pas 'di la ni rta babs kyi dbangs sgo tshad gsum yod do / /
ring thung gi khyad par rtsa thig nas rtsa thig bar nyis 'gyur gyi dbang du byas pa ni thung ba yin la /
mda' yab nas mda' yab kyi bar nyis 'gyur gyi dbang du byas pa ni ring ba'i phyogs so / /
de ltar ring thung gnyis yod kyang ring ba'i phyogs ni mang pos bzhed pas de ltar bya'o / /
ring ba'i thig skud chi tshen nyer bzhi yod cing /
de'i rta babs dang zlum thig ni phreng ba las /
ka ba'i rtse nas phyi ngos su / /
zhes sogs gong du drangs pa ltar ro / /
yang phreng ba las /
'gram logs sgo dang mnyam pa la / /
mun pa'i snam bu med pa'o / /
zhe sgo logs kyi gdong na mun snam med cing /
dar dbyangs kyi snam bu yang med par bshad do / /
thung ba la cha chen bcu drug yod cing de'i rta babs sogs kyang phreng ba las rta babs sgo las sum 'gyur ni / /
zhes sogs kyis bshad cing /
'di'i sgo las sum 'gyur ni rta babs kyi dbangs min gyi ngos su sgo chad gsum yod pa'i dbang du byas la /
'dir dar dbyangs kyi snam bu ni yod do / /
sgo nas sgo logs kyi bar cha chen mnyam mi mnyam gsum 'byung ste /
sgo sogs bzhi po sgo tshad re rer mnyam pa dang /
sgo dang sgo 'khyud mnyam yang 'gram logs gnyis saM mnyam pa dang /
de gnyis kyang mnyam pa gcig go /
rta babs kyi dbangs cha chen gsum pas gnyis mnyam dgu mnyam dang lnga mnyam gsum mnyam gs+nyis yod la /
cha chen gcig pa la lnga mnyam pa sum mnyam kho na ste gnyis ka'ang snam bu bcu gcig pa'o / /
zlum thig ni thig ring bar pad ra dang rdo ra gnyis cha chen phyed phyed dang me ri la cha chen gcig len zhing /
thung ba la pad rdor ni cha chung re re ba yin la me ri la cha chung gcig go /
gnyis pa la /
gsang 'dus kyi nad thig ni /
phreng ba las /
tshangs las cha chung brgyad mthar dang / /
bdun pa'i mtha' ru zlum po'i thig /
de nas yang dag drang nas ni / /
phyogs gzhan thig gi mtshams song ba'i / /
thig gnyis rim bzhin tshangs pa'i phyir / /
cha chung gnyis gsum dor ba'o / /
phyi zlum thig las phyi ngos su / /
cha chung dor bar zlum po'i thig /
de nas cha chung gsum dor nas / /
zur thig bar du gnas pa'i thig /
kun tu son pa'i tshangs thig dang /
re'u mig snam bu re kha dbyi / /
zhes gsungs pa'i don sngags rim ltar bshad na dbus kyi tshangs thig nas phyir cha chung bdun dang brgyad kyi mthar zlum thig re re /
dbus nas cha chung gnyis dang gsum dor ba nas phyogs bzhir re'u mig dgu pa'i thig re re /
sngar gyi zlum thig phyi ma nas 'od phreng gi don du cha chung gcig /
de nas cha chung gsum dor ba'i mtshams nas zur thig nas zur thig gi bar 'debs pa'i snam bu ni rdo rje ma bzhi'i gnas dang /
phyi ma bzhi ni sems dpa' dang khro bo'i gnas te /
'jag rdor la ni cung mi 'dra ba yod do / /
bde mchog re gnyis pa'i nang thig ni /
phreng ba las /
rtsa ba'i nang gi dkyil 'khor ni / /
zhes pa nas /
rdo rje padma 'khor lo'i phreng / /
zhes pa'i bar gyis bstan pa ltar ro / /
'jigs byed bcu gsum ma'i nang thig ni /
rtsa thig nas ni cha chung gcig /
@# / /
nang du dor bar zlum po'i thig /
slar gcig nang dor zlum thig dang / /
lte ba nas ni phyogs bzhi ru / /
tshangs thig steng nas cha chen gcig /
cha chung gcig gi sum cha re / /
dor ba zlum por reg thig cig /
de nas chung re dor bar / /
thig gcig sngon bzhin le'u mi dgu zhes pa ste sla'o / /
tshe dpag mi 'khrugs pa bde mchog lha lnga sogs kyi nang thig ni /
dbus nas cha chung lnga dang ni / /
de nas bcu dang de nas gcig /
song bar zlum thig re re {?} ste / /
phyi ma mu 'khyud bar ma la / /
pad 'dab nang ma lte ba'o / /
zhes 'byung ba ltar bya'o / /
thig gi sgo dbye ba ni /
thig chen brgyad thebs pa'i dus dang /
thig rnams rdzogs pa'i skabs su byed pa'i tshul gnyis bshad de / /
de gnyis gang du byed kyang rang gtso bo'i nga rgyal dang ldan pa'i mig gnyis hI las nyi ma dang zla bar bskyed de /
khro bo'i lta bas ngag tu hI hI zhes brjod la thar pa'i sgo'i sgrib pa dbyi bar mos nas dbyi bar bya'o / /
bzhi pa la gnyis /
phyi thig dang /
nang gi thig gi don bshad pa'o / /
dang po ni /
dur khrod kyi bshad pa ni sdom 'byung dang man ste las shes par bya la /
phyi'i me ri ni 'od zer 'phro ba yin pas bris pa la sgo tshad gcig yin kyang don la de phan chad du mi 'phro ba min pas de'i rtser tshon gyi re kha mi bya'o / /
de'i nang gi rdor ra ni khor yug gi don te /
rdo rje'i ngo bo ni rtse gsum pa dang lnga pa dang sna tshogs rdo rje rnams gang dung {?} ngo / /
rdor ra dang pad ra'i bar gyi zlum thig ni chos 'byung gi mtshon byed yin la /
bde mchog sogs chos 'byung med pa la'ang chos dbyings kyi mtshon byed do / /
nang gi pad ma'i 'dab ma gnas pa'i sa ni chos 'byung dang nang gi zlum thig dang po ni pad ma'i gser gyi ri mo yin no / /
sna tshogs rdo rje'i r+wa rtse dang padma'i lte ba'i mtha' tshad mnyam la /
rdo rje'i dbyibs ni gru bzhir gnas shing /
rgya tshad ni cha chen bcu gnyis so / /
r+wa'i srid la thig skud thung ba la cha tshan gnyis dang ring ba ltar na cha tshan bzhi'o / /
tshangs thig nas g.yas g.yon du sgo tshad gnyis gnyis song ba nas r+wa'i phyi ngos 'thon par bya ste /
phyogs r+wa'i phyi ngos ni dar dbyangs kyi snam bu las 'dar mi rung bar bshad pa'i phyir ro / /
phyogs r+wa ni dbus r+wa dang mnyam yang cha chung gnyis gug pa'i cha la 'gro'o / /
phyogs r+wa ni sbom sa la cha chung gsum dang dbus r+wa'i sbom sar sgo tshad gcig ste /
thon sa dang zug sa'i bar rim gyis phra ba'o / /
rta babs kyi 'og gi rgya ni sna tshogs rdo rje'i r+wa g.yas g.yon las phyir mi 'da' zhing /
de'i ka ba yang sna tshogs rdo rje'i lte ba la mi gnas kyi /
lte ba'i zad mtshams kyi phyin yod do / /
de yang bri bya la mun snam yod med gnyis las yod pa ltar na /
sgo logs kyi gdong dang bar na cha chung gcig yod la /
med pa ltar na'ang lte ba'i zad mtshams nas kyang cha chung gcig song ba na yod dgos so / /
des na 'gram logs sgo dang mnyam pa'i bri bya la mun snam med kyang /
bsgom bya la ni de yod par nges so / /
rta babs kyi ka ba ni bri bya la nyal ba ltar snang yang bsgom bya la ni gnyen du langs pa yin la /
zheng cha chung gcig dang sring du lnga ste 'og tu stegs bu gru bzhi pa'i steng du bum pa la gnas pa'o / /
ka ba'i grangs ni phyogs re rer gnyis gnyis te /
bar du gdung yod med kyi lugs gnyis so / /
dar dbyangs ni gdung yod na de dang med na shar bu nas 'byang par bshad do / /
rta babs kyi snam bu ni /
mas rim nas gser shar bu sogs bcu gcig yod la /
de dag gi tshad dang kha dog sogs gzhan ni sngags rim sogs nas shes par bya'o / /
rtsig pa rim pa lnga ni phyi nang du bsgrigs pa yin la /
lnga bsdoms par cha chung gcig dang srid du cha chung bcu gsuM mo / /
'gram logs sgo dang mnyam pa la rtsig rgyun sna tshogs rdo rje'i lte ba'i zad mtshams bar du 'gro zhing mi mnyam pa la sna tshogs rdo rje'i mtha' de las cha chung gcig lhag go /
snga ma la sgo logs kyi bar steng du gdung yod kyang rtsig rgyun ni med la /
phyi ma la ni gdung dang rtsig rgyun gnyis ka yod do / /
@# / /
de'i gdung 'og gi ka ba gnyis bri bya la med kyang bsgom don la yod de /
gru bzhi pa la sgo bzhi pa la / /
ka ba brgyad kyis nye bar mdzes / /
zhes gsungs bso /
{?} /
pha gu ni sgo logs kyi rtse mo'i bar rtsig pa ji ltar 'ong ba bzhin yod cing de rtsig pa las cha chung phyed phyir 'phags pa'i phyi ngos su dbyibs dang kha dog sna tshog pa'i rin po ches spras pa'o / /
de'i steng du gser gyi ske rags bzhi brtsegs pa'i phyi ngos su chu srin gyi kha nas rin po che'i dra ba dang dra ba byed pa dag 'phyang ba dang /
steng du bya dab las 'phyang ba'i rin po che'i shar bu dang /
de'i mda' yab sogs ji ltar bya ba ni bskyed rim gyi 'khrid dag las 'byung ba dang 'dra'o / /
rtsig pa'i mtha' nas 'dod snam bzhi la mchod pa'i lha mo sna tshogs pas mchod rdzas thogs nas mchod par byed cing /
sgo dang sgo 'khyud kyi phyi mtshams rnams su zla ba phyed pa'i steng du rin po che dang /
rdo rje yongs rdzogs sam byed pas mtshan pa'o / /
'di da lta gri gug lta bu zhig byed kyang don la rdo rje zla phyed kyi steng ngos su yod par gsal lo / /
steng gi phyogs bzhi'i mnga' yab kyi steng du bum par phyogs rer rgyal mtshan gnyis re dang ba dan gnyis re ste brgyad gnyis bcu drug bya'i / /
re re la bcu drug gam brgyad min no / /
rgyal mtshan dang ba dan gyi khyad par ni sngags rim dang bskyed rim gyi 'khrid las kyang 'byung ngo / /
gnyis pa ni /
gzhal yas khang gi dbus kyi re'u mig dgu pa'i rdor 'phreng gi snam bu ni rtsig pa la rdo rje phreng bzlum pos bskor ba steng gi gdung zlum dang 'dra bar bya zhing /
gru bzhi pa'i snam bu yang de dang 'dra'o / /
bsgom byar gsang 'dus dbus su gar bu zlum po 'ong ste /
gnod mdzes bzhugs pa'i ched do / /
nang thig gi bshad pa gzhan dang thog 'bubs tshul rnams ni logs su shes par bya'o / /
gnyis pa lha lta gon dngos ni /
shar nas nub tu phyogs te /
dkyil 'khor gyi sa gzhi la dri zhim pos byug cing me tog dgram ste /
bdud rtsi lnga dang bcas pa'i dri bzang gis lha rnams gnas gang du 'ong ba'i sa der maN+Dal re bya'o / /
de yang bdag po lnga'i gnas rnams su gru bzhi dang gzhan rnams su zlum bor byas la /
spron {?} de rnams su me tog gi tshom bu bya bar yang bshad de gdan du 'bul ba'i ched do / /
de nas gnas so sor rang rang gi dam tshig gi 'khor lo bsgoms te /
sa chog gi skabs su nam mkhar bteg pa'i ye shes pa bstim la mchod bstod sogs kyang bya'o / /
gsum pa la gnyis /
bum pa'i rgyu tshad sogs bstan pa dang /
sgrub tshul yan lag dang bcas pa'o / /
dang po la /
bum pa'i rgyun gser dngul zangs ra gan 'jim pa la sogs las bya bar gsungs la /
tshad ni /
zung 'jug gsal ba las /
bum pa de dag nas nas ni / /
rnam rgyal mtshan nyid ldan par bya / /
sor mo brgyad kyi tshad kyis ni / /
mgrin pa mtho zhing rnam par mdzes / /
lto ba'i rgyar ni mtho lnga'o / /
zhes gsungs shing /
gzhan nas lto ba'i rgyar ni mor nyi shu bya bar bshad pas /
snga ma mtha' skor gyi rgya tshad do / /
dus 'khor las /
dbangs su sor nyi shu dang mchu la sor gnyis dang gzhan snga ma dang mi 'dra ba'ang bshad de /
bum pa che chung la ltos nas 'jal byed kyi sor che chung 'dra bar byed dgos kyi /
kha cig che chung med par mgrin pa mi'i sor gyis 'jal ba ni 'thad snyam pa med do / /
mchu ni grags pa ltar min gyi /
kha'i 'gram nas 'phyang ba'o / /
zhabs stegs med cing /
rang bzhin gyis dkar ba'am min na dkar por bskyar ba'ang bshad /
bum pa'i grangs ni /
rgyas pa la lha grangs kyi steng du las bum dang /
'bring lnga lta bu dang /
bsdu na rnam rgyal dang las bum gnyis sam /
de'ang med na rnam rgyal gcig bu byed du'ang rung ngo / /
bum rdzas la rin po che lnga ni mu tig gser padma rA ga byi ru mu men no / /
sman lnga ni /
stag tsher gzhan gyis mi thub pa gaN+Da ka ri dbyug pa'i ut+pal ha sa de ba'am dbang lag go /
'bru lnga ni /
til nas mon sran 'bras so ba gro'o / /
@# / /
dri lnga ni /
ga bur gur gum tsan+dan dkar dmar gla rtsi'o / /
snying po lnga ni til lan tshwa mar bu ram sbrang rtsi ste /
de thams cad dam gang 'byor dang /
sa ra has chu la 'o ma bsres nas blug par bshad cing /
rnam rgyal dang las bum gnyis ka'am /
rnam rgyal nges par rin po che'i snying po can du bya bar bshad la /
nang rdzas de rnams spro na rang rang gi sngags kyis byin gyis brlab bo / /
mgul 'ching ni kha dog dkar ser dmar sngo ba gang rung ste /
de dag kyang nyis rim du mang pos bshad la /
'ching byed ni srad bu dkar po'o / /
kha rgyan la yal 'dab dang bcas pa'i shing 'bras bu can nam /
med na dri ldan gyi lo ma bzang pos kyang rung bar bshad la /
ku sha ni gdan du 'ding par bshad kyi /
kha rgyan du ma bshad kyang da lta'i phyag len ltar na bsang chu 'thor byed du rung bar sems so / /
rma bya'i sgro ni /
byab khrus bya ba la dgos kyang /
'dir de dgos par mi snang yang grib dang bgegs srung ba'i ched du rung tsam mo / /
mtshan ma nyid bum pa nyid la 'bri ba'am /
bris nas 'dogs la /
de yang gtso bo'i bum pa la de bzhin gshegs pa lnga'i mtshan ma dang /
las bum la las thams cad pa'i mtshan ma bri ste /
bum pa gcig las med na gtso bo'i mtshan ma dang g.yas g.yon bya bar sngags rim las bshad do / /
bum pa bsgrub pa'i tshe 'god tshul ni mang po yod na gtso bo'i bum pa dbus te lha thob tshul gyis 'god do / /
gnyis pa ni /
mdun du stegs kyi khar bum pa rnams rim par bzhag ste /
bsangs sbyangs bskyed pa sogs bum chog nas 'byung ba ltar yin la /
bskyed tshul ni /
bum pa b+h+ruM las gzhal yas khang du lha bskyed pa dang /
gzhal yas khang med par nang du lha bskyed pa'i tshul gnyis yod la /
bum pa mang nyung gi khyad par gyis bskyed tshul yang phyed dgos so / /
tap+ta tap+te {?} sogs ni gang+g-I chu 'gug pa'i sngags te /
sngags don ni zhi byed zhi byed zhi byed chen po zhes pa'o / /
rnam rgyal bum pa sogs la lha rnams kyi sngags bzla zhing /
las bum la ni las thams cad pa bzla ba sogs bum chog ltar ro / /
bzhi pa ni /
pus mo btsugs te rang gi lce rdo rjer bskyed nas spos thogs dril bu dkrol zhing /
bcom ldan che ge rdo rje mchog /
zhes pa nas /
nye bar 'byon par mdzad par rigs / /
zhes pa'i bar gyis lan gsum gsol ba gdab par bya'o / /
skabs 'di ngag tu sngags rim dang de nyid rab gsal gnyis nas 'byung ba'i tshig don la go rim cung zad mi 'dra ba re snang yang 'dir sngags rim ltar ro / /
lnga pa la bzhi /
sgo'i slob dpon dang las kyi rdo rje lhag gnas /
slob ma'i grangs /
slob ma lhag gnas dngos /
dkyil 'khor gdeg cing rmi ltas brtag pa'o / /
dang po ni /
sgo'i slob dpon du 'os pa bzhi dang las kyi rdo rjer 'os pa gcig ste /
rang gis dbang bskur ba yin na ma gtogs /
sdom pa gnyis sam slob dpon gyi sdom pa ster ba sngon du 'gro ba'i lhag gnas kyi cho gas lhag gnas bya zhing /
med na gsum mam gnyis sam gcig gis kyang rung ngo / /
gnyis pa ni /
dus gcig tu dbang bskur na dA ri ka pas gsungs pa ltar {?} nyer lnga man chad zung du ma gyur ba dang /
mtshan nyid tshang ba'i slob ma yin na zung du gyur kyang mi 'gal bar bshad do / /
gsum pa la lnga /
kun slong bcos shing nang dbang bskur ba /
gsol ba gdab cing dzin du 'jug pa /
sdom pa bzung zhing byin gyis brlabs pa /
so shing dor zhing khyor chu sogs sbyin pa /
spro ba bskyed cing bsrungs te rmi lam brtag par gdams pa'o / /
dang po ni /
spyi rgyud las /
la la gsang sngags sgrub don gnyer / /
'di na dkyil 'khor 'jug pa byed / /
ces pa nas /
'jig rten 'di yi 'bras bu rgyas / /
zhes pa'i bar gyis dkyil 'khor du 'jug pa don du gnyer ba la nges legs don gnyer gyi blo bskyed pa'i kun slong 'chos pa dang /
rang gi thugs ka'i hUM gi 'od zer gyis slob ma drangs te zhal tu bcug pa rdo rje'i lam nas padmar @# / /
thon pa mi bskyod par bskyed de nang dbang bskur padma nas phyung ste shar sgor bzhag go /
gnyis pa ni /
skye rga 'chi ba na kra yi / /
zhes pa nas /
mgon po bdag ni gzhug tu gsol / /
zhes pa'i bar gyis lan gsum gsol ba gdab tu gzhug /
de nas /
bu tshur shog cig theg chen bo| |zhes pa nas /
bu yis blo gros 'di gyis shig /
ces pa'i bar gyis 'dzin du gzhug pa dang /
rdzogs pa'i sangs rgyas gang 'das dang / /
zhes sogs kyi mos pa brtan du gzhug go /
gsum pa ni /
dkon mchog gsum la bdag skyabs mchi / /
zhes sogs kyis thun mong ba'i sdom pa bzung bar bya ste /
de ni 'jug sems dang byang sems kyi sdom pa 'dzin pa'o / /
de nas slob dpon gyi dbang zhu ba la ni rigs lnga'i sdom gzung kyang bya ste /
de gzung ba'i phyir 'khor lo phyir mi ldog pa'i dbang / /
zhes sogs kyi gsol ba gdab cing /
sdom bzung ni yongs grags ltar ro / /
'di ni sngags sdom yin la /
len pa'i skabs ni skabs 'di dang dngos gzhi'i skabs gang du blangs kyang skye yang /
gnyis ka la'ang slob dpon gyis sngon du byas te lan gsum gyi sgo nas blangs na ni legs par bshad do / /
de nas slob ma'i gnas gsum yi ge gsum gyis byin gyis brlabs la dri chu rdo rje dang bcas pa'i khu tshur gyis reg cing /
mgo la sogs par me tog sogs bzhi gtso bo'i sngags sam las sngags kyis ster bar bya'o / /
bzhi pa ni /
ba'i lci ba sogs la gru bzhi pa byas la /
der 'o ma can gyi shing las byas pa'i so shing sor bcu gnyis pa me tog bcings pa sngags brjod de ltos med du 'dor bar bya'o / /
dor ba'i ltas la rtse mo shar byang nub lho steng 'og tu phyogs na rim pa bzhin zhi rgyas dbang drag rig 'dzin sa 'og gi dngos grub 'grub bi'i {?} rda sprod cing /
phyi rol tu lhung na dngos grub med do / /
de nas baM las skyes pa'i chu baM bzlas pa byin nas dri zhim pa'i chu khyor ba gsum oM hrIH zhes sogs bzlas te ster ro / /
de nas hUM las skyes pa'i ku sha gdan dang d+hIH las skyes pa'i ku sha 'khyil ba bzlas pa sngas kyi don du sngags brjod sbyin la /
hUM las byung ba'i skud pa dmar po slob ma'i lus tshad sum bltab byas te 'khyil ba lan bdun bzlas pa dpung pa g.yas sam g.yon du sngags brjod de bcing ngo / /
lnga pa ni /
'jig rten du ni kun mkhyen rnams / /
zhes pa nas /
de bzhin gshegs par 'gyur ba yin / /
zhes pa'i bar gyis spro ba bskyed la /
'khyil ba bzlas pa'i sngags kyis bsrungs nas do nub rmi lam rtog la sang nga la smos shig ces gdam par bya'o / /
bzhi pa ni /
sta gon gyi lha la mchod nas nam mkhar gdeg cing /
'degs tshul ni sngags dang phyag rgyas gzhan nas 'byung ba ltar bya'o / /
nang par rmi lam dris te ngan na /
bdud rtsi 'khyil ba'i sngags kyis bsrung ba'am /
sbyin bsreg gam bdag med bsgom pa sogs kyi zlog thabs bya'o / /
gsum pa ni /
ras bris la brten nas dbang bskur ba'i tshe ji ltar bya snyam na /
bum pa sta gon dang /
slob ma la dbang bskur ba yin na slob ma sta gon nges par byed dgos la /
spro na de nyid rab gsal las /
thig gdab pa ma gtogs lhag gnas rnams ni ras bris kyi cho ga la yang bya'o / /
zhes gsungs pa ltar /
sa lha dang lha sta gon gnyis byas na'ang legs pa yin la| ma byas kyang chog par sngags rim gyi dgongs pa yin no / /
bsam gtan gyi dkyil 'khor las gzung ba sogs yid kyis bya bar 'phreng bar bshad cing /
lus dkyil la yid kyis bsgom pa'am ma byas kyang chog par bshad do / /
| / /
gsum pa dngos gzhi'i cho ga la gsum /
ye thig gdab cing tshon bkye ba /
bum pa dgod cing dkyil 'khor brgyan pa /
bsgrubs shing mchod nas dbang bskur ba'o / /
dang po la gsum /
ye thig gdab pa tshon bkye ba bgegs zlog thabs so / /
dang po la gnyis /
'du bya ba dang /
'debs pa'i rim pa'o / /
dang po @# / /
ni /
rang shar du phyogs te gtso bo'i rnal 'byor dang ldan pas /
rgyur rung ba'i skud pa lnga tshan lnga snod lngar bzhag la /
yungs kar kyi phye ma dang dris bsgos pa'i tshon kha dog lngas skud pa rnams so sor kha bsgyur bar bya'o / /
skud pa nyer lnga byed pa ni /
lnga tshan lnga po re re la'ang rigs lnga tshon tshul yod pa'o / /
de nas rang dang slob ma lhar bskyed pa'i lag mthil du the'u chung gi rtsa ba nas mthe bong gi bar du skud pa rnams bkod la /
skud pa dkar po rnam snang ser po rin 'byung sogs rang rang gi sa bon las rigs lngar bskyed do / /
bskyed pa'i dam tshig pa la ye shes pa gzhug pa ni /
nam mkhar bteg pa'i de bzhin gshegs pa lnga'i thugs kar rang gi sa bon las ye shes kyi thig sku 'od kyi rang bzhin du mos la /
oM A H shA shwa ta sogs rang rang gi sngags kyis gsol ba gdab cing /
mig gnyis su dza ser po las nyi ma dang zla ba ser po'i rang bzhin du bsams te /
oM dI p+ta sogs brjod nas 'bar ba'i lta stangs kyis ye shes pa'i thig skud bkug nas rang rang gi mdog can gyi dam tshig pa'i thig skud la thim par bsam mo / /
de nas slob ma dang lhan cig oM AH an+yo n+ya zhes sogs kyi sngags brjod cing dang por skud pa lnga re skud pa re re byas te skud pa lngar bya la /
de nas lnga po yang gcig tu bsgril bar bya'o / /
bsgril zin pa dang sngar gyi sa gzhir dris byug pa'i gser la sogs pa'i snod du dri chu dang bdud rtsi lnga pa byung rnam pa lngas spangs te /
ye ge gsum gyi nang du chud par bzhag la mchod cing lag pas reg la 'khyil ba'i sngags kyis bsrung ngo / /
de nas mig gnyis ma dang Ta las nyi zlar bskyed de badzra DriSh+Ti ma Ta zhes pas brtan par byas la /
las thams cad pa bzlas pa'i bdud rtsi'i chu yungs kar dang dri chu gtor te lag pas reg la /
oM badzra sa ma ya sogs dang 'bru gsum brgya rtsa rgyad bzlas te lhag gnas bya'o / /
gnyis pa ni /
bum chus dkyil 'khor gyi sa la oM sarba saM sho sogs brjod de bsang gtor byas nas dris byugs /
phyi rol tu me tog bkram la nam /
{?} mkhar bri bya'i dkyil 'khor bzhugs par mos nas mchod bstod bya zhing /
rang dang sgrub grogs kyi mig gnyis su dza las nyi zla 'od zer ser po can du bsgom /
de nas rang gi g.yon pas thig skud lte bar bzung zhing dz+dzaHdz+dzaHdz+dzaH zhes pa dang dza gsum gyis grogs la btang bas /
des kyang de dag brjod nas drangs te g.yon pa'i rdo rje khu tshur gyis lte bar bzung la /
nam mkhar mtheb mdzub kyis thig skud bzung nas thig gdab ste se gol gyi sgra bya'o / /
de'i tshe thig gi sgras nam mkhar khyab pa'i sangs rgyas rnams bskul te thig skud la thim par bya'o / /
thig 'debs pa'i skabs su oM badzra sa ma ya sU dra dang /
hUM oM swA AHhA rnams brjod dgos so / /
nam mkha' la 'debs pa'i thig ni tshangs thig gnyis yin gyis /
thig gzhan min no / /
ye thig 'debs pa na dmigs pa ni /
ye shes kyi thig skud re chad nas las thig rnams la thim par bsams te /
las thig rnams kyi steng du gdab par bya'o / /
thig gi tshe phyogs thams cad mnyam pa nyid du sgom pa dang skor phyogs dang sdod phyogs sogs ni thig gi chog {?} las shes par bya zhing ye thig thebs nas mchod gtor phul te ye shes pa sta gon gyi lha'i thugs kar gshegs par bya'o / /
gnyis pa la bzhi /
tshon 'du bya ba /
ji ltar bkye ba /
tshon sa bstan pa /
mtshan ma bkod nas gshegs gsol lo / /
dang po ni /
snod bzang por tshon sna bzhag la baM sogs kyi sa bon las byung bar bsams shing tshon gyi rgyu rin po che'i rigs sam sa tshon sogs kyang rung ngo / /
de nas tshon lnga ni b+h+ruM sogs sa bon lnga las rnam snang sogs su bskyed de /
sngar ltar ye shes pa'i thig bkug ste bstim /
oM badzra tsi tra sogs brgya rtsa brgya bzlas nas 'bar ba'i lta bas gzi brjid bskyed cing /
tshon du hIH bkod nas bden brjod kyis byin brlab bya'o / /
de nas dri dang me tog sogs kyis mchod la @# / /
sngar btab pa'i phur bu hUM bzhi ba'i sngags kyis dbyung ngo / /
gnyis pa ni /
rdo rje'i khu tshur sogs kyis /
rtsig pa lnga phyi nas rim pa bzhin du 'gyed cing /
de'i tshe 'di ni chos dbyings sam me long dag pa ste / /
zhes sogs lnga skabs su gang babs dang por sbyar te bri'o / /
'gyed tshul ni phra sbom sogs kyi skyon dang dral bar bkye ste /
gzhan du na nyes bar 'gyur ro / /
brog mar rang gis bkye zhing rjes su slob ma dang ri mo mkhan ci rigs kyis bya'o / /
gsum pa la gnyis /
phyi dang /
nang gi tshon sa'o / /
dang po ni /
dbus dang phyogs bzhir rigs lnga'i sku mdog spyi dang bye brag gis dbye bas tshon gyi kha dog kyang der 'gyur la /
{?} gu'am rin chen snam bu'i sa ni dmar po dang dra ba dra phyed kyi sa ni nag po'o / /
'dod snam ni dmar po dang /
shar bu dang mda' yab kyis ni sngon po'o / /
rta babs kyi ka ba dang kyog pa'i nang gi bla bre'i 'og gi sa ni phyogs mdog yin la /
phyi ma ni phyogs mdog gis spras pa'i nam mkha'i rang bzhin no / /
rta rmi ga wa raN+Da chu srin gyi snam bu ni mdzes tshon yin la /
shar bu dang mda' yab gnyis dkar po la de dag gi sa ni sngon po'o / /
rin po che'i snam bu dang mun snam dang gser snam gsum ni dmar nag ser po'o / /
'khor lo bzhi ni ser po dang ri dags kyang de ltar ro| |gzhal yas khang gi rten gyi rdo rje ni nag po'am gtso bo'i mdog tu 'ang bshad la /
phyogs r+wa rnams ni phyogs kyi de bzhin gshegs pa'i mdog gam r+wa khra'o / /
rta babs kyi g.yas g.yon gyi bum pa rnams ser po dang /
shing rnams ni dpag bsam gyi shing ste sla'o / /
'og gi sna chogs padma'i lte ba ljang khu ge sar ser po 'dab ma sna tshogs pa ste /
'dab ma'i gzhi ni dmar po shas che'o / /
bdar {?} dang rdo ra'i bar gyi re kha ni dkar po'o / /
rdo rje'i ngo bo dang de'i re kha'i gcod mtshams ni nag po'am /
dkar po dang ser por yang bshad de gang rung ngo / /
rdo rje gnas pa'i gzhi ni ljang khu dang /
rdo rje'i sa gzhi ni sna tshogs pa'o / /
'od 'phreng ni kha dog sna tshogs pa ste brgyad dam so gnyis sam re bzhi pa'o / /
gnyis pa ni /
nang gi phyogs bzhi'i kha dog ni de bzhin gshegs pa'i mdog dang /
bsgom bya'i dkyil 'khor gyi thog kyang de ltar ro / /
ka ba rnams kyang phyogs mdog ste phyogs kyi de bzhin gshegs pa'i mtshan mas spras pa'o / /
spyir gtso bo'i sa dang phyogs ni nang gi de bzhin gshegs pa'i mdog yin kyang /
ma nges te /
dper na /
'jam rdor la gtso bo dmar ser yin kyang dbus sngo ba dang /
kun rig la sbyong rgyal sku mdog dkar por yod kyang /
de'i shar sngon por yod pa bzhin te rigs kyi dbang du byas pa'o / /
re'u mig dgu pa'i sa bzhi ni dbus kyi sa'i mdog tu gsungs pas de ltar byas na legs la /
kha cig phyogs mdog byed pa'ang snang ngo / /
bzhi pa ni /
bris zin pa dang rang rang gi mtshan ma dgos par bya ste /
klu'i glos /
ji ltar nus pas dkyil 'khor du / /
sa bon dgod bya yang na ni / /
mtshan ma 'am lha yi gzugs nyide /
{?} /
lugs ma 'am 'du byas dgod par bya / /
zhes gsungs shing /
sngags rim las kyang de ltar bshad pa bzhin bya la /
'dir rdul tshon la sku 'god pa ma dar yang /
'bur sku ma rnyed na tsa ka li sa'i god bu la btsugs ta der bzhag na'ang ligs {?} so / /
de rnams rdzogs pa dang ye shes kyi tshon gshegs gsol bya'o / /
gsum pa ni /
srung 'khor bsgoms pa sogs kyis dkyil 'khor bsrung bar bya ste sla'o / /
gnyis pa la gnyis /
bum pa dgod pa dang /
dkyil 'khor brgyan pa'o / /
dang po ni /
sngar lhag gnas byas pa'i bum pa rnams dkyil 'khor la g.yas skor du thob tshul ltar 'god par bya'o / /
gnyis pa ni /
dkyil 'khor gyi phyogs bzhir dam chos klog pa dar na bza' 'bul ba dang gdugs sogs kyi brgyan par bya'o / /
@# / /
gsum pa la gnyis /
dkyil khor bsgrub cing mchod pa dang /
dbang bskur ba'i cho ga'o / /
dang po la gnyis /
sgrub pa dang /
mchod pa'o / /
dang po la bdag mdun tha dad du byed pa dang /
tha mi dad du sgrub pa'i tshul gnyis las /
dA ri ka pa dang sa ra has bde mchog la bdag mdun tha dad du mdzad de sgrub la /
klu byang dpal 'dzin lwa ba pa sogs kyis bdag mdun tha mi dad du sgrub par mdzad do / /
bdag mdun tha dad du byed pa'i tshe /
sngon du bdag bskyed rdzogs par bsgoms te mdun bskyed sgrub cing mdun gyi dkyil 'khor du phyin pa'i dmigs pa mi byed la /
tha mi dad du sgrub pa'i tshe yang /
sngon du bdag bskyed mi bsgom par dkyil 'khor gyi dbus su phyin par mos te bdag mdun 'jug pa gcig tu sgrub pa dang /
bdag bskyed sngon du bsgoms te /
mdun bskyed sgrub pa na dkyil 'khor gyi dbus su phyin par mos te bsangs sbyangs bskyed pa'i sgo nas 'jug pa tha dad du byed pa gnyis yod pa las /
dang po ni gshin rje gshed lta bu la rung gi gsang 'dus la ni phyi ma ltar bdag bskyed sngon du byas nas bsgrub par bya dgos zhes mkhas grub rje bzhed la /
'on kyang sngags rim gyi tshig zin las bdag mdun tha mi dad du byed na lha'i rnal 'byor so so ba mi dgos so zhes gsungs pa ltar na dmigs bsal bsgom bzlas sngon du song ba zhig gis dkyil 'khor sgrub pa'i skabs su sngar bdag bskyed zur du mi sgom par bdag mdun 'jug pa gcig tu byas nas bsgrub rung bar sems ste brtag /
des na spyir gsang 'dus kyi mdun bskyed sgrub pa na /
bdag bskyed sngon du 'gro dgos shing /
song nas rang nyid dkyil 'khor gyi dbus su zhugs par mos te bsangs sbyangs 'byung bzhi dkyil 'khor lha'i gdan bcas bskyed nas /
de rnams su cho ga sum bskyed kyis gtso bo dang 'khor rnams rdzogs par bskyed la /
rang rigs kyi rig ma dang lhan cig snyems 'jug byas te /
mngal gyi lha rnams bskyed /
de nas mtshan sngags brjod de lha de rnams phyir spros spyi sgos kyi mdzad pa mdzad nas gcig tu 'dus te ye shes pa dang 'dres pa sems dpa' sum brtsegs can du gyur pa rnams spyan drangs te /
rang rang gi dam tshig pa la bstim zhing /
de nas rang bzhin gyi ye shes pa gzhan spyan drangs te bstim nas dbang bskur rgyas gdab kyang byas la /
de nas sta gon gyi lha bstim par bya'o / /
ras bris kyi dkyil 'khor sgrub na'ang rdul tshon gyi dkyil 'khor 'dra bar rje'i dgongs pa yin par sngags rim dang de nyid rab gsal gnyis ka nas gsal bar shes mod /
da lta phal cher phyag mtshan bskyed pa'i skabs bsam gtan gyi dkyil 'khor ltar byed pa mang ste yin snyam pa med do / /
des na ras bris la'ang rdul tshon ltar bya la /
bsam gtan gyi dkyil 'khor la ni lha bskyed pa'i skabs sngon ma dang cung mi 'dra ba re yod pas sngags rim sogs nas bshad pa ltar bya shing /
lus dkyil la ni bsam gtan dang 'dra yang lus kyi cha rnams sgrub gzhir byas nas bsgrub pa yin te /
'di la zhib cha dgos so / /
mi shes pa kha cig snod gzhal yas khang dang bcud lha dang lha mo'i rang bzhin du dngos gnas la yod zer ba ltar /
gzhan dag lus kyi cha da dang de dag ni rten dang brten pa'i lha dngos kyi rang bzhin du yod kyang ma shes pas de shes pa dang gsal ba'i phyir du de rnams su sgom par byed pa'o / /
zhes smra ba ni /
ye shes pa'i lha dngos la rmongs shing cang mi shes pa'i lha yod pa'am /
sgrib pa dang bcas pa'i sangs rgyas yod par 'dod pa yin pas /
khas len tshul de las tha chad pa ci zhig yod / /
gnyis pa la gnyis /
nang du dkyil 'khor la mchod pa dang /
phyi rol gyi gtor ma'o / /
dang po ni /
mchod yon @# / /
la sogs pa'i mchod rdzas rnams bsangs sbyangs bskyed nas dkyil chog nas 'byung ba ltar mchod bstod bzlas pa yig brgya bcas rdzogs par bya /
mchod pa'i chu bzhi la ni zhi ba'i rdzas nas 'o ma me tog dkar po til 'bras g.yos sogs blugs te sgrub pa dang /
rgyas pa sogs la kha dog sogs cung mi 'dra ste /
'bul tshul ni gzhan du shes par bya'o / /
gnyis pa ni /
phyi rol tu 'jig rten las 'das ma 'das kyi mchod gtor btang ste 'phrin las bcol bar bya'o / /
de nas nye reg byas la nang du 'ongs te /
hUM mdzad kyis phyag rgya dang ldan pas hUM bzhi pa'i sngags zlos shing me tog dang bcas dmigs pas dkyil 'khor gyi rtsig pa'i 'og nas 'dzul te yig brgya brjod cing skor ba gsum byas pas me tog 'bul lo / /
de nas skor ba re byas la sgo re dbye bar bya ste /
thog mar nub tu gnas nas sgo dbye ba'i sngags kyis shar gyi sgo dbye zhing /
de bzhin du phyogs gzhan la'ang rigs pa sbyor /
de nas sngags kyis me tog phul ba blangs nas gar gyis rang gi mgo la bcings te dngos grub zhu'o /
! /
gnyis pa dbang bskur ba la gsum /
slob ma la dbang bskur ba'i cho ga'i skor la tshigs mang du 'byung bas /
'dir de dag gi rnam gzhag rgyas par mi 'chad pas gzhan nas shas {?} par bya la /
don gyi phyogs bsdus te bshad par bya ste /
de yang bla med kyi dbang la bzhi ste bum dbang gsang dbang shes rab ye shes kyi dbang dbang bzhi pa'o / /
dang po la lnga /
dkyil 'khor gang du 'thob pa /
grangs ci tsam /
ngo bo gang yin pa /
byed las ci 'dra /
sga {?} don no / /
dang po ni /
rdul tshon nam ras bris kyi dkyil 'khor du yin la /
bum dbang bskur ba na sgrub pa'i dkyil 'khor pa rnams kyis bum pa bzung nas dbang bskur ba'i bya ba mdzad pa min gyi /
spyan drangs pa'i dbang gi lha rnams kyi nang nas spyan ma sogs kyis bum pa bzung nas dngos su dbang bskur pa'i mos pa byed pa yin no / /
'on kyang bum pa 'jog pa sogs ni slob dpon gyis byed pa yin la /
de'i tshe slob dpon gyis bsgrub pa'i dkyil 'khor ba rnams la dbang bskur ba'i dgongs pa gtad pa'i mos pa nges par byed dgos te /
gzhan du na rdul tshon nam ras bris kyi dkyil 'khor du bum dbang thob par 'jog dka'o / /
gnyis pa grangs ni /
slob ma'i dbang dang slob dpon gyi dbang gnyis yod la /
phye na /
chu dbang cod pan dang rdo rje dang dril bu dang ming ste lnga ni slob ma'i dbang dang /
de nas slob dpon gyi dbang sngags dbang lung bstan dbugs thung rdo rje'i brtul zhugs spyod pa'i brtul zhugs rjes gnang dang bcas pa ste /
dbang dgur dbye ba'i tshe phreng ba'i dbang nas 'dren pa yin zhing /
gzhan chu dbang nas bzung ste dbang bdun du bshad pa'ang yod la /
bum dbang nyid la bcu gcig tu 'byed pa'ang yod mod /
de thams cad dbye bsdu yin pas mi 'gal lo / /
gsum pa dbang gi ngo bo gang zhe na /
'di la chu gtor ba sogs dang dbu rgyan bskon pa dang rdor dril gtad pa dang ming 'dogs pa rnams ni dbang gi rgyu yin gyi /
dbang gi ngo bo min la /
dbang gi ngo bo ni thabs de rnams la brten nas nyon mongs lnga ci rigs pa sbyangs nas phung po {?} lnga ci rigs dag cing ye shes lnga mngon du byed nus pa dang rigs lnga'i sgom bzlas dang dngos grub pa la dbang ba'i nus pa khyad par can te rgyud la bzhag pa ni dbang de dag gi dngos gzhi yin par sngags rim las bshad de /
de 'dra ba'i dbang gzhan la'ang rigs 'gre sbyor /
yang chu dbang rnams bskur ba'i tshe dbang po rnon po la bde ba dngos su skye ba 'ong zhing /
bde ba des stong nyid kyi don nges pa'i bde stong gi ye shes nyid bum dbang khyad par can gyi ngo bor bzhed cing /
bde ba dngos su ma skyes kyang de skyes snyam pa dang lta ba dran pa'i mos pa bya dgos par bshad do / /
slob dpon gyi dbang gi skabs su rang lha yab yum du bsam pa ni dbang gi rgyu yin gyi /
dbang gi dngos gzhi min la /
dngos gzhi ni 'khyud pa la brten nas bde ba skyes pa'am skyes par mos te lta ba dran pa'o / /
de lta bu'i mos pa ma mtha' yang @# / /
byed dgos kyi /
gzhan du na dbang gral 'dug pa tsam gyis dbang thob par 'jog dka' bar bshad pas dbang brda ci yang mi 'phrod pa dag gis ni dbang ji ltar thob bsam dgos so / /
bzhi pa la /
me tog 'phreng ba'i dbang gis ni /
sangs rgyas de'i rigs su 'tshang rgya ba'i nus pa 'jog /
chu dbang gis rigs der 'tshang rgya ba la gegs byed pa'i dri ma sbyong ba'i nus pa dang /
cod pan gyis gtsug tor 'grub pa'i nus pa dang /
rdo rjes rgyal ba'i thugs 'grub pa dang /
dril bus gsung 'grub pa dang /
ming dbang gis gang gi tshe sangs rgyas pa na de'i mtshan la 'di zhes bya bar 'gyur ro zhes mtshan gyi nus pa 'jog ste /
de ni rigs so so'i dbang du byas pa yin la /
rdo rje slob dpon gyi dbang gis ni rigs thams cad kyi bdag po rdo rje gsum dbyer mi phyed pa rdo rje 'chang 'grub pa'i nus pa 'jog par byed pa yin no / /
'on kyang de dag ni ngo bo dang byed las ci rigs kyis bsdus so / /
yang /
bum dbang gis bskyed rim yan lag dang bcas pa mtha' dag sgom pa la dbang zhing de'i snod rung du byed pa dang sprul pa'i sku 'grub pa'i nus pa khyad par can 'jog pa ste /
de yang rdzogs rim min gyi bskyed rim ston pa'i rgyud 'grel man ngag dang bcas pa nyan pa dang 'chad pa la dbang ba'o / /
der ma zad bla med kyi bum dbang rnam dag rdzogs par thob na /
rgyud sde 'og ma gsum gyi rgyud 'chad nyan dang sngags sgrub la yang dbang bar bshad la /
'on kyang lha sgrub pa la sgom bzlas kyi lung dang dbang bskur ba la ni rang gis dbang gang bskur ba de thob dgos so / /
lnga pa ni /
de thams cad la bum pa'i chu'i bya ba rjes su 'gro bas na bum pa'i dbang zhes bya la rdzogs byang las phyir mi ldog pa'i nus pa 'jog pas phyir mi ldog pa'i dbang dang /
rdo rje slob dpon gyi las byed pa rnams la dbang bas slob dpon gyi dbang zhes brjod pa'ang yin no / /
rig pa'i dbang zhes pa ni /
rig pa ye shes lnga sgrub par byed pa dang /
rig pa'i lha mo rnams kyis dbang bskur bas na de skad ces brjod pa'i tshul gnyis so / /
gzhan yang sngags dbang ni sngags 'grub pa'i tshed dang /
mig sman ni lha'i mig gi mngon shes bskyed pa'i ched dang /
me long ni chos thams cad bden stong sgyu ma lta bur rtogs pa'i ched du dang mda' ni chos nyid mngon sum du rtogs pa'i ched yin pa sogs kyi mtshon don sogs shes dgos so / /
gnyis pa gsang ba'i dbang ni /
rgyud dang tshad ldan gyi gzhung nas rin po che lta bu'i gang zag gi dbang du mdzad nas las rgya la brten nas bskur ba'i tshul gsungs pa mang ste /
de yang las rgya bsten rung ba'i bla ma mtshan nyid tshang bas dkyil 'khor ba'i lha thams cad dmigs pas bkug ste rang gi lus la bcug nas rig ma dang snyoms 'jug byas pas /
thig le yum gyi padmar phab pa yum gyi khams dmar po dang 'dres pa la kun rdzob byang chub kyi sems zhes bya la /
yab yum gyi khams dkar dmar yum gyi padmar gnas pa mthe ba {?} srin gyis blangs te /
lce thog bzhag pa myang ba'i tshe rang gi lus kyi rtsa khams byin gyis brlabs pas bde ba dngos su skye ba 'ong bas de'i tshe bde bas stong pa nges pa'i bde stong sbyor zhing /
deng sang dus su ni bla ma dang rig ma mtshan nyid tshang dka' zhing /
ma tshang bzhin du bsten na ngan 'gror 'phen pas bla ma ye rgya dang snyoms 'jug byas par mos te thig le dkar dmar gyi ngo bor bskyed pa'i nang mchod sogs lce la bzhag pa myang ba'i tshe dbang rnon re gnyis la bde ba dngos su skye srid kyang /
da lta'i gang zag la de'ang {?} dka' bas de skyes pa'i mos pa byas te lta ba rnaM dag dang sbyar dgos par bshad la /
'on kyang lta ba med pa'i bde ba skyes par mos pa shugs can byas na yang dbang de thob par 'jog rung tsam du sems te /
lta ba med pa'i bde ba dang bcas pa'i ting nge 'dzin skyes pa la dbang de thob pa tsam du 'jog nus par sngags rim las gsungs paso /
{?} /
des na dbang thob tshul la mchog dman 'ong bar ma zad bskur tshul la'ang khyad par che'o / /
bla ma yab yum snyoms par 'jug pa sgom pa sogs ni dbang gi rgyu yin la /
thabs de la brten nas skyes pa'i bde stong gi ye shes ni dbang gi ngo bo yin no / /
byed las ni sgyu lus sgom pa la dbang ba ste /
de sgom pa'i snod du rung ba dang /
de ston pa'i rgyud 'chad nyan dang /
sgyu lus @# / /
sgrub pa'i thabs su lus la gnad du bsnun nas rlung dbu mar zhugs gnas thim gsum byed pa la dbang ba'o / /
mdor na bla ma yab yum gyi byang sems myang bas rang gi rtsa khams rlung dang bcas pa byin gyis brlabs pa la brten nas rlung sems tsam las grub pa'i longs spyod {?} sku 'grub pa'i nus pa khyad par can 'jog pa yin no / /
sgra bshad ni /
rdzas gsang ba las thob pa'i dbang yin pas gsang ba'i dbang ces bya'o / /
gsum pa shes rab ye shes kyi dbang ni /
rin po che lta bu'i gang zag gi dbang du byas na /
bla ma mtshan nyid tshang bas sngar gyi rig ma de 'am de 'dra ba zhig slob ma la gnang ste /
dri ba dri lan sogs byas te snyoms par zhugs te dga' bzhi skyes pa las thos pas b+ha ga'i dkyil 'khor du thob pa yin la /
de yang snyoms 'jug byas pas rlung dbu mar zhugs pa la brten nas byang sems spyi bo nas zhu ste /
rang gi d+hU tI {?} nas mgrin pa snying ka lte ba rdo rje'i rtser sleb pa na dga' bzhi rim bzhin skye'o / /
lhan skyes kyi dga' ba skyes pa na de dang stong nyid rtogs pa'i lta ba sbyar te sgom pa ni dbang gi ngo bo yin zhing /
gzhan la ni de 'dra ba'i bde stong sbyor tshul 'ong dka' yang gal te skyes pa zhig byung na ni de dbang gi dus su yin kyang ngo bo rdzogs rim gyi lam du bzhag dgos so / /
da lta ni ye shes kyi phyag rgya la brten pa yin pas de'i tshe dpon slob gnyis kas dmigs rnam legs par dran pa'am /
slob mas bde ba skyes pa'i mos pa dang stong nyid kyi lta ba dran pI {?} mos pa tsam zhig ni ma mtha' yang byed dgos te /
de tsam zhig ma byung na dbang gsum pa mchog dman gang yang thob par 'jog mi nus so / /
'di'i mos pa la'ang skabs kyi dmigs rnam phyed pa'i go ba nges par dgos kyi /
nag thom pa'i mos pas mi chog go /
byed las ni /
gang snang thams cad bde stong gi rnam rol du 'char ba'i gegs kyi dri ma sbyong ba dang /
de 'char ba'i nus pa dang /
chos sku 'grub pa'i nus pa khyad par can 'jog go /
sgra bshad ni /
shes rab ma la brten nas thob pa'i dbang yin pas na shes rab ye shes kyi dbang zhes bya'o / /
bzhi pa tshig dbang ni /
dbang gsum pa mos pa tshun chad kyis nges par byas nas de dang dper bya ba ste /
zung 'jug gi go 'phang ji 'dra ba slob ma la tshig gis brda legs par sprad pas don go na tshig gi dbang bzhi pa thob par 'jog gi /
don gyi dbang zung 'jug da lta thob pa mi 'byung ngo / /
de'i tshul ni /
'dus pa'i rgyud phyi ma las / /
bzhi pa de yang de bzhin te / /
zhes gsungs pa ltar /
dbang gsum pa'i dus su rang dang rig ma'i lus 'dod lha yab yum gyi skur ma grub bzhin du yid ngor lha'i skur snang ba'i ngang nas sems kyis stong nyid kyi don nges pa gnyis mnyam du bsgoms pa de bzhin du /
lam bsgoms pa'i mthus rim pa bzhi pa'i mthar lus shin tu phra ba'i rlung sems tsam las grub pa'i 'ja' lus rdo rje'i skur dngos su song ba dang /
sems stong nyid mngon sum rtogs pa'i bde stong dbyer med kyi ye shes su song ba gnyis dus mnyam du 'jug pa 'byung la /
de'i rgyun goms par byas pa'i mthar de dang 'dra ba'i mi slob pa'i zung 'jug kha sbyor yan lag bdun ldan gyi sku 'grub pa yin no / /
zhes brda sprod pa yin no / /
dbang don lam gyi rim par bsgrigs na /
'dir 'tshang rgya ba la bskyed rim bsgom dgos shing /
de sgom pa'i snod du rung ba'i phyir du dbang dang po bum dbang dgos pa yin la /
de nas rdzogs rim sgom pa na /
thob mar lus dben dang ngag dben sogs kyis ro rkyang gi rlung d+hU tIr zhugs gnas thim gsum byas pa la brten nas snang mched thob gsum dpe'i 'od gsal dang bcas pa'i sems dben 'dren zhing /
de las rlung sems tsam las grub pa'i ma dag pa'i sgyu lus 'grub pa'i ched du gnyis pa gsang dbang bskur ba yin zhing /
ma dag pa'i sgyu lus de bsam gtan gnyis kyis 'od gsal du bcug nas dag par byas pa las don gyi 'od gsal skye bas de'i ched du dbang gsum pa dang /
don gyi 'od gsal las lugs zlog tu ldang ba na sku dag pa sgyu ma'i sku dang thugs dag pa don gyi 'od gsal gnyis ngo bo gcig pa'i slob ba'i zung 'jug dang /
de'i rgyun las mi slob pa'i zung 'jug gi sku 'grub pa'i ched du dbang bzhi pa bskur ba ste /
dbang bzhi dang sku bzhi'i go rim yang de ltar ro / /
gnyis pa ni /
dbang thob nas dam tshig srung dgos pas rtsa ltung bcu bzhi dang sbom po brgyad sogs rtsa ba dang yan lag gi ltung ba rnams nges par byas te srung dgos zhing /
gal te rtsa ltung byung na bdag @# / /
'jug sogs kyi sgo nas slar sor chud par bya la /
ltung ba gzhan byung na bshags par bya'o / /
rtsa ltung ma byung na lam cher ma bsgoms kyang skye ba bdun nam bcu drug tshun la 'tshang rgya zhing /
rtsa ltung byung ba phyir ma bcos na lam bsgoms kyang 'tshang mi rgya ba'am zad /
ngan 'gror skye ba'i nye na che bas nges par dam tshig dang sdom pa dag pa'i thabs la 'bad par bya'o /
! /
gsum pa la gnyis /
rim pa gnyis kyi sgra don sogs dang /
rim gnyis so so'i bslab tshul lo / /
dang po la /
bskyed rim gyi sgra don ni /
blos btags pa'am bcos pa'i sgo nas bskyed pa'i tshul gyis bsgoms par bya ba'i rim pa yin pas de skad ces bya la /
rdzogs rim ni /
blos btags pa la ma bltos par grub pa'i rtsa rlung thig la dmigs nas dbu ma'i nang du rlung zhugs gnas thim gsum sogs bya ba'i phyir bsgom par bya ba'i rim pa yin pas na rdzogs rim zhes bya ste don bsdus pa'o / /
rim gnyis kyi grangs nges ni /
thun mong dang mchog gi dngos grub gnyis so sor 'grub pa'i dbang du /
byas pa yin te /
rgyud phyi ma las /
thun mong mchog gi dbye ba yis / /
bsnyen pa rnam pa gnyis su 'dod / /
ces bskyed rdzogs gnyis la bsnyen par byas nas gsungs pa ltar yin pa'i phyir ro / /
grangs nges ni /
rim lnga las /
bskyed pa'i rim pa la gnas shing / /
rdzogs pa'i rim pa 'dod rnams la / /
thabs 'di rdzogs pa'i sangs rgyas kyis /
skas kyi rim pa lta bur gsungs / /
zhes gsungs pa ltar ro / /
gnyis pa la gnyis /
bskyed rim dang /
rdzogs rim la bslab tshul lo / /
dang po la gnyis /
bskyed rim spyi'i rnam gzhag dang /
mngon rtogs kyi rim pa'o / /
dang po la gnyis /
spang bya spong tshul dang /
lam bsgom tshul lo / /
dang po ni /
bskyed rim gyi spang bya'i gtso bo ni tha mal gyi snang zhen gnyis yin la /
de'i gnyen por ni gzhal yas khang rten dang brten par bcas sgom pa yin zhing /
rten gzhal las khang dang brten pa lhar 'char ba'i snang ba goms pas tha mal gyi snang bzlog par byed la /
lha de dang de'o snyam ste lha'i nga rgyal goms pas tha mal gyi zhen pa zlog par byed do / /
nga rgyal dang snang ba khyad par can gnyis las nga rgyal gtso bo yin la /
snang ba ni de'i yan lag go /
snang zhen 'gog tshul ni /
sa bon spong ba'i tshul gyis 'gog pa min la /
dag pa'i rten brten pa'i snang ba dang nga rgyal brtan po byung ba'i tshe yid ngor tha mal gyi snang zhen re zhig 'gags pa'i tshul gyis de gnyis zlog pa'o / /
de la ni dang por bcos ma'i nga rgyal tsam ma gtogs bcos min mi skye yang /
goms na 'don pa byang ba bzhin du bcos min gyi nga rgyal 'byung ngo / /
gnyis pa /
mngon rtogs ci tsam zhig dang /
gsal snang 'don tshul bsdu na /
rdzogs rim gyi rtogs pa rdzogs par skye ba'i ched du yin na /
bskyed rim phra rags mthar phyin pa'i bar du bsgom par bya zhing /
de yang dang por sgrub thabs kyi lha rdzogs par bsgoms nas gsol {?} 'debs pa'i tshe /
mi 'chun na nang gi lha gcig dmigs rten du byas nas bsgoms te goms pa na gzhan bsnan nas bsgom par bya'o / /
de'i tshe dpyad sgom dang 'jog sgom ji ltar rigs par bya ste legs par bskyangs na lha rnams kyi gsal snang rdzogs par 'char ba ni yun ha cang mi ring bar bshad /
dang por gsal bar mi 'char mod yang yang bsgoms pas gos na yul yang log gang yin kyang gsal bar 'char nus te /
rnal 'grel las /
de phyir yang dag yang dag min / /
gang gang shin tu goms gyur pa / /
goms pas yongs su rdzogs pa na / /
de gsal mi rtog blo 'bras can / /
zhes dang /
mi sdug zad par sa la sogs / /
yang dag min pa'ang bsgom pa yi / /
stobs kyi sbrul pa rtog med dang / /
gsal bar snang ba can du gsungs / /
zhes gsungs pa'i phyir ro / /
'dir go rim ni rags pa'i rnal 'byor la sems brtan pa na phra thig gi rnal 'byor bsgoms nas 'di lugs kyi zhi gnas bsgrub par bya ste 'di ni gzhan nas shes dgos so / /
pha rgyud ma rgyud kyi bskyed rim gyi chings ji ltar yin pa'i tshul ni sogs kyang 'dir mi 'chad de /
sngags rim nyid du blta'o / /
gnyis pa la gnyis /
spyir bstan pa dang /
'gros don bye brag tu bshad pa'o / /
dang po la gsum /
thun gyi ngo bo dang /
thun mtshams kyi rnal 'byor dang dgos pa'o / /
dang po la gsum /
rnal 'byor gyi sngon 'gro /
dngos gzhi /
mjug go /
dang po la gnyis /
tshogs gsog pa dang /
@# / /
sung 'khor ro / /
dang po ni /
lam thun mong bas rgyud sbyangs pa'i gang zag gis gnas yid du 'ong bar yo byad rnams tshogs par byas nas /
lha'i rnal 'byor gyis sgrub thabs kyi sngon du 'jig rten pa'i lha la gtor ma dang mchod pa sogs bya dgos la /
yig brgya bzla ba ni /
skabs {?} 'di dang thun mtshams gang rung ste /
'on kyang bla ma snga ma'i phyag len ltar 'dir byas na'ang legs so / /
de nas tshogs zhing ni /
'og min sogs nas mdun gyi nam mkhar spyan drangs te mchod pa sogs bya la /
sdom pa brtan pa'i thabs su thun mong dang thun mong ma yin pa'i sdom bzung ba'am ma byas kyang mi 'gal /
tshogs zhing mthar gshegs pa dang mi dmigs par byed pa dang rang la bstim pa'i lugs gsum ste gang rung gis chog go /
de rnams ni bsod nams kyi tshogs gsog pa ste /
ye shes kyi tshogs ni sngags gnyis kyi don bsgoms nas gsog pa'o| |de la shUn+ya tA ni stong pa nyid de chos thams cad rang bzhin gyis stong pa'o / /
dz+nyA na ni ye shes te stong nyid dang ngo bo gcig pa'i sems so / /
badzra ni mi phyed pa ste yul stong pa nyid dang yul can ye shes gnyis dbyer mi phyed pa'i tshul gyis ro gcig tu zhugs pa'o / /
swa b+hA wa ni rang bzhin te rang bzhin gyis rnam par dag pa dang /
at+ma ka ni bdag nyid {?} de'i bdag nyid las ma 'das pa'o / /
a haM ni nga'o ste /
rang bzhin gyis rnam par dag pa'i bdag nyid nga'o zhes pa yin la /
mdor {?} na stong pa nyid dang ye shes mi phyed pa'i rang bzhin gyi bdag nyid nga'o zhes pa ste stong nyid kyi lta ba bsgom dgos pa'i don no / /
swa b+hA wa'i tshig don yang de dang 'dra ba'o / /
de ltar bsgoms pa'i dgos pa ni /
ye shes kyi gzung rnam lhar 'char ba'i ched sogs mang ngo / /
gnyis pa ni /
'chi ba dang 'dra ba'i stong nyid bsgoms pa'i rjes su bar do 'grub pa'i rnam pa dang 'dra ba'i bar srid mtshon byed srung 'khor gyi sngon du sgom pa yod kyang /
srung 'khor sngon du bsgom na rang gi gzhung nas bshad pa ltar thun mong ba dang thun mong ma yin pa gnyis ka'am gang rung bsgom par bya'o / /
de yang lU dril gnyis kyi lugs la ni bar srid mtshon byed kyi nA da srung 'khor gyi sngon du nam mkhar bzhag nas de'i 'og tu rten ma bskyed pa'i bar der zhugs pa 'byung la /
'dus pa dang gshin rje gshed sogs la gzhal yas khang bskyed rjes su lha'i skur bsam dgos pas mi 'dra'o / /
gnyis pa la gsum /
rten gzhal las khang dang /
brten pa lha bskyed pa dang de'i yan lag go /
dang po ni /
srung 'khor rtsibs {?} bcu pa sgom mi sgom gyi lugs gnyis las /
gsang 'dus 'phags lugs pas thun mong ma yin pa'i srung 'khor bsgoms te stong par sbyangs nas thun mong ba'i srung 'khor dang chos 'byung gi nang du 'byung bzhi 'dres pa las rdo rje'i sa dang /
b+h+ruM las gzhal yas khang bskyed la /
gshin rje gshed la stong nyid kyi rjes su 'byung bzhi dang srung 'khor thun mong ba'i nang du rtsibs bcu ba'i srung 'khor khro bo bcas bskyed de mi sdud par rten bskyed pa sogs byed /
lU hi pa la ni rtsibs bcu pa'i srung 'khor mi sgom par stong nyid srung 'khor gyi rjes su 'byung bzhi ri rab padma sna tshogs rdo rje dang de'i steng du mngon byang lnga las brten pa dang rten rnams dus gcig tu bskyed /
kye rdor la srung 'khor thun mong ba'i nang du chos 'byung padma rdo rje'i steng du 'byung bzhi dang de'i steng du b+h+ruM las 'khor lo las rten bskyed pa sogs mang ste /
mdor na gzhal yas khang bskyed pa la 'byung bzhi bskyed mi bskyed gnyis dang bskyed pa la rtsibs bcu pa'i nang du bskyed mi bskyed gnyis yod do / /
gnyis pa la gsum /
lha bskyed tshul dngos dang /
sbyang gzhi lam la sbyar ba dang /
don bsdu ba sogs so / /
dang po la gnyis /
sngon byang lngas bskyed tshul /
zhu ba klus bskul nas bskyed tshul lo / /
dang po ni /
de bzhin nyid dang zla ba dang sa bon dang phyag mtshan dang sku rdzogs pa ste @# / /
lnga las byang chub pa lnga 'phags pa yab sras bzhed de /
gzhan la mi 'dra ba'ang yod do / /
mngon byang lnga'i skabs A li kA li bskyed mi bskyed pa'i tshul gnyis yod la /
bskyed pa la'ang bsnon ma byed lugs mi 'dra ba yod do / /
gnyis pa ni /
kye rdor la rgyu rdo rje 'dzin pa zhu nas glus bskul te 'bras bu rdo rje 'dzin pa bskyed cing /
gsang 'dus la bsnyen pa'i rjes su zhu ba klus bskul te bzhengs pa ni snga ma dang mi 'dra'o / /
bar do mtshan byed gang yin pa de zhu ba ni bar srid pa mngal du 'jug pa dang 'dra bar mtshon yang mtshon byed kyi dbyibs la kha cig tu lha'i rnam pa dang /
kha cig tu phyag mtshan dang /
kha cig tu yi ge kha cig tu nA da 'ong zhing /
'jug tshul la'ang mi 'dra ba yod do / /
gnyis pa ni /
sngon du ma'i mngal du skye ba 'dzin pa'i las bsags pa zhig shi nas bar do grub ste bar srid mngal du zhugs pa'i mthar phyir btsas te chung ma blangs nas bu dang bu mo bskyed pa sogs dang chos mthun par bskyed rim sgom pa yin la /
de yang tshogs zhing la dmigs te tshogs gsog pa ni sngon du dge mi dge'i las gsog pa dang 'dra zhing de nyid tshogs lam dang sbyor la /
stong nyid sgom pa ni 'chi ba dang 'dra ste de nas bar srid kyi yi ge sogs ma zhugs kyi bar rnams sbyor lam dang bar srid mtshon byed kyi yi ge sogs zhu ba ni bar srid pa mngal du 'jug pa dang 'dra ste de nas lha'i sku ma rdzogs kyi bar sngon ma mthong lam dang phyi ma rnams rim par sgom lam sa bcu dang sbyor /
de nas gtso bo yab yum gyi sku rdzogs par grub pa ni mngal nas phyir btsas pa dang /
yab yum gnyis kyi dkyil 'khor ba'i lta pho mo bskyed pa ni pha mas bu dang bu mo bskyed pa 'dra ste mi slob lam dang sbyor dgos zhing /
bskyed tshul gyi dbang gis mi 'dra ba yod do / /
gsum pa ni /
bskyed rim la sbyang gzhi sbyong byed ngo 'phrod dgos te /
de yang lus ci 'dra ba zhig 'dzin pa ni 'bras bu rdo rje 'dzin pa yab yum gyi skur skye ba 'dzin la /
gnas gang du na gzhal yas khang gi nang dang de'i dbus su'o / /
las cis zhe na tshogs zhing la dmigs nas tshogs bsags pa'i las kyis so / /
bar do ba de skye ba len pa ni lus snga ma dor nas yin pas sngon du stong nyid bsgoms te tha mal gyi snang zhen zhi bar byas nas lhar bskyed pa dgos so / /
gsum pa ni /
de ltar dam tshig pa bskyed nas ye shes pa dgug gzhug mchod bstod bdud rtsi myang ba'i bar byas te bsgom /
skyon bzlas pa bya la phreng ba'i rgyu ni /
kha sbyor sogs las /
sa nya phyis mu tig nor bu dkar po rus pa rdo dkar po sogs zhi ba la dang /
gser dngul zlangs padma'i sa bon sogs rgyas pa la dang /
mu tig byi ru tsan+dan dmar po dang gur gum sogs dris bgos pa'i phreng ba ni dbang la dang /
ru rak+sha lung thad mi'i rus pa sogs las byas pa ni drag po la shis shing /
po de tse ni las thams cad la bzang bar bshad do / /
phreng rdog gi grangs ni /
rdo rje mkha' 'gro las /
zhi ba la brgya rtsa /
rgyas pa la brgya brgyad /
dbang la nyer lnga /
drag po la bcu drug /
khyad par gyi las sgrub pa'i sngags la lnga bcu dgos pa dang /
phreng thag ni ras bal sogs las dgu sgril bya bar bshad cing /
dbus ma rdor sems dang gzhan sems dpa' brgyad kyi bdag nyid du bsam pa dang /
phreng rdog rnams rigs lnga'i rang bzhin dang /
mdo 'dzin stobs la sogs pa'i chos kyi phung po'i mchod rten du bsams te byin brlab bya bar bshad de ma bris so / /
sngags bzla ba'i tshe /
myur bul sogs kyi skyon dang bral bar bzla zhing /
spro bsdu'i dmigs pa sogs rang rang gi sgrub thabs las bshad pa ltar bya'o / /
dag pa dran pa ni /
bzlas pa'i sngon du'am mjug gang rung gis chog go /
gsum pa la /
gtor ma'i rdzas ni zan dang sran ma sha nya sha chan thug khur ba chang chu btsong sgog skya 'o ma chu yang rung bar bshad la /
dbyibs ni /
rgya gzhung las mi gsal yang lag len du ci ltar rigs par byed /
dbyibs su ma byas par rdzas de dag 'bul ba yang rung ngo / /
gtor ma'i snod ni thod pa kham por dang khyor bar yang sbyin par rung la /
bskyed chog la @# / /
mi 'dra ba mang ste /
gang ltar yang sha lnga dang bdud rtsi lnga'i bdag nyid du bskyed pa'o / /
gang la 'bul ba ni /
gtor mgron bskyed cing spyan drangs nas 'bul ba dang /
mdun bskyed la 'bul ba'i tshul gnyis te /
'bul yul la 'jig rten las 'das ma 'das kyang gnyis so / /
skabs gang du 'bul ba ni /
thun bzhi ka'i mthar ram /
thun tha ma'i rjes su 'bul la /
skabs gzhan du 'bul ba ni bdag mdun gyi mjug gam /
dkrong bskyed kyis kyang spyan drangs te 'bul bar rung ngo / /
gtor mgron la bskyed chog rgyas bsdus ci rigs byar rung zhing /
der ma zad /
mngon rtogs sgom pa la'ang rgyas bsdus ci rigs bya bar bshad de /
de yang thun bzhir byed pa'i tshe /
thun thog mtha' gnyis rgyas shing bar pa gnyis bsdus pa dang /
dang po rgyas la gzhan gsum bsdus pa dang /
thun bzhi ka rgyas pa dang /
brel ba'i tshe bzhi ka yang bsdus par byas chog par rgya gzhung gi lugs rjes sngags rim las gsungs pa ltar yin la /
de ltar rgyas bsdus byed tshul sngags rim gyi dgongs pa bzhin bdag gis gzhan du bshad zin to / /
gsum pa la /
kha zas ni /
gtor ma ltar byin gyis brlabs te lha mchod pa'i bsam pas longs spyad par bya la /
nyal ba'i tshe stong pa'i bdag nyid du gyur par mos nas 'od gsal du nyal ba dang /
ldang ba'i tshe lha mos bskul bar mos nas ldang ngo / /
gsum pa dgos pa ni /
bskyed rim gyi lam skye 'chi bar do gsum dang rnam pa mthun par bsgoms pa'i stobs kyis /
sbyang zhi la gnas pa dang 'byung 'gyur gyi skye 'chi bar do gsum sbyong ba ste /
sbyangs pa'i 'bras bu la sangs rgyas kyi chos sku longs sku sprul sku gsum 'grub pa dang /
rten dang brten pa bsgoms stobs kyis rang la 'byung 'gyur gyi ma dag pa'i rten brten pa sbyangs nas dag pa'i rten brten pa 'grub pa'o / /
rgyud sde 'og ma gsum la stong pa dang lha'i 'khor lo bsgom pa yod kyang bskyed rim med cing /
bskyed rim gyis rdzogs rim gyi rgyud smin par byed cing /
tshogs rlabs chen sdud par byed do / /
des na bskyed rim gyi zab gsal gnyis med kyi rnal 'byor ni rgyud sde gzhan gyi rnal 'byor las khyad par du 'phags te /
ji skad du /
rnal 'byor dag ni 'di nyid kyis / /
myur du sangs rgyas nyid 'thob 'gyur / /
zhes gsungs pas / /
gnyis pa la /
gsang bde 'jigs gsum gyi mngon rtogs bsgom tshul rgyas par ni rang rang gi cho ga las 'byung ba bzhin shes par bya la /
'dir de gsum gyi smon lam nas 'byung ba'i sa bcad tsam bkod na /
dang po ni /
gsang 'dus smon lam las /
de ltar sgyu ma ji bzhin smon lam bzhin / /
zhes sogs kyi tshigs bcad gnyis kyis mngon rtogs bsgoms pa'i dge ba sogs smon lam 'grub pa'i rgyur bstan la /
de nas rang nyid srid mtshor lhung ba ji bzhin du / /
zhes sogs tshig bcad gcig gis dge ba des byang chub kyi sems 'byongs par smon cing /
sems tsam bskyed kyang zhes sogs rkang pa bzhis 'jug sdom bzung nas spyod pa la slob par smon /
thun mong lam sbyang sogs bzhis sngags la 'jug par smon la /
bum dbang gang+ga'i sogs rkang gnyis kyis dbang bzhi'i nang nas dang por tha mal gyi snang zhen sbyong ba'i ched du bum dbang rnam dag len pa dang /
de bzhin du gsang dbang ye shes sogs rkang pa gnyis kyis gsang dbang dang /
gsum pa lhan skyes sogs rkang pa gnyis kyis shes rab ye shes kyi dbang dang /
bzhi pa zung 'jug sogs rkang gnyis kyis dbang bzhi pa len par smon la /
de tshe dngos grub sogs rkang pa bzhis dbang thob nas dam tshig dang sdom pa srung bar smon no / /
de nas /
tha mal snang zhen zhes sogs tshig bcad gnyis kyis bskyed rim mthar phyin par spyir smon la /
bye brag tu zhing gi phul byung thugs kyi dkyil 'khor la zhes sogs rkang pa bzhis thog mar tshogs zhing la tshogs gsog pa dang /
dpal ldan zhe sdang rdo rje sogs bzhis srung @# / /
'khor dang /
gang du 'tshang rgya'i sogs tshigs bcad gnyis kyis gzhal yas khang dang der lhag mos kyi lha bskyed de 'od gsal du thim pa'i 'chi ba chos sku'i lam 'khyer dang /
dang po'i mgon po bskyed pa'i bar do longs sku'i lam 'khyer dang /
sprul sku rdor sems su bsgyur nas snyoms 'jug byed pa'i bar skye ba sprul sku'i lam 'khyer gsum tshang ba'i dang po'i sbyor ba'i lam rnams rgyud la skye bar smon no / /
rang don phun tshogs sogs rkang pa bzhis dang po sbyor ba'i gtso bo yab yum snyoms 'jug byas te lus dkyil gyi lha la mchod pa dang /
de nas mkha' dbyings rdo rje sogs tshig bcad gnyis kyis dkyil 'khor rgyal mchog gi lha rnams bskyed de spyi sgros kyi mdzad pa mdzad pa sogs dang /
srog 'dzin thur sel sogs tshigs bcad gnyis kyis steng 'og gi sna rtser phra mo bsgom pa dang bzlas brjod mthar phyin par smon no / /
des ni rdzas sngags sogs rkang pa bzhis las rgyal mchog 'grub par smon pa ste /
de dag ni bskyed rim gyi skor ro / /
de nas so sor sdud dang bsam gtan srog rtsol dang / /
zhes sogs rkang pa bzhis rdzogs rim gyi sbyor ba yan lag drug dang de bsdus pa rim lnga spyod pa dang bcas pa 'grub par smon cing /
lhag ma ni 'chad par 'gyur ro / /
gnyis pa bde mchog smon las| srid pa gsum 'bar sogs tshig bcad gsum ni gzhan nas 'byung ba bkod pa yin la /
de nas dge ba cung zad tsam yang sogs tshig bcad gnyis kyis dge ba rdzogs byang du bsngo dgos pa'i rgyu mtshan dang dam bca' bstan /
de nas 'das ma 'ongs da ltar byung ba dang / /
zhes sogs rkang pa bzhis /
dge ba'i mthus tshe rabs kun du dge ba'i bshes gnyen bsten par smon /
de yis nye bar bstan pa'i sogs tshig bcad gnyis kyis skyes bu chung 'bring dang thun mong ba'i lam rnams rgyud la skye ba dang /
brtse bas 'gro ba'i sogs rkang pa bzhis byang chub tu sems bskyed nas spyod pa la slob par smon no / /
de nas thun mong lam sbyangs sogs bzhis dbang bzhi len pa dang /
de dus bla ma sogs bzhis dam tshig dang sdom pa srung ba dang /
de nas tshe rabs kun du sogs tshigs bcad gnyis kyis bskyed rim mthar phyin par spyir smon la /
so sor phye na sgo gsum spyod pa sogs rkang pa bzhis dag pa gsum dang /
srung 'khor gyis bgegs zlog pa dang tshogs gsog pa dang /
spros kun 'od gsal sogs tshigs bcad gnyis kyis /
snod bcud 'od gsal du sdud pa'i 'chi ba chos sku dang /
de las nA da nam mkhar 'jog pa'i bar do longs sku dang /
de zla ba dkar dmar gyi dbus su zhugs nas he ru ka 'khor bcas su bskyed pa'i bar du skye ba sprul sku'i lam 'khyer gsum rdzogs par smon pa dang /
gnas mchog gang du sogs rkang pa bzhis 'byung bzhi ri rab padma rnams kyi mtshon don dang /
padma'i lte bar sogs tshigs bcad gnyis kyis padma'i lte bar zla ba dkar la dmar ba'i mdangs can sgom pa sogs kyi mtshon don dang /
skye ba sprul skur 'khyer ba'i sogs rkang pa bzhis phyi dkyil dang lus dkyil la goms pa mthar phyin pa dang /
sgo mtshams ma rnams dbang po'i sgor bsgoms pas / /
zhes pa nas /
dge ba'i rtsa ba yongs su smin par shog /
ces pa'i bar tshigs bcad gsum gyis lus kyi cha de dang der lus dkyil gyi lha de dang de bsgoms pas rdzogs rim gyi rtogs pa khyad par can skye ba'i nus pa 'jog par smon te bskyed rim gyi skor / /
de nas dpal ldan 'khor lo sdom pa'i rtsa rgyud don / /
zhes sogs tshigs bcad gnyis kyis rdzogs rim rnal 'byor chen po spyod pa gsum dang bcas pa nyams su blangs nas mthar phyin par 'gyur bar smon pa yin la /
lhag ma'i don 'chad par 'gyur ro /
! /
gsum pa 'jigs byed smon lam du /
rnam dag yid kyi zla shel rtsig ngos la / /
zhes sogs rkang pa drug gis mngon rtogs bsgoms pa sogs kyi dge ba de smon lam 'grub byed kyi rgyur bstan nas /
lhag ma'i rkang pa gnyis kyis @# / /
dge ba de skye ba thams cad du dge ba'i bshes gnyen gyis rjes su 'dzin pa'i rgyur 'gyur bar smon cing /
tshe 'di'i chos brgyad sogs rkang pa bzhis 'khor ba las thar 'dod kyi blo dang byang chub kyi sems bskyed de phyin drug la slob par smon pa dang /
rnam dag dbang bzhi'i sogs rkang pa bzhis sngags la zhugs te dbang bzhi len cing dam tshig dang sdom pa srung ba dang /
skye shi bar do'i sogs bzhis sku gsum 'grub byed kyi thabs zab mo bskyed rim thun bzhir sgom pa spyir smon la /
de nas /
bla ma gshin rje gshed sogs bzhis tshogs zhing la dmigs pa'i tshogs gsog pa dang /
sngags gnyis don ltar sogs bzhis 'chi ba chos sku dang /
gtum chen gnod mdzes sogs bzhis srung 'khor dang /
rnam mang rin chen sogs bzhis gzhal yas khang dang /
der ni gur gum sogs bzhis bar do longs sku dang /
zla nyi sa bon sogs bzhis skye ba sprul sku'i lam 'khyer gsum dang /
'bum phrag nyi 'od sogs tshigs bcad gnyis kyis dang po sbyor ba'i gtso bo yab yum gyis dkyil 'khor rgyal mchog gi rten brten pa sprul te gzhan don mdzad pa sogs dang /
phyi nang bzlas brjod sogs rkang pa bzhis phyi nang gi mchod pa bzlas brjod 'khrul 'khor la brten nas zhi sogs kyi las sgrub pa'i las rgyal mchog gi skor mthar phyin par smon ste /
bskyed rim gyi skor ro / /
de nas /
zab lam rim pa lnga yi gnad kyi don / /
zhes sogs rkang pa bzhis rdzogs rim bsdus nas bstan te /
lhag ma'i don ni 'chad par 'gyur ro / /
gnyis pa la gnyis /
pha rgyud kyi rdzogs rim dang /
ma rgyud kyi rdzogs rim mo /
dang po la gnyis /
gsang 'dus dang /
'jigs byed kyi rdzogs rim mo / /
dang po la gnyis /
gzhi dngos po'i gnas tshul dang /
lam gyi rim pa'o / /
dang po ni /
rdzogs rim gyi cha 'ga' zhig skye ba la bskyed rim shin du brtan pa mi dgos kyang /
rdzogs par skye ba la de dgos so / /
rdzogs rim sgom pa la gzhi dngos po'i gnas tshul shes dgos pas mdor bsdus brjod pa la /
lus kyi gnas tshul rags pa ni spyi gtsug nas rkang mthil gyi bar gyi lus rags pa 'di'o / /
lus phra ba ni 'di la gnas pa'i rtsa stong phrag don gnyis dang rtsa ba dang yan lag gi rlung bcu dang thig le'o / /
ches phra ba ni stong pa bzhi'i bzhon pa'i rlung dang khyad par 'od gsal gyi gzhon pa'i rlung ngo / /
sems kyi gnas tshul la /
rags pa ni dbang po'i shes pa rnams yin la /
phra ba ni rang bzhin brgyad cu'i kun rtog rnams dang /
shin tu phra ba ni snang mched thob gsum 'od gsal dang bcas pa'i rlung sems so / /
lus kyi gnas tshul bye brag pa ni /
lus kyi smin mtshams nas rdo rje'i nor bu'i bar lus kyi sgal tshig dang nye bar dbus su dbu ma dang g.yas g.yon du ro ma dang rkyang ma gnas so / /
nor bu'i dbus dang gsang gnas lte ba snying ga mgrin pa spyi bor d+hU tI la ro rkyang gnyis kyis 'khyud pa'i thad drug na rtsa 'khor kyang drug go /
gnyis pa la gnyis /
grangs dang go rim /
lam gyi rim pa dngos so / /
dang po la /
grang nges ni /
spyod bsdus las lus dben /
ngag dben /
sems dben /
sgyu lus /
'od gsal /
zung 'jug gi rim pa ste drug tu bshad cing /
dang po gnyis gcig tu bgrang nas lngar mdzad pa dang /
bzhir mdzad pa'ang yod de dbye bsdu yin pas mi 'gal lo / /
go rim ni /
slob mi slob kyi zung 'jug thob pa la sngon du don gyi 'od gsal 'gro dgos shing /
de'i sngon du sgyu lus /
de'i sngon du sems dben /
de'i sngon du ngag dben de'i sngon du lus dben bsgom dgos pa'i rim pa ltar ro / /
de ltar dgos pa'i rgyu mtshan ni /
mi slob pa'i sku dag pa mthar thug sgyu ma'i sku dang thugs dag pa mthar thug lhan skyes kyi ye shes gnyis zung du 'jug pa'i zung 'jug gi go 'phang thob pa la /
sngon du de dang rigs mthun pa'i slob pa'i zung 'jug thob dgos @# / /
la /
slob pa'i zung 'jug gi sngon du de'i ya gcig 'od gsal de dang 'dra ba rim pa bzhi pa'i don gyi 'od gsal bskyed dgos shing /
de'i sngon la gcig dag pa'i sgyu lus kyi rigs 'dra rim pa gsum pa'i ma dag pa'i sgyu lus bskyed dgos /
sgyu lus kyi sngon du de'i rgyur kun rtog g.yo byed gzung 'dzin gyi rlung thams cad snying ga'i mi shigs pa la bsdus nas thim pa las snang mched thob gsum 'od gsal dang bcas pa'i sems dben bskyed dgos /
de'i sngon du las dang ye shes kyi phyag rgya dang sbyor ba'i srog rtsol dang /
rlung dang /
thig le'i rnal 'byor bsgom pa sogs kyi ngag dben dang lus dben bskyed dgos so / /
gnyis pa la gsum /
dben pa gsum gyi ting nge 'dzin dang /
bden pa gnyis kyi ting nge 'dzin la bslab pa'i tshul lo / /
dang po la gsum /
lus dben /
ngag dben /
sems dben no / /
'di dag ni rje'i gsang 'dus smon lam dang bstun te bshad na /
dang po lus dben la mnyam gzhag dang rjes thob tu sbyor tshul gnyis yod pa'i dang po ni /
de nyid las /
nor bur thig le phra mo sems brtan pas / /
zhes sogs tshigs su bcad pa gcig gis ston te /
spyir rdzogs rim gyi lhan skyes skye ba la /
dbu ma'i yar sna dang mar {?} dang snying kha'i rtsa 'khor gyi dbus kyi d+hU tI'i nang gang rung du dmigs pa gtod dgos la /
skabs 'dir ni dbu ma'i mar sna dang nor bu'i dbus kyi rtsa 'dab kyi thad ka'i d+hU tI'i nang gang rung du thig le la dmigs pa gtod dgos so / /
de la brten nas lus dben dngos sgom tshul ni /
mnyam gzhag tu sngar ltar bsgoms pas dbu ma'i nang du rlung zhugs gnas thim gsum byas pa la brten nas dbu ma'i nang nas byang sems zhu ste lhan skyes kyi ye shes skye'o / /
de yang rlung dbu mar zhugs gnas thim gsum byas pa las d+hU tI'i nang gi gtum mo khyad par can 'bar ba'i drod kyis spyi bo byang sems zhu ba d+hU tIr rim gyis babs pa las de'i nang du reg bya khyad par can zhig skye /
reg bya des gzung don dang lus dbang gis bdag rkyen byas pa las lus shes kyi bde ba khyad par can skye /
des de ma thag rkyen byas nas yid shes phra mo bde ba'i ngo bor skyes te /
bde ba de nyid kyis stong nyid rtogs pa la bde stong sbyor zhes bya'o / /
rlung dbu mar zhugs gnas thim gsum byas pa'i tshe rtags ni /
sa nas rlung gi bar thim pa'i tshe smig rgyu du ba mkha' snang mar me lta bu'i rtags kyi rjes su snang ba mched pa nyer thob kyi tshe dkar dmar nag lam pa ba'i snang ba dang /
'od gsal gyi tshe nam mkha' stong sang lta bu'i snang ba 'char ba rnams 'byung ngo / /
gnyis pa ni /
de las langs tshe gang shar snang ba kun / /
zhes sogs tshigs bcad gcig gis {?} ston te /
de nas rjes thob tu phung po lnga /
khams bzhi /
dbang po drug yul lnga rnams lhar 'char ba'i lus dben bsgom par bya zhing /
de yang phung po lnga po re re la'ang lnga lngar phye bas brgyar 'gyur ba'i lus dben ni /
rigs brgya'i lus dben yin la /
de rnams rigs lngar bsdus te sgom pa'i lus dben ni /
rigs lnga'i lus dben dang /
de rnams rigs gsum du bsdus nas sgom pa ni /
rigs gsum gyi lus dben dang /
de thams cad rang rdo rje 'chang du sgom pa ni /
rigs gcig pa'i lus dben sgom par byed pa'i tshul te /
de yang mnyam gzhag tu bsgoms pa'i ye shes kyi gzung rnam lhar shar ba'i sgo nas phung sogs lhar sgom pa'o / /
de'i tshe dbang po lngas yul lnga la longs spyod pa na yul gyi snang ba thams cad bde stong gi rnam rol tu 'char ba'i sor sdud dang /
dbang po dang yul rnams lhar sgom pa'i bsam gtan gnyis 'byung bas de yang shes dgos so / /
gnyis pa ngag dben la gsum las /
dang po snying khar sngags kyi thig le sgom pa ni /
thig le'i rgyal po sngags kyi thig le mchog /
zhes sogs tshigs bcad gcig gi ston te /
'di la snying kha'i rtsa 'khor gyi nang du thig le'i dbus su a yig gam hUM bsgoM pa dang /
rtsa 'khor la dbyangs gsal gyi yi ge bkod nas bsgom pa gnyis yod cing /
de gnyis gang byed kyang dmigs pa @# / /
gtad nas rtse gcig tu bsgoms pas rlung d+hU tI'i nang du zhugs gnas thig gsum byas pa la brten nas lhan skyes kyi ye shes 'charbar byed pa'o / /
gnyis pa gdong gi sna rtser 'od kyi thig le sgom pa ni /
gdong gi sna rtser 'od kyi thig le'i gdangs / /
zhes sogs rkang pa bzhis ston te /
rang gi rlung 'jug gnas ldang gsum byed pa'i'i gdangs yi ge gsum gyi gdangs su shar ba'i sgo nas rdor bzlas bya zhing /
de yang sna sgo nas rlung nang du 'jug pa'i tshe oMH dang gnas pa'i tshe AH dang /
ldang ba'i tshe hUM gi gdangs su shar ba'i bsams te rdor bzlas byas pa la brten nas snying kha'i rtsa mdud rnams grol bar byed do / /
rlung la ni spyir rtsa ba dang yan lag gi rlung bcu yod cing /
de'i nang nas rnam shes kyi bzhon pa'i rlung gi snying khang gnas pa'i srog gi rlung yin la /
de la'ang phra phrags gnyis yod pa'i phra ba'o / /
rlung rta lta bu dang rnam shes zhon mkhan lta bu ste /
'on kyang rlung dang rnam shes ngo bo tha dad min gyi /
chu la chu zhugs pa bzhin du ngo bo gcig pa'o / /
de yang rlung rnam shes min cing rnam shes kyang rlung min la /
rlung las ngo bo tha dad pa'i rnam shes kyang med mod /
rlung dang rnam shes gnyis gcig kyang min no / /
spyir 'khor 'das kyi bya byed thams cad rlung gis byed cing /
de'i nang nas kyang skye 'chi sogs las kyi rlung gi 'phrul las byung ba yin te /
rdo rje 'phreng ba las /
ji ltar mes bsreg dngos po med / /
rgyu med par ni thim nas 'gro / /
slar yang srog gi rlung shar nas / /
las kyi rlung gi sna tshogs pa / /
de yi lhan cig rnam shes dang / /
rlung yang 'jig rten gsum du gnas /
zhes gsungs pa'i phyir ro / /
gsum pa gsang ba'i sna rtser rdzas kyi thig le ni / /
thabs shes gsang ba'i rtsa mchog gnyis kyi rtser / /
zhes sogs rkang pa bzhis ston te /
rang gi rdo rje dang phyag rgya'i padma gnyis 'phrad mtshams su thig le yungs 'bru tsam la dmigs pa rtse gcig tu gtad de /
bsgoms pa la brten nas rlung thim pas snang mched thob kyi ye shes gsum dang /
khyad par 'od gsal gyi dus su lhan skyes kyi ye shes 'char bar byed pa'o / /
gsum pa sems dben ni sna rtse gsum du thig le rnam gsum gyi / /
zhes sogs rkang pa bzhis ston te /
sngar ltar srol rtsol gsum bsgom pa la brten nas snying ga'i rtsa mdud rnams legs par grol nas rlung rnams snying ga'i mi shig pa la bsdus nas thim pas dpe'i 'od gsal 'char bar byed pa'o / /
de yang phyag rgya gnyis gang rung la brten nas ril 'dzin dang rjes gzhi gi sdud rim mang du byas pa la brten nas snang mched thob gsum gyi sems dang /
khyad par du dpe'i 'od gsal mthar thug 'dren nus pa'i tshe na sems dben rdzogs par 'gyur ro / /
sems dben rdzogs mtshams ni /
sngar kun rtog g.yo byed kyi rlung gzhan rnams dbu mar zhugs gnas thim gsum byas pa la brten nas ye shes bskyed nus kyang /
'dir de nas khyab byed kyi rlung ma lus pa 'chi rim bzhin du snying ga'i mi shig pa la thim pa'i 'od gsal gyi ye shes thog mar skyes nas bde sdong sbyor ba'i tshe dben dben mthar thug skyes pa'o / /
gnyis pa la gsum /
kun rdzob sgyu ma dang don dam 'od gsal dang dbyer med zung 'jug gsum yod kyang /
gsum po phyogs gcig tu bsdus nas 'chad pa ni| sgyu ma longs sku 'od gsal chos sku dang / /
zhes sogs tshigs su bcad pa gnyis gsungs te /
gsum gyi dang po la sgyu lus kyi sgrub gzhi ni /
rim lnga las /
'gro kun rang dbang med pa ste / /
rang dbang du ni 'byung ma yin / /
de yi rgyu ni 'od gsal ba / /
'od gsal thams cad stong pa'o / /
zhes 'gro ba rnams 'chi ba 'od gsal sngon du song ba las skye'i /
rang dbang du mi skye bar bshad pa ltar dang /
rdo rje phreng ba las /
snying por gyur pa rang srog las / /
khams gsum na ni gzhan med de / /
sgyu ma rlung gis khams gsum pa / /
rmi lam rmi ba bzhin du mthong / /
zhes dang /
ji srid 'jig rten gyis btags pa /
@# / /
sems kyi rlung gi rnam 'phrul lo / /
zhes dang /
dgongs pa lung ston las kyang / /
'du shes can dang 'du shes med / /
sems can du btags 'di gnas pa / /
de rnams rlung las byung ba ste / /
slar yang rlung las 'gag sa yin / /
zhes gsungs pa'i snga mas sgyu lus kyi sgrub gzhi ni srog gi rlung yin par bshad la /
phyi ma gnyis kyis 'gro ba dang de'i skye 'chi sogs rlung sems kyi rnam 'phrul du gsungs so / /
sgyu lus sgrub tshul bsdu na /
sngar bzhin sems dben legs par goms nas mthar phyin pa'i dbe'i 'od gsal las lugs lag tu langs pa'i tshe /
nyer thob grub pa dang mnyam du 'grub pa yin la /
de yang rlung thams cad snying kha'i rtsa 'khor gyi nang du bsdus nas thim pas snang mched thob gsum dang /
khyad par 'od gsal gyi bzhon pa'i rlung shin du phra bas nyer len dang 'od gsal gyi sems kyis lhan cig byed rkyen byas pa la brten nas chu las nya ldang ba ltar 'grub par 'gyur zhing /
sku de sgyu ma'i dpe bcu gnyis kyis mtshon par byar yod do / /
ldang ba ni thog ma snying kha nas grub ste de ma thag lus kyi phyir ldang ba dang /
thog ma nyid nas lus kyi phyi rol tu 'grub pa'i tshul gnyis so / /
'dir bsre ba la bsdu na chos sku long sku sprul sku'i bsre ba ste gsum bshad cing /
phye na re re la'ang gsum gsum ste dgu bshad de /
de yang sad dus kyi sku gsum dang /
gnyid dus kyi sku gsum dang /
'chi dus kyi sku gsum dang bsre ba'o / /
de dag kyang bsdu na sad dus chos sku dang bsre ba ni /
gnyid sad pa'i dus su lus la gnad du bsnun pa la brten nas stong bzhi dga' bzhi'o ngo bo drang ste 'od gsal gyi dus su bde stong sbyar nas bsgom pa'o / /
sang dus kyi long sku dang bsre ba ni /
'od gsal de las yid dor ram dngos gnas la sgyu lus rdo rje 'chang gi skur langs pa'o / /
sad dus kyi sprul sku dang bsre ba ni /
sngar gyi sku dngos sam rjes su mthun pa de rnam smin gyi phung po rdo rje 'chang gi skur bsgoms pa'i snying khar 'jug pa'o / /
gnyid dus chos sku longs sku sprul sku gsum dang bsre ba'i dang po ni /
gnyid kyi dus su sngar ltar bde sbyor ba dang /
gnyis pa ni /
rmi lam gyi lus khyad par can de rdo rje 'chang du bzhengs pa'am min kyang der sgom pa dang /
gsum pa ni /
sku de nyid rnam smin gyi lus la 'jug pa ste gsum mo / /
'chi dus kyi chos sku longs sku sprul sku dang bsre ba gsum las /
'chi ba'i tshe 'byung ba rnams rim gyis thim pa'i rjes su snang mched thob gsum 'od gsal dang bcas pa rang shugs kyi 'char ba'i 'od gsal ni ma'i 'od gsal yin la /
de dag ngo shes par byas nas sgom pa dang sbyar te /
'od gsal shar ba'i tshe lta thog tu 'jog pa ni bu'i 'od gsal te dang po 'chi ba chos sku dang bsre ba'o / /
'od gsal de las langs pa'i tshe lhar dngos su ldang ba'am ldang bar mes nas sgom pa ni gnyis pa bar do longs sku dang bsre ba'o / /
ldang ba'i lha sku 'am bar do ba de mngal du skye ba len pa'i lus rdor sems su bsgoms nas der 'jug pa ni gsum pa skye ba sprul sku dang bsre ba'o / /
gnyis pa ni| rim pa gsum pa'i sgyu lus pa des bsre ba dang spyod pa gsum ci rigs la brten nas mnyam gzhag tu stong pa bzhi yang yang drangs re bde stong sbyar nas bsgom pa dang /
rjes thob tu gang snang thams cad bde stong gi rnam rol tu 'char ba la bslabs pas rim gyis stong pa dang po gsum gyi thar 'od gsal shar ba'i tshe rim pa gsum pa'i ma dag pa'i sgyu lus de mja' yal ba ltar dag nas lhan skyes kyi bde bas stong nyid mngon sum rtogs pa'i don gyi 'od gsal mngon du 'gyur ro / /
gsum pa ni /
rim pa bzhi pa'i don gyi 'od gsal las langs pa @# / /
ba'i tshe lugs ldog ginyer thob grub pa dang mnyam du 'od gsal de'i shin du phra ba'i rlung sems las slob pa'i zung 'jug gi sku 'grub par 'gyur ro / /
de yang spangs pa zung 'jug yin gyi /
rtogs bzung 'jug ni de'i rjes su 'byung ngo / /
de lta bu'i sku de slar lus rags pa la zhugs nas sems dpa' sum brtsegs dang spyod pa gsum ci rigs goms par byas te /
de'i rgyun las mi slob pa'i zung 'jug gi skur 'tshang rgya ba yin no / /
de lta bu'i go rim n+ni /
bla med du dang po nyid nas rigs nges pa'i dbang du mdzad pa yin la /
gzhan phar phyin theg pa'i byang sems tshogs sbyor ba d+nang sa dang po sogs nas kyang bla med du 'jug pa yod cing /
'jug pa'i mtshams yang kha cig bskyed rim nas dang /
kha cig rdzogs rim gyi lus dben sogs ci rigs nas 'jug la /
sa bcu pa'i srid pa tha ma ba bla med du 'jug pa ni rim pa bzhi pa'i don gyi 'od gsal nas yin gyi /
de'i sngon du min no / /
'di dag ni gtso bo gsang ba 'dus pa'i dbang du byas pa ste /
pha rgyud gzhan la'ang tha snyad mi 'dra ba yod pa tsam ma gtogs don 'di dang 'dra bar sbyar rung ngo / /
'dir bshad par bya ba mang du yod kyang mang bang dogs nas ma bris so / /
gnyis pa /
'jigs byed kyi rdzogs rim de'i smon lam nas 'byung ba ltar mdor bsdus zhig bshad par bya ste /
de yang smon lam las /
zab lam rim pa lnga yi gnad kyi don / /
ma lus bsdus pa rnal 'byor rnam pa bzhi / /
zhes 'byung ba ltar 'di'i rdzogs rim ni sngar gsang 'dus kyi skabs su bshad pa bzhin rim pa lngar 'byed pa yin kyang /
lnga po bsdu na rnal 'byor bzhir 'du bas de ltar 'chad pa la bzhi /
sngags kyi rnal 'byor /
byin rlabs sam dam tshig gi rnal 'byor /
dbyibs kyi rnal 'byor rnam dag ye shes kyi rnal 'byor ro / /
dang po la /
sngon 'gro lte bar gnad du bsnun tshul dang /
de nas bum pa can dang rdor bzlas bya tshul lo / /
dang po ni /
de nyid las /
sprul pa'i 'khor lor 'dod lha yab yum la / /
zhes sogs rkang pa bzhis ston te /
lte ba'i rtsa 'khor gyi d+hA tI'i nang du zla gdan la 'jigs byed dkar po zhal gcig phyag gnyis pa yab yum bsgoms pa'i yab kyi thugs kar hUM yig dkar la dmar ba'i mdangs chags pa la dmigs pa rtse gcig tu gtad nas bsgoms te /
rjes gzhig gi sdud rim byed tshul ni /
ye shes sems dpa' yab yum snyoms par zhugs pa'i sbyor 'tshams nas 'od zer 'phros pa snod bcud kyi 'jig rten la phog pas snod dag pa'i zhing dang bcud kyi sems can 'jigs byed yum bcas su bsgyur /
de na snod thams cad bcud kyi sems can la thim /
de thams cad rang dang rang yab yum lte ba'i ye shes sems dpa' yum la thim /
de yang stod smad nas thugs ka'i hUM dang /
hUM yang zhabs kyu nas nA da'i bar rim gyis thim zhing /
nA da la dmigs nas rtse gcig tu bsgoms pas rlung dbu mar zhugs gnas thim gsum byas pa'i rtags rnams 'byung zhing mthar 'od gsal 'char bar byed do / /
gnyis pa ni /
chos kyi 'khor lor sngags kyi rnal 'byor mchog /
zhes sogs rkang pa bzhis ston te /
dang po bum pa can ni rang 'jigs byed du gsal ba'i thugs ka'i d+hU tI'i nang du thig le dkar dmar kha sbyar gyi tshul du yong ba'i dbus su hUM yig dkar po la dmigs pa rtse gcig tu gtad de /
steng 'og gi rlung gnyis drangs nas de la thim par yang yang bsams pas rlung dbu mar zhugs gnas thim pa'i rtags rnams 'byung zhing 'od gsal 'char bar byed do / /
gnyis pa snying khar rdor bzlas bya tshul ni /
rang nyid 'jigs byed yab yum du gsal ba'i thugs ka'i hUM la dmigs pa gtad de /
rlung nang du 'jug pa'i tshe oM gyi gdangs pa dang /
nang du zhugs @# / /
nas hUM la thim pa na AH'i gdangs kyis gnas pa dang /
phyir ldang ba na hUM gi gdangs su shar ba'i dmigs pa yang yang byas te bsgoms pas snying ga'i rtsa mdud grol nas 'od gsal 'char bar byed do / /
gnyis pa byin rlabs kyi rnal 'byor ni /
slar yang byin gyis brlabs pa'i rnal 'byor gyis / /
zhes sogs rkang pa bzhis ston te /
rang lhar gsal ba'i thugs ka'i hUM yig las 'od zer 'phros snod bcud thams cad la phog pas snod thams cad zhu nas bcud la thim pa nas hUM yig nA da la thim pa'i bar sngar bzhin rjes gzhig gi sdud rim dang /
las dang ye shes kyi phyag rgya gang rung dang snyoms par zhugs pa'i rkyen gyis rlung dbu mar zhugs gnas thim gsum byas pas dga' bzhi drangs nas bde stong sbyor zhing /
dpe'i 'od gsal gyi sems dben mthar thug bskyed par bya'o / /
gsum pa dbyibs kyi rnal 'byor ni /
'chi rim ji bzhin rlung rnams ma lus pa / /
zhes sogs rkang pa bzhis ston te /
sngar bzhin phyag rgya gnyis gang rung dang snyoms 'jug byas pa /
kun rtog g.yo byed kyi rlung thams cad 'chi rim bzhin du snying ga'i mi shigs pa la thim pa'i dpe'i 'od gsal mthar thug las langs pa dang lugs ldog gi nyer thob grub pa dang mnyam du ma dag pa'i sgyu lus 'grub par 'gyur te sngar bshad pa dang 'dra'o / /
bzhi pa rnam dag ye shes kyi rnal 'byor la gnyis las /
dang po don gyi lhan skyes ni /
dbang po'i gzhu ltar dwangs pa'i sku de nyid / /
zhes sogs rkang pa bzhis ston te /
ma dag pa'i sgyu lus pa des phyag rgya la brten nas rjes gzhig gi sdud rim yang yang byas pas mthar lhan skyes kyi bde bas stong nyid mngon sum du rtogs pa'i don gyi 'od gsal mngon du gyur ma thag ma dag pa'i sgyu lus de 'ja' yal ba ltar dag par 'gyur ro / /
gnyis pa zung 'jug ni /
don gyi lhan cig skyes pa de nyid las / /
zhes sogs rkang pa bzhis ston te /
don gyi 'od gsal de las langs ma thag tu slob pa'i zung 'jug gi sku 'grub par 'gyur zhing /
de'i rgyun las mi slob pa'i zung 'jug kha sbyor yan lag bdun ldan kyang 'thob par 'gyur ro / /
zhes pa ni lde mig lta bu ste don bsdus pa'o / /
gnyis pa ma rgyud kyi rdzogs rim la gnyis /
bde mchog dang /
dus 'khor gyi rdzogs rim mo / /
dang po ni /
spyir ma rgyud la bde mchog gnyis dang kye rdor sogs mang yang 'dir ma rgyud kyi gtso bo bde mchog gnyis don phal cher 'dra bar snang te /
'di la rim pa lnga dang drug tu 'byed pa'ang yod la /
rim pa lngar byed pa yang gsang 'dus kyi rim pa lnga dang cung mi 'dra ba yod de /
rang byin gyis brlabs pa'i rim pa dang /
sna tshogs rdo rje'i rim pa dang /
nor bu 'gengs pa'i rim pa dang /
dza lan d+hA ra'i rim pa dang /
bsam gyis mi khyab pa'i rim pa'o / /
'dir rje'i lU hi pa'i smon lam las /
'byung ba dang bstun nas mdor bsdus brjod par bya ste /
'di la gnyis /
srog d+hU tIr 'dzin pa'i rnal 'byor dang /
bzung nas bsgom tshul lo / /
dang po la gsum /
sprin sgra la sems brtan par byed pa /
rdor bzlas bya tshul /
rjes gzhig gi bsam gtan no / /
dang po ni /
de nyid las /
sprul pa'i 'khor lo'i dbus su sprin sgra la / /
zhes sogs rkang pa drug gis ston te /
sbyor ba rnams tshang bar byas nas /
lte ba'i bug pa'i thad sor sgal tshig la nye bar sprul pa'i 'khor lo'i dbus drang po na rtsa dbu ma la ro rkyang gi mdud pas bcings pa'i thad kyi dbu ma'i nang du thig le dkar dmar gyi dbus su sprin sgra'i hUM yig mdog de 'dra ba'i steng du thig le dang de'i steng du nA da ya mdog de lta bu zhig bsams te /
de la dmigs pa gtad nas bsgoms @# / /
pas rlung sems 'jug pa gcig pa'i gnad kyis sems zin na zla nyi ro rkyang gi rlung dbu ma'i nang du zhugs gnas thim gsum byed pa 'byung zhing /
de la brten nas gsang gnas dang lter ba'i tsaN+Da li ga tum mo sbar bas lus kyi rtsa rnams g.yos pa na byang sems babs te /
yas babs dang mas brtan gyi dga' bzhi steng bzhi'i ngo bor bskyed nas bde stong sbyar nas bsgom pa'o / /
gnyis pa ni /
'jug dang gnas dang ldang ba'i rlung gis ni / /
zhes sogs drug gis ston te /
d+hU tI'i nang du sngar gyi hUM yig gi nA da la dmigs te /
rlung nang du 'jug pa'i tshe oM gyi gdangs dang /
zhugs nas gnas pa'i dus su A H yig gi gdangs dang /
phyir ldang ba na hUM gi gdangs kyi rnam par bsams te rdor bzlas byas pa la brten nas rlung d+hU rtI'i nang du 'jug nus pa 'ong zhing /
sngar bzhin gtum mo sbar te spyi bo'i haM yig sogs las byang sems babs pa la brten nas lte ba dang snying ga'i rtsa mdud sogs legs par grol nas 'od gsal 'char bar byed de rdor bzlas so / /
gsum pa ni /
mkha' dbyings shar ba'i dbang po'i gzhu bzhin du / /
zhes sogs rkang pa drug gis ston te /
rang he ru ka yab yum du bsgoms te yab yum snyoms 'jug pa'i dga' ba'i sgra dang 'od zer gyis snod bcud thams cad rim gyis bsdus nas rang dang lte ba'i ye shes sems dpa' yab yum la thim /
de gnyis kyang snyoms par zhugs pas zhu ste /
lte ba'i d+hU tI'i nang gi hUM yig la thim pas /
de U nas nA da'i bar rim gyis thim zhing nA da yang mi dmigs par byas te bsgoms pas rlung dbu mar zhugs gnas thim gsum byed pa 'byung la /
de'i tshe byang sems zhu ba mgrin pa sogs su sleb pa na dga' ba la sogs pa dga' bzhi stong bzhi'i ngo bor bskyed cing khyad par lhan skyes kyi dga' ba'i dus su thams cad stong pa 'od gsal shar ba'i tshe bde stong sbyar nas bsgom par bya ste rjes gzhig go /
gnyis pa gnyis /
stong phyogs kyi rdzogs rim dang /
snang phyogs kyi rdzogs rim mo / /
dang po ni /
bsam gyis mi khyab 'od gsal phyag rgya che / /
zhes sogs rkang pa gsum gyis ston te /
snga lhar lte ba'i dbu ma'i nang du sems bzung ba la brten nas sa chu la thim pa'i rtags smig rgyu lta bu sogs lnga 'char zhing /
snang mched thob gsum 'od gsal dang bcas pa 'byung la /
khyad par 'od gsal gyi dus su bde stong sbyar nas rtse gcig tu bsgom par bya ste /
stong phyogs bsam mi khyab pa'i rim pa dngos so / /
gnyis pa la gsum| rjes thob tu skyong tshul bstan pa dang /
sgyu lus su ldang tshul dang /
de las zung 'jug bsgrub tshul lo / /
dang po la /
langs par gyur tshe gang shar snang ba kun / /
zhes sogs rkang pa lngas ston te /
mnyam gzhag de las langs pa'i dus su dper na chu las chu rlabs 'byung zhing de chu'i 'phrul yin pa ltar /
mnyam gzhag tu lhan skyes kyi ye shes goms pa las rjes thob tu gang snang thams cad bde stong gi rnam rol tu 'char ba la bslab par bya'o / /
de ltar 'ong ba ni spyir chos thams cad blos btags pa tsam yin pa dang /
chos can thams cad chos nyid stong pa'i 'phrul yin pa'i stobs so / /
gnyis pa ni /
rim pa de yis dpe yi lhan skyes las / /
zhes sogs rkang pa bzhis ston te /
sngon du bsam gtan goms pa dang sgyu lus su ldang bar bya'o snyam du 'phen pa btang ba'i dbang gis /
bsam gyis mi khyab pa'i dpe'i 'od gsal gyi mthar lugs ldog tu ldang ba'i tshe /
chu las nya glo bur la steng du 'phar thong ba ltar /
'od gsal de las glo bur du sgyu 'phrul dra ba sgyu ma'i sku 'grub par 'gyur ro / /
gsum pa gnyis /
slob pa'i zung 'jug dang /
mi slob pa'i zung 'jug sgrub tshul lo / /
sgyu ma'i lus mdzes yang yang 'od gsal du / /
zhes sogs rkang pa bzhis ston te /
@# / /
'di la'ang mnyam rjes gnyis las /
dang po ni /
sngar thob pa rim pa gsum pa'i ma dag pa'i sgyu lus de rjes gzhig gis 'od gsal du yang yang bcugs pas mthar sbyangs nas rim pa bzhi pa don gyi lhan skyes kyi 'od gsal mngon du 'gyur ro / /
gnyis pa ni /
'od gsal de las ldang ba dang lugs ldog gi nyer thob grub pa mnyam du slob pa'i zung 'jug gi go 'phang mngon du byed par 'gyur ro / /
'dir bsre ba byed pa'i skor yod kyang mi 'chad do / /
gnyis pa ni /
dpa' bar 'go ba'i ting 'dzin de nyid ni /
zhes sogs rkang pa bzhis ston te /
sngar thob pa'i slob pa'i zung 'jug gi ting nge 'dzin la bsre ba gsum dang sbyong ba rnam pa gsum ci rigs la bslab pas goms par byas pa'i mthar yang /
don gyi lhan skyes rdo rje lta bu'i ting ng 'dzin la mnyam par bzhag bzhin pa'i ngang nas sgrib pa sbyangs te /
sngar ltar 'od gsal la mi slob pa'i zung 'jug sangs rgyas kyi go 'phang 'grub par 'gyur te /
zung 'jug ni gsang 'dus kyi skor dang 'dra'o / /
'di dag ni snang phyogs bsam gyis mi khyab pa'i rim pa ste /
don bsdus pa'o / /
rang byin gyis brlab pa'i rim pa sogs lngar 'byed pa'i tshe go rim ni bsam gyis mi khyab pa'i 'od gsal gyi sngon du dza la na d+hA ra'i rim pa 'gro dgos pas rjes gzhig gis snod bcud 'od gsal du bcugs nas mthar dga' bzhi bskyed pa'i skor ni de'o / /
de'i sngon du las dang ye shes kyi phyag rgya la brten nas 'od gsal bsgom pa'i rim pa 'gro dgos pas de ni nor bu 'geng ba'i rim pa'o / /
de'i sngon du he ru ka yab yum tu gsal ba'i dbu ma'i yang sna dang mar snar rdo rje hUM gis mtshan par sgom pa'i skor ni 'gro dgos pas /
de ni sna tshogs rdo rje'i rim pa'o / /
de'i sngon du rdor bzlas dang lte ba'i d+hU tI'i nang du thig le'i nA dar dmigs pa gtod pa'i skor yang 'gro dgos pas /
de ni bdag byin brlab kyi rim pa'o / /
gzhan yang bde mchog gi rim lnga la brgyud kyi rim lnga dang 'dra ba zhig kyang yod par rjes bshad de ma bris so / /
gnyis pa dus 'khor la gnyis / /
bshad bya'i khungs dgod pa dang /
de'i don bsdus nas bshad pa'o / /
dang po ni /
rje zhal snga nas so sor sdud dang bsam gtan yan lag gis / /
a wa d+hA tI'i yang snang srog sdud shes / /
sgra gcan lam nas rlung sngags mi phyed pas / /
lhun gyis grub pa'i zab mo'i rdor bzlas shes / /
bum pa can gyis srog dang thur sel gnyis / /
dbu ma'i nang du kha sbyor byed tshul shes / /
'dzin pa thig le la ni srog zhugs pas / /
dag pa'i sku le spro dang bsdu ba shes / /
rjes dran stong gzugs phyag rgya'i chu skyes kyis / /
mi 'gyur bde ba chen po'i 'dren tshul shes| |de phyir lugs 'di dus 'khor tshul smra ba / /
lugs gzhan dag las khyad par 'phags pa ste / /
de ltar mi shes dus 'khor tshul smra ba / /
de dag chu nang shar ba'i zla gzugs bzhin / /
zhes gsungs pa'i rdo rje'i tshig 'di'o / /
gnyis pa ni /
'di'i rdzogs rim la sor sdud| bsam gtan /
srol rtsol /
'dzin pa /
rjes dran /
ting nge 'dzin gyi yan lag ste sbyor ba yan lag drug yod la /
de yang sor bsam gnyis kyis stong gzugs kyi sku sngar med gsar du sgrub cing grub zin brtan par byed /
srog 'dzin gnyis kyi sa rlung dul zhing dbang du byed /
rjes dran gyis stong gzugs kyi phyag rgya las mi 'gyur ba'i bde ba sgrub par byed /
ting nge 'dzin gyis bde ba de nyid nyis khri chig stong drug brgya'i bar gong 'phel du byed do / /
'on kyang 'di'i sor sdud ni gsang 'dus nas bshad pa'i sor @# / /
sdud dang ming 'dra yang don mi 'dra'o / /
'di dag nyams su len na /
dang por 'di'i dkyil 'khor du dbang bskur thob cing dam tshig dang sdom pa srung ba rga zhir byas te /
bskyed rim rgyas bsdus ci rigs sngon du btang nas lus kyi byed chings sogs y+bas la dang po sor sdud ni /
rang dus kyi 'khor lor gsal ba'i rtsa dbu ma'i yar sna smin mtshams su sogs ma bcad pa'i bug pa ltar zug pa'i sa der /
mig phyed gyen du phyogs shing mig dang rlung dang yid gsum rtse gcig tu byas nas dmigs pa gtad de bsgoms pas nges pa dang ma nges pa'i rtags sna tshogs 'char zhing /
rlung dbu mar zhugs gnas thim pa'i rtags 'chad pa rnams 'byung la /
khyad par du thur sel gyi rlung thim pa'i rtags su thig le sngon po yungs 'bru tsam gyi nang du /
re gnag po skra'i tshad tsam gyi dbus su stong gzugs rdor sems yab yum gyi sku khyad chos lnga ldan 'char ro / /
'di dang bsam gtan gnyis la nyin mtshan gyi rnal 'byor byed tshul gnyis yod cing de gnyis kyi skabs su rlung dbu mar zhugs gnas thim pa'i rtags su du ba smig rgyu mkha' snang mar me dus me zla nyi sgra gcan glog gi rtags dgu'i rjes su sngar ltar stong gzugs kyi sku de bcu 'char ba 'dra yang /
mtshan mo'i rnal 'byor gyi skabs su ches gsal zhing brtan pa 'byung ngo / /
gnyis pa bsam gtan ni /
sor sdud kyi skabs ltar bsgoms pas stong gzugs sna tshogs 'char ba rnams dus 'khor yab yum du bsgyur nas rtsa ba'i steng gzugs kyi sku la bsdus te rtse gcig tu bsam gtan byed pa'o / /
gsum pa srog rtsol ni /
bsam gtan gyi skabs su ltar bsgoms pas rlung dbu mar zhu {?} ma ba'i rtags bcu 'byung zhing /
mthar stong gzugs kyi sku sngar ltar shar ba rnams rtsa ba'i stong gzugs gcig tu 'dus par bsam nas sku de oM gyis dbral ba nas nang du 'jug cing hUM gis gnas pa dang AH'i gdangs kyis phyir ldang ba'i rdor bzlas bya'o / /
'dir bum pa can ni /
rang lhar gsal ba'i stod kyi rlung rnams rtsa dbu ma nas mar drangs te lte ba'i stong gzugs la bstim /
smad kyi rlung rnams yar drangs te de la bstim nas kha sbyor gyi tshul du bsgoms pas sngar ltar rtags rnams 'byung la /
de'i tshe lte ba'i gtum mo sbar ba gtsug tor gyi bar song ste byang sems bzhus pas dpral ba sogs su sleb pa na dga' bzhi skye bas bde stong sbyor ba dang /
de las ldang ba'i tshe dus 'khor yum gyi skur ldang bar mos pa'o / /
bzhi pa 'dzin pa ni /
sngar ltar bsgoms pas stong gzugs kyi sku lte bar gnas pa de /
gsang gnas lte ba snying ga mgin pa dpral ba gtsug tor gyi dbus su drangs te srog thur bsres nas bsgoms pas gtum mo sbar bas dga' bzhi 'dren pa sogs sngar ltar bya ba'o / /
lnga pa rjes dran ni /
gong ltar bsgoms pas rtags rnams rim gyis shar te mthar re ga'i nang du stong gzugs dus 'khor yab yum 'khor bcas kyi skur dngos su bzhengs pa 'byung zhing de nas stong gzugs yab yum rnams mnyam par sbyar nas mi 'gyur ba'i bde ba sgrub par byed do / /
drug pa ting nge 'dzin ni /
rang lhar gsal ba'i lte ba'i stong gzugs yab yum la snyoms par zhugs pa'i rkyen gyis dbu ma'i yar sna mar sna nas byang sems dkar dmar gyi rdul steng 'og tu rim gyis brtsegs pas 'pho med du gnas te mi 'gyur ba'i bde bas stong nyid rtogs pa'i bde stong sbyar nas bsgom pa'o / /
de ltar rim gyis byang sems dkar dmar gyi rdul brtsegs pa nyis khri chig stong drug brgya las mi 'gyur ba'i bde ba nyis khri chig stong drug brgya thob pa'i mthar skad gcig ma gcig la 'tshang rgya bar 'gyur ro / /
de dag ni rje yab sras kyi man ngag gi snying po bsdus pa ste /
rgyas par shes 'dod na gzhan du blta bar @# / /
bya'o / /
bzhi pa la gnyis /
mthar thug gi 'bras bu mngon du byed tshul sa lam dang bcas pa dang /
tshe 'dir de mngon du byed mi nus pas ji ltar bya ba'o / /
dang po ni /
sngar bshad pa ltar rim gnyis nyams su blangs te mthar mi slob pa'i zung 'jug nam thob pa'i tshe sangs rgyas pa yin la /
de yang phar phyin theg pa ltar na rdzogs sim sbyangs gsum byas nas mthar 'dod khams su 'tshang mi rgya bar gzugs khams kyi 'og min tu 'tshang rgya bar bzhed cing /
gzugs khams de ni gnas rigs bcu bdun gyi nang tshan gyi gzugs khams min gyi /
de'i gong na gzugs khams kyi 'og min gnyis pa gzhan zhig yod pa der 'tshang rgya bar 'phags pa thogs med sogs kyis bshad do / /
de ltar na phar phyin theg pa'i lugs la lha'i rten kho na la 'tshang rgya'i /
mi'i rten la gsar du 'tshang rgya bar mi 'dod do / /
'on kyang 'tshang rgya ba'i tshul ston pa ni mi'i rten la yod par bzhed de /
mchog gi sprul sku ni mi'i rten la 'byung bas so / /
sngags bla med kyi lugs la lha dang mi gnyis ka'i rten la gsar du 'tshang rgya ba yod par 'dod de /
tshe gcig la 'tshang rgya na mi kho na dang gzhan 'og min dang 'dod lha'i rten la'ang gsar du 'tshang rgyar bzhed pa'i phyir ro / /
phar phyin+theg pa ltar na longs sku thams cad nges pa lnga ldan du bzhed pa mngal /
bla med kyi skabs su mi slob pa'i zung 'jug pa'i sku can thams cad ni longs skur bzhed de mi 'dra'o / /
lugs gnyis ka ltar na spangs rtogs kyi chos sku gnyis ha lam 'di yang mi 'dra ba yod de /
de phyag rgya la brten nas thob ma thob sogs kyi khyad par yod pa'i phyir ro / /
gnyis ka ltar na lus rags pa bzung ba'i sangs rgyas kyi sku thams cad sprul pa'i sku yin par mtshungs so / /
phar phyin theg pa'i lam rkyang pas sa bcu pa'i bar bgrod nus kyang /
de nas lam la sngags kyi lam bsnon ma btang nas 'jug dgos shing de yang rim pa bzhi pa nas yin gyi /
de'i gong du 'jug mi dges te /
de dag gi dod rnams bsgrubs zin pa'i phyir ro / /
phar phyin theg pa tsam du ma zad rgyud sde 'og ma gsum gyi lam kho nas kyang 'tshang rgya bar mi nus pas /
de dag kyang mthar bla med du 'jug dgos shing /
'jug pa'i skabs kyang mtha' gcig tu ma nges kyi /
kha cig ni bskyed rim dang /
gzhan dag rdzogs rim nas 'jug par yod pa ni sngar dang 'dra ba'i phyir r / /
mdo sngags gang gi dbang du byas kyang 'bras bu mthar thug mngon du byed pa la /
thog mar dkon cog la skyabs su song nas de'i bstan pa la 'jug dgos la /
de nas rang nyid ngan song las thar 'dod dang /
de rjes '+h+kor ba'i sdug bsngal mtha' dag las thar 'dod kyi nges 'byung bskyed cing /
de nas sems can thams cad sdug bsngal las thar 'dod dang de las skyob 'dod kyi snying rje bskyed dgos shing /
de nas sems can thams cad rdzogs byang la 'gos 'dod kyi lhag bsam dang /
sems can thams cad kyi don du rang nyid rdzogs byang thob par 'dod nas byang chub kyi sems bskyed de spyod pa phar phyin drug dang bsdu bzhi la bslab dgos so / /
theg chen gnyis ka ltar na'ang byang chub kyi sems bskyed pa dang theg chen lam du zhugs pa dus mnyam pa yin la /
de nas phar phyin theg pa ltar na tshogs lam gyi rjes su stong nyid rtogs pa'i zhi lhag zung 'brel gyi rnal 'byor thob pa dang sbyor lam thob pa dus mnyam zhing /
de nas stong nyid mngon sum du rtogs pa'i ye shes nam gsar du rang rgyud skyes pa'i tshe mthong lam thob pa dang dangs dang po thob pa dus mnyam la /
de yang sa dang po thob ma thag pa'i tshe ya shes de mthong lam bar chad med lam yin zhing /
des bden 'dzin kun btags dngos su spangs pa dang theg chen mthong lam rnam grol lam mngon du @# / /
byas nas 'gog bden kyang thob la /
mnyam gzhag de las langs pa na rjes thob ye shes 'byung ngo / /
sa dang po'i dkyil stod mthong lamyin kyang /
dkyil smad nas sa bcu pa'i bar gyi ye shes thams cad sgom lam yin zhing /
de la spang bya spong tshul dang yon tan thob tshul gnyis kyis sa bcur 'byed do / /
spang bya spong tshul yang dbu ma rang rgyud pa rnams kyis /
mngon rtogs rgyan gyi rjes su 'brang nas bden 'dzin shes sgrib tu byas pa'i kun btags rnams mthong lam gyi skabs su spong zhing /
bden 'dzin lhan skyes la che 'bring chung ngu skor dgur phye ba rnams rim pa bzhin du /
sang dang po'i dkyil smad nas sa bcu pa'i bar gyis rim par spangs te /
de spangs pa dang sangs rgyas pa dus mnyam par 'dod la /
dbu ma thal 'gyur ba rnams kyis ni bden 'dzin nyon sgrib tu byas nas sa dang po nas bdun pa'i bar gyis rim par spangs te /
de spangs pa dang sa brgyad pa thob pa dus mnyam pa dang /
gnyis snang 'khrul pa'i bag chags la shes sgrib tu mdzad nas che 'bring chu ngu skor gsum du phye ba dag pas gsum gyis rim par spangs te 'tshang rgya bar bzhed do / /
yon tan thob tshul la yang /
sa rang rang gi longs spyod rdzogs ma rdzogs dang /
yon tan brgya phrag bcu gnyis sogs thob ma thob dang /
phar phyin bcu'i nyams len lhag par thob ma thob sogs kyi sgo nas 'jog go /
spyir phar phyin theg pa'i gdul bya 'tshang rgya ba ni grangs med gsum gyi tshogs rdzogs nas yin la /
de yang tshogs sbyor gnyis sam /
sang dang po'i stod dang bcas pas grangs med dang po / /
de'i smad nas ma dag sa bdun du grangs med gnyis pa /
dag pa sa gsum nas grangs med gsuM pa'i tshogs bsags te rdzogs nas 'tshang rgya bar bzhed kyang /
dmigs bsal grangs med gsum gyi bar 'dug dgos pa'i nges pa med de /
sngags la zhug te myur du 'tshang rgya ba yang yod la /
grangs med so gsum nasdang /
de las kyang ring ba nas 'tshang rgya bayod pa'i phyir ro / /
sngags kyi skabs su phar phyin theg pa dang 'dra bar sa bcu dang de las mang bar bshad pa yod kyang /
ming 'dra yang don 'dra ba'i nges pa med de /
de ni dngos min par dod thub brtsis pa'i dbang du mdzad pa shin du mang ba'i phyir ro / /
de bzhin du lam lnga'i dbye ba yod kyang phar phyin theg pa dang ji ma ji bzhin 'dra mi dgos so / /
der ma zad bskyed rdzogs kyi skbs so so nas kyang sa de dag la chos mthun sbyor tshul yod cing /
khyad par rdzogs rim gyi skabs su sa bcu dang lam lnga'i dod d+thub brtsi tshul khyad par ba re yod do / /
dod thub dper mtshon na phar phyin theg pa'i sa brgyad pa nas zhi dag sbyor thob dgos kyang /
bla med kyi bskyed rim mthar phyin na de'i dod thub pa dang /
phar phyin du sa de nas yid lus khyad par can zhi thob pa yin kyang /
'dir rim pa gsum pa'i sgyu lus kyis de'i dod thub pa dang /
phar phyin gyi skbs sgom lam gyi mtha'i bar chad med lam zhig gis nyon sgrib dngos su spong ba yin la /
'dir rim pa bzhi pa'i don gyi 'od gsal de mthong lam yin kyang nyon sgrib dngos su spong nus pas de'i dod thub tu 'gyur ba bzhin no / /
mdo sngags gnyis kyi 'bras su sangs rgyas 'dra ba la /
'bras bu la nye ring 'ong ba'i khyad par ci lta bu zhe na / /
de'i rgyu mtshan sngar brjod zin mod /
'on kyang dper bya tshul yod de /
'jig rten na gang du 'gro sa'i gnas gcig yin par mtshungs kyang /
'gro sa'i lam la ring thung yod pa'i dbang gis /
ring ba'i sar nyin lam bcu 'gro dgos pa lta bu la /
thung ba la phyin na nyi ma gcig gis slob pa lta bu dang /
bzhon rta yod med sogs kyi khyad par ltar mdo sngags kyi lam la yang 'bras bu la nye ring dang myur bul dang sa gcod che mi che 'ong ba yin no / /
gnyis pa ni /
sngags bla med kyi ched du bya ba'i gdul bya gang gis sgyu lus thob na tshe 'dir nges par 'tshang rgya bar @# / /
bshad pas de ni dbang po ches shin du rnon po rin po che lta bu'i gang zhag gi nang nas dbang po rno ba yin la /
tshe 'dir de thob mi nus pa la yang gnyis yod de /
sems dben thob pa'am thob nus pa dang de mi nus pa'o / /
dang po ni /
bar do 'grub pa'i dod la sgyu lus su ldang te 'tshang rgya ba 'ong la gnyis pa la'ang rdzogs rim gyi ngag dben man chad thob pa dang /
bskye drim phra rags mthar phyin pa dang /
rags pa tsam mthar phyin pa dang /
legs par goms pa dang /
cung zad goms pa dang /
dbang bskur tsam thob pa sogs mang ngo / /
de rnams kyis 'dir mchog mi 'grub kyang /
dang po bzhes skye 'chi bar do gsum gyi skyon rags pa phal cher sbyangs te /
bsre ba dang 'pho ba'i man ngag la brten nas phyi ma la sngags 'grub pa'i rig 'dzin gyi rten khyad par can dag tu skye ba bsgyur zhing /
rten de la mchog 'grub par byed la /
phyi ma gnyis kyis kyang rgyud la sngags kyi bag chags bzhad pa dang lha'i byin rlabs la brten nas phyi mar zhing 'di'am gzhan du rten bzang po thob ste sngags kyi lam nyams su len par 'gyur ba 'ong zhing /
'on kyang 'chi ba'i tshe 'pho ba'i man ngag la brten dgos pa'ang yin no / /
dbang bskur rnam dag thob nas dam tshig dang sdom pa legs par srung ba'i gang zag gis sngags kyi lam cher ma bsgoms kyang myur du 'tshang rgya bar gsungs pas /
sngags la zhugs nas dam tshig dang sdom pa srung ba ni gnad shin du che'o / /
da lta'i gang zag kho bo lta bu la ni de yang shin du dka' bas na /
'tshang rgya ba lta zhog lam mthon por bgrod pa'ang shin du dka'o / /
'on kyang gsang sngags la rang gi rnyed pa bsgrub pa'i ched du ma yin par thos bsam bsgom gsum gyis bag chags bzang po 'jog pa ni gal che ste /
spyir mi lus thob par dka' bas dam pa'i chos dang 'phrad par yang dka' /
khyad par du gsang sngags dang 'phrad dka' bas na bag chags re ma bzhag na rjes gsungs pa ltar sngags spyod pa'i skal chad can du 'gyur ba'i phyir dang rje'i rtogs brjod las kyang /
'di na rdzogs sangs rgyas su bgrod pa la / /
zab mo rdo rje'i theg dang phar phyin theg /
rnam pa gnyis yod gsang sngags phar phyin las / /
shin du khyad par 'phags pa yin no zhes / /
nyi ma zla ba lta bur kun du grags / /
tshig de bden pa'i tshig tu 'dod bzhin du / /
zab mo'i theg de ji lta bu zhig ces / /
'tshol bar mi byed mkhas pa'i khur 'dzin pa / /
de 'dra de yang shes rab can yin na / /
de las gzhan pa'i dbang po rtul po gang / /
shin du 'phrad dka' gong na med pa'i lam / /
'di 'dra yal bar 'dor ba kye ma'o mtshar / /
de nyid phyir na rgyal ba'i theg pa mchog /
sangs rgyas las kyang dkon pa'i rdo rje'i theg /
dngos grub gnyis kyi gter gyur zab mo der / /
zhugs nas 'bad pa mang pos ring du sbyangs / /
zhes gsungs pa ltar yin pa'i phyir ro / /
smras pa /
mtha' yas gsung rab rgya mtsho'i dbus nyid nas / /
lhun po mchog ltar mngon par 'phags gyur pa / /
gsang sngags rgyud sde bzhi dang khyad par du / /
rnal 'byor bla na med pa'i rgyud sde'o / /
de yi nang nas shin du ches zab pa / /
dpal ldan gsang ba 'dus pa'i rgyud rgyal te / /
tshig nyung don bsdus zab las ches zab 'di'i / /
dgongs don klu sgrub yab sras rnams kyis phye / /
rgyud dang 'phags pa'i dgongs pa 'grel ba la / /
legs par zhugs pa'i mkhas grub ches mang yang / /
yongs su rdzogs par ji bzhin 'grel mkhas pa / /
kun mkhyen btsong kha pa las gzhan su zhig /
gzhung lugs yangs pa'i mkha' la rab 'phags te / /
dri med rigs pa'i mig gis bltas pa nas / /
mgon 'di'i legs bshad sngon med nyi zla'i drung / /
gzhan dag rgyu skar rtse ba bzhin du mthong / /
de lta'i bla ma mchog des mdo sngags kyi / /
dgongs don 'grel ba'i gsung rab mang mchis kyang / /
nyi ma zla ba lta bur cher grags pa / /
de ni mdo sngags lam rim rnam gnyis so / /
de las rgyud sde rnam bzhi'i brjod bya kun / /
gcig bsdus ston pa gsang sngags lam rim gyi / /
@# / /
dgongs pa 'grel 'dir nongs pa mchis gyur na / /
mchog gsum khas pa'i tshogs kyis bzod par bzhes / /
legs bshad yin min dri med rnam dpyod kyis / /
'byed par mi nus phyogs lhung gdon gyi dbang / /
'thad dang 'thad min ci 'dra rjod byed kyang / /
bden min brdzun min sras pa tsam du zad / /
zab cing rgya che dpag dka'i gzhung mchog 'dir / /
'bad cing legs par bshad las thob pa'i dge /
skye kun lam bzang 'di dang mi 'bral zhing / /
rgyal ba'i dam chos ma lus 'dzin phyir bsngo / /
ces sngags rim chen mo'i dgongs pa yang gsal sgron me legs par bshad pa'i snang ba zhes bya ba 'di ni /
mdo sngags kyi gzhung du ma la mkhyen rab phul du phyung ba'i skyid thang gnas brtan rig pa 'dzin pa rgyal mtshan dpal bzang po zhes bgyi bas /
rje bla ma'i dgongs pa dang mthun par 'di lta bu zhig gyis dang kho bos de'i mthun rkyen mtha' dag sbyar nas par du bsgrub bozhes gos kyi zla gam gnod sbyin bcas bskul ba'i ngor slar co ne'i mkhan sa dang mtshan nyid kyi blas zung 'brel gyis skyong ba shAkya'i dge slong rigs pa smra ba grags pa bshad sgrub kyis slob dpon rdo rje 'chang blo bzang sbyin pa sogs kyi bka' drin dang /
khyad par rdo rje 'chang gi lam gyi rim pa sogs gsang sngags kyi gzhung du ma la legs par 'dris par byas nas /
mi lug lor co ne dgon nyid du legs par sbyar ba'o / /
'dis kyang rgyal ba gnyis pa'i bstan pa la phan thogs par gyur cig bkra shis /
dge legs 'phel /
b+ha wan+tu / /
