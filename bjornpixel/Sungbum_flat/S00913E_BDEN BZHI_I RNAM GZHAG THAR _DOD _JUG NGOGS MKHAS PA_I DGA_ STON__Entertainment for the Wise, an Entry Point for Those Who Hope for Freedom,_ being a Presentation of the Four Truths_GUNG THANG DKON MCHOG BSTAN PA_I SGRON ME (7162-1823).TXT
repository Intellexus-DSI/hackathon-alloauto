@# / /
bden bzha'i rnam gzhag thar 'dod 'jug dogs mkhas pa'i dga' ston zhes bya ba bzhugs so / /
@## / /
na mo gu du many+dzu g+ho ShA ya /
dung dung gus pa'i dbyangs kyi rnga sgra dang / /
lhan cig gang bsgyur yang gcig mkhyen pa'i gter / /
lam lam 'bar ba ral gri'i 'khri shing gis / /
bcu drug 'ching ba'i dra ba drungs phyungs shig /
mid skam ri bo'i phag tu ma 'chel zhing / /
gos dar chu 'dzin dra bsam bsgribs par / /
lung rigs tsha zer rgyas pa'i nyi ma gang / /
mkhas pa dag 'byed gtam gyi 'od 'di spro / /
mya ngam srid pa'i 'phrog tu yid skyo zhing / /
rnam grol chu gter snying la 'god bzhin du / /
legs bshad mgrin rnga dal gyis sgrogs pa yi / /
blo ldan ngang pa'i khyu tshogs 'dir zhugs shig /
de yang /
rje bdag nyid chen pos /
khyod kyis ji snyed bka' stsal pa / /
rten 'brel nyid las brtsams te 'jug /
de yang mya ngan 'da' phyir te / /
zhi 'gyur min mdzad khyod la med / /
ces gsungs pa ltar /
@# / /
ston pas chos phung ji snyed cig bka' stsal pa thams cad kyi dgongs pa'i gtad so ni /
'khor ba sdug bsngal gyi rgya mtshor bying ba'i 'gro ba mtha' dag de las sgrol ba'i ched du yin la /
de'i tshul yang /
ji skad du /
de dag yul la ma mthong bas / /
yin gyis phyi tshul dag gis min / /
zhes phyi rol tsher ma 'don pa'i tshul gyis spong mi nus pas sdug bsngal gyi rtsa ba sun dbyung dgos la /
de yang las kyi kun 'byung dang /
de'i rtsa ba phra rgyas dang /
de'i nang nas kyang gtso bo bdag tu 'dzin pa'i ma rig pa la thug cing /
de 'joms byed kyi gnyen po dngos ni /
zab mo rten cing 'brel par 'byung ba'i de kho na nyid rtogs pa'i shes rab yin pa'i phyir /
sde snod thams cad kyang lam de la 'bab cing gzhol ba sha stag yin te /
mdor bsdu na rgyal ba'i bka' dang dgongs 'grel gyi bstan bcos dri ma med pa mtha' dag gdul bya rnams kyi sdug bsngal rgyu bcas spong ba dang /
myang 'das thob byed lam dang bcas te 'doms pa 'ba' zhig las ma 'das pas bden bzhi'i blang dor gyi tshul 'di ni sangs rgyas bcom ldan 'das kyi thugs kyi gces mdzod gcig pu yin par shes dgos te /
rje bdag nyid chen po'i lam rim che chung gnyis ka las /
bden pa bzhi ni theg pa che chung kun tu lan du mar gsungs shing /
'khor bar 'jug pa dang /
de las bzlog pa'i gnad rnams bde bar gshegs pas bsdus pa yin pas rnam grol bsgrub pa la shin tu gal che zhing /
nyams len gyi 'gag sdom che bas rim pa de ltar du slob ma 'khrid dgos te /
zhes gsungs pa'i phyir ro / /
don gyi dbang 'di gzigs nas dpal chos kyi grags pas tshad ma rnam 'grel las /
'di yis srin bu'i grangs mkhyen pa / /
nged la 'gar yang nyer mkhor med / /
blang dang dor bya'i de nyid ni / /
thabs dang bcas pa rig mdzad pa / /
gang de tshad ma nyid 'dod kyi / /
zhes dang /
lugs ldog gi skabs su yang /
yang na skyobs / /
bden pa bzhi ni ston mdzad pa'o / /
zhes bden bzhi'i blang dor phyin ci ma log par ston pa'i sgo nas ston pa skyon med du bsgrubs shing /
dbu ma rnying por theg chen bkar bsgrub kyi skabs su /
theg chen sangs rgyas gsungs yin te / /
bdag med la sogs ston ba dang / /
zhes dang /
rtog ge 'bar ba las /
stong pa dang mi rtag pa la sogs pa yod pa de ni bdag med pa la @# / /
sogs so / /
de rnams ston par byed pa ni / /
bdag med la sogs ston pa'o / /
zhes bden bzhi'i khyad chos mi rtag sogs ston pa'i rtags kyis theg pa chen po sangs rgyas bstan pa skyon med yin par bsgrub ste /
de'i phyir rnam dpyod dang ldan pa rnams kyis tshul 'di la ring du 'dris par bya'o /
! de la yang khyad gzhi bden pa bzhi'i rnam gzhag /
khyad chos mi rtag sogs bcu drug gi rnam gzhag /
de dag goms pas lam bgrod tshul dang gsum| ! dang po la yang bden pa bzhir phye ba'i dgos pa /
sdug bden sngon du gsungs pa'i dgos pa /
so so'i ngo bo /
grub mtha'i 'dong tshul dang bzhi ! dang po ni /
spyir shes bya'i rnam grangs la mtha' yas pa yod kyang /
gsung rab las gtso bo bden pa bzhir phye nas gsungs pa'i rgyu mtshan yod de /
bdag legs su 'dod pa rnams gang las ldog pa dang /
gang du 'jug shes nas blang dor bya ba'i phyir gtan la dbab bya ni kun nyon dang rnam byang gi phyogs gnyis su nges la /
de gnyis kyang che long bsdus na snga ma'i rgyu 'bras sdug kun gnyis dang /
phyi ma'i rgyu 'bras 'gog lam gnyis su nges pa /
de'i dbang du byas kyi dbye gzhi gcig la phung gsum sel ba'i grangs nges kyi dbang du byas nas phye ba ma yin pa'i phyir te /
rnam bshad snying po rgyan las /
thar pa don du gnyer ba rnams kyis gtan la dbab bya'i gtso bo ni 'khor ba dang /
mya ngan las 'das pas bsdus pa'i phyogs gnyis su nges bzhes gsungs pa'i phyir| nyan sa las /
de la dkar po'i phyogs dang nag po'i phyogs la brten pa rnam pa gnyis su nges pa'i phyir /
bden pa bzhi rnam par bzhag go zhes gsungs pa yang /
'di dang dgongs pa gcig pas kun byang gi phyogs gnyis la bya yi /
dkar nag gi phyogs spyi tsam las mi rung ste /
rigs rgyan las /
spyad pa las bde ba 'byung ba dkar chos kyi mtshan nyid ces gsungs shing /
'gro ba zhi ba'i 'phrin las yang yin pas 'phen byed dge ba'i las lta bu spyir dkar po'i chos kyi phyogs su 'dod dgos kyang /
'dir bshad pa'i nag po'i phyogs yin te /
ldog bya'i phyogs kyi 'phags pa'i bden pa yin pa'i phyir /
phyis kyi yig 'jog pa kha cig de ldog bya ma yin te /
gnas skabs kyi blang bya yin pa'i phyir zer ba ni bden bzhi'i 'jug ldog ston pa spyi lugs dang 'gal zhing /
khyad par du bzhi brgya pa las /
yul ni dge ba'i yid 'ong na / /
yul de ngan par rtsi ba yin / /
gang zhig btang ba shes 'gyur ba / /
de sgrub pa yis ci zhig bya /
zhes pa dag dang de'i 'grel pa zla bas mdzad pa las /
yul yid du 'ong ba /
gzugs dang /
sgra dang /
dri dang /
ro dang /
reg bya zhes pa 'dod pa'i yon tan lnga'i bdag nyid gang yin pa de ni dge ba'i las kyis 'thob na /
de nyid thar pa 'dod pa'i sems can rnams kyis mi gtsang bas bskus pa'i khyi ltar smad par 'gyur ro / /
zhes sogs las phyi rol tu gyur pa yin te /
snying nas ldog byar mi byed na tshig tsam gyis smod pa ni deng dus kyi phal mo che'i g.yo sgyu'i spyod tshul dang mthun yang dam pa'i lugs srol ma yin pa'i phyir /
'on te 'dis 'dod yon spang byar bstan pa'i phyir /
'on te 'dis 'dod yon spang byar bstan pa yin gyi /
de'i rgyu bsod nams kyi las @# / /
sogs ldog byar bstan pa ma yin no snyam na ches mi rigs te /
'dir bshad pa'i gtso bo ni las de dag gis de lta bu'i phan pa nyi tshe bsgrub nus kyang phugs 'khor bar 'ching byed yin pas /
dper na /
dug can gyi zas des gnas skabs lto 'grang btsam yod kyang /
phugs srog la rgol bas 'dor dgos pa ltar 'di yang 'dor byar bstan pa yin pa'i phyir te /
de nyid las /
'di na yul log gyur pa la / /
yul ni dmigs par grags 'gyur te / /
phyin ci log tu gyur pa'i chos / /
rgyu ci zhig gis yang dag 'dod / /
ces yul srid pa'i phun tshogs rnams dor nas tshangs spyod la gnas kyang /
da dung phugs su de 'dod pas byi mar de sgrub byed kyi rgyu'i las sogs blang byar byed pa phyin ci log gi chos su gsungs pa'i phyir / /
de'i dmigs zhes pa 'dod pa'i don du dar Tika las gsungs so /
! /
gnyis pa ni /
spyir go rim la /
rigs sad pa sems bskyed kyi sngon du 'gro dgos kyang /
rgyan las sems bskyed de'i sngon du gsungs pa lta bu bshad pa'i rim pa dang /
yang phyin drug lta bu ni /
mdo sde rgyan las /
snga ma la brten phyi ma skye / /
dman dang mchog tu gnas phyir dang / /
rags pa dang ni phra ba'i phyir / /
de dag rim par bstan pa yin / /
zhes rgyu 'bras dang /
dman mchog dang /
nges dka' sla gsum ga'i dbang du byas par gsungs pa sogs sna tshogs yod la /
bden bzhi'i go rim yang /
skabs bzhi par /
rgyu dang lam dang sdug bsngal dang / /
zhes sogs kyi don ni /
'grel chung don gsal las /
kun nas nyon mongs pa gcig shos kyi phyogs la brten nas kun 'byung ba dang lam gyi bden pa dag ni rgyu yin la /
sdug bsngal dang 'gog pa'i bden pa dag ni 'bras bu yin par don gyis bstan pa'i phyir /
zhes pa lta bu'i skabs kha cig yod kyang /
gtso bo ni dge slong dag /
'di ni sdug bsngal 'phags pa'i bden pa'o / /
'di ni kun 'byung 'phags pa'i bden pa'o / /
zhes sogs mdo dang kun btus gnyis pa bden pa rnam nges las /
bden pa rnam par nges pa gang zhe na /
'phags pa'i bden pa bzhi po dag ste /
sdug bsngal dang kun 'byung ba dang /
'gog pa dang lam mo / /
zhes sogs bstan bcos phal mo cher rgyu 'bras kyi rim pa las bzlog ste gsungs pa ci yin snyam na /
mdzod las /
de dag ji ltar mngon rtogs rim / /
zhes yul can mngon rtogs skye rim dang bstun par gsungs shing /
de'i tshul ni /
rgyud bla ma las /
nad ni shes bya nad kyi rgyu ni spangs bya la / /
bder gnas thob bya sman ni bsten par bya ba ltar / /
sdug bsngal rgyu dang de 'gog pa dang de bzhin lam / /
shes bya spang bya rig par bya zhing bsten par bya / /
zhes pa ltar sdug bsngal nad dang 'dra bar shes pa na de dang 'bral dgos pa'ang shes par 'gyur la /
de'i tshe de yang /
gang phyir de ltar rgyu gnas na / /
'bras log gzigs pa med phyir ro / /
zhes pa'i tshul gyis rgyu log pa la ltos par mthong nas /
rgyu kun 'byung la spong 'dod skye zhing| rgyu'i rtsa ba ngos zin nas de'i zhen yul khegs pa na /
de gzhi med pas spong nus su shes te 'gog pa mngon du bya 'dod skye'o / /
de ltar spong dgos shing rang gis kyang spong nus par mthong ba na /
de spong ba'i thabs la 'jug pa ni dpyod ldan spyi'i lam srol @# / /
yin pas lam bden bzhi par bstan to / /
de ltar na sdug bden dang por bstan pa 'di ni gsar rtogs kyi skabs sum zad /
las dang po pas thog mar blo sbyong ba'i skabs su yang nyams len gyi gnad khyad par can yod pas man ngag bla na med pa yin te /
lam rim las /
ston pas rgyu 'bras kyi rim pa las bzlog ste gsungs pa la ni nyams len gyi gnad chen po yod pas /
zhes gsungs pa'i phyir /
tshul de cung zad zhib tu bshad na 'di yin te /
gzhi bsdu ba las /
yang dag pa'i don du 'du shes pa la /
legs par 'dres par byas pa na /
phyis mi mthun pa'i 'du shes yang dag par gnas par 'gyur te /
'bras bu ni sngar bstan te /
rgyu ni phyis bstan to / /
zhes gsungs pa ltar rang re'i shes rgyud la zhib tu brtag pa na tshig spyi tsam ma gtogs snying nas thar pa don gnyer 'byung ba shin tu dka' zhing /
sdug bsngal gyi rgyu las nyon sogs la ngang gis zhugs 'gro ba 'di ni /
thog ma med pa nas sems nyon mongs pa'i gzhan dbang du gyur ba'i sdug bsngal la bde bar 'khrul pa'i dbang gis yin te /
dper na gab tshad kyi rigs 'ga' zhig grang bar 'khrul pa na /
de sel byed kyi gnyen po mi bsten par /
'phel byed kyi zas spyod sogs la ched du gnyer nas 'jug pa dang 'dra bas /
de de las bzlog pa la med mi rung du nad ngo shes dgos pa ltar /
'dir yang sred pa sdug bsngal gyi rang bzhin la sdug bsngal du ngo shes nas zhan pa gting nas log pa zhig ma byung na rtsa ba chad pas gong du 'khrid thabs med cing de'i mu nas thar pa don du gnyer khul byas kyang 'og gi zag bcas kyi khyad par 'ga' zhig thar par 'dzin pa sogs log pa 'ba' zhig tu 'gro bas thar 'dod rnal ma skye ba gtan mi srid de /
bzhi brgya pa las /
gang la 'dir skyo yod min pa / /
de la zhi gus ga la yod / /
zhes dang /
rgyud bla ma las /
sdug bsngal yid 'byung zhi thob par / /
'dun dang /
zhes gsungs pa'i phyir /
de yang sdug bsngal gyi sdug bsngal rang thog tu babs pa la yid 'byung ba ni thams cad la yod cing /
ngan song gi sdug bsngal lta bu las yid 'byung ba'i tshul ni skabs gzhan du shes dgos so /
! /
'gyur ba'i sdug bsngal las yid 'byung skyed tshul ni /
mngal 'jug gi mdo las /
sdug bsngal de dang de gcad pa'i phyir /
sdug bsngal gsar pa gzhan dang gzhan 'byung ba la bde ba'i 'du shes 'byung ste /
zhes gsungs pa ltar da lta'i tshor ba bde ba phal cher ni sdug bsngal che ba gzhan zhig 'gag shul du sdug bsngal chung ngu zhig skyes pa na snga ma 'gag pa shes shig phyi ma mi mngon pa'i bar skabs der bde ba'i snang ba shar ba tsam yin gyi /
ngo bo nyid la bde ba ma yin te /
de yin na yun du bsten pa las bde ba 'phel rigs pa la /
tsha bas gdungs pa bsil bar bsdad pa lta bu'i tshe / /
dang po bde nyams skye yang ring du bsten nas mngon thub pa na snga ma las bzlog te /
sdug bsngal du mthong ba'i rtags kyis shes pa'i phyir te /
bzhi brgya pa las /
'phel bzhin pa yi bde ba la / /
ji ltar bzlog pa mthong 'gyur ba / /
zhes gsungs shing /
mdo las /
bde ba'i tshor pa ni skye ba na yang bde /
gnas pa na yang bde ste /
zhig pa na @# / /
sdug bsngal lo / /
zhes dang /
gang mi rtag pa de sdug bsngal lo / /
zhes sogs kyang 'di dang gnad gcig go /
'di las la 'gyur ba'i lugs kyi gnad phra mo zhig kyang yod la /
gzhan gyis rtsod tshul sogs ni mdzod 'grel dang /
rgyal sras mar gsal bas /
zhib tu shes par 'dod na der blta'o / /
'on kyang 'di tsam la yid 'byung ba'i phyi rol ba yang yod cing /
der thar pa don gnyer mtshan nyid pa 'dren mi nus pas gtso bo ma yin la /
'du byed kyi sdug bsngal ni sdug bsngal snga ma gnyis ka'i rtsa ba dang khyab byed yin pas de la rtsal du bton nas skyo shas bskyed dgos te /
de dang ma bral gyi bar du tshor ba sdug bsngal mngon 'gyur da lta med pa'i skabs re re tsam byung yang /
nam rkyen dang phrad pan sgo du ma nas sdug bsngal drangs yong ba dper na /
mi gsod nges btson du tshud pa zhig la gnas skabs ngo chen sogs kyis lus la khrims kyi sdug bsngal ma byung yang /
nyin re zhing 'chib la je nyer 'gro ba'i phugs blo bde ba'i skabs med pa dang /
khur chen po 'khyer dgos pa der ma phyin gyi bar du ngal sos pa na yang de tsam du bde ba mi yong ba lta bu yin te /
bde lam las /
sdug bsngal rtsa ba nas spangs pa'i thar pa zhig ma thob na /
bde ba'i skabs skad cig kyang mi 'dug ste /
dper na mi nag can zhes sogs dang /
lam rim las| khur chen po 'khyer dgos pa khur de ji tsam bkur dgos pa de tsam du bde ba med pa zhes sogs gsungs pa'i phyir /
mdo las /
dge slong dag khur yod do zhes sogs kyang 'di la gdams ngag tu 'khyer shes dgos pas /
bdag tu lta ba goms pa'i rigs can kho na rjes su 'dzin ched du gsungs pa'i chos so snyam du bzung bar mi bya'o / /
tshul de dag la legs par 'dris par byas pa na /
srid pa'i dngos pho mtha' dag la mi mthun pa ral gri gdengs pa'i gshed ma lta bu'i 'du shes 'byung ste /
de nas rang nyid de las thar par 'dod pa'i nges 'byung dang /
rang nyams la dpags te gzhan de las skyob 'dod kyi snying rje sogs kyang dka' tshogs med par 'byung bas /
sdug bden sngon du gsungs pa la dgos pa khyad bar can de lta bu yod de /
de dag gis gzhi bsdu ba'i lung gi don yang legs par bshad pa yin no /
! /
gsum pa ni /
rang rgyu las nyon gyis bskyed pa'i zag bcas kyi dngos po de sdug bsngal bden pa'i ngo bo /
rang 'bras sdug bden bskyed pa'i las nyon ci rigs kyis bsdus pa de kun 'byung bden pa'i ngo bo /
rang nyid thob byed bar chad med lam gyi ngos skal gyi sgrib pa spangs pa'i so sor brtag 'gog de /
'gog bden gyi ngo bo /
'gog bden thob byed kyi thabs dngos sam de'i rgyun ci rigs kyis bsdus pa'i 'phags lam de /
lam bden gyi ngo bo yin te /
rnam par gtan la dbab pa bsdu ba las /
sdug bsngal gyi bden pa'i don gang zhe na /
smras pa /
nyon mongs pa las byung ba'i 'du byed kyi don to / /
kun 'byung bden pa'i don gang zhan /
smras pa /
sdug bsngal bden pa bskyed pa'i don to / /
'gog pa'i bden pa'i don gang zhen /
smras pa /
de gnyis ka nye bar zhi ba'i don to / /
lam gyi bden pa'i don gang zhe na /
smras pa /
don gsum po@# / /
dag sgrub pa'i don to / /
zhes gsungs pa'i phyir /
gra chung ba sogs mkhas pa kha cig /
kun las btus su /
sdug bsngal spyi'i mtshan nyid gang zhe na /
mi rtag ba nyid kyi mtshan nyid dang /
zhes sogs kyi don du bsams te| mi rtag sdug bsngal stong bdag med bzhi'i tshogs don sdug bsngal bden ba'i mtshan nyid /
zhes sogs su smra ba yang 'thad par ma mthong ste /
gzhi gcig bya byed las gsum gyi sgo nas mtshon tshul sna tshogs yod pa la /
gzhung chen mo rnams su mtshan nyid kyi sgras gsungs pa shes mtshan khyad mtshan lta bu mang du yod pas /
de thams cad rnam par bzhag 'jog gi mtshan mtshon dngos gnas par mi rung bar gser phreng las gsungs pa'i phyir dang /
mtshan nyid dngos kyis rang gi mtshon bya mtshon tshul ni /
rnam 'grel las /
gzung dang 'dzin pa'i rnam pa las / /
mtshan nyid gzhan ni yod ma yin / /
zhes dang /
ngo bo nyid med ba'i mdo sde rgyan gyi 'grel bshad las /
mtshan nyid 'di ni las lta bu yin la /
mtshon bya ni byed pa lta bu yin te /
zhes gsungs pa ltar /
mtshan nyid sngon du nges pa'i dbang gis 'dzin pa rang la nye ba'i rnam pa dang sngon nas gnas pa ltar snang bas rdzas yod dang don du bshad cing /
mtshon bya des rjes su rtogs pa'i dbang gis phyis gsar sgrub dang snga ma la ltos te blo la ring pa gzung ba'i phyogs su chad pa ltar snang bas btags yod dang tha snyad du bshad la /
de ltar don sngar yod dang phyis kyi tha snyad sbyor bar snang ba'i snang cha tsam gyi sgo nas mtshan mtshon gyi 'brel pa bzhag pa gang zhig /
de gnyis rtogs rim de lta min na blo la nye ring gi khyad par mi rung zhing /
de med na rdzas btags kyang mi 'grub la /
de'i don dang tha snyad kyi khyad par kyang nyams par 'gyur ba'i phyir /
thar lam gsal byed las /
mtshan nyid kyis mtshon bya mtshon pa'i tshe /
mtshon bya las su bya ba gzung bya'i phyogs su chad pa dang /
mtshan nyid las su bya ba de 'jog par byed pa'i 'dzin pa'i phyogs su chad pa ltar snang ba las ma gtogs pa'i mtshan nyid kyis mtshon bya blo yul du mtshon mi shes la /
zhes so / /
yang mkhas pa kha cig /
sdug bsngal gyi bden pa gang zhe na /
sems can skye ba dang /
skye ba'i gnas kyis kyang rigs par bya'o / /
zhes pa khungs su byas nas las nyon gyi dbang gis skye ba blangs pa'i gang zag rnams kyang sdug bden du 'dod cing /
sdug bsngal 'khor ba can phung po zhes pa'i don du bsams nas sdug bden la 'khor bas khyab par yang 'dod do / /
shes byed snga ma las de'i don bsdu bar /
sems can gyi 'jig rten gang yin pa dang /
snod kyi 'jig rten gang yin pa'i sa dang nyon mongs pas bskyed pa /
las dang nyon mongs pa las byung ba 'di mtha' dag ni sdug bsngal gyi bden pa'o / /
zhes pa drangs na gsal ba ltar snang yang /
dgongs pa de ltar ma yin gyi /
nyon mongs gsum las skye ba'i kun nyon sdug bden dang /
lhag ma gnyis kun 'byung du ston pa yin te /
bsdu ba las /
mdor bsdu na skyo ba'i kun nas nyon mongs pa ji skad bstan pa ni sdug bsngal gyi bden pa zhes bya'o / /
zhes gsungs pa'i phyir /
de'i dgos pa yang /
rin chen phreng ba las /
lam gsum @# / /
thog mtha' dbus med pa / /
zhes gsungs pa ltar /
skye ba'i kun nyon la brten nas nyon mongs dang las gsog cing /
des yang skye ba gzhan 'grub pas /
zo chun gyi 'khyud mo bzhin du 'khor te rgyas par phye na /
mdzod las| nyon mongs gsum mo las gnyis so / /
gzhi bdun /
zhes gsungs pa ltar rten 'brel yan lag bcu gnyis kyi sgo nas 'khor tshul zhar la bstan pas yid 'byung skye ched yin te /
de ltar na mngon pa gong 'og gnyis ka'i skabs 'dir /
khams gsum du dbye ba /
'gro ba lngar dbye ba /
skye gnas bzhir dbye ba sogs sems can gyi ris du ma zhig gsungs pa rnams kyang /
las nyon gyis mtshams sbyar phyin /
skye ba mchog dman ci 'dra zhig blangs kyang sdug bsngal gyi rang bzhin las ma 'das so / /
zhes go ba'i ched du /
de dag gi skye ba sdug bsngal bden pa'i dbye bar bstan pa yin la /
khyad chos yan 'gar bston tshul med pas gang zag rnams ni de'i khyad gzhir bzung ba yin gyi sdug bden dngos su bshad pa ma yin no /
de lta bu'i 'khor ba'i skye ba de ni sdug bden gyi yang gtso bo yin pas rnam 'grel gyi lung don yang de ltar 'grel dgos kyi /
sdug bden la 'khor bas khyab pa'i don du mi bzung ngo /
! /
bzhi pa la /
grub mtha' gong 'og dang nang gses kyi 'dod tshul mi 'dra ba'i khyad par du ma yod de /
bye smras sdug kun gnyis don gcig tu 'dod cing /
mdo sde pas kun 'byung la sred pas khyab par 'dod la /
gnyis kas kyang sdug kun phra rags kyi dbye ba mi 'dod /
grub mtha' gong mas sdug kun phra rags 'dod kyang 'jog tshul mi 'dra ba yod pa'i phyir /
dang po grub ste /
mdzod las /
sdug bsngal kun 'byung 'jig rten dang / /
lta gnas sred pa'ang de dag yin / /
zhes gsungs pa'i phyir /
'di sgras brjod tsam gyis rnam grangs su 'dod pa'i rigs pa ma yin te /
mdzod 'grel gnas drug par /
'di gnyis ni rgyu dang 'bras bur gyur ba'i ming gi bye brag yod kyi /
rdzas su ni ma yin no / /
zhes dang /
rgyal sras ma las /
de gnyis te bar len pa'i phung po lnga'i mtshan nyid du khyad par med pa'i phyir dmigs pa las ni ma yin te /
zhes shes bcu'i nang nas sdug kun shes pa gnyis rnam pa kho nas 'byed dgos kyi dmigs yul khyad par med par gsungs pa'i phyir ro / /
! gnyis pa grub ste /
mdo las /
kun 'byung gi bden pa gang zhe na /
gang 'di dga' ba'i 'dod chags dang lhan cig bas sred pa ste /
de dang de la mngon par dga' ba can yin no / /
zhes pa'i lung la brten nas mdo sde pa rnams kun 'byung sred par 'dod kyang| bya smra sogs gzhan dag gis de ltar mi 'dod de /
skye mched drug gi tshogs kyi mdo las /
las dang sred pa dang ni ma rig pa / /
phyi ma'i tshel 'du byed rnams kyi rgyu / /
zhes sogs kyi sgo nas snga ma'i khyab mtha' bzung ba bkag nas rang lugs mngon par 'grub pa'i rgyu'i dbang du byas pa dang /
gtso bo'i dbang du byas par 'dod de /
mdzod 'grel las /
mngon par 'grub pa'i rgyu bka' stsal pa na ni /
zhes sogs dang /
rnam 'grel las /
mi shes srid pa'i rgya yin gang / /
zhes sogs @# / /
dang| kun btus las /
gtso bo'i don gang zhe na / /
gang thams cad du 'gro ba'i don to / /
zhes sogs gsungs pa'i phyir /
! gsum pa grub ste /
chos mngon pa'i mdo las gsungs pa'i bden bzhi khyad chos bcu drug dang bcas pa de las gzhan du bden pa'i rnam pa mi srid la /
gal te bshad na'ang gser gyi snod du gser khyab kyis grog ma bsad pas thar par bshad pa bzhin du yid rton mi rung bar 'dod cing /
bcom ldan 'das kyis kyang de dag la bden bzhi rags pa tsam las ma bstan pa'i phyir /
rim bzhin /
mdzod las /
dri med bcu drug gzhan rnams med / /
ces dang /
dbu ma snying por /
bden pa mthong ba de nyid min / /
de nyid med par thal bar 'gyur /
nam mkha'i lha yis bstan pa ltar / /
de nyid yin par mi 'dod do / /
zhes dang /
spyod 'jug las kyang /
rnal 'byor kun rdzob gnyis pa med / /
'jig rten la ltos de nyid mthong / /
zhes dang /
rtsa she las kyang /
thams cad yang dag yang dag min / /
yang dag yang dag ma yin nyid / /
yang dag min min yang dag min / /
de ni sangs rgyas rjes bstan pa'o / /
zhes gsungs pa'i phyir ro /
! /
bzhi pa grub ste /
rgyud bla mar /
yid kyi rang bzhin phung po dang / /
de rgyu log phyir bde ba nyid / /
ces dang /
bsdu ba las /
zag pa dang bcas pa'i gnas ngan len de ni /
nas /
de bzhin gshegs pa nyag cig gis spangs pa yin te /
zhes 'byung bas rnam grangs tsam zhig kun gyis 'dod dgos kyang /
gzhan dag gis sdug kun phra mo gnyis sdug bden dang kun 'byung dngos su mi 'dod la /
thal 'gyur bas ni dngos yin par ma zad gtso bor 'dod de /
stong nyid bdun cu pa las /
rgyu dang rkyen las skyes dngos rnams / /
yang dag par ni rtog pa gang / /
de ni ston pas ma rig gsungs / /
de las yan lag bcu gnyis 'byung / /
zhes sogs kyi sgo nas thog ma'i ma rig pa gtso bor bden 'dzin du sgrub cing /
des thams cad 'grub pas so / /
'gog lam la yang 'dod tshul sna tshogs yod de /
bye smra rnams ha cang btags don tshol che bas /
dgag bya dang bral tsam gyi dngos po zhig 'jog ma thub par 'gog bden la yang de'i shul du spang bya bkag pa'i nus pa'i rdzas bzhig bsgrub tu yod pas ma yin bgag tu 'dod la /
de'i phyir bde pas sel ba yang mi 'dod par rtsam 'grel Tik chen las gsungs shing /
mdo sde pas med dgag tu 'dod de /
rtsod tshul zhib par ni mdzod 'grel gnas gnyis pa las shes par bya'o / /
de skad du yang /
spyan ras gzigs brtul zhugs las /
rdzas su yod par smra ba ni /
dngos po yin par smra ba ste /
grangs can dang /
bye brag pa dang /
bye brag tu smra ba dang /
rnal 'byor spyod pa la sogs pa dag go / /
rdzas su yod ma yin par smra ba ni /
dngos po med pa yin par smra ba ste /
gos dmar sde dang /
mdo sde pa dang /
'jig rten rgyang phan la sogs bdag go / /
zhes bshad pas tha ma ni ye med kyi dbang du byas la /
sdam rnams dngos dang rang rang gis sgro btags ci rigs yin pas gzhan rnams rtogs sla zhing /
sems tsam pa'i lugs bkod ba ni dpyad gzhi che ste 'di bas 'gog bden @# / /
la de bzhin nyid 'dod pa'i tshul ni /
gser 'breng las /
sems kyi rang bzhin dri bral du gnas gyur ba'ang 'gog bden du 'dod dgos so / /
zhes gsungs pa ltar sams kyi rang bzhin 'od gsal ba nam mkha' lta bu de nyid so skye la yod kyang /
dri ma'i sprin gyis bsgribs pas 'gog bden du mi 'jog la /
nam zhig na sprin nam mkha'i dbyings su zad pa ltar /
dri ma glo bur rnams de'i ngo bor zad pa na rang bzhin 'od gsal ba de nyid 'gog bden du 'gyur bar 'dod pas /
thog mar sems kyi rang bzhin 'od gsal ba de nyid ci zhig yin shes dgos la /
de yang /
shAkya blos /
byang sems chos bdag med du mkhyen pas ni gnyis kyis stong pa'i rang rig pa kho na mkhyen no / /
zhes gsungs shing /
de'i dgongs par mdzad de /
rnam 'grel TIk chen las kyang /
sems kyi rang bzhin 'od gsal zhes brjod pa gang yin pa shes pa rnams kyi myong ba gsal rig gi cha /
zhes pa nas /
'di dang shes pa'i 'dzin rnam la khyad par med do / /
zhes dang /
yongs grub kyi mtshan nyid rang gis myong byar gyur pa'i shes pa'i gnas lugs gang zhig /
gnyis snang dang bral ba'i gsal rig ces shes par bya'o / /
zhes gsungs te /
lugs 'dis ye shes de rang rig tu bzhed pas zhes sogs kyi dgongs pa dang 'brel che zhing 'di pas lugs kyi phras yin la snga ma mang pos kyang rnam rig pas gnyis med kyi shes pa de bzhin nyid du 'dod par bshad de /
spyi la de ltar bshad pas bya brag 'gog bden yang grub ba yin no / /
khyad par du 'thad ldan las kyang /
nges par legs pa'i rang bzhin du gyur ba'i sems ni 'gog pa'o / /
zhes 'byung ste spyan ras gzigs brtul zhugs kyis kyang de lta bu zhig la brten nam snyam mo / /
'on kyang lung de'i don ni /
rnam nges dar Tik las /
sems rgyud kyi steng na yod ba'i nges legs kyi rang bzhin glo bur dri bral de nyid 'gog bden du 'dod pas /
glo bur dri bral gyi khyad gzhi ngos 'dzin pa yin gyi /
sems 'gog bden gyi mtshan gzhir ston pa min no / /
zhes gsungs pa ltar bya dgos te /
bsdu ba las| 'gog ba'i bden pa dang /
phung po rnams ni gcig gis gcig ma bsdus te /
'gog pa ni de dag nye bar zhi ba'i rab tu phye ba yin pa'i phyir ro / /
zhes dang /
don dam bden pa mtshan nyid lnga ldan du gsungs pa sogs grub mtha' 'di'i rtsa bar gyur pa mtha' dag gis 'grub bas so / /
lam la yang bye smras 'phags rgyud kyi lam la 'phags lam gyis ma khyab bar 'dod pa sogs 'dra min cung zad yod kyang dpyad gzhi ha cang mi che bsam spros so / /
der ma zad 'phags pa'i bden pa'i sgra don yang mi mtshungs te /
nyan sa las /
'phags pa rnams kyis bden pa de dag de kho na ltar yin par bden pas sgom pa yang dag pa ji lta ba bzhin mkhyen cing gzigs kyi /
zhes sogs dang /
mdzod 'grel las /
gzhan gyis bde bar gang bzung ba / /
de ni 'phags bas sdug bsngal rig / /
ces pa ltar 'phags pa rnams kyis gzigs pa kho na don dang na /
na pa'i de la bden pa yin gyi /
byis pa rnams la blo don gnyis ma mthun pas bden par mi 'jog ces 'og ma rnams kyis 'dod kyang dpal ldan zla bas na rags ba'i tha snyad @# / /
kyang 'og ma dang sgo bstun par mi mdzad pas /
de las gzhan du 'chad de /
rigs pa drug cu ba'i 'grel pa las /
de ni 'phags pa rnams kho nas ni ma yin te /
zhes sogs kyis 'phags pa zhes pa gang zag la ma sbyar bar rang nyid don dang mthun bar gnas pa zhes bshad tshul gcig dang /
gang la dmigs nas goms pas 'phags par byed pa zhes bshad tshul gcig dang /
gang zag la sbyar yang 'phags pas bstan pa'i bden pa zhes bshad tshul gcig dang gsum mdzad de /
'phags pa chos kun 'gro ba'i mdo'i dgongs pa'o /
! gnyis pa /
khyad chos mi rtag sogs bcu drug gi rnam bzhag la gnyis /
dngos kyi don dang /
de dag skye ba'i rim pa'o / /
' dang po ni /
'dir khyad chos bden pa'i rnam pa de la bcu drug tu bzhag ste /
bsal bya log zhugs la bcu drug yod pas de'i dbang du byas pas se / /
de yang sdug bsngal la gtsang bde rtag bdag tu 'dzin pa bzhi dang /
kun 'byung la rgyang 'phen lta bu sdug bsngal rgyu med du 'dzin pa dang /
gsal byed pas dus rtag pa lta bur rgyu gcig kho nar 'dzin pa dang /
rig byed pas sgra'i tshangs ba dang /
grangs can pas gtso bo'i rnam 'gyur lta bu rang bzhin rtag la gnas skabs 'gyur bar 'dzin pa dang /
rig pa can pa dang bye brag pa ltar dbang phyug gis blo sngar btang ba tsam las skye bas de'i g.yo ba las byung bar 'dzin pa dang bzhi ste /
phyi ma gsum ni mi mthun ba rgyur 'dzin pa yin la /
de dag de ltar sbyor dgos pa ni /
sa lu ljang ba'i mdo tshig gsal du drangs ba las /
dbang phyug gis ma byas /
dus kyis ma bsgyur /
phra rab las ma byung /
rang bzhin las ma byung /
ngo bo nyid las ma byung /
rgyu med pa las ma skyes /
zhes sogs kyis kyang 'grub la /
bye smra'i lugs ni /
mdzod las /
dbang phyug sogs rgyur mngon zhen pa / /
zhes sogs gsungs pas zhib cha dgos so /
! /
'gog pa la /
rgyang 'phen lta bu thar pa gtan med du 'dzin pa dang /
zad byed pa steng phyogs na gdugs dkar po kha gyen bslang lta bu'i thar pa yod par lta ba lta bu zag bcas kyi khyad par 'ga' zhig thar bar 'dzin pa dang /
grangs can gyis grol ba'i bdag lta bu gya nom pa'i thar bar 'dzin pa dang /
pe zhig thar yang slar mi ldog pa'i chos can gyi thar pa gtan tu ba med par 'dzin pa dang bzhi ste /
bshes springs las /
sa chu me rlung nyid bral thob mdzod / /
ces ba'ang de dag gi don du red mda' ba'i TIk+kar gsungs so /
! lam la yang thar lam gtan med du 'dzin pa dang /
bdag med rtogs pa'i shes rab 'di lam ngan pa'o snyam du 'dzin pa dang /
dbang phyug gi dkyil 'khor du dbang bskur ba dang me lnga bsten pa sogs 'di las lhag ba'i lam yod par 'dzin pa dang /
'dis sdug bsngal gtan zad du byed mi nus par 'dzin pa dang bzhi'o /
! /
'o na 'di dag gnyen po bcu drug dang sbyor tshul yang grangs 'di kho na ltar yin nam zhe na /
phyi ma bcu gnyis de ltar yin kyang dang po bzhi ni ma yin no / /
kha cig stong ba'i rnam pa sngon du bton te gtsang ba'i bdag don gzhan gyis stong ba'i phyir /
zhes bkod pa ni lung ma bstan yin na legs @# / /
kyi| gtsang bar 'dzin pa dang /
stong ba'i rnam pa gnyis sbyor dgos par 'dod na mi rigs te /
bsgrub las /
de la rnam pa gcig ni phyir ci log gcig gi gnyen po'o / /
rnam pa gcig ni phyin ci log gnyis kyi gnyen po'o / /
rnam pa tha ma gnyis ni phyin ci log tha ma gcig gi gnyen po yin no / /
zhes dang /
mkhas grub rtog dka'i snang ba las /
rtag par 'dzin pa'i gnyen po mi rtag pa dang /
gtsang ba dang bde bar 'dzin pa'i gnyen po sdug bsngal dang /
bdag tu 'dzin pa'i gnyen por rnam pa lhag ma gnyis bstan no / /
zhes gsungs shing /
red mda' ba'i kun btus TIk+kar yang /
gtsang ba dang bde ba'i gnyen po ni sdug bsngal gyi rnam pa gcig ste /
gtsang ba dang bde ba ni yid du 'ong ba'i rnam par zhugs pa yin la /
sdug bsngal ni de dang 'gal ba yid sun 'byin pa'i rnam par zhugs pa'i phyir zhes gsungs pa'i phyir ro /
yang blo gsal bar rlom pa 'ga' zhig gis 'gog pa'i steng gi log zhugs tha ma la /
gser 'phreng las /
thar ba gtan mi ldog pa min no snyam du lta ba /
zhes gsungs pas log zhugs 'di bye smra la yang bzhag dgos te /
des dgra bcom nyams pa khas len pa'i phyir zhes smra ba ni rnam par ma brtags pa ste /
nges 'dod pa'i tshul ni lam bsgom stobs kyis re zhig thar yang /
slar nyams pa ni lam lam zhugs pa'i gnas skabs dang khyad med du song nas phyir yang 'khor bar 'khyams par 'dod pa yin la /
bye smra'i lugs ni 'di 'dra gtan ma yin pa'i phyir te /
mdzod las /
'bras las nyams pa 'chi ba med / /
bya ba ma yin de mi byed / /
ces dang /
gang spel las /
dgra bcom pa nyid las yongs su nyams pa yang skye bar 'gyur na /
tshangs spyod 'di la legs sbyad cing / /
zhes bya ba 'di la yid brtan du mi rung bar 'gyur ro / /
zhes sogs gsungs shing /
der ma zad grub mtha' gong mas theg dman dgra bcom gyis yid lugs blangs te rdzogs byang sgrub par 'dod pa yang nyan rang gi myang 'das la skur 'debs su bshad pa sogs phyag rgya bzhi dang 'gal ba'i skyon brjod tshul rtog ge 'bar ba las byung bas so / /
gzhan rnams go sla bas ma spros /
! da ni de dag khyad chos so sos 'gog tshul ji lta bu yin zhe na bzhi las /
dang po ni /
nyer len gyi phung po lnga chos can /
mi rtag ste /
res 'ga' skye ba'i phyir /
sdug bsngal ba yin te /
las nyon gyi gzhan dbang can yin pa'i phyir /
stong ba yin te /
byin gyis rlob pa po'i bdag don gzhan gyis dben pa'i phyir /
bdag med ba yin te /
mi rtag du ma gzhan dbang can yin pa'i phyir /
de dag ston par rnam 'grel las /
de ni res 'ga' dmigs ba'i phyir / /
mi rtag gnyes ba'i ston phyir dang / /
rgyud dbang phyir yang sdug bsngal yin / /
bdag min byin gyis brlabs pa'ang min / /
rgyu min byin gyis rlobs pa min / /
zhes pa nas /
de ni rtag rnams la yod min / /
zhes byung /
! gnyis ba ni /
sred ba chos can /
rgyu yin te /
yang srid kyi bag chags 'jog ba'i rtsa ba yin pa'i phyir /
kun 'byung yin te /
'gro ba so sor dus yang yang bskyed pa'i phyir /
rab skye yin te /
'gro ba lnga'i skye gnas sogs mi 'dra ba bsam mi khyab so sor skyed nus ba'i phyir /
rkyen@# / /
yin te /
nyer len gtso bo las yin kyang khyod kyis de la gsos btab pa'i sgo nas srid pa gzhan dang gzhan 'grub pas 'khor ba las mi 'da' bar byed pa'i phyir /
phyi ma la srid sreng gtso che bar rnam bshad dang tshad ma'i lam Tika las gsungs la /
gong du drangs ba'i mdor sred pa yang 'byung ba zhes sogs kyi don so sor bral te rtag par sred pa'i rgyu dang /
bde ba dang gtsang bar sred pa'i kun 'byung dang rab skye /
bdag sred kyis rkyen gyi bya bsngar bshad pa de ltar byed par kun btus dar Tika las gsungs pa ni bsdu ba'i dgongs pa ste /
de nyid las /
ci'i phyir kun 'byung bden pa la rnam pa bzhis blta bar bya zhe na /
smras pa /
sred pa rnam pa bzhi'i phyir te /
de yang rtag pa dang /
bde ba dang /
gtsang ba dang /
bdag tu sred pa'i bye brag las so zhes gsungs shing 'gog lam yang de ltar sbyar ro / /
rnam 'grel dngos zin dang sbyor na sdug bden gyi skabs bzhin nyer len gyi phung po rtsod gzhir bzung ba bde ste /
de chos can /
rgyu dang bcas te /
res 'ga' skye ba'i phyir /
rtag pa gcig bu'i rgyu las ma byung ste /
rtag pa la rim dang cig car don byed ba'i nus pa med pa'i phyir /
zhes sogs su sbyar ro /
! /
de la dang po ni /
re 'ga' ba nyid yin bas na / /
sdug bsngal 'di rgyu bcas nyid 'grub / /
nas /
mthong ba la ni rgyu mtshan yin / /
zhes pa'i bar byung /
! gnyis pa ni /
rtag rnams bkag phyir dbang phyug la / /
sogs pa las kyang srid min te / /
nus ba med phyir /
zhes byung /
'di ni shin tu gnang chebs cung zad dang bshad na /
gzhan snga thar pa khas len pa rnams kyi 'gal 'du'i gtso bo ni /
sdug bsngal ldog nus par 'dod bzhin du de'i rtsa ba mthar gtug pa bdag dang gtso bo sogs rtag pa gcig pur smra ba 'di yin te /
spyir rgyu 'bras 'jog tshul ni /
thog mar 'grub pa'i tshe na yang rgyu sngar med gsar skyes las 'bras bu sngar med gsar du skye zhing /
'gag pa'i tshe yang snu ma zad ba'i ma ri me shi ba ltar /
rgyu 'gag pa las rim gyis 'bras bu yang 'gag par 'gyur rigs pa la / /
rgyu rtag par 'dod na rnam gzhag de lta bu mi rung ste /
gong du /
rtag la ldog pa med pa'i phyir / /
nus pa nyid kyang ldog bar dka' / /
zhes gsungs pa ltar /
rtag pa ni yul dus 'gar yang ldog pa mi srid pas /
de'i rtsa ba can gyi sdug bsngal ldog par smras pa yang tshig tsam las don rnam pa thams cad du rigs pas mi 'grub bo / /
der ma zad rtag pa la 'bras bu skyed pa'i nus med cing /
gal te yod na rnam pa thams cad du yod dgos pas 'bras bu sdug bsngal yod rtag tu grub bzhin par 'gyur gyi res 'ga' 'gag zhing de nas yang rkyen 'dzoms pa na yang dang yang du kun 'byung ba de lta bu mi rigs zhes pa'i don no /
! /
rnam pa lhag ma gnyis ni / /
de yi phyir / /
srid 'dod rgyu yin gang gi phyir / /
nas /
de yod na yod med phyir ro / /
zhes pa'i bar te /
'dir rtsod spong sogs mang bsam bris te TIk+ka dag las shes par bya'o / /
'di la 'ga' zhig nyer len gyi phung po 'di bcu pa srid pa dang /
de srid len /
de 'phen byed las /
de @# / /
thog ma'i ma rig pa las byung bar rtogs pa na rim bzhin rkyen /
rab skye /
rgyu kun 'byung rnams rtog par bshad do / /
de ltar sbyor na 'dir rgyu zhes pa rtsa ba la bshad pa mang zhing /
srid pa'i rtsa ba phra rgyas zhes 'byung bas thog ma'i ma rig pa dang /
de nas kun 'byung gi skabs 'dir mang tshig dang zlos sgra du ma 'byung zhing /
las las 'jig rten sna tshogs skyes / /
zhes 'byung bas 'phen byed las dang /
de nas sred len gnyis rkyen du mdo sogs du mar gsal zhing /
des gsos btab nas las nus pa mthu can du gyur pa la srid par bzhag pa yin pas /
de la rab skye zhes sbyar na tshig gi nus pa'ang thon pa 'dra zhig 'byung la /
gong gi gtsang bar sred pa dang stong pa'i rnam pa sprel ba yang da rgyal gyi gnyen por khams kyi rab dbye bsgom par gsungs pa dang sbyar nas bshad pa cung zad byed nus mdo kyang gzhung spyi babs las de ltar mi 'byung bas snying khams cher mi rung ste /
rgyal 'byams pa mgon po'i rgyud bla ma las /
gang phyir rgyal las ches mkhas 'ga' yang 'jig rten 'di na yod min te / /
ma lus de nyid mchog ni tshul bzhin kun mkhyen gyis mkhyen gzhan min pa /
de phyir drang srong rang nyid kyis bzhag mdo sde gang yin de mi dkrug /
thub tshul bshig phyir de yang dam chos la ni gnod pa pa byed par 'gyur / /
zhes khrims su bcas pa'i phyir ro /
! /
gsum pa 'gog pa'i bzhi ni /
sdug bsngal gtan zad pa'i bral ba chos can /
'gog pa'i rnam pa yin te /
dgag bya sdug bsngal spangs pa'i bral ba yin pa'i phyir /
zhi ba yin te /
spang bya nyon mongs spangs pa'i bral ba yin pa'i phyir /
gya nom pa yin te /
de ltar sdug bsngal dang nyon mongs mtha' dag spangs pa'i 'phral phugs kun tu dge zhing gtsang ba yin pa'i phyir /
nges par 'byung ba yin te /
de dag spangs pa slar mi ldog pa'i chos can gyi thar pa yin pa'i phyir /
de dag ston par /
rnam 'grel las /
de ni gtan du ba min te / /
nas /
spong la de ni rtag par smros / /
zhes 'byung la /
kun las btus su 'gog pa nyon mongs dang zhib sdug bsngal dang bral ba'i cha nas gsungs so /
! /
bzhi ba lam gyi bzhi ni /
bdag med mngon sum du rtogs pa'i shes rab chos can /
lam yin te /
theg pa gsum gyis bgrod ba gcig pa'i thar lam yin pa'i phyir /
rig pa yin te /
nyon mongs pa ma rig pa'i dngos kyi 'gal zla'i gnyen po yin pa'i phyir /
sgrub pa yin te /
sems log par 'phro ba bkag nas gnas lugs kyi steng du sgrub ste /
de mngon sum du rtogs pa'i ye shes yin pa'i phyir /
nges 'byin yin te /
slar mi ldog pa'i thar pa'i gnas su phyin byed yin pa'i phyir /
de dag ston par /
rnam 'grel las /
bshad zin lam de goms pa las / /
zhes pa nas /
thal ba bzhin du ma nges phyir / /
zhes gsungs so / /
de dag ni so so'i khyad chos rnams sgrub tshul yin la /
'gog las rang ldog nas sgrub tshul sbyor ngag tu dril na 'di yin te /
! dang po ni rang nyid 'grib byed kyi mi mthun phyogs stobs ldan yod na /
de 'phel ba las rang nyid rim gyis gtan zad du 'gro ba yod pas khyab ste /
dper na me dang nye ba'i grang 'bras @# / /
zad pa mthong ba bzhin /
sdug bsngal gyi phung po 'di yang zad pa yod de /
'di'i rtsa ba bdag 'dzin la gnod byed stobs ldan bdag med rtogs pa'i shes rab dmags pa'i phyir /
de skad du /
'grib dang phul byung brten pa kun / /
mi mthun phyogs dang bcas nyid phyir / /
de goms pa las bdag 'gyur bas / /
la lar zag pa zad par 'gyur / /
zhes so / /
'di'i bdag 'dzin zhes pa chos kyi bdag 'dzin la kha spos te thams cad mkhyen pa sgrub pa'i sbyor dag kyang rnam 'grel Tika chen dang tshad ma'i brjed byang du gsungs la /
stobs ldan zhes pa'i don ni sems kyi rang bzhin 'od gsal ba /
zhes 'byung ba ltar rang bzhin la zhugs ma zhugs kyi dbang gis rgya brten yod med yin gyi gnas skabs kyi mngon lkog lta bu min te /
thub dgongs las /
'o na skyon dang ldan pa la yon tan sbyor ba ji lta ba bzhin du yon tan dang ldan pa la skyon sbyor bas 'khor ba las nges par 'byung ba med do zhe na /
ma yin te /
nas /
yon tan rnams dngos po'i rang bzhin yin pa nyid kyi phyir dang| skyon rnams ni phyin ci log pa'i phyir ro zhes dang /
legs bshad snying po las /
dngos po de kho na nyid kyang 'thad pa'i sgrub pa'i rigs pa'i sgrub byed dang ldan pa'i phyir ro / /
zhes pa'i don du shes dgos so /
! /
lam bden sgrub byed ni /
bdag med rtogs pa'i shes rab chos can /
goms byed kyi yan lag dad na bral bar byas na goms bya'i don la gsal snang mthar thug par 'gyur te /
de ltar goms par byas phyin 'bad rtsol bskyar ma la mi ltos pa'i sems kyi chos yin pa'i phyir| dper na 'dod chags bzhin /
de skad du yang /
goms las khyad par 'gyur na yang / /
nas /
goms las brtse ba'i bdag nyid do / /
chags bral chags dang yid log bzhin / /
zhes so / /
de ltar na bden bzhi'i blang dor phyin ci ma log pa'i sgo nas thar pa dang thams cad mkhyen pa'i go 'phang zhig sgrub par 'dod nas lam gyi 'gongs gshog pas sde dang /
de dag gi gnad rigs pa sgrub pa dpal chos kyi grags pa'i gzhung lugs rnams la'i 'du 'dris par bya dgos pa dpyod ldan gyis thugs la bcangs pa mkhyen mkhyen zhes gsol ba 'debs pa lags /
! gnyis ba de dag rtogs pa'i rim pa ni /
bsdu ba las /
de la shes pa mngon par rtogs pa ni /
bden pa mtshan nyid mi 'dra ba dag la shes pa 'byung ba'i go rim gyis 'byung ngo / /
zhes gsungs shing /
mtshan nyid 'dra mi 'dra'i don yang /
de nyid las /
sdug bsngal gyi bden pa mtshan nyid gnyis kyis yongs su shes par bya ba yin te /
rang gi mtshan nyid dang /
spyi'i mtshan nyid kyis so / /
de las gzhan pa dag ni rang gi mtshan nyid kho nas te zhes gsungs te 'gog lam dang kun 'byung gsum ni rang gi mtshan nyid kho na dang sbyar bas /
khyad chos bzhi tshan rnams dngos shugs ci rigs pa'i sgo nas cig car rtogs par 'gyur la /
sdug bden gyi khyad tshos bzhin rim can kho na yin no / /
de skad du /
rnam 'grel las /
stong nyid lta bas grol 'gyur gyi / /
bsgom pa lhag ma de don yin / /
de phyir mi rtag las sdug bsngal / /
sdug bsngal las ni bdag med gsungs / /
zhes gsungs so / /
kha cig de'i don du bsam nas stong pa @# / /
bdag med gnyis rtogs pa'i blo ni grol lam dngos gzhi yin la gzhan bdu bzhi smin byed yin pas de'i sngon du 'gro dogs zer /
la las bdag 'dzin lhan skyes kyi zhen yul bkag pa'i bdag med phra mo rtogs pa la de dag sngon du 'gro dgos pa'i don yin gyi /
'di'i steng bdag med gnyis ni kun btags kyi zhen yul bkag tsam yin la /
'gog bden gyi yang sngon du rtogs dgos te /
sdug bsngal gyi rtsab bdag 'dzin spong nus su shes pa la /
de la gnod byed yod tshul shes dgos shing /
de la des bzung ba ltar med tshul shes dgos pa'i phyir zer /
'dis ni lugs snga ma legs par khegs shing /
smra ba po rang nyid la yang mtshungs te /
lam rim las /
kun btags kyi ma rig pa ni /
grub mtha' smra bde dag kho na la yod pas 'khor ba'i rtsa bar mi 'thad pa'i phyir /
zhes gsungs pas na sdug bsngal gyi rtsa bar gyur ba'i bdag 'dzin ni lhan skyes las 'os ma 'das shing /
de lta na 'gog bden rtogs kham des des bzung ba mi 'thad par rtogs kyang zhen yul ma khegs pa ni ya mtshan no / /
gzhan yang /
rnam 'grel thar lam gsal byed dang rnam nges dar Tika gnyis kar /
kun 'byung spong nus su mthong ba bdag med par rtogs pa la rag las pas zhes dang| phar phyin lam bsgrigs las /
de nas sdug bsngal gyi rtsa ba bdag 'dzin spong nus mi nus btags pa na /
bdag cung zad kyang med par mthong nas bdag 'dzin spong nus par khong du chud de zhes sogs lung dang /
'gog bden de bzhin nyid du bshad pa dang /
sems rang bzhin gyis 'od gsal ba'i rtags kyis dri ma glo phur par sgrub pa dang lam bden gyi khyad chos rnams sgrub pa'i tshe rtsad gzhir bdag med rtog pa'i shes rab bzang ba sogs rigs pas kyang khegs shing /
yongs su grags pa /
lam rim bsdus don las kyang /
kun 'byung 'khor ba'i 'jug rim ma bsam na / /
'khor ba'i rtsa ba gcod tshul mi shes pas / /
zhes rnam bcad de ltar gsungs pas kun 'byung bsam pa na 'khor ba'i rtsa ba gcod tshul shes pa yongs gcod la grub pa'i phyir /
'o na rgyal tshab rje'i tshad ma'i brjed byang las /
stong nyid lta bas grol 'gyur gyi / /
bsgom pa lhag ma de don yin / /
zhes bshad pa'i rnam pa lhag ma rnams ni bdag med rtogs pa'i shes rab bskyed pa'i thabs kyi rgyur yongs su sbyong byed kyi yan lag yin te /
kun 'byung sogs la phyin ci log tu sgro 'dogs pa'i sgro 'dogs bsal nas bdag med goms par byed pa'i phyir ro / /
zhes gsungs pa ci zhe na bshad par bya ste /
'di'i rtsa ba'i mdo las /
dge slong dag gzugs rtag pa yin nam mi rtag pa yin /
btsun pa mi rtag pa lags so / /
gang mi rtag pa de bde ba yin nam sdug bsngal yin /
btsun pa sdug bsngal ba lags te /
gang mi rtag pa de ni sdug bsngal ba rnam par 'jig pa'i chos can lags so / /
de la 'di ni nga'o 'di ni nga'i bdag go zhes pa ltar rung ngam /
btsun pa ma lags so / /
zhes mi rtag sdug bsngal gnyis las gzhan sngon du ma gsungs shing /
'di yang de dang sbyor dgos pa ni gong du drangs pa ltar 'phro de ma thag tu /
de phyir zhes dang /
gsungs @# / /
zhes pas 'grub bo / /
de'i rgyu mtshan gyis thar lam gsal byed dang Tika chen gnyis kar yang bsgom ba lhag ma zhes pa'i thad du 'dus byas mi rtag par rtogs pa dang zag bcas sdug bsngal du rtogs pa gnyis las gzhan ma gsungs pa dang /
brjed byang 'di nyid las kyang /
mi rtag pa dang sdug bsngal gnyis nges dgos par gsungs pa ni /
sngar bshad pa ltar bdag med nges pa'i phyogs chos bsgrub pa'i yan lag tu 'gyur ba la dgos pa yin zhing /
rnam pa lhag ma rnams bdag med pa'i rnam ba sbyor byed du bshad pa'i don yang de nyid yin te 'chad par 'gyur ro / /
zhes gsungs pa shin tu mthun pa'i phyir ro / /
'o na kun 'byung la sgro 'dogs pa sogs bsal dgos par gsungs pa ci snyam na skyon med de /
sdug bsngal rgyu med du 'dzin pa sogs ni kun 'byung la brten pa'i sgro 'dogs yin pas /
gong du rnam 'grel dngos zin dang sbyar te res 'ga' skye ba'i rtags sogs kyi 'gog tshul bshad pa yang 'di'i phyogs chos sgrub pa'i yan lag tu 'gyur ba'i don yin la /
de'i rigs pa'i gnad ni mi rtag sdug bsngal gnyis kyis sgrub tshul du 'dus pa'i phyir /
logs su ma byas kyang 'gal ba med pas lung snga ma rnams dang mi mthun pa med do / /
sogs sgra smos pa tsam gyis 'gog lam gyi khyad chos kyang sdug dgos don med la de'i sgo nas goms par byed pa la de'i sgo nas gsar rtog dgos pa'i khyab pa tshangs pas kyang mi 'grub bo / /
gzhan yang sdug bsngal bden pa'i khyad chos kyi stong bdag med gnyis kun btags kyi zhen yul bkag tsam kho nar bshad pa mi 'thad de /
'di gnyis bdag med rags ba kho nar bshad na yang mi 'thad /
'dir bstan sgro 'dogs de blo kun btags kho nar bshad na yang mi 'thad pa'i phyir /
dang po grub ste /
'di'i stong pa la nyon mongs pa'i dngos gnyen bar chad med lam gyi 'dzin stangs su bya rgyu'i bdag med zhig yong zhing /
de la 'khor ba'i rtsab bdag 'dzin lhan skyes kyi zhen yul bkag tsam zhig dgos pa'i phyir te /
kun btus dar Tika las /
stong pa ni gang zhig mngon gsum du rtogs nas nyon sgrib spong nus pa'i gang zag gi bdag med yin la zhes gsungs pa'i phyir /
gnyis pa grub ste /
tshad ma'i brjed bya las /
sgro 'dogs bcu drug po de dag phal cher kun btags kyis bsdus pa yin no / /
zhes gsungs pa gang zhig /
phyi ma bcu gnyis la kun btags las 'os med cing /
dang po bzhi yang mtha' gcig tu kun btags yin na phal cher zhes smos don med pa'i phyir /
'o na /
de nyid las /
sngar bdag med sgrub pa'i rtags su bkod pa'i phung po dang rang bzhin gcig tha dad kyis stong pa ni /
sdug bsngal bden pa'i khyod chos su bstan pa'i stong pa bdag med dang don gcig la /
ngo bo dang don gzhan gyi bdag tu sgro 'dogs pa'i kun btags kyi bdag 'dzin gyi zhen yul bkag pa yin zhing /
bsgrub byar bzung ba ni bdag 'dzin lhan skyes kyi zhen yul bkag pa'i bdag med do / /
zhes gsungs pa ji ltar drangs zhe na /
de ni gtso che ba'i don du sngar drangs pa nyid kyis shes so / /
gtso che tshul yang 'di yin te spyir rang gi phung sogs lan pas bsgyur ba @# / /
por 'dzin pa tsam zhig ni ngar 'dzin mtha' dag la yod cing /
thal 'gyur ba ma gtogs pas ni /
mchog gzhan don du gnyer phyir dang / /
zhes sogs ltar ngar 'dzin la bdag da phung po zong ltar brjed ber zhen pa yod pas ngo bo tha dad kyi 'dzin tshul tshang bar 'dod kyang /
de ni blo ldan skyes kyi snang tshul yin gyi dpyad nas bzhag pa ma yin la /
'dir ni stong bdag med gnyis kyi sgrub byed dang /
bdag med sgrub pa'i tshe ngo bo gcig tha dad phye nas 'gog pa gnyis gcig tu byas pa rigs pa'i 'phul gnad gcig du 'gro ba'i dbang du byas pa yin pas /
de ltar dpyad nas rnam par 'jog pa ni 'thad 'dzin kun btags su 'gro ste 'di dag gi tshul shin tu gal che yang zhib bar gzhan du bshad 'dod pas 'dir ma spros /
! gsum pa /
de dag goms pa'i lam bgrod tshul ni /
thog mar rags pa'i mi rtag sogs bsgoms pas tshe 'di yun ring du mi gnas shing shi nas kyang gar 'gro gtol med la /
gal te ngan song du skyes na de'i sdug bsngal bzod glag med pa'i tshul bsams te /
de las skyob pa'i skyab dkon mchog la yid ches pa'i skyabs 'gro shugs drag po dang /
dge bcu'i byang dor la brtson pa sogs chung ngu dang thun mong ba'i lam la blo legs par sbyong zhing /
de rjes gnas skabs dge ba'i dbang gis lha mi'i mngon mtho tsam zhig thob kyang phugs 'khor ba 'di las gang gtan du thar ba zhig ma byung na srid pa'i bde ba de ni rig zar gyi 'bab chu ltar skad cig kyang mi sdod par 'gro bas rim gyis zad de slar yang ltung ba'i tshul mi rtag pa dang khyab pa 'du byed kyi sdug bsngal gnyis kyi sgo nas bsam pas 'khor ba mtha' dag sdug bsngal gyi rang bzhin du shes pa na /
de lta bu'i sdug bsngal gyi ljon pa chen po de nyid rgyu gang las byung snyam du dbyad pas sred pa'i brlan las skye bar shes te kun 'byung la 'jug cing /
de yang rkyen tsam las rtsa ba mthar thug pa ma yin pas phugs legs par btsal ba na bdag 'dzin la thug par shes te /
de nyid spong nus mi nus dpyod cing /
de yang rgyab brtan yod med la ltos pas de'i tshul bdag med sgrub pa'i rigs pa rnams kyis gnas phabs te /
don dang mi mthun zhing rgyang brten med par nam mthong ba ni ring por mi thogs par de spong nus dang /
de'i rjes thog nyid du de spong byed lam bden kyang mngon du bya nus su mthong bar 'gyur ro / /
'on kyang theg pa mchog gi rigs can rnams ni rang khi na sdug bsngal gyis mnar tshul dang de las thar ba'i thabs tsam zhig dpyod par mi byed kyi /
lam sgron las /
rang rgyud gtogs pa'i sdug bsngal gyis / /
gang zhig gzhan gyi sdug bsngal kun / /
yang dag zad par kun nas 'dod / /
skyes bu de ni mchog yin no / /
zhes gsungs pa ltar /
rang nyid 'khor ba'i sdug bsngal gyis mnar tshul la dmigs pa'i yid 'byung shugs drag pa de tsam du /
de la dpags nas gzhan sdug bsngal gyis mnar ba na mi bzod pa'i snying rje shugs skye la de ci tsam shugs drag pa de tsam du de dag sgrol ba khur du khyer ba'i lhag bsam shugs drag cing /
de yang da lta rang la nus pa med par mthong nas nam mkha'i mtha' khyab kyi sems @# / /
can thams cad kyi don du rdzogs pa'i sangs rgyas kyi go 'phang thob par 'dod pa'i byang chub kyi sems rin po che 'byung la /
de'i tshe theg pa chen po'i tshogs lam du zhugs shing /
de nas kyang dus mtha' las /
gnas ngan len phyir srid rgyu'i phyir / /
gzhi yi phyir dang ma rmongs phyir / /
bden pa gzhi la 'jug bya ba'i / /
dran pa nye bar bzhag pa bsgom / /
zhes dang /
rgyan las / /
dran pa nyer gzhag nas bzung ste / /
zhes pa ltar bden pa bzhi la brten pa'i dran pa nyer gzhag bzhis bsdus pa'i tshogs lam chung 'bring che gsum rim gyis 'grod de /
de'i 'og tu dmigs pa mi rtag la sogs pa /
bden pa'i rten can zhes pa ltar bden bzhi'i gnas lugs la zhi lhag zung 'brel thob pa na sbyor lam du 'phos pa yin pas de'i skabs su yang skabs dang por bshad pa'i rnam pa bcu gnyis dang /
skabs bzhi par bshad pa'i rnam par nams yam bral bar byas te goms pa las drod rtse bzod mchog bzhi rim gyis 'byung zhing /
de'i 'og tu bden dang bden la bzad pa dang / /
zhes sogs ltar bden bzhi'i gnas lugs mngon sum du mthong ba'i mthong lam thob nas don dam pa'i sa dang po rab tu dga' ba la 'jug cing /
mthong min gyi don de nyid yang dang yang du goms pas dri ma med pa sogs sa lhag ma rnams kyang rim gyis bgrod de dri ma phra bo rnams lam gzhan gyis kyang sbyangs nas mthar gtsang bde rtag bdag dam pa'i phar phyin bzhis bsdus 'bras bu chos kyi sku mngon du byas te 'phrin las lhun gyis grub pa'i sgo nas lus can yongs la phan bde'i sgo brgya 'byed pa yin no / /
smras pa /
lha ming ston pa shAkya'i rgyal po des / /
'gro ba ma rig gnyid las slong ba'i phyir / /
thar pa dam pa'i lding khang rtse mo nas / /
bden bzhi'i chos kyi rda sgra dang por bsgrags / /
de slad gang zhig sdug kun 'gog lam zhes / /
bgrang ba tsam gyis ming ngoms 'jug ldog tshul / /
shes 'dod skye bo yod na sgron ma 'di / /
bzung ste thar ba'i lam bzang bsten par rigs / /
'dir 'bad las byung legs byas gang+gAm /
rnam dkar klung phran stong dang bcas pa des / /
dug can 'gro blo'i dri ma rab sbyangs nas / /
mthar thug byang chen rgya mtshor 'jug gyur cig /
7ces bden bzhi'i rnam gzhag thar 'dod 'jug adogs mkhas pa'i dga' ston zhes bya ba 'di ni dal 'byor don ldan du bgyid pa'i mkhas tshul la gcig tu gzhol ba rang gi gam bcar dka' bcu ba ngag dbang mchog ldan gyis snga mo nas 'di lta bu zhig bri dgos zhes yang yang bskul bar brten chos smra ba dkon mchog bstan pa'i sgron mes rang lo nyer drug pa la chos grwa chen po bkra shis 'khyil gyi nye 'dabs bden gnas yid dga' chos 'dzin bdris pa'o / /
'dis kyang 'jam mgon bstan pa'i snying po phyogs dus su rgyas par gyur cig /
