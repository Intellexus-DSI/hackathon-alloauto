@# / /
rdo rje phreng ba'i dkyil 'khor chen po bzhi bcu rtsa gnyis kyi sgrub thabs rin chen dbang gi rgyal po'i phreng ba zhes bya ba bzhugs / /
@## / /
na mo gu ru many+dzu g+ho ShA ya /
rab 'byams phyogs bcu'i sangs rgyas thams cad kyi / /
sgrib bral bde ba chen po'i ye shes gang / /
tshon brgyar nye ba dag pa'i shel bzhin du / /
cir yang 'char ba rje btsun bla ma dang / /
dbyer med sangs rgyas chos dang dge 'dun la / /
gus pas btud nas rdo rje rnal 'byor mas / /
lung bstan ji bzhin phreng ba rnam gnyis kyi / /
ngag 'don cho ga'i rim pa mdor bsdus bri / /
'dir mkhas grub chen po a b+ha yA ka ra'i rnam thar phreng ba gnyis kyi spyi'i rnam gzhag mtha' gcod dang bcas pa paN chen bzang po bkra shis kyis mdzad pa'i lhan thabs sogs las shes par bya dgos la /
'dir ni 'jug pa bde ba'i phyir mngon dkyil gyi @# / /
dag 'don gyi rim pa mdor bsdus shig brjod par bya'o / /
de la thog mar 'jam rdor lha bcu dgu ma la mtshon na skyabs 'gro sems bskyed tshad med bzhi bsgom pa sngon du btang /
skad cig gis rang nyid 'jam pa'i rdo rjer gyur /
oM AH big+h+nan ta krita hUM /
oM swa b+hA wa shud+d+hAH sarba d+ha rmaH swa b+hA wa shu d+d+honya haM /
stong par gyur /
stong pa'i ngang las /
yaM las rlung /
ra las me /
AH las mi mgo'i sgyed bu gsum gyi steng du A las byung ba'i thod pa phyi dkar la nang dmar ba yangs shing rgya che ba'i nang du /
b+h+ruM AM dzrIM khAM hUM rnams dang /
laM maM paM taM baM rnams las byung ba'i sha lnga bdud rtsi lnga /
slar yang yi ge de dag gis mtshan pa'i steng du oM AH hUM gi yi ge gsum steng nas steng du brtsegs par gyur /
rang gi thugs ka'i hUM las 'od 'phros /
rlung g.yos me sbar thod pa'i nang gi rdzas rnams zhu zhing khol ba'i nang du rdo rje gsum rim gyis zhu zhing thim pas kha dog dri nus kyi skyon sbyangs shing zag pa med pa'i ye shes kyi bdud rtsir gyur pa mang por sbar zhing spel bar gyur /
oM AH hUM lan gsum brjod nas nang mchod byin gyis brlab /
big+h+nan ta krita kyis bsang /
swa b+hA was sbyangs /
stong pa'i ngang las /
AH las byung ba'i thod pa yangs shing rgya che ba rnams kyi nang du hUM hUM zhu ba las byung ba'i zhes sogs mchod pa rnams bla med ltar dang /
gtor ma nang mchod ltar byin gyis brlab /
rang gi thugs ka'i hUM sngon po'i 'od zer lcags kyu'i rnam pa can gyis phyogs skyong dang /
zhing skyong la sogs pa spyan drangs /
phyogs mtshams rnams su gnas pa skad cig gis 'od gsal du bcug pa las lhag pa'i lhar gyur pa rnams kyi ljags rdo rje'i 'od zer gyi sbu gus drangs te gsol bar gyur /
oM da sha di ka lo ka pA la sa pa ri wA ra a kA ro mu khaM sar+b+ba d+ha r+m+maH NAM /
A dya nu t+pa n+na twA ta oM AH hUM phaT swA hA /
lan gsum gyis gtor ma dang /
oM AH hUM gis nang mchod 'bul /
phyogs skyong 'khor dang bcas rnams kyis / /
mchod sbyin gtor ma 'di snoms la /
zhes pa nas /
yid la 'dod pa kun 'grub shog /
ces pa'i bar gyis phrin las bcol /
gshegs su gsol /
sgrub thabs kyi mchod pa byin gyis brlab /
yid kyi rol pa dri med zla 'dras bsgrubs /
ces sogs skyabs 'gro sems bskyed lan gsum bya /
rang nyid 'jam pa'i rdo rjer gsal ba'i thugs ka'i sa bon las bla @# / /
ma dang gnyis su med pa'i 'jam pa'i rdo rje'i dkyil 'khor gyi lha tshogs la sangs rgyas dang byang chub sems dpa'i tshogs kyis bskor ba mdun gyi nam mkhar spros shing spyan drangs /
sangs rgyas kun gyi rang bzhin sku / /
slob dpon la ni phyag 'tshal lo / /
dpa' bo rnal 'byor ma 'khor lo / /
rnal 'byor gnas la'ang bdag phyag 'tshal /
zhes phyag bya /
oM swar+b+ba ta thA ga ta maN+Dal sa pa ri wA ra a r+g+ha pra tI ts+tsha hUM swA hA /
zhes pa nas /
shap+ta'i bar gyis mchod /
gang zhig thog med srid pa'i chu klung du / /
ma lus kun rtog gis bsags rnyog pa rnams /
ces pa nas /
yang dag nyid du da ni gnas par bgyi| zhes sogs dang /
rgyas par na thun mong dang thun mong ma yin pa'i sdom pa bzung /
tshad med bzhi bsgom /
tshogs zhing mi dmigs pa'i stong par gyur / /
oM shU n+ya tA dz+nyA na badzra swa b+hA wa A t+ma ko nya haM /
stong pa nyid du gyur /
stong pa'i ngang las skad cig gis rdo rje'i sa gzhi ra ba gur bla bre me ri dang bcas pas bskor ba'i nang du sna tshogs padma dang nyi ma la gnas pa'i 'khor lo ser po rtsibs bcu pa g.yas phyogs su mgyogs par 'khor zhing 'bar ba'i phreng ba phyogs bcur 'phro ba /
steng 'og dang phyogs mtshams kyi rtsibs la cung zad ma reg par shar du gshin rje'i gshed nag po nag dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas rdo rje'i tho ba nag po ral gri /
g.yon nor bu padma 'dzin pa /
lhor shes rab mthar byed dkar po dkar sngo dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas rdo rjes mtshan pa'i dbyug pa dkar po ral gri /
g.yon nor bu padma 'dzin pa /
nub tu pad ma mthar byed dmar po dmar sngo dkar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas padma dmar po ral gri /
g.yon nor bu 'khor lo 'dzin pa /
byang du bgegs mthar byed nag po nag dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas khro bo'i rdo rje ral gri /
g.yon nor bu padma 'dzin pa /
mer 'dod pa'i rgyal po sngon po sngo dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas lcags kyu ral gri /
g.yon nor bu padma 'dzin pa /
bden bral du dbyug sngon can nag po nag dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas dbyug pa sngon po ral gri /
g.yon nor bu padma 'dzin pa /
rlung du stobs po che nag po nag dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas rtse gsum ral gri /
g.yon nor bu padma 'dzin pa /
dbang @# / /
ldan du mi g.yo ba sngon po sngo dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas ral gri rdo rje /
g.yon nor bu padma 'dzin pa /
steng du gtsug tor 'khor los bsgyur ba ser po ser sngo dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas 'khor lo ser po ral gri /
g.yon nor bu padma 'dzin pa /
'og tu gnod mdzes rgyal po sngon po sngo dkar dmar ba'i zhal gsum phyag drug gi dang po gnyis kyis rang 'dra'i shes rab ma la 'khyud cing /
lhag ma g.yas rdo rje ral gri /
g.yon nor bu padma 'dzin pa /
gtsor tor 'dod rgyal mi g.yo ba gnod mdzes bzhi po rin po che'i cod pan sogs rin po che'i rgyan sna tshogs kyis brgyan cing bgying bar gyur pa /
mche ba cung zad gtsigs shing khros pa sma ra dang ldan pa'o / /
lhag ma drug ni mi sdug pa'i gzugs can /
dbu skra dang 'khyog po'i smin ma dmar ser gyen du brdzes pa /
zhal gdangs shing mche ba gtsigs pa /
ljags 'gyur zhing ha ha'i gad rgyangs drag po sgrog pa /
klu brgyad kyis brgyan cing /
sku bongs thung la yan lag rags shing lto ba 'phyang ba /
thams cad kyang zhal re re la spyan gsum gsum dang ldan pa /
zhabs g.yas bskums shing g.yon brkyangs pas sna tshogs padma dang nyi ma'i gdan la bzhugs pa /
dus mtha'i me ltar 'bar ba'i sku las sprul pa dpag tu med pa spros pas khams gsum mtha' yas pa'i bgegs kyi tshogs rnams brlag par byed par gyur /
lte ba'i nang du chos 'byung dkar po zur gsum pa gdengs ka che ba gyen du phyogs shing rtse mo phra ba thur du zug pa'i nang du sna tshogs padma'i lte bar sna tshogs rdo rje'i steng du rin po che sna tshogs las grub pa'i gzhal yas khang gru bzhi sgo bzhi pa la sogs pa'i mtshan nyid thams cad dang ldan pa'i nang gi lte ba la tshe dgu pa'i dbus dang shar dang phyi nang gi grwa brgyad dang shar sgo'i g.yas g.yon rnams su sna tshogs padma dang zla ba'i gdan /
le tshe gzhan gsum dang sgo bzhir sna tshogs padma dang nyi ma'i gdan /
gdan dbus ma'i steng du rang nyid bcom ldan 'das 'jam pa'i rdo rje sku mdog gur gum bzang po lta bu ser nag dkar ba'i zhal gsum phyag drug gi dang po gnyis kyis rang 'dra'i yum la 'khyud cing /
lhag ma g.yas gnyis ral gri dang mda' /
g.yon gnyis ut+pal dang gzhu 'dzin pa /
mi bskyod pa dang rin po che'i cod pan can /
rin po che sna tshogs pa'i rgyan dang ldan pa 'od zer mtha' yas 'phro ba'o / /
shar du rnam snang dkar po dkar nag dmar ba'i zhal gsum phyag drug gi dang po gnyis kyis rang 'dra'i yum la 'khyud cing /
lhag ma g.yas 'khor lo ral gri /
g.yon nor bu padma 'dzin pa /
lhor rin 'byung ser po ser nag dkar ba'i zhal gsum phyag drug gi dang po gnyis kyis rang 'dra'i yum la 'khyud cing /
lhag ma g.yas rin chen ral gri /
g.yon 'khor lo padma @# / /
'dzin pa /
nub tu snang ba mtha' yas dmar po dmar sngo dkar ba'i zhal gsum phyag drug gi dang po gnyis kyis rang 'dra'i yum la 'khyud cing /
lhag ma g.yas padma dmar po ral gri /
g.yon nor bu 'khor lo 'dzin pa /
byang du don grub ljang gu ljang nag dkar ba'i zhal gsum phyag drug gi dang po gnyis kyis rang 'dra'i yum la 'khyud cing /
lhag ma g.yas ral gri 'khor lo /
g.yon nor bu padma 'dzin pa /
de bzhin gshegs pa rnams mi bskyod pa dang rin po che'i cod pan can /
rin po che sna tshogs pa'i rgyan dang ldan pa /
'od zer mtha' yas 'phro ba'o / /
shar lhor spyan ma dkar mo rnam snang gi dbu rgyan can /
dkar nag dmar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas 'khor lo ral gri /
g.yon nor bu padma 'dzin pa /
lho nub tu mA ma ki sngon mo mi bskyod pa'i dbu rgyan can /
sngo dkar dmar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas ut+pal dmar po ral gri /
g.yon nor bu padma 'dzin pa /
nub byang du gos dkar mo dmar mo 'od dpag med kyi dbu rgyan can /
dmar sngo dkar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas padma dmar po ral gri /
g.yon nor bu 'khor lo 'dzin pa /
byang shar du sgrol ma ser mo don grub kyi dbu rgyan can /
ser sngo dkar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas ut+pal ser po ral gri /
g.yon nor bu padma 'dzin pa /
rim pa gnyis pa'i shar lhor gzugs rdo rje ma dkar mo rnam snang gi dbu rgyan can /
dkar sngo dmar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas me long ral gri /
g.yon nor bu padma 'dzin pa /
lho nub tu sgra rdo rje ma sngon mo mi bskyod pa'i dbu rgyan can /
sngo dkar dmar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas pi wang sngon po ral gri /
g.yon nor bu padma 'dzin pa /
nub byang du dri rdo rje ma ser mo ra ni 'byung gi dbu rgyan can /
ser sngo dkar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas dri'i drung chos ral gri /
g.yon 'khor lo padma 'dzin pa /
byang shar du ro rdo rje ma dmar mo 'do dpag med kyi dbu rgyan can /
dmar sngo dkar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas ro'i snod ral gri /
g.yon nor bu 'khor lo 'dzin pa /
shar sgo'i g.yon du reg ya rdo rje ma ljang dgu don grub kyi dbu rgyan can /
ljang sngo dkar ba'i zhal gsum phyag drug gi dang po gnyis kyis rang 'dra'i yab la 'khyud cing /
lhag ma g.yas gos sna tshogs ral gri /
g.yon nor bu padma 'dzin pa /
shar sgo'i g.yas su chos dbyings rdo rje ma dkar mo rdor sems kyi dbu rgyan can /
dkar sngo dmar ba'i zhal gsum phyag drug gi dang po @# / /
gnyis kyis rang 'dra'i yab la 'khyud cing /
lhag ma g.yas chos 'byung dkar po ral gri /
g.yon nor bu padma 'dzin pa /
shar sgor gshin rje'i gshed nag po rnam snang gi dbu rgyan can /
lho sgor shes rab mthar byed dkar po mi bskyod pa'i dbu rgyan can /
nub sgor padma mthar byed dmar po 'od dpag med kyi dbu rgyan can /
byang sgor bgegs mthar byed nag po mi bskyod pa'i dbu rgyan can /
zhes sogs bsrung 'khor gyi skabs bzhin /
lha gzhan rnams rdo rje'i skyil mo krung dang khro bo bzhi po g.yas bskums g.yon brkyangs kyis rang rang gi gdan la bzhugs pa /
gtso bo'i thugs kar rang 'dra'i ye shes sems dpa' /
de'i thugs kar zla gdan la ting nge 'dzin sems dpa' ral gri'i yu bar maM gyis mtshan pa'i mtha' skor du oM AH maM hUM zhes pas bskor ba las spro ba dang bsdu ba'i ting nge 'dzin la gnas pas bzlas pa ci 'grub bya /
mjug tu nyer bsdu dang dge ba rdzogs byang du bsngos nas thun 'tshams kyi nyams len la 'jug go /
bum bskyed kyang bum pa'i nang du bdag bskyed ji lta ba bzhin lha bcu dgu dang las bum gyi nang du bgegs mthar byed skad cig gis bskyed /
gtso bo dang las thams cad pa'i bzlas pa byas /
bzhu nas bum pa'i chu dang ro gcig tu gyur par bsam /
mdun bskyed kyang rdul tshon nam /
ras bris kyi dkyil 'khor bsangs /
sbyangs /
sgrub gzhir byas nas /
bdag bskyed bzhin skad cig gis bskyed /
bzlas pa mchod bstong rgyas bsdus ci rigs byas nas bdag nyid 'jug cing slob ma la dbang bskur ba yin no /
! / /
'dus pa mi bskyod pa lha so gnyis kyi sgrub thabs ni gzhan rnams 'dra ba la tshogs zhing sogs kyi skabs su mi bskyod rdo rje zhes brjod /
bsrung 'khor gyi skabs su khro bcu mi 'dra ba'i khyad par shar du gshin rjes shed nag po rnam snang gi dbu rgyan can /
nag dkar dmar ba'i zhal gsum phyag drug gi g.yas rdo rje'i tho ba 'khor lo rdo rje /
g.yon thugs kar zhags pa bzung nas sdigs mdzub mdzad cing dril bu dgra sta 'dzin pa /
lhor shes rab mthar byed dkar po rin 'byung gi dbu rgyan can /
dkar nag dmar ba'i zhal gsum phyag drug gi g.yas rdo rje rdo rjes mtshan pa'i dbyug pa dkar po ral gri /
g.yon thugs kar zhags pa bzung nas sdigs mdzub mdzad cing dril bu dgra sta 'dzin pa /
nub tu rta mgrin dmar po 'od dpag med kyi dbu rgyan can /
dmar nag dkar ba'i zhal gsum phyag drug gi g.yas padma ral gri gtun shing /
g.yon dril bu dgra sta zhags pa 'dzin pa /
byang du bgegs mthar byed sngon po don grub kyi dbu rgyan can /
sngo dkar dmar ba'i zhal gsum phyag drug gi g.yas sna tshogs rdo rje 'khor lo gtun shing /
g.yon thugs kar zhags pa bzung nas sdigs mdzub mdzad cing dril bu dgra sta 'dzin pa /
shar lhor mi g.yo ba sngon po rnam snang gi dbu rgyan can /
sngo dkar dmar ba'i zhal gsum phyag drug gi g.yas ral gri rdo rje 'khor lo /
g.yon @# / /
sdigs mdzub dgra sta zhags pa 'dzin pa /
lho nub tu 'dod pa'i rgyal po sngon po rin 'byung gi dbu rgyan can /
sngo dkar dmar ba'i zhal gsum phyag drug gi dang po gnyis kyis hUM mdzad kyi phyag rgya 'ching zhing /
lhag ma g.yas rdo rje ral gri /
g.yon zhags pa lcags kyu 'dzin pa /
nub byang du dbyug sngon can nag po 'od dpag med kyi dbu rgyan can /
nag dkar dmar ba'i zhal gsum phyag drug gi g.yas rdo rjes mtshan pa'i dbyug pa sngon po ral gri 'khor lo /
g.yon thugs kar zhags pa bzung nas sdigs mdzub mdzad cing padma dgra sta 'dzin pa /
byang shar du stobs po che nag po don grub kyi dbu rgyan can /
nag dkar dmar ba'i zhal gsum phyag drug gi g.yas rdo rjes mtshan pa'i dbyug pa nag po ral gri 'khor lo /
g.yon thugs kar zhags pa bzung nas sdigs mdzub mdzad cing padma dgra sta 'dzin pa /
steng du gtsug tor 'khor los bsgyur ba nag po mi bskyod pa'i dbu rgyan can /
nag dkar dmar ba'i zhal gsum phyag drug gi dang po gnyis kyis gtsug tor gyi phyag rgya spyi bor 'ching zhing /
lhag ma g.yas rdo rje padma /
g.yon sdigs mdzub ral gri 'dzin pa /
'og tu gnod mdzes rgyal po nag po mi bskyod pa'i dbu rgyan can /
nag dkar dmar ba'i zhal gsum phyag drug gi g.yas rdo rje 'khor lo rin po che /
g.yon thugs kar zhags pa bzung nas sdigs mdzub mdzad cing padma ral gri 'dzin pa /
khro bo bcu po thams cad kyang 'jigs pa'i gzugs can rang 'od kyi shes rab ma dang mnyam par sbyor zhing g.yas brkyangs kyis rtsibs la ma reg pa'i pad nyi'i gdan la bzhugs pa'o / /
lte ba'i nang du chos 'byung dkar po zur gsum pa zhes pa nas /
byang phyogs pa rnams la sna tshogs rdo rje'i gdan zhes pa'i bar 'dus pa'i sgrub thabs spyi ltar byed /
gdan de rnams kyi steng du skad cig gis lha sum cu rtsa gnyis grub par gyur pa ni /
dbus su zhe sdang rdo rje mthing nag mi bskyod pa'i dbu rgyan can /
zhes pa nas /
gdug pa can thams cad tshar gcod pa'i tshul gyis bzhugs par gyur ces pa'i bar sgrub thabs bzhin bya /
gtso bo'i thugs kar ye shes sems dpa'i sku mdog dmar po zhal gcig phyag gnyis kyis rdo rje dang dril bu 'dzin pas rang snang gi shes rab ma la 'khyud pa /
de'i thugs kar hUM yig sngon po 'od zer lnga 'phro ba'i mthar oM AH badzra d+h+r-i ka hUM hUM zhes pas bskor bar dmigs nas bzlas pa ci 'grub bya'o / /
yang na 'dus pa'i sgrub dkyil yongs su grags pa ltar byas kyang shin tu legs so / /
! / /
dpal kha sbyor gyi rgyud nas gsungs pa'i rdo rje dbyings sam rdo rje sems dpa'i sgrub thabs ni /
rang nyid rdo rje sems dpa' zhes pa ma gtogs gong bzhin la bsrung 'khor gyi khro ba'i khyad par shar du gshin rje'i gshed sngon po rnam snang gi dbu rgyan can /
zhal gcig phyag drug gi g.yas lcags kyu 'khor lo rdo rje /
g.yon thugs kar zhags pa bzung nas sdigs mdzub mdzad cing dril bu dgra sta 'dzin pa /
lhor shes rab mthar byed @# / /
dkar po rin 'byung gi dbu rgyan can /
zhal gcig phyag drug gi g.yas rdo rje zhags pa rdo rje ral gri /
g.yon snying gar sdigs mdzub dril bu dgra sta 'dzin pa /
nub tu padma mthar byed dmar po 'od dpag med kyi dbu rgyan can /
zhal gcig phyag drug gi g.yas lcags sgrog padma ral gri /
g.yon dril bu dgra sta zhags pa 'dzin pa /
byang du bgegs mthar byed sngon po don grub kyi dbu rgyan can /
zhal gcig phyag drug gi g.yas rdo rje dril bu sna tshogs rdo rje 'khor lo /
g.yon sdigs mdzub zhags pa gtun shing dgra sta 'dzin pa /
shar lhor mi g.yo ba sngon po rnam snang gi dbu rgyan can /
zhal gcig phyag drug gi g.yas ral gri 'khor lo rdo rje /
g.yon sdigs mdzub dgra sta zhags pa 'dzin pa /
lho nub tu 'dod pa'i rgyal po sngon po rin 'byung gi dbu rgyan can /
zhal gcig phyag drug gi dang po gnyis kyis hUM mdzad kyi phyag rgya 'ching zhing lhag ma g.yas lcags kyu ral gri /
g.yon rdo rje zhags pa 'dzin pa /
nub byang du dbyug sngon can sngon po 'od dpag med kyi dbu rgyan can /
zhal gcig phyag drug gi g.yas rdo rjes mtshan pa'i dbyug pa sngon po ral gri 'khor lo /
g.yon sdigs mdzub zhags pa padma dgra sta 'dzin pa /
byang shar du stobs po che nag po don grub kyi dbu rgyan can /
zhal gcig phyag drug gi g.yas rtse gsum ral gri 'khor lo /
g.yon snying gar zhags pa bzung nas sdigs mdzub mdzad cing padma dgra sta 'dzin pa /
steng du gtsug tor 'khor los bsgyur ba mi bskyod pa'i dbu rgyan can /
zhal gcig phyag drug gi dang po gnyis kyis gtsug tor gyi phyag rgya spyi bor 'ching zhing /
lhag ma g.yas 'khor lo padma /
g.yon sdigs mdzub ral gri 'dzin pa /
'og tu gnod mdzes sngon po mi bskyod pa'i dbu rgyan can /
zhal gcig phyag drug gi g.yas rdo rje 'khor lo rin po che /
g.yon snying gar zhags pa bzung nas sdigs mdzub mdzad cing padma ral gri 'dzin pa /
thams cad kyang thod skam lnga'i dbu rgyan dang mgo rlon lnga bcu'i do shal 'phyang zhing phyag rgya lngas brgyan pa'o / /
lte ba'i nang du 'byung bzhi ri rab dang bcas pa'i steng du chos 'byung dkar po zhes pa nas gzhal yas khang gi dbus su rdo rje sems dpa' zhal 'dzum zhing sku mdog dkar la dmar ba'i mdangs can dkar sngo dmar ba'i zhal gsum re re'ang spyan gsum gsum dang ldan pa /
phyag drug gi dang po gnyis kyis rdor dril bzung nas rang 'dra'i shes rab ma la 'khyud cing /
chu skyes mngon par sbyor ba'i dga' ba dang ldan pa /
lhag ma g.yas ral gri lcags kyu /
g.yon thod pa zhags pa 'dzin pa /
sangs rgyas lnga dang thod pa lnga'i cod pan can /
ral pa'i thor cog nag po la nor bu sna tshogs rdo rje zla ba phyed pas mtshan zhing /
phyag rgya drug gis rgyas btab pa /
gar gyi nyams dgu dang ldan zhing nyi ma'i 'od kyi dkyil 'khor can /
sna tshogs padma dang thod pa dang /
zla ba'i gdan la skyil krung phyed pas bzhugs pa /
de'i thugs kar sna tshogs pad zla la ye shes @# / /
sems dpa' sku mdog dkar dmar sangs rgyas lnga'i cod pan dang rin po che'i rgyan gyis sgras pa /
rdor dril 'dzin pa'i phyag gnyis kyis rang 'dra'i shes rab ma la 'khyud cing /
sems dpa'i skyil krung gis bzhugs pa'i thugs kar zla gdan la ting nge 'dzin sems dpa' hUM yig nag po /
shar du rnam snang dkar po zhal gcig phyag bzhi'i g.yas 'khor lo dril bu /
g.yon thod pa zhags pa 'dzin pa /
lhor rin 'byung ser po zhal gcig phyag bzhi'i g.yas rin po che dang lcags kyu /
g.yon thod pa zhags pa 'dzin pa /
nub tu 'od dpag med dmar po zhal gcig phyag bzhi'i g.yas mda' dang padma /
g.yon gzhu dang zhags pa 'dzin pa /
byang du don grub ljang gu zhal gcig phyag bzhi'i g.yas rdo rje lcags kyu /
g.yon dril bu thod pa 'dzin pa /
bzhi ga'ang mi bskyod pa'i cod pan can no / /
dbang ldan du spyan ma dkar mo rnam snang gi dbu rgyan can /
zhal gcig phyag brgyad kyi g.yas 'khor lo rdo rje ral gri mda' /
g.yon thod pa dril bu zhags pa gzhu 'dzin pa /
mer mA ma ki sngon mo mi bskyod pa'i dbu rgyan can /
zhal gcig phyag bcu gnyis ma g.yas mda' dang ral gri rdo rje 'khor lo rin chen padma /
g.yon gzhu dang lcags kyu dril bu zhags pa thod pa kha TwAM ga 'dzin pa /
bden bral du gos dkar mo dmar mo 'od dpag med kyi dbu rgyan can /
zhal gcig phyag brgyad kyi g.yas mda' dang padma ral gri rdo rje /
g.yon gzhu dang thod pa zhags pa dril bu 'dzin pa /
rlung du sgrol ma ljang gu don grub kyi dbu rgyan can /
zhal gcig phyag brgyad kyi g.yas ut+pala dmar po ral gri lcags kyu mda' /
g.yon 'khor lo zhags pa thod pa gzhu 'dzin pa /
rim pa gnyis pa'i shar du rdo rje drag mo dkar mo rnam snang gi dbu rgyan can /
zhal gcig phyag bzhi'i g.yas mda' dang lcags kyu /
g.yon gzhu dang byang chub sems kyis gang ba'i thod pa 'dzin pa /
lhor gzugs rdo rje ma ser mo rin 'byung gi dbu rgyan can /
zhal gcig phyag bzhi'i g.yas rdo rje dang mdung /
g.yon zhags pa thod khrag 'dzin pa /
nub tu 'dod chags rdo rje ma dmar mo 'od dpag med kyi dbu rgyan can /
zhal gcig phyag bzhi'i g.yas ral gri rdo rje /
g.yon chus gang ba'i thod pa dril bu 'dzin pa /
byang du rdo rje zhi ba ma ljang gu don grub kyi dbu rgyan can /
zhal gcig phyag bzhi'i g.yas dbyug tho ba dan rtse gsum pa /
g.yon kha TwAM ga dang sman gyis gang ba'i thod pa 'dzin pa /
dbang ldan du rdo rje gnod sbyin ma dkar ser don grub kyi dbu rgyan can /
zhal gcig phyag bzhi'i g.yas dbyug tho ut+pala /
g.yon thod pa cang te'u 'dzin pa /
mer rdo rje mkha' 'gro ma dmar ser rin 'byung gi dbu rgyan can /
zhal gcig phyag bzhi'i g.yas padma dang me long /
g.yon rkang mar gyis gang ba'i thod pa dgra sta 'dzin pa /
bden bral du sgra rdo rje ma sngo dmar mi bskyod pa'i dbu rgyan can /
zhal gcig phyag bzhi'i g.yas na shak+ti dang dung /
g.yon 'khor lo dang khrag gis gang ba'i thod pa /
rlung dus @# / /
rdo rje ma dkar ljang rin 'byung gi dbu rgyan can /
zhal gcig phyag bzhi'i g.yas padma rdo rje /
g.yon sha lnga dang bdud rtsi'i thod pa mi lpags kyis g.yogs pa dang dril bu /
rim pa gsum pa'i shar du bzhad ma dmar po rnam snang gi dbu rgyan can /
zhal gcig phyag gnyis rdor dril bzung nas bzhad pa'i tshul can /
lhor sgeg mo sngon mo rin 'byung gi dbu rgyan can /
zhal gcig phyag gnyis rdor dril 'dzin zhing bsnyems ba'i tshul can /
nub tu glu ma ser mo mi bskyod pa'i dbu rgyan can /
zhal gcig phyag gnyis sgeg pa'i tshul gyis ting ting shag 'dzin pa /
byang du gar ma ljang gu don grub kyi dbu rgyan can /
zhal gcig phyag gnyis gar stabs kyis rdo rje rtse gsum pa dang rdo rje dril bu 'dzin pa /
dbang ldan du gling bu ma dmar mo rnam snang gi dbu rgyan can /
mer pi wang ma ser mo rin 'byung gi dbu rgyan can /
bden bral du mu kuN+Da ma dkar po 'od dpag med kyi dbu rgyan can /
rlung du rdza rnga ma du ba'i mdog can don grub kyi dbu rgyan can /
bzhi ga'ang zhal gcig phyag gnyis kyis rang rang gi rol cha sgrog pa'o / /
phyi'i snam bu la mer me tog ma dkar mo rnam snang gi dbu rgyan can /
zhal gcig phyag gnyis kyis me tog gi phreng ba dang 'khor lo 'dzin pa /
bden bral du bdug spos ma du ba'i mdog can rin 'byung gi dbu rgyan can /
zhal gcig phyag gnyis kyis spos snod dang rin po che 'dzin pa /
rlung du mar me ma ser mo 'od dpag med kyi dbu rgyan can /
zhal gcig phyag gnyis kyis padma dang mar me 'dzin pa /
dbang ldan du dri chab ma dmar mo 'od dpag med kyi dbu rgyan can /
zhal gcig phyag gnyis kyis dri'i dung chos dang ral gri 'dzin pa /
shar du me long ma dkar mo rnam snang gi dbu rgyan can me long 'dzin pa /
lhor ro ma dmar mo don grub kyi dbu rgyan can ro'i snod 'dzin pa /
nub tu reg bya ma ljang gu mi bskyod pa'i dbu rgyan can /
gos sna tshogs 'dzin pa /
byang du chos ma dkar mo mi bskyod pa'i dbu rgyan can /
chos 'byung 'dzin pa /
bzhi ga'ang zhal gcig phyag gnyis ma'o / /
rnam snang la sogs pa'i yab thams cad spyan gsum pa ral pa'i cod pan nag po la thod pa lnga dang 'khor lo la sogs pas brgyan cing /
lha rdzas kyi na bza' can /
skyil krung phyed pa'i gar gyis bzhugs pa'o / /
shar sgor rdo rje lcags kyu ma sngon mo rnam snang gi dbu rgyan can /
sngon ga dkar ba'i zhal gsum phyag drug gi g.yas lcags kyu ral gri 'khor lo / /
g.yon zhags pa sdigs mdzub dril bu 'dzin pa /
lho sgor rdo rje zhags pa ma ser mo rin 'byung gi dbu rgyan can ser nag dmar ba'i zhal gsum phyag drug gi g.yas zhags pa rdo rje ral gri /
g.yon 'khor lo dril bu sdigs mdzub bcas pas zhags pa 'dzin pa /
nub sgor rdo rje lcags sgrog ma dmar mo 'od dpag med kyi dbu rgyan can dmar nag dkar ba'i zhal gsum phyag drug gi g.yas lcags sgrog rdo rje ral gri /
g.yon @# / /
'khor lo dril bu lcags kyu 'dzin pa /
byang sgor rdo rje dril bu ma ljang gu don grub kyi dbu rgyan can ljang nag dkar ba'i zhal gsum phyag drug gi g.yas dril bu rdo rje ral gri /
g.yon 'khor lo lcags kyu zhags pa 'dzin pa /
bzhi ga'ang zhal re re la spyan gsum gsum pa /
dbu skra dmar ser gyen du brdzes shing /
thod pa dang 'khor lo la sogs pas brgyan pa /
stag gi pags pa'i sham thabs can /
zhabs g.yas brkyangs shing g.yon bskums pa'i gar stabs can no / /
de bzhin gshegs pa gsum dang sgo ma bzhi sna tshogs padma dang thod pa dang nyi ma'i gdan dang /
lha gzhan thams cad sna tshogs padma dang thod pa dang zla ba'i gdan la bzhugs par bsgoms la gtso bo'i snying po oM badzra a mr-i ta mahA su kha haM swAhA zhes ci mang bzla zhing /
las bum du rdo rje dril bu ma bskyed nas /
oM AH badzra g+haN+De hoH haM swAhA zhes las thams cad pa bzla'o / /
spros na gtso bo yum bcas gzhan rnams shes rab dang bral ba'i dkyil 'khor gcig dang /
yab rnams rang 'dra'i yum dang bcas par byas pa'i dkyil 'khor gnyis su 'gyur ro / /
! / /
ye shes mkha' 'gro ma'i dkyil 'khor ni tshogs zhing sogs la rang nyid ye shes mkha' 'gro sogs su 'don pa bsgyur /
bsrung 'khor thun mong ba'i nang du dur khrod chen po brgyad kyis bskor ba'i dbus su sna tshogs padma dang sna tshogs rdo rje'i lte bar rin po che sna tshogs las grub pa'i gzhal yas khang gru bzhi zhes pa nas /
lte ba le tshe dgu pa'i dbus dang phyogs bzhir seng khri sna tshogs padma dang zla ba'i gdan /
mtshams rnams su sna tshogs padma dang nyi ma'i gdan /
sgo bzhir sna tshogs padma dang ro'i gdan /
dbus ma'i steng du rang nyid ye shes kyi mkha' 'gro ma sngon mo mi bskyod pa'i dbu rgyan can /
sngo dkar dmar ba'i zhal gsum re re'ang spyan gsum gsum pa /
phyag drug gi g.yas kha TwAM ga dang dgra sta rdo rje /
g.yon dril bu thod pa khrag gang ral gri bsnams pa /
thod pa dang phyag rgya lngas brgyan pa ye shes kyi me 'bar ba'i dbus na bzhugs pa /
shar du rdo rje mkha' 'gro ma dkar mo rnam snang gi dbu rgyan can /
byang du 'jigs byed mkha' 'gro ma gser mdog rin 'byung gi dbu rgyan can /
nub tu ro langs ma dmar mo 'od dpag med kyi dbu rgyan can /
lhor gtum mo sngon mo don grub kyi dbu rgyan can /
bzhi ga'ang phyag gnyis kyis kha TwAM ga dang thod khrag 'dzin pa /
dbang ldan du seng ge mo seng ge'i gdong pa can mi bskyod pa'i dbu rgyan can /
g.yon dkar g.yas ser po glang po'i gdan la bzhugs pa /
me mtshams su stag mo stag gi gdong pa can rnam snang gi dbu rgyan can / /
g.yon sngo g.yas dkar ba rin po che'i phung po la gnas pa /
srin por ce spyang mo ce spyang gi gdong pa can rin 'byung gi dbu rgyan can /
g.yon nag g.yas dmar ba ma he la bzhugs pa /
rlung du 'ug pa mo 'ug pa'i gdong pa can 'od dpag med kyi dbu @# / /
rgyan can /
g.yon ser g.yas dmar ba klu brgyad kyi mjug ma la bzhugs pa /
bzhi ga'ang rdo rjes mtshan pa'i lcags kyu dang sdigs mdzub zhags pa 'dzin pa /
shar sgor rgyal ba'i dbang phyug ma dkar mo rnam snang gi dbu rgyan can /
phyag gnyis kyi thal mo khar bcug pa /
byang sgor gsal byed ma ser mo rin 'byung gi dbu rgyan can /
mar me lta bu'i thal mo kha sbyar spyi bor 'dzin pa /
nub sgor 'jib byed ma dmar mo 'od dpag med kyi dbu rgyan can /
khrag gis gang ba'i snyim pa'i khrag rgyun 'thud pa /
lho sgor g.yo ldan ma nag po don grub kyi dbu rgyan can /
sdigs mdzub gnyis kyi rtse mos rang gi gsang gnas ston pa /
bcu gnyis po thams cad kyang zhal gcig phyag gnyis ma spyan gsum dang ldan zhing /
lha'i na bza' dmar po dang thod skam lnga'i phreng ba dang phyag rgya lnga dang klu brgyad kyis brgyan cing /
dus mtha'i me ltar 'bar ba'i dbus na sems dpa'i skyil krung gis bzhugs pa /
spro ba dang bsdu ba'i mdzad pa can du bsams nas /
oM hrIH swAhA zhes pa /
gtso mo'i snying po dang /
bum pa bsgrub tshe oM bet+tA lI hUM swAhA zhes ro langs ma'i ste las sngags so / /
! / /
sam+bu Ta nas bshad pa'i lha bcu bdun gyi bdag nyid can gyi kyai rdor gyi dkyil 'khor bzhi ni /
tshogs zhing sogs kyi skabs su rang nyid kyai rdo rje zhes sogs su 'don pa bsgyur /
bsrung 'khor thun mong ba me ri dang bcas pa'i nang du chos 'byung dkar po gru gsum pa zhes pa nas gzhal yas khang gi dbus su padma 'dab ma brgyad pa'i ze'u 'bru la gnas pa'i ro'i snying gar khrag ldan thod pa'i steng du nyi gdan la sku kyai rdo rje 'jig rten gsum kun tu bskyod pa nag po zhal gcig phyag gnyis kyi g.yon rdo rjes mtshan pa'i thod khrag 'dzin pas bdag med ma la 'khyud cing /
g.yas rdo rje rtse lnga pa'i dbyug pa 'phyar ba'i tshul gyis bzhugs pa /
dkyil 'khor gnyis pa'i gtso bo nyi gdan la gsung kyai rdo rje sku mdog sngon po zhal gcig phyag bzhi'i g.yas dang pos rdo rje rtse lnga pa /
g.yon dang pos thod khrag 'dzin pa /
'og ma gnyis kyis rang 'dra'i yum rdo rje phag mo la 'khyud pa /
gsum pa ni nyi gdan la thugs kyai rdo rje sku mdog sngon po sngo dkar dmar ba'i zhal gsum phyag drug gi dang po gnyis kyis rdor dril 'dzin pas rang 'dra'i yum rdo rje lu gu rgyud ma la 'khyud pa /
lhag ma g.yas mda' dang rtse gsum /
g.yon gzhu dang thod pa 'dzin pa /
he ru ka gsum ga'ang zhal re re la spyan gsum gsum dang ldan pa /
dbu skra dmar ser gyen du brdzes shing /
spyi bor sna tshogs rdo rjes mtshan pa /
mi mgo skam po lngas dbu la brgyan cing /
rlon pa lnga bcu'i do shal can /
phyag rgya drug gis rgyas btab pa zhabs g.yas brkyangs shing g.yon bskums pa skyil krung phyed pa'i stabs kyis ye shes kyi me 'bar ba'i dbus na yum rdo rje lu gu rgyud ma sngon mo zhal gcig phyag gnyis kyis gri gug dang thod pa 'dzin pa dang snyoms par 'jug cing bzhugs pa'o / /
'dab ma @# / /
brgyad la shar du /
rdo rje drag mo dkar mo rnam snang gi dbu rgyan can /
zhal gcig phyag bzhi'i g.yas mda' dang lcags kyu /
g.yon gzhu dang byang chub sems kyis gang ba'i thod pa /
lhor gzugs rdo rje ma ser mo rin 'byung gi dbu rgyan can /
zhal gcig phyag bzhi'i g.yas rdo rje dang mdung /
g.yon zhags pa thod khrag 'dzin pa /
nub tu 'dod chags rdo rje ma dmar mo 'od dpag med kyi dbu rgyan can /
zhal gcig phyag bzhi'i g.yas ral gri rdo rje /
g.yon chus gang ba'i thod pa dril bu /
byang du rdo rje zhi ba ma ljang gu don grub kyi dbu rgyan can /
zhal gcig phyag bzhi'i g.yas dbyug tho ba dan rtse gsum pa /
g.yon kha TwAM ga dang sman gyis gang ba'i thod pa /
dbang ldan du rdo rje gnod sbyin ma dkar ser don grub kyi dbu rgyan can /
zhal gcig phyag bzhi'i g.yas dbyug tho ut+pal /
g.yon thod pa cang te'u 'dzin pa /
mer rdo rje mkha' 'gro ma dmar ser rin 'byung gi dbu rgyan can /
zhal gcig phyag bzhi'i g.yas padma me long /
g.yon rkang mar gyis gang ba'i thod pa dgra sta 'dzin pa /
bden bral du sgra rdo rje ma sngo dmar mi bskyod pa'i dbu rgyan can /
zhal gcig phyag bzhi'i g.yas shak+ti dang dung /
g.yon 'khor lo dang thod khrag 'dzin pa| rlung du sa rdo rje ma dkar ljang rin 'byung gi dbu rgyan can /
zhal gcig phyag bzhi'i g.yas padma rdo rje /
g.yon sha lnga dang bdud rtsi'i thod pa mi lpags kyis g.yogs pa dang dril bu 'dzin pa /
de dag gi phyi rol gyi dbang ldan du /
gling /
bu ma dmar mo rnam snang gi dbu rgyan can /
mer pi wang ma ser mo rin 'byung gi dbu rgyan can /
bden bral du mu kuN+Da ma dkar mo 'od dpag med kyi dbu rgyan can /
rlung du rdza rnga ma sngon mo don grub kyi dbu rgyan can /
bzhi ga'ang zhal gcig phyag gnyis kyis rang rang gi rol cha sgrog pa brtson pa'o / /
shar sgor rdo rje lcags kyu ma rnam snang gi dbu rgyan can /
sngo dkar dmar ba'i zhal gsum phyag drug gi g.yas lcags kyu ral gri 'khor lo /
g.yon zhags pa sdigs mdzub dril bu 'dzin pa /
lho sgor rdo rje zhags pa ma ser mo rin 'byung gi dbu rgyan can /
ser nag dmar ba'i zhal gsum phyag drug gi g.yas zhags pa rdo rje ral gri /
g.yon 'khor lo dril bu sdigs mdzub mdzad pas zhags pa 'dzin pa /
nub sgor rdo rje lcags sgrog ma dmar mo 'od dpag med kyi dbu rgyan can /
dmar nag dkar ba'i zhal gsum phyag drug gi g.yas lcags sgrog rdo rje ral gri /
g.yon 'khor lo dril bu lcags kyu 'dzin pa /
byang sgor rdo rje dril bu ma ljang gu don grub kyi dbu rgyan can /
ljang nag dkar ba'i zhal gsum phyag drug gi g.yas dril bu rdo rje ral gri /
g.yon 'khor lo lcags kyu zhags pa 'dzin pa /
bzhi ga'ang zhal re re la spyan gsum gsum pa /
dbu skra dmar ser gyen du brdzes shing /
thod pa dang 'khor lo la sogs pas brgyan pa /
stag gi pags pa'i sham thabs can /
zhags g.yas brkyangs shing g.yon bskums pa'i gar stabs kyis sna tshogs padma dang thod pa dang nyi ma la bzhugs @# / /
pa| dkyil 'khor gsum ga'i 'khor gyi lha bcu drug 'dra zhing /
gtso bo gsum gyi rigs bdag mi bskyod pa dang /
sa bon hUM /
snying po oM AH hUM hrIH swAhA 'o / /
so so'i sngags rim bzhin /
oM trai lo kyA k+She pa hUM hUM hUM phaT swAhA /
oM dzwa la dzwa la b+h+yo hUM hUM hUM phaT swAhA /
oM ki Ti ki Ti badzra hUM hUM hUM phaT swAhA zhes pa'o / /
! / /
bzhi pa mtshon cha can ni gzhal yas khang gi dbus su sna tshogs padma la gnas pa'i khrag ldan thod pa'i steng du nyi gdan la rang nyid bcom ldan 'das kyai rdo rje sku mdog sngon po zhal brgyad phyag bcu drug zhabs bzhi pa /
rtsa zhal nag po g.yas dkar g.yon dmar ba g.yas kyi zhal lhag ma gnyis dang g.yon gyi zhal lhag ma gnyis nag po /
steng zhal dud ka zhal re re'ang spyan gsum gsum dang ldan zhing mche ba bzhi bzhi gtsigs pa /
dbu skra ser po gyen du brdzes shing spyi bor sna tshogs rdo rjes mtshan pa /
phyag bcu drug gi dang po gnyis kyis rdo rje dang dril bu 'dzin pas yum la 'khyud pa /
phyag lhag ma g.yas pa rnams kyis ral gri mda' dang 'khor lo thod pa dbyug pa rtse gsum lcags kyu /
g.yon pa rnams kyis padma gzhu kha TwAM ga dang thod pa rin chen sdigs mdzub zhags pa 'dzin pa /
dbu re re la mi mgo skam po lnga lngas brgyan cing /
thod rlon lnga bcu'i do shal can /
rus pa'i rgyan drug dang /
stag gi pags pa'i sham thabs can /
gar gyi nyams dgu dang ldan zhing /
zhabs mdun ma gnyis g.yas brkyangs g.yon bskums dang /
rgyab ma gnyis skyil krung phyed pa'i gar gyis bdag med ma dang snyoms par 'jug cing bdud bzhi'i steng na bzhugs pa /
shar gyi 'dab ma la go ri dkar ser phyag bzhi'i g.yas pa gnyis na mda' dang gri gug /
g.yon pa gnyis na gzhu nya ro ha te dang bcas pa'i thod khrag 'dzin pa /
lhor tsau ri dmar mo g.yas pa gnyis na rdo rje dang Da ma ru /
g.yon pa gnyis na lcags kyu phag dang bcas pa'i thod khrag 'dzin pa /
nub tu ro langs ma dkar ser g.yas pa gnyis na ral gri rus spal dang bcas pa'i thod khrag /
g.yon pa gnyis na chang dang dri chus gang ba'i thod pa re re 'dzin pa /
byang du g+hasma ri ljang ser g.yas pa gnyis na sbrul dang bcas pa'i rkang mar gyis gang ba'i thod pa skyabs sbyin /
g.yon pa gnyis na rdo rjes mtshan pa'i me thab dgra sta 'dzin pa /
dbang ldan du puk+ka si ser mo g.yas pa gnyis na sha chen gyis gang ba'i thod par gnas pa'i seng ge dang mchog sbyin phyag rgya /
g.yon pa gnyis na dpag bsam shing gi yal ga rin chen 'dzin pa /
mer sha wa ri dkar mo g.yas pa gnyis na byang chub sems kyis gang ba'i thod par gnas pa'i dge slong dang rdo rje /
g.yon pa gnyis na kha TwAM ga dang zhags pa 'dzin pa| srin por tsaN+Da li sngon mo g.yas g.yon gyi dang po gnyis na thod khrag la gnas pa'i stag dang pad dkar /
'og ma gnyis kyis rlung ris 'dzin pa /
rlung du DomI ni nag mo g.yas pa gnyis na chang gis gang ba'i thod pa dang rtse @# / /
gsum /
g.yon pa gnyis na bdud rtsis gang ba'i thod par gnas pa'i ce spyang dang thod gsol 'dzin pa /
thams cad kyang zhal gcig phyag bzhi spyan gsum pa'o / /
de'i phyi rol gyi dbang ldan du gling bu ma dmar mo /
mer pi wang ma ser mo /
bden bral du mu kuN+DA ma dkar mo /
rlung du rdza rnga ma sngon mo /
bzhi ga'ang zhal gcig phyag gnyis kyis rang rang gi rol cha sgrog pa la brtson pa'o / /
shar sgor rta gdong ma nag mo nag dkar dmar pa'i zhal can /
steng zhal rta gdong ljang gu phyag bzhi'i g.yas pa gnyis na lcags kyu dang ral gri /
g.yon pa gnyis na zhags pa dang sdigs mdzub mdzad pa /
lho sgor phag gdong ma ser mo ser nag dkar ba'i zhal can /
steng zhal phag gdong dmar po g.yas pa gnyis na zhags pa dang rdo rje /
g.yon pa gnyis na 'khor lo dang dril bu 'dzin pa /
nub sgor khyi gdong ma dmar mo dmar nag dkar ba'i zhal can /
steng zhal khyi gdong ser po g.yas pa gnyis na lcags sgrog dang rdo rje /
g.yon pa gnyis na 'khor lo dang dril bu 'dzin pa /
byang sgor seng gdong ma ljang gu ljang nag dkar ba'i zhal can /
steng zhal seng gdong dmar po g.yas pa gnyis na dril bu dang rdo rje /
g.yon pa gnyis na 'khor lo lcags kyu 'dzin pa /
bzhi ga'ang zhal bzhi phyag bzhi ma /
khrag gis gang ba'i thod pa la gnas pa'i ro'i steng du g.yas pa skums g.yon brkyangs kyis bzhugs pa /
dbu skra dmar ser gyen du brdzes pa /
lha gzhan rnams ni skyil krung phyed pa'i stabs can /
thams cad kyang zhal re re'ang spyan gsum gsum pa /
phyag rgya lngas brgyan pa'o / /
gtso bo la mi bskyod pa dang /
'khor rnams la gtso bo zhal gcig phyag gnyis pas rgyas gdab bo / /
rang gi thugs kar nyi ma'i steng du hUM gi mthar oM de ba pi tsu badzra hUM hUM hUM phaT swAhA zhes pas bskor ba la dmigs nas spro ba dang bsdu ba'i mdzad pa can du bsams nas bzlas pa bya'o / /
las bum du g+hasma ri bskyed nas oM oM swAhA /
zhes bzla'o / /
! / /
sam+bu Ta nas bshad pa'i bdag med lha mo nyer gsum dang /
brtag gnyis nas bshad pa'i bdag med lha mo bco lnga'i dkyil 'khor gnyis ni /
skad cig gis rang nyid rdo rje bdag med mar gyur ces pa dang /
tshogs zhing gi skabs su rang nyid rdo rje bdag med mar gsal ba'i thugs ka'i sa bon las bla ma dang gnyis su med pa'i rdo rje bdag med ma'i zhes sogs rigs 'gre /
dngos gzhi ni /
shU n+ya tA nas me ri dang bcas pas bskor ba'i nang du chos 'byung dkar po zur gsum pa zhes pa nas mtshan nyid thams cad dang ldan pa'i nang du sna tshogs padma 'dab ma brgyad pa'i lte ba dang phyogs bzhi dang /
phyi'i lha snam rnams kyi phyogs mtshams brgyad dang /
steng 'og rnams su sna tshogs padma dang ro dang zla ba /
sgo bzhir sna tshogs padma dang ro dang nyi ma /
zur bzhir sna tshogs padma dang zla ba'i gdan re re /
gdan dbus ma'i steng du rang nyid bcom ldan@# / /
'das rdo rje bdag med ma sku mdog sngon mo zhal gcig spyan gsum ma /
dbu skra ser po gyen du brdzes pa /
phyag bzhi'i g.yas gnyis na rdo rje dang gri gug /
g.yon gnyis na thod pa dang kha TwAM ga 'dzin pa /
thod skam lnga'i dbu rgyan dang /
skam po lnga bcu'i do shal can /
phyag rgya lnga dang ldan pa /
g.yon brkyangs kyis skyil krung phyed pa'i gar stabs su bzhugs pa'o / /
shar gyi 'dab ma la rdo rje ma /
lhor gau rim /
nub tu chu ma /
byang du rdo rje mkha' 'gro ma rnams sku mdog sngon mo /
rim pa gnyis pa'i shar du gau ri nag mo /
lhor tsau ri dmar mo /
nub tu pet+tA li ser mo /
byang du g+ha sma ri ljang gu /
dbang ldan du puk+ka si sngon mo /
shar lhor sha wa ri dkar mo /
lho nub tu tsaN+Da li sngon mo /
nub byang du Dom+bi ni sna tshogs mdog /
steng du mkha' spyod ma dang /
'og tu sa spyod ma gnyis sngon mo /
thams cad kyang zhal phyag rgyan cha lugs phyag mtshan thams cad gtso mo dang mtshungs pa'o / /
rim pa gsum pa'i dbang ldan du gling bu ma dmar mo /
mer pi wang ma ser mo /
bden bral du mu kuN+Da ma dkar mo /
rlung du rdza rnga ma sngon mo rnams zhal gcig phyag gnyis kyis rang rang gi phyag mtshan 'dzin pa /
shar sgor rta gdong ma dkar sngo /
lho sgor phag gdong ma ser sngo /
nub sgor khyi gdong ma dmar sngo /
byang sgor seng gdong ma ljang sngo /
bzhi ga'ang zhal gcig phyag gnyis kyis gri thod 'dzin pa /
thod skam lnga'i dbu rgyan dang /
skam po lnga bcu'i do shal can /
phyag rgya lngas brgyan cing g.yas brkyangs g.yon bskums pas nyi gdan la gnas pa'o / /
gtso mo la mi bskyod pa dang 'khor rnams la rang rang gi rigs kyi bdag pos dbu brgyan cing /
gtso mo'i thugs kar nyi ma la aM yig gi mthar /
oM aM swAhA zhes pas bskor bar dmigs nas bzlas pa bya /
las bum du g+hasma ri bskyed cing oM oM swAhA / /
zhes pa las thams cad pa'o / /
! / /
bdag med lha mo bco lnga'i dkyil 'khor ni /
steng 'og rnams su sna tshogs padma dang ro dang zla ba'i gdan re re zhes pa sngar ltar la /
gdan dbus ma'i steng du rang nyid bcom ldan 'das ma rdo rje bdag med ma /
shar gyi 'dab ma la rdo rje ma /
lhor gau ri ma /
nub tu chu ma /
byang du rdo rje mkha' 'gro ma /
rim pa gnyis pa'i shar du gau ri ma /
lhor tsau ri ma /
nub tu pet+tA li /
byang du g+hasma ri /
byang shar du puk+ka si /
shar lhor ri khrod ma /
lho nub tu gtum mo /
nub byang du g.yung mo /
steng du mkha' spyod ma /
'og tu sa sbyang ma /
gtso 'khor thams cad kyang sku mdog sngon mo /
zhal gcig phyag gnyis /
spyan gsum ma phyag g.yas gri gug nam mkha' la 'phyar zhing /
g.yon thod khrag thugs kar 'dzin pa'i gru mo khugs na kha TwAM ga bsnams pa /
thod skam lnga'i dbu rgyan dang /
skam po lnga bcu'i do shal can /
rus pa'i rgyan gyis brgyan cing /
skyil krung phyed pa'i gar gyis bzhugs pa /
lhag ma rnams sngar dang 'dra la /
g+ha sma ri'i sngags oM badzra g+ha sma ri oM hUM swAhA zhes pa las sngags so / /
! /
kha rtag gnyis nas gsungs pa'i ku ru ku @# / /
lha bco lnga'i dkyil 'khor ni sngon 'gro dang tshogs zhing rdo rje bdag med ma zhes pa'i gnas su /
bcom ldan 'das ma ku ru ku l+le zhes brjod /
dngos gzhi bdag med lha mo bco lnga'i dkyil 'khor bzhin steng 'og rnams su sna tshogs padma dang ro dang zla ba'i gdan re re /
gdan dbus ma'i steng du rang nyid bcom ldan 'das ma ku ru kul+le sku mdog dmar mo snang ba mtha' yas kyi dbu rgyan can zhal gcig /
spyan gsum ma /
phyag bzhi'i g.yas pa gnyis kyis mda' dang lcags kyu /
g.yon pa gnyis kyis ut+pal dmar po dang gzhu 'dzin pa /
thod skam lnga'i dbu rgyan dang /
skam po lnga bcu'i do shal can /
phyag rgya lngas brgyan cing /
skyil krung phyed pa'i gar gyis bzhugs pa /
shar gyi 'dab ma la rdo rje ma /
lhor gau ri ma /
nub tu chu ma /
byang du rdo rje mkha' 'gro ma /
mtshams bzhir bum pa la gnas pa'i bdud rtsi lngas gang ba'i thod pa bzhi /
rim pa gnyis pa'i shar du gau ri zhes pa nas 'og tu sa spyod ma /
thams cad kyang sku mdog dmar mo zhal gcig /
spyan gsum ma phyag gnyis kyis mda' gzhu 'dzin pa /
rgyan cha lugs bzhugs tshul rnams gtso mo dang 'dra ba /
thugs kar zla gdan la hrIH yig gi mthar oM ku ru kul+le hrIH swAhA zhes pas bskor ba las spro ba dang bsdu ba'i mdzad pa can du bsams nas mang du bzla zhing las sngags kyang 'di nyid do / /
! / /
rdo rje bdud rtsi'i rgyud la brten pa'i bdud rtsi'i dkyil 'khor bzhi las dang po rdo rje bdud rtsi lha nyer gcig /
gnyis pa bdud rtsi hUM mdzad lha so gsum /
gsum pa bdud rtsi khro bo lha nyer gcig /
bzhi pa bdud rtsi 'khyil ba lha bcu gsum ste bzhi ga'i sngon 'gro dang tshogs zhing gi skabs su so so'i mtshan brjod /
dngos gzhi'i skabs su shU n+ya tAs stong par sbyangs nas /
stong pa'i ngang las skad cig gis dur khrod chen po brgyad kyi dbus su rdo rje'i sa gzhi ra ba gur bla bre me ri dang bcas pa'i bskor ba'i nang du chos 'byung dkar po zur gsum pa zhes pa nas mtshan nyid thams cad dang ldan pa'i nang du 'od zer gyi phreng ba dang rdo rje'i rA bas yongs su bskor ba'i dbus su sna tshogs padma 'dab ma brgyad pa'i lte ba dang /
'khor gyi gnas rnams su zla ba'i gdan /
gdan dbus ma'i steng du rang nyid rdo rje bdud rtsi sku mdog ljang gu me tog pri yang+ku lta bu ljang dkar dmar ba'i zhal gsum re re yang spyan gsum gsum pa /
phyag drug gi dang po gnyis kyis rdo rje dang dril bu 'dzin pas rang 'od kyi shes rab ma la 'khyud pa /
lhag ma g.yas gnyis 'khor lo dang ral gri /
g.yon gnyis zhags pa dang lcags kyu 'dzin pa /
rin po che'i rgyan sna tshogs kyis brgyan cing /
zhi ba sgeg pa'i nyams kyis 'od dmar pos bskor ba'i dbus na sems dpa'i skyil mo krung gis bzhugs pa /
shar gyi 'dab ma la zhi ba ma dkar mo dkar nag dmar ba'i zhal can /
lhor zhi gdong ma ser mo ser dkar dmar ba'i zhal can /
nub tu zla ldan ma dmar mo dmar nag dkar ba'i zhal can /
byang du ri @# / /
bong can ma ljang gu ljang dkar dmar ba'i zhal can /
mer zla dkyil ma sngon mo sngo dkar dmar ba'i zhal can /
bden bral du zla tshes ma ljang gu ljang dkar dmar ba'i zhal can /
rlung du yid 'ong ma sngon mo sngo dkar dmar ba'i zhal can /
dbang ldan du yid tshim byed ma ser mo ser dkar dmar ba'i zhal can /
thams cad kyang zhal gsum phyag drug gi g.yas pa rnams kyis rdo rje zla ba'i dkyil 'khor ral gri /
g.yon dril bu zhags pa lcags kyu 'dzin pa /
khyad par zla tshes mas zla ba'i cha shas 'dzin pa /
rim pa gnyis pa'i lha snam gyi byang shar du me tog ma dkar mo dkar nag dmar ba'i zhal gsum phyag drug gi g.yas kyi dang pos me tog gi za ma tog 'dzin pa /
shar lhor bdug spos ma dud mdog dud dkar dmar ba'i zhal gsum phyag drug gi g.yas kyi dang pos spos por 'dzin pa /
lho nub tu mar me ma ser mo ser dkar nag pa'i zhal gsum phyag drug gi g.yas kyis dang pos mar me'i mchod sdong 'dzin pa /
nub byang du dri chab ma dmar mo dmar nag dkar ba'i zhal gsum phyag drug gi g.yas kyi dang pos dri'i dung chos 'dzin pa /
thams cad kyang g.yas lhag ma gnyis kyis 'khor lo ral gri /
g.yon dril bu zhags pa lcags kyu 'dzin pa /
lha snam de'i shar du gling bu ma dmar mo phyag gnyis kyis gling bu 'dzin pa /
lhor pi wang ma ser mo phyag gnyis kyis pi wang 'dzin pa /
nub tu mu kuN+Da ma dkar mo phyag gnyis kyis rnga mu kuN+Da 'dzin pa /
byang du rdza rnga ma sngon mo phyag gnyis kyis rdza rnga 'dzin pa /
shar sgor khro gnyer rim par ldan sngon po sngo dkar dmar ba'i zhal gsum phyag drug gi g.yas kyi dang pos lcags kyu 'dzin pa /
lho sgor 'jigs sdigs dkar po 'jigs su rung ba dkar nag dmar ba'i zhal gsum phyag drug gi g.yas kyi dang pos zhags pa 'dzin pa /
nub sgor rta'i gzugs can dmar po dmar dkar nag pa'i zhal gsum phyag drug gi g.yas kyi dang pos lcags sgrog 'dzin pa /
byang sgor tshogs kyi gtso bo ljang gu ljang dkar dmar ba'i zhal gsum phyag drug gi g.yas kyi dang pos dril bu 'dzin pa /
thams cad kyang lhag ma g.yas gnyis 'khor lo ral gri /
g.yon pa gsum gyis dril bu zhags pa lcags kyu 'dzin pa /
mche ba cung zad gtsigs shing 'gyid pa'i khro bo 'gying ba'i stabs kyis bzhugs pa /
rin po che dang dar gyis brgyan pa sems dpa'i skyil mo krung gis bzhugs pa'o / /
gtso bo de bzhin gshegs pa lnga dang rdo rjes mtshan pa'i rin po che'i cod pan can /
'khor rnams ni rdo rje bdud rtsi dang /
po tis mtshan pa'i rin po che'i cod pan can /
gtso bo'i thugs kar zla ba'i gdan la taH ljang gu'i mthar oM haH badzra a mr-i ta swAhA /
zhes pas bskor bar dmigs nas bzlas pa ci 'grub bya zhing las sngags kyang 'di nyid do / /
! / /
rdo rje bdud rtsi'i rgyud le'u drug pa nas bstan pa'i rdo rje hUM mdzad lha so gsum gyi dkyil 'khor ni /
gzhan ma rnams sngar ltar la /
sna tshogs padma 'dab ma brgyad @# / /
pa'i lte ba dang phyogs bzhi'i 'dab ma dang /
de'i phyi rol gyi lha snam nang ma'i phyogs mtshams brgyad dang /
lha snam phyi ma'i sgo bzhi'i g.yas g.yon dang /
mtshams bzhi dang sgo bzhir sna tshogs padma dang zla ba'i gdan re re /
gdan dbus ma'i steng du rang nyid bdud rtsi hUM mdzad sngon po de bzhin gshegs pa lnga dang rin po che'i cod pan can sngo dkar dmar ba'i zhal gsum re re'ang spyan gsum pa mche ba bzhi bzhi gtsigs pa la sogs pa'i khro bo'i nyams dang ldan pa /
phyag dang po gnyis kyis hUM mdzad kyi phyag rgyas rdor dril 'dzin pa /
bar pa gnyis kyis mda' gzhu dang /
tha ma gnyis kyis shes rab ma la 'khyud de nu ma gnyis nas 'dzin pa zhabs g.yas brkyangs pas u ma'i nu ma dang /
g.yon bskums pas lha chen po'i rna ba nas brdzis pa /
mdun gyi 'dab ma la sems ma rdo rje ma sngon mo sngo dkar dmar ba'i zhal gsum phyag drug gi dang po gnyis kyis sems ma rdo rje ma'i dam rgya 'ching pa /
lhor rin chen sems ma ser mo ser dkar dmar ba'i zhal gsum phyag drug gi dang po gnyis kyis rin chen sems ma'i dam rgya 'ching ba /
nub tu chos kyi sems ma dmar mo dmar sngo dkar ba'i zhal gsum phyag drug gi dang po gnyis kyis chos kyi sems ma'i dam rgya 'ching ba /
byang du las kyi sems ma ljang gu ljang dmar dkar ba'i zhal gsum phyag drug gi dang po gnyis kyis las kyi sems ma'i dam rgya 'ching ba /
bzhi ga'ang lhag ma g.yas gnyis 'khor lo dang ral gri /
g.yon gnyis zhags pa dang lcags kyu 'dzin pa /
lha snam nang ma'i shar du zla dkyil ma sngon mo sngo dkar dmar ba'i zhal can /
lhor zla tshes ma ljang gu ljang dkar dmar ba'i zhal can / /
nub tu yid 'ongs ma sngon mo sngo dkar dmar ba'i zhal can /
byang du yid tshim par byed ma ser mo ser dkar dmar ba'i zhal can /
thams cad kyang zhal gsum phyag drug gi g.yas dang pos kha TwAM ga dang g.yon dang pos ban+d+ha 'dzin pa /
lhag ma g.yas gnyis zla ba'i dkyil 'khor dang ral gri /
g.yon gnyis lcags kyu dang zhags pa 'dzin pa /
shar lhor sgeg mo dkar mo phyag dang po gnyis dkur brten pa /
lho nub tu phreng ba ma ser mo phyag dang po gnyis kyis phreng ba 'dzin pa /
nub byang du dbyangs can ma dmar mo phyag dang po gnyis kyis pi wang 'dzin pa /
byang shar du gar ma ljang gu phyag dang po gnyis gar byed pa /
thams cad kyang phyag lhag ma g.yas gnyis 'khor lo dang ral gri /
g.yon gnyis zhags pa dang lcags kyu 'dzin pa /
lha snam phyi ma'i khyams la shar du byams pa dkar po g+huN+De bsnam pa /
'jam dpal ser po ut+pal bsnams pa /
ngan song kun sbyod dkar po po ti bsnams pa /
mya ngan dang mun pa kun sbyong dkar po dbyug pa bsnams pa /
lhor spos kyi glang po dkar po g+huN+De bsnams pa /
dpa' bar 'gro ba dkar po ral gri bsnams pa /
nam mkha' mdzod ljang gu nor bu bsnams pa /
ye shes tog nag po rgyal mtshan bsnams pa /
@# / /
nub tu 'od dpag med ljang gu bum pa bsnams pa /
zla 'od ljang gu zla ba bsnams pa /
bzang skyong nag po bum pa bsnams pa /
dra ba can gyi 'od dkar po nyi ma bsnams pa /
byang du blo gros mi zad pa ser po rin chen bsnams pa /
spobs pa brtsegs pa dmar po chu srin gyi rgyal mtshan bsnams pa /
sgrib sel dang kun bzang gnyis ljang gu rdo rje bsnams pa /
sems dpa' thams cad g.yas mchog sbyin dang /
g.yon rang rang gi phyag mtshan 'dzin pa /
shar sgor rdo rje lcag kyu ma dmar mo dmar dkar nag pa'i zhal gsum phyag drug gi g.yas lcags kyu ral gri mda' /
g.yon gzhu dang sdigs mdzub 'khor lo 'dzin pa /
lho sgor zhags pa ma dkar mo dkar nag dmar ba'i zhal gsum phyag drug gi g.yas zhags pa ral gri mda' /
g.yon gzhu dang sdigs mdzub rdo rje 'dzin pa /
nub sgor lcags sgrog ma ser mo ser dkar dmar ba'i zhal gsum phyag drug gi dang po gnyis kyis lcags sgrog /
lhag ma g.yas mnga' dang ral gri /
g.yon gzhu dang sdigs mdzub mdzad pa /
byang sgor rdo rje dril bu ma ljang gu ljang dkar dmar ba'i zhal gsum phyag drug gi g.yas dril bu ral gri mda' /
g.yon gzhu dang sdigs mdzub rdo rje'i 'dzin pa /
gtso 'khor thams cad kyi spyi bor bdud rtsi'i po ti'i cod pan can /
rin po che sna tshogs kyis brgyan cing /
'di rab tu 'bar ba'i dbus na 'gying bag gis bzhugs pa /
gtso bo'i thugs kar rang 'dra'i ye shes sems dpa' /
de'i thugs kar hUM sngon po la dmigs cas hUM gcig po'am /
yang na oM badzra hUM kar hUM phaT /
ces gtso bo'i snying po bzla'o / /
! / /
gsum pa rdo rje bdud rtsi'i rgyud le'u brgyad pa nas bshad pa'i bdud rtsi khrag 'thung ngam /
khrag 'thung bskyed pa lha nyer gcig gi dkyil 'khor ni gzhan rnams gong dang 'dra ba la sna tshogs padma 'dab ma brgyad pa'i lte bar nyi gdan la dpal khrag 'thung bskyed pa mA ma ki sngon mo dang snyoms par 'jug pa zhal bzhi phyag brgyad 'bar ba'i phreng ba 'khrigs pa 'jigs pa dag kyang 'jigs par byed pa /
rtsa zhal sngon po g.yas zhal dung ka g.yon zhal ser po rgyab zhal dkar ba /
phyag g.yas dang pos 'phan rtse gsum gyi phyag rgya /
gnyis pas thod pa khrag gis gang ba /
g.yon dang pos thod pa kha TwAM ga dang bcas pa /
gnyis pas rgyu ma'i 'phreng ba /
gsum pa gnyis kyis dbang bskur ba'i phyag rgya spyi bor 'ching zhing /
tha ma gnyis ngur khrod du 'jug pa'i phyag rgya 'ching ba /
'khor rnams ni nang ma brgyad phyag g.yas g.yon gyi dang pos kha TwAM ga dang ban+d+ha bsnams pa ma gtogs lhag ma gzhan thams cad dkyil 'khor dang po bzhin byed pa'o / /
sngags ni oM dzwa la dzwa la hUM phaT b+h+yo swAhA zhes pa'am /
yang na oM dzwa la dzwa la hUM phaT ces pa he ru ka 'khor bcas kyi sngags te gdam nga can no / /
! / /
bzhi pa 'di'i rgyud le'u dgu pa nas bshad pa'i bdud rtsi 'khyil ba lha bcu gsum gyi dkyil 'khor ni /
gzhan @# / /
rnams sngar bzhin la /
'dab ma brgyad pa'i lte bar zla ba'am nyi gdan la bdud rtsi 'khyil ba sku mdog nag po du ba'i mdog can rang 'od kyi rig ma la 'khyud pa nag dkar dmar ba'i zhal gsum phyag drug gi g.yas gsum na rdo rje dgra sta ral gri /
g.yon gsum na sdigs mdzub gtun shing zhags pa 'dzin pa /
dmar la zlum pa'i spyan gsum gsum pa smin ma dang sma ra'i ag tshom 'bar zhing drag tu khros pa 'od kyi dkyil 'khor rab tu 'khrigs pa'i dbus na bzhugs pa'o / /
'dab ma brgyad la shar du rdo rje bdud rtsi ma sngon mo sngo dkar dmar ba'i zhal gsum phyag drug gi g.yas padma bdud rtsi'i snod dang rdo rje /
g.yon sta re zhags pa sdigs mdzub mdzad pa /
lhor bdud rtsi'i zhal ma ljang gu ljang dkar dmar ba'i zhal gsum phyag drug gi g.yas padma me long sta re /
g.yon zhags pa gtun shing sdigs mdzub mdzad pa /
nub tu bdud rtsi'i lus can ma sngon mo sngo dkar dmar ba'i zhal gsum phyag drug gi g.yas padma zla ba'i dkyil 'khor gyis steng du bzhugs pa'i sangs rgyas ral gri /
g.yo sta re zhags pa sdigs mdzub mdzad pa /
byang du bdud rtsi spyan ma dkar mo dkar nag dmar ba'i zhal gsum phyag drug gi g.yas padmas mtshan pa'i spyan dang zla ba ral gri /
g.yon sta re zhags pa sdigs mdzub mdzad pa /
mer a mo ya ljang gu ljang dkar dmar ba'i zhal gsum phyag drug gi g.yas padma ral gri gtun shing| g.yon zhags pa sta re sdigs mdzub mdzad pa /
bden bral du gzugs bzang ma ser mo ser dkar dmar ba'i zhal gsum phyag drug gi g.yas padma rdo rje ral gri /
g.yon zhags pa sta re sdigs mdzub mdzad pa /
rlung du mdzes pa'i gzugs can ma ser skya ser dkar dmar ba'i zhal gsum phyag drug gi g.yas padma rdo rje ral gri /
g.yon zhags pa star sdigs mdzub mdzad pa /
dbang ldan du bde sgrub ma dmar mo dmar nag dkar ba'i zhal gsum phyag drug gi g.yas padma ral gri sta re /
g.yon zhags pa gtun shing sdigs mdzub mdzad pa /
phyogs kyi lha mo rnams cung zad bzhad cing /
mtshams kyi lha mo rnams rnam par bzhad pa /
shar sgor rdo rje lcags kyu ma dmar mo dmar nag dkar ba'i zhal gsum phyag drug gi g.yas lcags kyu ral gri rdo rje /
g.yon gtun shing sta re sdigs mdzub mdzad pa /
lho sgor zhags pa ma ser mo ser dkar dmar ba'i zhal gsum phyag drug gi g.yas zhags pa lcags kyu ral gri /
g.yon gtun shing sta re sdigs mdzub mdzad pa /
nub sgor lcags sgrog ma dkar mo dkar nag dmar ba'i zhal gsum phyag drug gi g.yas lcags sgrog ral gri sta re /
g.yon gtun shing rdo rje sdigs mdzub mdzad pa /
byang sgor dril bu ma ljang gu ljang dkar nag pa'i zhal gsum phyag drug gi g.yas dril bu rdo rje ral gri /
g.yon sta re gtun shing sdigs mdzub mdzad pa /
sgo skyong rnams zhal rnam par 'gyur @# / /
zhing| mche ba gtsigs pa dbu skra ser po gyen du brdzes shing 'gying ba'i tshul gyis bzhugs pa /
lha thams cad kyang yid tsam khros shing rgyan sna tshogs dang ldan pa /
spyi bor rdo rje bdud rtsi'i po ti'i cod pan can /
'od dmar po 'bar ba'i dbus na bzhugs pa'o / /
gtso bo'i thugs kar rang 'dra'i ye shes sems dpa' /
de'i thugs kar ting nge 'dzin sems dpa' sngags phreng dang bcas pa la dmigs nas bzlas pa bya /
oM a mr-i ta kuN+Da li AH aM swAhA /
zhes gtso 'khor thams cad kyi rtsa sngags dang /
yang na oM AH hUM swAhA /
zhes pa rgyud dang mthun zhes lo chen byang rtse gsung ngo / /
! / /
brtag gnyis nas bshad pa'i kyai rdor lha dgu'i dkyil 'khor bzhi yod pa las /
dang po ni dpal ldan bla ma dam pas mdzad pa'i kyai rdor gyi sgrub thabs yin lag drug pa'am /
mkhas grub thams cad mkhyen pas mdzad pa'i kyai rdor gyi sgrub thabs 'khrul spong ji lta ba bzhin byas na shin tu legs /
phreng ba rang lugs ltar na sngon 'gro dang tshogs zhing skabs su 'jam pa'i rdo rje'i gnas su kyai rdo rje dang kyai rdor lha dgu'i dkyil 'khor zhes brjod /
dngos gzhi'i skabs su stong pa'i ngang las skad cig gis dur khrod chen po brgyad kyi dbus su rdo rje'i sa gzhi rab gur bla bre me ri dang bcas pas bskor ba'i nang du chos 'byung dkar po zur gsum pa zhes pa nas mtshan nyid thams cad dang ldan pa'i nang du sna tshogs padma 'dab ma brgyad pa'i lte bar bdud bzhi'i ngo bo tshangs pa ser po dbang po dkar po nye dbang sngon po /
drag po nag po rnams kyi snying gar gnas pa'i nyi ma'i dkyil 'khor /
'dab ma brgyad la shar du tshangs pa ser po /
lhor dbang po dkar po /
nub tu nye dbang sngon po /
byang du drag po nag po /
byang shar du gshin rje sngon po /
shar lhor nor bdag ser po /
lho nub tu srin po nag po /
nub byang du thag bzang ris dud ka rnams kyi snying gar zla ba'i dkyil 'khor re re /
gdan dbus ma'i steng du skad cig gis rang nyid dpa' kyai rdo rje sku mdog sngon po zhal brgyad phyag bcu drug zhabs bzhi pa /
rtsa zhal sngo /
g.yas zhal dkar /
g.yon zhal dmar /
steng zhal dung ka /
g.yas kyi zhal lhag ma gnyis dang g.yon gyi zhal lhag ma gnyis nag po /
zhal re re la spyan gsum gsum pa /
mche ba bzhi bzhi gtsigs shing zhal rnam par 'gyur ba /
dbu skra ser po gyen du brdzes shing spyi bor sna tshogs rdo rje 'dzin pa| dbu re re la mi mgo skam po lnga lngas brgyan cing /
khrag 'dzag pa'i mgo bo lnga bcus do shal byas pa /
phyag bcu drug gis thod pa bcu drug bzung ba'i g.yas kyi dang po na glang po che dkar po /
g.yon gyi dang po na sa'i lha ser po /
phyag de gnyis kyis yum la 'khyud pa /
g.yas kyi gnyis pa na rta sngon po /
gsum pa na bong bu ga pa /
bzhi ngan glang dmar po /
lnga pa na rnga mo thal kha /
drug pa na mi dmar po /
bdun pa na shar b+ha sngon po /
brgyad @# / /
pa na byi la gwa pa /
g.yon gyi gnyis pa na chu'i lha dkar po /
gsum pa na rlung gi lha ljang gu /
bzhi pa na me'i lha dmar po /
lnga pa na zla ba'i lha dkar po /
drug pa na nyi ma'i lha dmar po /
bdun pa na gshin rje sngon po /
brgyad pa ni nor sbyin ser po /
zhabs mdun ma gnyis g.yas brkyangs g.yon bskums rgyab ma gnyis skyil krung phyed pa'i gar stabs kyis bzhugs pa /
sgeg pa dpa' ba mi sdug pa ste sku'i nyams gsum /
dgod dang drag shul 'jigs su rung ba ste gsung gi nyams gsum snying rje dang rngams pa dang zhi ba ste thugs kyi nyams gsum ste nyams dgu dang ldan pa /
phyag rgya drug gis rgyas btab cing mi rus kyi thal bas lus thams cad la byugs pa'o / /
de'i pad ? na yum rdo rje bdag med ma sku mdog sngon mo gcer bu zhal gcig phyag gnyis /
spyan gsum pa /
dbu skra ser po gyen du brdzes pa /
phyag g.yas gri gug dang /
g.yon pa thod pa dang kha TwA ga 'dzin pas yab la 'khyud pa /
mi mgo skam po lnga'i dbu rgyan dang /
skam po lnga bcu'i do shal can phyag rgya lngas brgyan pa /
zhabs g.yas bskums shing g.yon brkyangs pa'i gar gyis snyoms par 'jug pa /
shar du gau ri nag mo g.yas gri gug /
g.yon nya ro hi te 'dzin pa lhor cau ri dmar mo g.yas DA ma ru dang /
g.yon phag pa 'dzin pa /
nub tu bet+tA li ser mo g.yas rus spal g.yon thod pa 'dzin pa /
byang du g+ha sma ri ljang gu g.yas sbrul g.yon thod pa 'dzin pa /
byang shar du puk+ka si sngon mo g.yas seng ge g.yon dgra sta 'dzin pa /
shar lhor ri khrod ma dkar mo g.yas dge slong /
g.yon 'khar gsil 'dzin pa /
lho nub tu tsaN+Da li sngon mo g.yas 'khor lo /
g.yon thod gshol 'dzin pa /
nub byang du g.yung mo kha dog sna tshogs pa'i mdog can g.yas rdo rje /
g.yon sdigs mdzub mdzad pa /
thams cad kyang zhal gcig pa phyag gnyis pa spyan gsum pa mche ba gtsigs shing dbu skra ser po gyen du brdzes pa gcer bu rus pa'i rgyan lngas brgyan cing thod skam lnga'i dbu rgyan dang /
thod skam lnga bcu'i do shal can /
zhabs g.yon brkyangs pa'i skyil krung phyed pa'i gar stabs kyis ye shes kyi me rab tu 'bar ba'i dbus na bzhugs pa'o / /
gtso bo yab yum dang gau ri dang puk+ka si la mi bskyod pa /
tsau ri dang sha wa ri la rnam snang /
pet+tA li dang tsaN+Da li la rin 'byung /
g+haSh+ma ri dang Do mipa ni la snang mthas dbu brgyan par gyur /
gtso bo'i thugs kar hUM gi mthar oM de wa pi tsu badzra hUM hUM hUM phaT swAhA zhes pa snying po'o / /
! / /
dkyil 'khor lhag ma gsum ni sna tshogs padma 'dab ma brgyad pa'i ze'u 'bru la ro'i snying gar nyi ma'i gdan la rang nyid skad cig gis sku kyai rdo rje sku mdog sngon po zhal gcig phyag gnyis pa g.yas rdo rje gyen du 'phyar zhing /
g.yon rdo rjes mtshan pa'i thod pa 'dzin pas bdag med ma la 'khyud pa /
kha TwAM ga dpung pa g.yon pa la brten pa mi bskyod pas rgyas btab pa /
sna tshogs rdo rjes mtshan pa'i @# / /
dbu skra dmar ser gyen du brdzes shing thod skam lnga'i dbu rgyan dang /
thod rlon lnga bcu'i do shal 'phyang ba /
smin ma 'khyogs pa dang bcas pa'i khro gnyer can mche ba gtsigs pa /
gtsug gi 'khor lo la sogs pa phyag rgya drug gis rgyas btab pa /
skyil krung phyed pa'i gar gyis bzhugs pa /
sngags ni oM trai lokyA k+She pa hUM hUM hUM phaT swAhA zhes pa'o / /
gsum pa ni /
gzhal yas khang gdan bcas sogs sku kyai rdo rje ji lta lta ba bzhin la /
rang nyid skad cig gis gsung kyai rdo rje sku mdog sngon po zhal gcig phyag bzhi'i g.yas dang pos rdo rje dang /
g.yon dang pos thod khrag 'dzin pa /
lhag ma gnyis kyis rang dang mtshungs pa'i rdo rje phag mo la 'khyud pa /
mi bskyod pas rgyas btab cing sna tshogs rdo rjes mtshan pa'i dbu skra dmar ser gyen du brdzes pa zhes sogs phyag gnyis pa ltar ro / /
sngags ni /
oM dzwa la dzwa la b+h+yo hUM hUM hUM phaT ces pa'o / /
bzhi pa ni /
rang nyid skad cig gis thugs kyai rdo rje sku mdog sngon po sngo dkar dmar ba'i zhal gsum phyag drug gi g.yas pa gnyis kyis rdo rje dang gri gug /
g.yon pa gnyis kyis rtse gsum dang dril bu 'dzin cing /
tha ma gnyis kyis rdo rje lu gu rgyud ma sngo nag zhal gcig phyag gnyis ma gri gug dang thod pa 'dzin pa la 'khyud pa /
mi bskyod pas rgyas btab cing sna tshogs rdo rjes mtshan pa'i dbu skra dmar ser gyen du brdzes pa sogs sngar bzhin /
sngags ni oM ki Ti ki Ti badzra hUM hUM hUM phaT swAhA /
zhes pa'o / /
oM AH badzra g+hasma ri oM hUM swAhA /
zhes pa ni g+ha Sh+ma ri'i ste dkyil 'khor bzhi ga'i las sngags min zhing /
sku gsung thugs gsum ga'i 'khor lha mo brgyad kyang dkyil 'khor dang po ji lta ba bzhin no / /
! / /
mahA ma ya'i rgyud nas bshad pa'i sgyu 'phrul chen mo lha lnga'i dkyil 'khor ni /
sngon 'gro dang tshogs zhing skabs su rang nyid skad cig gis sgyu ma chen mo he ru kar gyur ces pa dang /
sgyu ma chen mo he ru ka lha lnga'i dkyil 'khor zhes brjod /
dngos gzhi ni stong pa'i ngang las skad cig gis dur khrod brgyad kyi dbus su rdo rje'i sa gzhi sogs dang /
chos 'byung dkar po zur gsum pa zhes pa nas mtshan nyid thams cad dang ldan pa'i nang du padma dmar po 'dab ma brgyad pa'i ze'u 'brur nyi ma dang /
'dab ma brgyad kyi steng du zla ba'i gdan /
gdan dbus ma'i steng du skad cig gis rang nyid sgyu ma chen mo las byung ba'i he ru ka nag po'i ma lta bu'i 'od zer 'bar ba'i phreng ba 'khrigs pa /
dbu skra dmar ser gyen du brdzes pa /
mi bskyod pa'i dbu rgyan dang /
thod skam lnga'i cod pan dang /
thod rlon lnga bcu'i do shal can /
mdun nas g.yas bskor du sngo ser dkar dang ljang ba'i zhal bzhi re re la dmar la zlum pa'i spyan gsum gsum pa /
phyag bzhi'i g.yas na thod pa dang mda' /
g.yon na kha TwAM ga dang gzhu 'dzin zhing phyag rgya drug dang ldan pa /
mi'i pags pa'i na bza' can /
skyil krung @# / /
phyed pa'i gar gyis bzhugs pa'o / /
de'i pang na sangs rgyas mkha' 'gro ma dmar mo zhal bzhi g.yas bskor gyis dmar ser dkar dang ljang ba'i zhal can phyag bzhi gtso bo lta bu'i phyag mtshan can /
dang po gnyis kyis yab kyi mgul nas 'khyud pa'o / /
shar gyi 'dab ma la rdo rje mkha' 'gro ma sngon mo sngo ser dkar dang ljang ba'i zhal bzhi /
phyag bzhis rdo rje thod pa dril bu kha TwAM ga 'dzin pa /
lhor rin chen mkha' 'gro ma ser mo ser sngo dkar dang ljang ba'i zhal bzhi /
phyag bzhis rin chen patra tri shU la dang /
ce spyang pa ngan 'dzin pa /
nub tu padma mkha' 'gro ma dkar mo dkar ser sngo dang ljang ba'i zhal bzhi /
phyag bzhis sna tshogs padma mda' dang thod pa gzhu 'dzin pa /
byang du sna tshogs mkha' 'gro ma ljang gu ljang ser dkar dang sngo ba'i zhal bzhi /
phyag bzhis ral gri DA ma ru dang zhags pa thod pa 'dzin pa /
thams cad kyang phyag rgya lngas brgyan cing /
'od kyi dkyil 'khor 'bar ba'i dbus na skyil krung phyed pa'i gar stabs kyis bzhugs pa /
rang dang 'dra ba'i ye shes sems dpa'i thugs kar ting nge 'dzin sems dpa' hUM gis mtshan pa oM hUM hUM gtso bo'i snying po'o / /
oM hUM hUM zhes pa sna tshogs mkha' 'gro ma'i sngags te las thams cad pa'o / /
! / /
sangs rgyas thod pa lha dgu'i dkyil 'khor ni /
sngon 'gro dang tshogs zhing gi skabs su /
rang nyid skad cig gis sangs rgyas thod par gyur /
bcom ldan 'das sangs rgyas thod pa lha dgu'i dkyil 'khor zhes sogs su 'don pa bsgyur /
dngos gzhi ni mtshan nyid dang ldan pa'i nang du sna tshogs padma 'dab ma brgyad pa'i ze'u 'bru la ro'i snying gar nyi gdan la rang nyid skad cig gis sangs rgyas thod pa sku mdog sngon po mi bskyod pa'i dbu rgyan can /
zhal gcig pa spyan gsum dmar zhing zlum pa sna tshogs rdo rje dang zla ba phyed pas mtshan pa'i ral pa nag po'i thor cog can /
phyag bzhi'i g.yas gnyis DA ma ru dang gri gug /
g.yon gnyis thod pa dang kha TwAM ga 'dzin pa /
mi mgo skam po lnga'i dbu rgyan dang /
mi mgo rlon pa lnga bcu'i phreng ba 'phyang ba /
gnyis 'thung gi pags pa'i sham thabs can /
phyag rgya drug gis rgyas btab cing /
skyil krung phyed pa'i gar gyis bzhugs pa /
phyogs kyi 'dab ma bzhi la /
shar du sna tshogs bde ma /
byang du 'dod ma /
nub tu sa 'og tu gnas ma /
lhor legs bzang ma rnams sku mdog sngon mo stag gi pags pa'i sham thabs can /
zhabs g.yas bskums shing g.yon brkyangs pas bzhugs pa /
dbang ldan nas g.yas bskor gyis chang 'tshong ma dang /
g.yung mo dang /
phyag bzhi ma dang /
nam mkha' la gnas ma rnams sku mdog ser mo klu brgyad kyis brgyan pa /
zhabs g.yas brkyangs shing g.yon bskums pas bzhugs pa /
thams cad kyang zhal gcig phyag bzhi'i g.yas Ugnyis gri gug dang DA ma ru /
g.yon gnyis kha TwAM ga dang thod pa 'dzin pa /
spyan @# / /
gsum dang ldan zhing mche ba gtsigs pa /
dbu skra ser po gyen du brdzes shing thod skam lnga'i dbu rgyan dang /
rlon pa lnga bcu'i do shal can /
phyag rgya lngas brgyan cing /
ye shes kyi me 'bar ba'i dbus na nyi gdan la bzhugs pa /
sna tshogs bde ma dang chang 'tshong ma sogs la rim bzhin mi bskyod pa /
rnam snang /
rin 'byung /
'od dpag med rnams kyis dbu rgyan pa'o / /
yang na gtso bo dang phyogs kyi lha mo rnams dkar po dang mtshams kyi lha mo rnams dmar por byas pa'i dkyil 'khor gcig dang /
gtso bo yum bcas byas pa'i dkyil 'khor so sor yang 'gyur ro / /
gtso bo'i sngags ni /
a bu d+d+ha ka pA li nI a hrIH he hUM phaT /
ces pa snying po dang las thams cad pa yang 'di nyid do / /
! / /
a b+hi d+ha na'i rgyud nas gsungs pa'i /
rdo rje hUM mdzad la khro bcus bskor ba'i dkyil 'khor ni /
sngon 'gro'i skabs su rang nyid skad cig gis rdo rje hUM mdzad du gyur /
tshogs zhing gi skabs su rdo rje hUM mdzad la khro bo bcus bskor ba'i dkyil 'khor zhes sogs brjod /
dngos gzhi ni skad cig gis rdo rje'i sa gzhi sogs dang /
chos 'byung dkar po zur gsum pa zhes pa nas mtshan nyid dang ldan pa'i nang gi dbus dang phyogs dang phyogs mtshams steng 'og rnams su sna tshogs padma dang nyi ma dang 'jigs byed dang dus mtshan dang phyogs skyong bcu'i gdan /
dbus kyi gdan la rang nyid skad cig gis khro bo 'jig rten gsum las rnam par rgyal ba sku mdog sngon po kalpa 'jig pa'i dus kyi me lta bu'i 'od zer 'bar zhing 'phro ba /
'gro ba ma lus pa'i bgegs kyi tshogs thams cad za ba lta bu /
sngo ser ljang ba'i zhal gsum gdangs shing mche ba gtsigs pa /
ljags 'gril zhing 'jigs su rung ba'i zhal re re zhing spyan gsum gsum dmar zhing zlum pa /
thod pa skam po lngas dbu brgyan cing /
khrag 'dzag pa'i mgo bo lnga bcu'i phreng ba mgul bar 'phyar ba /
klu chen po brgyad kyis brgyan cing /
rdo rje sems dpa'i cod pan can /
phyag drug gi dang po gnyis kyis rdo rje dang dril bu 'dzin pas 'jig rten gsum las rnam par rgyal ba'i phyag rgyas yum la 'khyud cing snyoms par 'jug pa /
lhag ma g.yas gnyis lcags kyu dang zhags pa /
g.yon gnyis thod pa dang kha TwAM ga 'dzin pa /
zhabs g.yas brkyangs shing g.yon bskums pas 'jigs byed dang dus mtshan brdzis pas ye shes kyi me rab tu 'bar ba'i dbus na bzhugs pa /
shar du rdo rje dbyug pa sngon po sngo ser ljang ba'i zhal can /
phyag g.yas dang pos tho ba 'dzin pa /
byang du rdo rje nyi ma ser po ser sngo ljang ba'i zhal can /
phyag g.yas dang pos rdo rjes mtshan pa'i dbyug pa 'dzin pa /
nub tu rdo rje gtsug tor dmar po dmar dkar ljang ba'i zhal can /
phyag g.yas dang pos pad dmar 'dzin pa /
lhor rdo rje 'khyil ba ljang gu ljang dkar ser ba'i zhal can /
phyag g.yas dang pos sna tshogs rdo rje 'dzin pa /
@# / /
mer rdo rje gnod sbyin dud ka dud ka ser dang ljang ba'i zhal can /
phyag g.yas dang pos lcags kyu 'dzin pa /
srin por rdo rje dus dmar po dmar ser ljang ba'i zhal can /
phyag g.yas dang pos dgra sta 'dzin pa /
rlung du nag po chen po sngon po sngo ser ljang ba'i zhal can /
phyag g.yas dang pos rtse gsum 'dzin pa /
dbang ldan du rdo rje 'jigs su rung ba nag po nag ser ljang ba'i zhal can /
phyag g.yas dang pos ral gri 'dzin pa /
steng du gtsug tor 'khor los bsgyur ba dkar po dkar sngo ljang ba'i zhal can /
phyag g.yas dang pos 'khor lo 'dzin pa /
'og tu rdo rje sa 'og sngon po sngo ser ljang ba'i zhal can /
phyag g.yas g.yon gyi dang pos rdo rje dang zhags pa 'dzin pas shes rab ma la 'khyud cing lhag ma gnyis kyis gtun shing dang kha TwAM ga 'dzin pa /
khro bo gzhan rnams ni phyag g.yas dang pos rang rang gi phyag mtshan dang /
g.yon dang pos thod pa 'dzin pas rang 'od kyi shes rab ma la 'khyud cing /
lhag ma gnyis kyis rdo rje dang kha TwAM ga 'dzin pa /
dbu skra dmar ser gyen du 'bar zhing rang rang gi rigs kyi bdag po'i cod pan gyis mdzes pa /
smin ma g.yo ba dang bcas pa'i khro gnyer can /
zhal re re'ang mche ba gtsigs shing dmar la zlum pa'i spyan gsum gsum pa /
thod skam lnga'i dbu rgyan dang /
mgo rlon lnga bcu'i do shal can /
phyag rgya lnga dang klu'i rgyal po brgyad kyis brgyan pa /
phyogs skyong brgyad dang steng 'og tu tshangs pa dang thags bzang ris rnams g.yas brkyangs kyis mnan nas bzhugs pa'o / /
gtso bo'i sa bon ni hUM ngo /
oM kha badzra d+h-ika badzra hUM kar badzra hUM phaT /
ces bya ba ni rdo rje hUM mdzad kyi snying po'o / /
oM badzra kuN+Da li badzra hUM phaT /
ces pa las sngags so / /
yang na phyogs dang phyogs mtshams steng 'og tu pad nyi'i gdan la g.yas bskor gyis gshin rje mthar byed sogs khro bcu'i dkyil 'khor dang /
yang na 'jam rdor dang kha sbyor gyi rdor sems kyi khro bcu so so'i dkyil 'khor re rer 'gyur ro / /
phyogs gsum ga la yang oM AH big+h+nAn+ta krita hUM /
zhes pa bgegs mthar byed kyi sngags te las sngags so|| ! ||bde mchog gi dkyil 'khor drug la dang po lU i pa dang mthun pa shas che /
gnyis pa zhal phyag sogs khyad par cung zad ma gtogs kun spyod nas bshad pa'i dril bu lugs dang mthun pa shas che bas lU dril gnyis rang rang gi lugs gtsang ma'i sgrub dkyil bzhin byas na'ang shin tu legs /
phreng ba rang lugs ltar na sngon 'gro dang tshogs zhing gi skabs su 'don pa bsgyur /
dngos gzhi ni stong pa'i ngang las skad cig gis dur khrod chen po brgyad kyi dbus su rdo rje'i sa gzhi r+wa ba gur bla bre me ri dang bcas pa'i bskor ba'i nang du 'byung bzhi'i dkyil 'khor ri rab dang bcas pa la gnas pa'i sna tshogs @# / /
padma'i lte bar sna tshogs rdo rje'i steng du rin po che sna tshogs las grub pa'i gzhal yas khang gru bzhi sgo bzhi pa la sogs pa'i mtshan nyid thams cad dang ldan pa'i dam tshig 'khor lo'i lte bar sku gsung thugs kyi 'khor lo rtsibs brgyad pa /
de'i lte bar bde chen 'khor lo sna tshogs padma 'dab ma brgyad pa'i dbus su nyi gdan la rang nyid skad cig gis dpal he ru ka sku mdog mthing nag /
zhal bzhi pa /
rtsa zhal nag /
g.yon zhal ljang /
rgyab zhal dmar /
g.yas zhal ser ba /
zhal re re'ang spyan gsum pa /
phyag bcu gnyis pa /
dpral bar rdo rje rtse lnga pa'i phreng ba 'dzin pa /
zhabs g.yas brkyangs pas 'jigs byed nag po lag pa bzhi pa'i dang po gnyis thal mo sbyar ba /
lhag ma g.yas DA ma ru dang /
g.yon ral gri 'dzin pa'i mgon po mnan pa /
g.yon bskums pas dus mtshan ma dmar mo lag pa bzhi pa'i dang po gnyis thal mo sbyar ba /
lhag ma gnyis thod pa dang kha TwAM ga 'dzin pa'i nu ma mnan pa /
gdan gnyis ka'ang gdong gcig pa mig gsum pa phyag rgya lngas brgyan pa /
phyag dang po gnyis kyis rdo rje phag mo la 'khyud pa'i g.yas pas rdo rje rtse lnga pa dang /
g.yon pas dril bu bsnams pa /
de'i 'og ma gnyis kyis glang po che'i pags pa dkar po khrag dang bcas pa'i na bza' /
phyag g.yas pas lag pa g.yon pa dang /
g.yon pas rkang pa g.yon pa'i pags pa rang gi rgyab tu sdigs mdzub dang bcas pas brgyangs te 'dzin pa'i sdigs mdzub kyi rtse gnyis smin ma'i thad sor gnas pa /
g.yas gsum pa na DA ma ru /
bzhi pa na dgra sta /
lnga pa na gri gug /
drug pa na mdung rtse gsum pa bsgred pa /
g.yon pa'i phyag gsum pa na rdo rjes mtshan pa'i kha TwAM ga /
bzhi pa na khrag gis gang ba'i thod pa /
lnga pa na rdo rje zhags pa /
drug pa na tshangs pa'i mgo bo gdong bzhi pa bsnams shing /
sna tshogs rdo rjes mtshan pa'i ral pa'i thor cog can /
dbu re re la rdo rje nag po'i phreng ba stod smad du gnas pa gnyis la brgyus pa'i thod pa skam po lnga lnga'i phreng bas brgyan pa /
dbu'i g.yon du cung zad yo ba'i zla ba phyed pa 'chang ba /
zhal rnam par 'gyur ba /
mche ba bzhi bzhi gtsigs shing 'jigs su rung ba /
sgeg pa dpa' ba mi sdug pa ste sku'i nyams gsum dang /
dgod dang drag shul 'jigs su rung ba ste gsung gi nyams gsum dang /
snying rje dang rngams pa dang zhi ba ste thugs kyi nyams gsum ste nyams dgu dang ldan pa /
stag gi pags pa'i sham thabs can /
mi'i rgyu ma la brgyus pa'i mi mgo rlon pa lnga bcu'i phreng ba 'chang ba /
phyag rgya drug gis rgyas btab pa /
mi'i rgyu mas mchod phyir thogs byas pa /
mi rus kyi thal bas lus thams cad la byugs pa'o / /
bcom ldan 'das la mngon du phyogs par bcom ldan 'das ma rdo rje phag mo sku mdog dmar mo zhal gcig pa phyag gnyis ma spyan gsum pa gcer mo skra grol pa /
thod pa'i dum bus brgyan pa'i 'og pag @# / /
can /
phyag g.yon pas yab kyi mgul nas 'khyud cing thod pa bdud bzhi la sogs pa'i khrag gis gang ba bsnams nas yab kyi zhal du stob pa /
g.yas pas phyogs bcu'i gdug pa can kun la rdo rje dang bcas pa'i sdigs mdzub kyis bsdigs par mdzad pa /
kalpa 'jig pa'i dus kyi me lta bu /
nyi ma'i 'od can gyi gzi brjid 'bar ba /
khrag la dgyes shing khrag 'dzags /
byin pa gnyis kyis yab kyi brla'i steng du legs par 'khril pa /
thugs rje'i bdag nyid can /
phyag rgya lngas brgyan pa /
mi mgo skam po lnga'i dbu rgyan dang /
skam po lnga bcu'i do shal can /
padma'i 'dab ma la shar du mkha' 'gro ma nag mo /
byang du lA ma ljang gu /
nub tu khaN+Da ro he dmar mo /
lhor gzugs can ma ser mo /
thams cad kyang zhal gcig pa spyan gsum pa /
gcer mo skra grol ba /
phyag bzhi'i g.yas gnyis gri gug dang DA ma ru /
g.yon gnyis thod pa dang kha TwAM ga 'dzin zhing /
g.yas brkyangs kyis bzhugs pa /
mtshams bzhir bdud rtsi lngas gang ba'i thod pa bzhi ste bde chen 'khor lo /
thugs kyi 'khor lo'i shar gyi rtsibs la khaN+Da ka pA la dang rab gtum ma /
byang du mahA kang+kAla dang gtum mig ma /
nub tu kang+kA la dang 'od ldan ma /
lhor mche ba rnam par gtsigs pa dang sna chen ma /
mer su rA pai rIN dang dpa' bo'i blo can ma /
bden bral du 'od dpag med dang kharba rI /
rlung du rdo rje'i 'od dang lang+ka'i dbang phyug ma /
dbang ldan du rdo rje'i sku dang shing grib ma rnams sku mdog sngon po /
gsung 'khor gyi shar nas g.yon bskor dang /
me nas g.yas bskor du rim pa bzhin /
myu gu can dang sa srung ma /
rdo rje ral pa can dang 'jigs byed chen mo /
dpa' bo chen po dang rlung gi shugs can ma /
rdo rje hUM mdzad dang chang 'thung ma /
rdo rje bzang po dang sngo bsangs lha mo /
rdo rje 'od dang shin tu bzang mo /
'jigs byed chen po dang rta rna mo /
mig mi bzang dang bya gdong ma rnams sku mdog dmar po /
sku 'khor la shar nas phyogs g.yon bskor dang /
me nas mtshams g.yas bskor du rim bzhin /
stobs po che dang 'khor lo'i shugs can ma /
rin chen rdo rje dang dum skyes ma /
rta mgrin dang chang 'tshong ma /
nam mkha'i snying po dang 'khor lo'i go cha ma /
dpal he ru ka dang shin tu bzang mo /
padma gar gyi dbang phyug dang stobs chen mo /
rnam par snang mdzad dang 'khor los bsgyur ma /
rdo rje sems dpa' dang brtson 'grus chen mo rnams sku mdog dkar po /
dpa' bo nyer bzhi po thams cad kyang zhal gcig pa mche ba gtsigs shing spyan gsum pa /
ral pa'i thor tshugs can dpral bar rdo rje'i phreng ba dang /
dpa' bo'i dar dbyangs can /
phyag bzhi'i dang po gnyis kyis rdor dril bzung nas yum la 'khyud cing /
g.yas 'og mas DA ma ru dang /
g.yon 'og mas kha TwAM ga 'dzin pa /
rus pa'i rgyan drug gis brgyan cing g.yas brkyangs kyis bzhugs pa /
dpa' mo nyer bzhi po thams cad kyang zhal gcig spyan @# / /
gsum ma /
drag mo'i gzugs can gcer bu skra grol ba /
phyag gnyis kyi g.yon pas thod khrag 'dzin pas yab la 'khyud cing /
g.yas sdigs mdzub dang bcas pas gri gug 'phyar ba /
shar sgor khwa gdong ma nag mo /
byang sgor 'ug gdong ma ljang gu /
nub sgor khyi gdong ma dmar mo /
lho sgor phag gdong ma ser mo /
shar lhor gshin rje brtan ma g.yas sngo g.yon ser pa /
lho nub tu gshin rje pho nya mo g.yas ser g.yon dmar ba /
nub byang du gshin rje mche ba ma g.yas dmar g.yon ljang ba /
byang shar du gshin rje 'joms ma g.yas ljang g.yon sngo ba /
brgyad ka'ang drag mo chen mo sems can kun gyi don mdzad pa la brtson pa /
zhal gcig pa spyan gsum pa phyag bzhi'i g.yas gnyis gri gug dang DA ma ru /
g.yon gnyis thod pa dang kha TwAM ga 'dzin pa /
gcer mo skra grol zhing phyag rgya lngas brgyan pa /
ro'i gdan la g.yas brkyangs kyis bzhugs pa /
gtso bo la mi bskyod pa /
phag mo la rnam snang /
mkha' 'gro ma sogs bzhi la rin 'byung /
thugs 'khor gyi lha la mi bskyod pa /
gsung 'khor la snang mtha' /
sku 'khor la rnam snang /
dam tshig 'khor lo'i lha rnams la don grub kyis dbu brgyan /
gtso bo'i thugs kar hUM gi mthar oM shrI badzra he he ru ru kaM huM hUM phaT DA ki nI dzA la shamwa re swAhA /
zhes pas bskor ba la dmigs nas bzlas pa bya /
oM khaN+Da ro he huM hUM phaT /
ces pa dum skyes ma'i sngags te las thams cad pa'o /
! / /
dkyil 'khor gnyis pa ni /
sna tshogs padma 'dab ma brgyad pa'i dbus su nyi gdan la zhes pa'i bar sngar ji lta ba bzhin la /
rang nyid skad cig gis bcom ldan 'das dpal he ru ka sku mdog sngon po zhal gcig phyag gnyis spyan gsum pa /
zhal rnam par 'gyur zhing mche ba gtsigs pa /
phyag gnyis kyis rdo rje dang dril bu 'dzin pas yum la 'khyud pa /
sna tshogs rdo rjes mtshan pa'i ral pa'i thor cog can /
g.yon du zla ba phyed pa dang thod skam lnga'i dbu rgyan dang /
thod rlon lnga bcu'i do shal can /
gar gyi nyams dgu dang ldan zhing /
stag lpags kyi sham thabs can /
phyag rgya drug gis rgyas btab cing /
mi rus kyi thal bas lus thams cad la phyugs pa /
'jigs byed dang dus mtshan gyi steng na g.yas brkyangs kyis bzhugs pa /
bcom ldan 'das la mngon du phyogs par zhes pa nas do shal can /
padma'i 'dab ma la shar du mkha' 'gro ma nag mo zhes pa nas /
lhor gzugs can ma ser mo /
mtshams bzhir zla gdan la zhes sogs dang /
shar gyi rtsibs la khaN+Da ka pA la dang rab gtum ma zhes pa nas /
byang shar du gshin rje 'joms ma g.yas ljang g.yon sngo ba thams cad kyang zhal gcig phyag gnyis spyan gsum ma /
g.yas DA ma ru dang /
g.yon thod pa dang gru mo khugs na kha TwAM ga 'dzin pa /
cho ga lhag ma rnams sngar bzhin no /
dkyil 'khor gsum pa ni /
gtso bo yab yum dang mkha' gro ma sogs bzhi ser po /
gtso bo yab yum rdor @# / /
dril dang /
mkha' 'gro ma sogs bzhi DA ma ru dang thod pa 'dzin pa /
thugs 'khor gyi dpa' bo rnams nag po rdor dril 'dzin pa la dpa' mo rnams dkar mo rdo rje sdigs mdzub dang thod pa 'dzin pas 'khyud pa /
gsung 'khor gyi dpa' bo rnams dmar po padma dang padma'i dril bu 'dzin pas dpa' mo rnams nag mo padma dang bcas pa'i sdigs mdzub dang thod pa 'dzin pa la 'khyud pa /
sku 'khor gyi dpa' bo rnams dkar po 'khor lo dang /
'khor lo'i dril bu 'dzin pas dpa' mo rnams dmar mo 'khor lo dang bcas pa'i sdigs mdzub dang thod pa 'dzin pa la 'khyud pa /
yab rnams g.yas brkyangs kyis bzhugs pa la yum rnams zhabs gnyis brla la dkris pa'i tshul gyis 'khyud pa /
khwa gdong ma sogs bzhi gri thod 'dzin zhing /
mtshams ma bzhi DA ma ru dang mi mgo 'dzin pa /
brgyad ka'i dpung pa g.yon la kha TwAM ga 'chang zhing /
lha mo bcu gnyis po skyil krung phyed pa'i gar gyis bzhugs pa /
khyad par lhag ma rnams ni sngar bzhin te /
bde mchog yab bka'i dkyil 'khor gsum mo / /
yang dpa' bo nyi shu rtsa lnga po bzhag nas rdo rje phag mo gtso bor byas pa'i lha so bdun gyi bdag nyid can gyi yum bka'i dkyil 'khor rnam pa gsuM du 'gyur zhing /
yum gyi sa bon ni baM snying po na oM badzra bai ra tsa nI ye huM hUM phaT /
ces pa ste lhag ma rnams ni sngar bzhin shes par bya'o / /
! / /
sangs rgyas thod pa lha nyer lnga'i dkyil 'khor ni /
tshogs zhing sogs su rang nyid sangs rgyas thod pa zhes sogs 'don pa bsgyur /
bsrung 'khor thun mong ba'i nang du chos 'byung dkar po gru gsum pa zhes pa nas /
gzhal yas khang gi nang du 'khor lo dkar po rtsibs brgyad pa de'i lte bar 'khor lo dmar po rtsibs brgyad pa /
de'i lte bar 'khor lo nag po rtsibs brgyad pa la gnas pa'i sna tshogs padma 'dab ma brgyad pa'i ze'u 'brur ro gdan gyi snying gar dpal he ru ka sku mdog nag po skyil krung phyed pa'i stabs kyis bzhugs shing /
gar gyi nyams dgu dang ldan pa /
zhal gcig phyag bzhi pa /
spyan gsum dmar zhing zlum pa /
phyag g.yas pa gnyis na DA ma ru dang gri gug /
g.yon pa gnyis kyis thod pa dang kha TwAM ga 'dzin pa /
phyag rgya drug gis rgyas btab cing /
mi mgo lnga bcu'i do shal dang glang po che'i pags pa'i sham thabs 'chang ba /
sna tshogs rdo rje dang zla ba phyed pas mtshan pa'i ral pa'i thor cog can /
dbral bar thod skam lnga dang sangs rgyas lnga'i dbu rgyan dang ldan pa /
de'i pang na yum sna tshogs bde ma gcer mo thod skam lnga'i dbu rgyan dang mi mgo'i phreng ba can /
sku mdog dmar mo zhal gcig phyag gnyis spyan gsum pa dbu skra gsil bur grol ba /
g.yas gri gug 'phyar zhing /
g.yon yab kyi mgul nas 'khyud cing thod khrag zhal du stob pa /
byin pa gnyis kyis yab la 'khril ba /
gnyis ka'ang ye shes kyi me 'bar ba'i dbus na bzhugs pa'o / /
shar gyi rtsibs dang po la legs phreng @# / /
can ma /
byang du thod pa can ma /
nub tu 'jigs can ma /
lhor mi thub ma /
mtshams bzhir bdud rtsi lnga la sogs pas gang ba'i thod pa bzhi'o / /
mtha' skor rdo rje sngon po'i phreng bas bskor ba /
de'i phyi rol gyi rtsibs gnyis par dge ba'i ska rags ma /
byang du gzugs can ma /
nub tu rnam rgyal ma /
lhor 'dod can ma /
dbang ldan du dus can ma /
mer mtsho chen ma /
bden bral du byed ma /
rlung du gsod ma /
de'i mtha' skor rdo rje dmar po'i phreng bas bskor ba /
de'i phyi ral rtsibs gsum pa'i shar du sgrol ma /
byang du 'jigs mthong ma /
nub tu legs mthong ma /
lhor thub dka' ma /
dbang ldan du dge ma /
mer grib gnon ma /
bden bral du dus mtshan ma /
rlung du grags chen ma rnams g.yon brkyangs pa'i skyil krung phyed pa'i gar gyis bzhugs pa /
de'i mtha' skor rdo rje dkar po'i phreng bas bskor ba /
shar sgor mdzes ma /
byang sgor nor 'dzin ma /
nub sgor skal bzang ma /
lho sgor mthong ba yid 'ong ma /
bzhi ga'ang g.yas bskums shing g.yon brkyangs pa'i stabs kyis bzhugs pa /
lha ma thams cad kyang sku mdog sngon mo mche ba cung zad gtsigs pa /
zhal gcig phyag gnyis spyan gsum ma /
dbu skra dmar ser gyen du brdzes shing thod pa'i phreng ba dang rus pa'i rgyan gyis brgyan pa /
khrag 'dzag cing stag gi pags pa'i sham thabs can /
nyi gdan la skyil krung phyed pa'i gar gyis bzhugs pa'o / /
yang na legs phreng can ma sogs bzhi nag mo /
rim pa gnyis pa la gnas pa rnams dkar ser /
rim pa gsum pa la gnas pa rnams ljang gu /
sgo skyong ma rnams nag mo'o / /
gtso bo la rigs lnga /
yum la rnam snang /
legs phreng can sogs bzhi la rin 'byung /
rim pa gnyis pa la gnas pa rnams la snang mtha' /
rim pa gsum pa la gnas pa rnams la rnam snang /
sgo skyong rnams la don grub kyis rgyas 'debs /
gtso bo'i sa bon hUM dang /
snying po ni /
oM bud+d+ha ka pA li nI AH hrIH he hUM phaT /
ces pa yin la /
'di nyid las sngags kyang yin no / /
mjug chog lhag ma rnams ni sngar bzhin no / /
! / /
rnal 'byor nam mkha' lha nga brgyad kyi dkyil 'khor ni /
tshogs zhing gi skabs su rang nyid rnal 'byor nam mkha' zhes sogs dang bsrung 'khor thun mong ba'i nang du chos 'byung dkar po gru gsum pa'i dbus su rlung me chu sa'i dkyil 'khor la gnas pa'i rgya mtsho chen pos yongs su bskor ba'i ri rab kyi steng na sna tshogs padma'i steng du sna tshogs rdo rje'i lte bar rin po che sna tshogs las grub pa'i gzhal yas khang gru bzhi sgo bzhi pa la sogs pa'i mtshan nyid thams cad dang ldan pa'i dbus su seng ge'i steng du sna tshogs padma dang zla ba'i gdan la bcom ldan 'das dpal rnal 'byor nam mkha' sku mdog sngon po sngo dkar dmar ba'i zhal gsum phyag drug pa /
g.yas rdo rje phyag rgya'i nu ma mda' /
g.yon dril bu pad snod gzhu 'dzin pa /
thod pa'i 'phreng ba dang nor bu dang zla phyed dang sna tshogs rdo rjes mtshan pa'i ral @# / /
pa nag po'i thar cog can /
sangs rgyas lngas dbu brgyan cing /
stag gi pags pa'i sham thabs grol ba /
sems dpa'i skyil mo krung gis bzhugs pa /
de'i pang na yum ye shes kyi mkha' 'gro ma sku mdog dkar mo zhal gcig phyag gnyis kyis g.yas kha TwAM ga dang g.yon thod pa 'dzin pa /
phyag rgya lngas brgyan pa /
gnyis ka'ang ye shes kyi me rab tu 'bar ba'i dbus na bzhugs pa /
shar gyi re'u mig la glang po che'i steng du rdo rje mkha' 'gro ma dkar mo rol pa'i stabs kyis bzhugs pa /
byang du rma bya la 'jigs byed mkha' 'gro ma ser mo sbrul rgyan can skyil krung phyed pas bzhugs pa /
nub tu bya khyung la tsog pur gnas pa'i ro langs ma dmar mo /
lhor khol po'i gdan la byin pa'i skyil krung gis bzhugs pa'i gtum mo sngon mo dbu skra dmar ser grol zhing /
spyi bor thal mo sbyor ba /
lhag ma gsum po phyag gnyis kyis kha TwAM ga dang thod pa 'dzin pa /
glang chen sogs la gnas pa'i gang nyi'i gdan la bzhugs shing /
mi lpags kyi stod g.yogs dang glang chen gyi pags pa'i smad g.yogs can no / /
dbang ldan du seng ge la 'gying tshul gyis gnas pa'i seng ge ma dkar mo phyag gnyis kyi g.yas kha TwAM ga 'phyar zhing /
g.yon sdigs mdzub dang bcas pa'i zhags pa 'dzin pa /
mer rdo rje mchu la zlum po'i tshul gyis bzhugs pa'i stag mo kha dog dkar nag /
phyag gnyis kyi g.yas lcags kyu dang /
g.yon zhags pa 'dzin pa /
bden bral du ma he la skyil krung phyed pas bzhugs pa'i ce spyang ma ce spyang gi gdong can sku mdog dmar nag phyag gnyis kyi g.yas dgra sta dang /
g.yon zhags pa 'dzin pa /
rlung du ce spyang gi gdan la tsog pur bzhugs pa'i 'ug pa ma 'ug pa'i gdong can sku mdog dmar ser phyag gnyis kyi g.yas dbyug pa dang /
g.yon zhags pa 'dzin pa /
bzhi ga'ang rang rang gi chibs la gnas pa'i pad nyi'i gdan la bzhugs pa /
shar du rdo rje mkha' 'gro ma'i rgyab tu mkha' 'gro ma dkar mo phyag gnyis kyi rtse mo khar bcug pa /
byang du 'jigs byed mkha' 'gro ma'i rgyab tu mar me ma ser mo spyi bor mar me lta bu'i thal mo sbyar ba /
nub tu ro langs ma'i rgyab tu 'jig byed ma dmar mo snyim pa khrag gis gang ba zhal du gsol ba /
lhor gtum mo'i rgyab tu ka mO dzI nag mo phyag gnyis gtun shing 'dzin pa /
bzhi ga'ang pad nyi ro'i gdan la bzhugs pa /
de nas rdo rje'i phreng ba zlum po'i phyi rol du lha snam zlum po la pad zla'i gdan rnams kyi steng du shar phyogs su puk+ka si dang DA mi DI dang gtum mo rnams sku mdog dkar mo phyag gnyis kyis bdud rtsi'i snod 'dzin pa /
byang du 'jigs byed ma dang khrag ma dang sham rnams sku mdog ser mo phyag gnyis kyis sha lngas gang ba'i thod pa 'dzin pa /
nub tu drag shul ma dang 'bar ma dang me thub ma rnams sku mdog dmar mo phyag gnyis kyis gtor ma'i snod 'dzin pa /
lhor thod pa ma dang rdo rje ma dang bum pa ma rnams sku mdog nag mo phyag gnyis kyis btung @# / /
ba'i snod 'dzin pa /
dbang ldan gyi g.yas su sgeg mo phyag gnyis bsnyems pa'i tshul dang /
g.yon du dri chab ma dri'i snod 'dzin pa /
gnyis ka sku mdog ser mo /
me mtshams kyi g.yas su pi wang ma pi wang bsgreng zhing /
g.yon du me tog ma phyag gnyis kyis me tog 'thor ba /
gnyis ka sku mdog dkar mo /
bden bral gyi g.yas su glu ma kha nas tshig 'byin pa'i phyag rgya dang /
g.yon du bdug pa ma spos dang bcas pa'i spos snod 'dzin pa /
gnyis ka sku mdog nag mo /
rlung gi g.yas su gar ma gar gyi tshul gyis thal mo spyi bor sbyar ba dang /
g.yon du mar me ma mar me dang bcas pa'i mar me'i snod 'dzin pa /
gnyis ka sku mdog dmar mo /
ye shes mkha' 'gro ma la sogs pa'i lha mo sum cu rtsa gsum pa thams cad kyang zhal gcig phyag gnyis spyan gsum ma /
skra grol zhing thod pa lnga'i 'phreng bas brgyan pa'o / /
'jigs byed mkha' 'gro ma ni dbu skra gyen du brdzes pa'o /
seng ge ma la sogs pa ni gos dmar po can no / /
de'i phyi rol gyi sgo dang snam bu rnams la pad zla'i gdan gyi steng du shar sgor khyab 'jug nag po /
byang sgor tshangs pa ser po /
nub sgor dbang phyug dkar po /
lho sgor gdong drug dmar po /
dbang ldan du dbang po ser po /
mer lus ngan ser po /
srin por gshin rje nag po /
rlung du chu lha dkar po /
lha snam rnams la shar du keng rus 'jigs byed /
kha TwAM ga'i srin po /
tshogs kyi dbang phyug /
dril bu'i rna ba can rnams dkar po /
byang du gtum po'i dbang phyug /
'dun sa'i lha rigs kyi dbang phyug dz+haM ka ra 'jigs su rung ba rnams ser po /
nub tu drag po'i 'dod pa ShaN+DI la'i dbang phyug /
DA ma ru'i 'dul byod /
rnga sgra 'jigs byed rnams dmar ba lhor tum bu ra'i dbang phyug /
s+thAr nA dI mche ba gtsigs pa gzhu 'dzin pa rnams nag po /
khyab 'jug sogs nyer bzhi po thams cad kyang zhal gcig phyag bzhi'i g.yas gnyis kha TwAM ga dang rtse gsum /
g.yon gnyis rang gi chung ma la 'khyud pa dang thod pa 'dzin pa /
ral pa nag po'i thor cog can /
thod skam lngas dbu brgyan cing phyag rgya lnga dang ldan pa /
stag gi pags pa'i sham thabs can /
yum rnams kyang zhal gcig phyag gnyis ma /
g.yas kha TwAM ga dang g.yon thod pa 'dzin pas yab la 'khyud pa /
ye shes mkha' 'gro ma la mi bskyod pa /
rdo rje mkha' 'gro sogs bzhi dang /
mkha' 'gro ma sogs bzhi la rnam snang rin 'byung snang mtha' don grub rnams dang /
seng ge ma sogs bzhi la mi bskyod rnam snang rin 'byung snang mtha' rnams dang /
tshangs pa la snang mdzad /
dbang phyug chen po la snang mtha' /
lha gzhan dkar po rnams la rnam snang /
ser po rnams la rim 'byung /
dmar po rnams la snang mtha' /
nag po rnams la mi bskyod pas rgyas btab /
gtso bo'i sa bon hUM dang /
snying po'i sngags oM hUM hAH swAhA /
zhes pa dang /
las sngags oM hUM g+huM g+haH swAhA ro langs ma'i 'o / /
lhag ma @# / /
rnams ni sngar bzhin du shes par bya'o /
! / /
gshin rje'i gshed dgra nag lha bcu gsum gyi dkyil 'khor ni /
tshogs zhing gi skabs su rang gshin rje'i gshed du gsal ba'i zhes sogs dang thun mong ba'i bsrung 'khor nas chos 'byung dkar po zhes sogs nas /
mtshan nyid thams cad dang ldan pa'i dbus su sna tshogs padma dang /
nyi ma'i steng du ma he nag po rab tu khros pa rus pa'i rgyan gyis brgyan pa'i rgyab tu sna tshogs padma dang /
nyi ma la gnas pa'i gshin rje'i gdan la gshin rje'i gshed nag po nag dkar dmar ba'i zhal gsum phyag drug gi dang po gnyis kyis gri gug dang thod pa 'dzin pas shes rab ma la 'khyud pa /
lhag ma g.yas gnyis rdo rje dang ral gri /
g.yon gnyis 'khor lo dang padma /
zhal re re la dmar zhing zlum pa'i spyan gsum gsum dang ldan zhing /
smin ma dang ag tshom dang /
dbu skra dmar ser gyen du 'bar ba /
rdo rje'i rgyan gyis brgyan pa /
sku bong thung zhing gsus pa 'phyang ba /
thod pa skam po lnga lngas dbu la brgyan cing /
mi mgo rlon pa'i do shal mgul par 'phyar ba /
ljags 'gril zhing mche ba 'bar ba gtsigs pa /
klu chen po brgyad kyis brgyan cing /
zhabs g.yas bskums g.yon brkyangs pa'i stabs kyis bzhugs pa /
shar du gti mug gshin rje'i gshed ces sogs lha bcu gnyis thod pa bzhi dang bcas pa 'jigs byed bcu gsum ma dang khyad par med cing /
nye snying dang las sngags gnyis ka'ang oM hrIH Sh+tIH wi kri tA na na hUM hUM phaT phaT swAhA zhes pa'o / /
yang na rje thams cad mkhyen pa tsong kha pa chen pos mdzad pa'i sgrub thabs ji lta ba bzhin du bya'o / /
! / /
rdo rje sgrol ma lha bcu gcig gi dkyil 'khor ni /
tshogs zhing gi skabs su rang nyid rje btsun sgrol mar gsal ba'i zhes sogs nas thun mong ba'i bsrung 'khor chos 'byung gzhal yas khang gi bar sngar bzhin bskyed pa'i dbus su sna tshogs padma 'dab ma brgyad pa'i lte ba dang phyogs bzhir zla ba'i gdan dbus su bcom ldan 'das ma rdo rje sgrol ma sku mdog gser btso ma lta bu sangs rgyas lnga'i cod pan can /
zhal bzhi'i rtsa zhal gser mdog /
g.yas dkar g.yon dmar rgyab sngo ba /
phyag brgyad kyi g.yas pa rnams na rdo rje zhags pa mda' dang dung /
g.yon pa rnams kyis u t+pa la ser po gzhu dang lcags kyu sdigs mdzub mdzad pa /
shar gyi pad zla la me tog sgrol ma dkar mo phyag gnyis kyis me tog gi phreng ba 'dzin pa /
lhor bdug spos sgrol ma nag mo phyag gnyis kyis bdug spos 'dzin pa /
nub tu mar me'i sgrol ma ser mo phyag gnyis kyis mar me 'dzin pa /
byang du dri'i sgrol ma dmar mo phyag gnyis kyis dri chab gyi dung phor 'dzin pa /
mtshams kyi 'dab ma rnams la snang mdzad la sogs pa'i mdog can gyi 'khor lo rdo rje padma ral gris mtshan pa /
shar sgor rdo rje lcags kyu ma dkar mo lcags kyu 'dzin pa /
lho sgor rdo rje @# / /
zhags pa ma ser mo zhags pa 'dzin pa /
nub sgor rdo rje lcags sgrog ma dmar mo lcags sgrog 'dzin pa /
byang sgor rdo rje dril bu ma ljang gu rdo rje dril bu 'dzin pa /
me la sogs pa'i mtshams bzhi spyan sogs rnam par dag pa'i byang chub sems kyis gang ba'i bum pa dang /
ri rab dang /
me'i thab dang /
rgyal mtshan gyis mtshan pa /
steng du gtsug tor rnam par rgyal ma dkar mo 'khor lo 'dzin pa /
'og tu gnod mdzes ma sngon mo klu'i zhags pa 'dzin pa /
lha mo drug po 'di rnams g.yon pa sdigs mdzub mdzad cing pad nyi'i gdan la bzhugs pa /
bcu po thams cad zhal gcig phyag gnyis ma /
gtso 'khor thams cad gser gyi rna cha sogs rin po che'i rgyan gyis brgyan cing /
gos sna tshogs kyi na bza' can /
'od dmar po 'bar ba'i dbus na rdo rje'i skyil krung gis bzhugs pa /
rdo rje sgrol ma'i rigs bdag rin 'byung dang /
me tog sgrol ma sogs bzhi dang| lcags kyu ma sogs bzhi la rim bzhin rnam snang /
mi bskyod pa /
snang mtha' /
don grub rnams dang /
gtsug tor rnam rgyal la rin 'byung /
gnod mdzes ma la mi bskyod pas rgyas btab /
rje btsun ma'i sa bon taM dang /
oM tA re tut+tA re tu re sAhA /
zhes pa ni snying po las sngags gnyis ka yin zhing /
lhag ma rnams ni sngar bzhin no / /
! / /
'od zer can lha nyer lnga ma'i dkyil 'khor ni /
tshogs zhing gi skabs su rang nyid skad cig gis 'od zer can mar gsal ba zhes sogs dang /
thun mong ba'i bsrung 'khor chos 'byung gzhal yas khang dang bcas pa sngar bzhin bskyed pa'i nang du mchod rten gyi phug gi dkyil 'khor gyi dbus su padma dang nyi ma'i gdan la bcom ldan 'das ma 'od zer can ma sku mdog ser mo rtsa zhal ser po g.yas zhal dkar po g.yon phag zhal khros shing ljags 'gril ba /
rin po che'i rgyan gyis brgyan cing dbu la mchod rten dang me tog gi phreng bas mdzes pa phyag drug gi g.yas pa gsum na mda' dang rdo rje khab /
g.yon pa gsum na gzhu dang skud pa mya ngan med pa'i shing gi yal ga me tog dang bcas pa 'dzin pa /
stod g.yogs dang smad g.yogs sngon po rnam par bkra ba can /
gser mdog lta bu'i phag pa'i gdan la bzhugs shing /
rang gi mdog can gyi phag pas yongs su bskor ba /
shar du ar+k+kam si sku mdog dmar mo zhal gcig phyag gnyis kyis khab dang skud pa 'dzin pa /
lhor mar+k+kam si sku mdog gser mdog zhal gcig phyag gnyis kyis khab skud dang mya ngan med pa'i yal ga 'dzin pa /
nub tu aM ta ra d+hA na ma si sku mdog gser mdog zhal gcig phyag gnyis kyis mya ngan med pa'i yal ga dang sdigs mdzub dang bcas pa'i zhags pa 'dzin pa /
byang du te dzom si sku mdog dmar mo zhal gcig phyag gnyis kyis mda' gi zhu 'dzin pa /
me la sogs pa'i mtshams bzhir u da ya ma si dang gul ma ma si dang ba na ma si @# / /
dang tsI ba ra ma si rnams ar+k+ka ma si la sogs pa'i sku mdog phyag mtshan bzhin no / /
rim pa gnyis pa'i shar gyi snam bu la mahA tsI be ra ma si dang /
pa ra ha mu khi ni gnyis sku mdog nag mo mche ba gtsigs shing 'jigs su rung ba phyag gnyis kyis lcags kyu dang zhags pa 'dzin pa /
lho'i snam bu la ba dA kra ma si dang ba rA li gnyis sku mdog ser mo zhal gcig phyag gnyis kyis mya ngan med pa'i yal ga dang rdo rje 'dzin pa /
nub kyi snam bu la pa rA kra ma si dang pa rA li gnyis sku mdog dmar mo zhal gcig phyag gnyis kyis mda' gzhu 'dzin pa /
byang gi snam bu la urma ma si dang wa rA li gnyis sku mdog ljang gu zhal gcig phyag gnyis kyis khab dang skud pa 'dzin pa /
mer batA li sku mdog dmar mo zhal gcig phyag gnyis kyis khab dang skud pa 'dzin pa /
bden bral du ba rA li sku mdog ser mo zhal gcig phyag gnyis kyis khab skud dang mya ngan med pa'i me tog gi chun po 'dzin pa /
rlung du ba rA li sku mdog dkar mo zhal gcig phyag gnyis kyis mya ngan med pa'i yal ga dang zhags pa 'dzin pa /
dbang ldan du ba rA ha mu khi sku mdog dmar mo zhal gcig phyag gnyis kyis mda' gzhu 'dzin pa /
shar sgor A lo sku mdog dkar mo zhal gcig phyag gnyis kyis lcags kyu 'dzin pa /
lho sgor tA lo sku mdog ser mo zhal gcig phyag gnyis kyis zhags pa 'dzin pa /
nub sgor kA lo sku mdog dmar mo zhal gcig phyag gnyis kyis lcags sgrog 'dzin pa /
byang sgor sats+tsha lo saM mU rti sku mdog ljang ku zhal gcig phyag gnyis kyis dril bu 'dzin pa /
sgo ma bzhi pad nyi'i gdan la g.yas brkyangs g.yon bskums dang /
gzhan nyi shu po pad zla'i gdan la g.yas bskums g.yon brkyangs kyis bzhugs pa /
thams cad kyang phag zhal can /
spyan gsum gsum dang ldan zhing /
rin po che'i rgyan sna tshogs pas brgyan pa /
mchod rten gyis dbu la /
spras shing /
stod g.yogs dang smad g.yogs sngon po can /
lang tsho dar la bab pa gser gyi mdog can gyi phag la chibs shing /
phag ser pos bskor ba /
gtso mo'i rigs bdag rnam snang /
shar dang shar lho pa rnams la mi bskyod pa /
lho dang lho nub pa rnams la rin 'byung /
nub dang nub byang pa rnams la 'od dpag med /
byang dang byang shar pa rnams la don grub kyis rgyas btab /
gtso mo'i sa bon maM dang oM mA rI tsyai swAhA zhes pa snying po dang /
oM mA rI tsyai hUM sarba big+hAn uta sA da ya hUM phaT /
ces pa ni las sngags so / /
lhag ma rnams ni sngar bzhin no / /
! / /
grwa lnga lha bcu gsum ma'i dkyil 'khor ni /
tshogs zhing gi skabs su rang nyid skad cig gis so sor 'brang mar gsal ba'i zhes sogs dang /
thun mong ba'i bsrung 'khor phyi nang du ri rab kyi steng rin po che sna tshogs las grub pa'i gzhal yas khang gru bzhi sgo bzhi pa la sogs pa mtshan nyid thams cad dang ldan pa'i nang du sna @# / /
tshogs rdo rje'i lte bar sna tshogs padma dang zla ba'i gdan la bcom ldan 'das ma so sor 'brang ma chen mo sku mdog ser mo zhal bzhi phyag bcu gnyis ma /
zhal ser po g.yas dkar g.yon dmar rgyab sngo ba| phyag g.yas pa rnams kyis rin po che'i patra /
'khor lo /
rdo rje /
mda' dang /
ral gri /
mchog sbyin /
g.yon pa rnams kyis rdo rje /
zhags pa /
rtse gsum /
gzhu dang /
dgra sta /
dung 'dzin pa /
dbu la mchod rten gyis brgyan cing| 'od dmar pos bskor ba'i dbus na rdo rje'i skyil mo krung gis bzhugs pa /
shar du pad zla'i gdan la stong chen rab 'joms sku mdog dkar mo zhal bzhi phyag bcu ma /
rtsa zhal dkar po /
g.yas sngo /
g.yon ljang /
rgyab ser ba /
phyag g.yas pa rnams na padmar gnas pa'i 'khor lo rtsibs brgyad pa /
mchog sbyin lcags kyu mda' dang ral gri /
g.yon pa rnams kyis rdo rje dang sdigs mdzub zhags pa gzhu dang /
dgra sta 'dzin pa /
zla ba'i 'od kyi rgyab yol can /
rol pa'i stabs kyis bzhugs pa /
lhor pad nyi'i gdan la gsang sngags rjes 'dzin sku mdog nag mo nag dkar dmar ba'i zhal gsum phyag bcu gnyis ma /
dang po gnyis kyis chos 'chad /
de'i 'og ma gnyis kyis ting nge 'dzin gyi phyag rgya mdzad pa /
g.yas lhag ma rnams kyis rdo rje mda' dang mchog sbyin mi 'jigs pa'i phyag rgya /
g.yon lhag ma rnams kyis sdigs mdzub dang bcas pa'i zhags pa gzhu dang rin chen pa tra /
padmas mtshan pa'i bum pa 'dzin pa /
rdo rje'i skyil krung gis bzhugs pa /
nub tu sna tshogs pad nyi'i gdan la bsil ba'i tshal chen mo sku mdog dmar mo dmar dkar nag ba'i zhal gsum phyag brgyad ma g.yas pa rnams kyis padma dang bcas pa'i skyabs sbyin mda' dang /
rdo rje ral gri /
g.yon pa rnams kyis sdigs mdzub dang bcas pa'i zhags pa /
gzhu dang /
rin chen rgyal mtshan /
snying gar gnas pa'i po ti 'dzin zhing /
skyil krung phyed pa'i stabs kyis bzhugs pa /
byang du sna tshogs pad zla'i gdan la rma bya chen mo sku mdog ljang gu ljang nag dkar ba'i zhal gsum phyag brgyad kyi g.yas pa rnams na rma bya'i mjug sgro /
mda' dang mchog sbyin ral gri /
g.yon pa rnams na lhung bzed la gnas pa'i dge slong /
gzhu dang /
pad gnas bum pa rin chen 'bar ba 'bab pa /
sna tshogs rdo rjes mtshan pa'i rgyal mtshan 'dzin pa /
zla ba'i 'od can sems dpa'i skyil krung gis bzhugs pa /
rim pa gnyis pa'i me mtshams su kA li sku mdog nag mo phyag gnyis kyis dud 'dzin pa /
bden bral du dus mtshan ma sku mdog ser mo phyag gnyis kyis rdo rjes mtshan pa'i rgyal mtshan 'dzin pa /
rlung du rna ba ma nag mo sku mdog dmar mo phyag gnyis kyis dgra sta 'dzin pa /
dbang ldan du gau ri sku mdog dkar mo phyag gnyis kyis rtse gsum 'dzin pa /
bzhi ga'ang zhal gcig phyag gnyis ma /
lha mo dgu po thams cad kyang gos dang rin po che'i rgyan dang cod pan can /
zhal re re la @# / /
spyan gsum gsum dang ldan pa'o / /
shar sgor lcags kyu ma dkar mo lcags kyu 'dzin pa /
lho sgor zhags pa ma ser mo zhags pa 'dzin pa /
nub sgor lcags sgrog ma dmar mo lcags sgrog 'dzin pa /
byang sgor dril bu ma ljang gu dril bu 'dzin pa /
bzhi ga'ang dar gyi na bza' dang rin po che sna tshogs pa'i rgyan can /
sna tshogs pad nyi'i gdan la g.yas brkyangs g.yon bskums kyis bzhugs pa /
rigs bdag ni gtso mo lnga la rim bzhin rin 'byung /
rnam snang /
mi bskyod pa /
snang mtha' /
don grub /
mtshams ma rnams la mi bskyod pa /
rin 'byung /
snang mtha' /
rnam snang /
sgo ma rnams la rnam snang /
rin 'byung /
snang mtha' /
don grub rnams kyis rgyas btab /
gtso mo'i sa bon braM mo /
oM ma Ni d+ha ri badzre Ni mahA pra ti sa ra hUM hUM phaT phaT swAhA zhes bya ba snying po'o / /
las sngags kyang 'di nyid do / /
lhag ma ni sngar bzhin no / /
! / /
rdor dbyings lha nga gsum gyi dkyil 'khor ni /
tshogs zhing gi skabs su rang nyid skad cig gis rnam par snang mdzad du gsal ba zhes sogs dang /
thun mong ba'i bsrung 'khor gyi nang du gling dang gling phran rgya mtsho dang ri bdun la sogs pas bskor ba'i ri rab kyi steng du sna tshogs padma la gnas pa'i sna tshogs rdo rje'i lte bar rin po che sna tshogs las grub pa'i gzhal yas khang glu bzhi sgo bzhi la sogs pa mtshan nyid thams cad dang ldan pa'i dbus le'u tshe dgu dang ldan pa'i lte bar seng ge /
shar du glang chen /
lhor rta mchog /
nub tu rma bya /
byang du mkha' lding rnams kyis bteg pa'i rin po che'i khri sogs lha'i gnas thams cad du sna tshogs padma dang zla ba'i gdan re re /
dbus kyi gdan la bcom ldan 'das rnam par snang mdzad rdo rje dbyings sku mdog dkar po mdun nas g.yas bskor gyis dkar ser dmar dang ljang ba'i zhal bzhi re re la'ang padma rgyas 'dra'i spyan gsum gsum mnga' ba /
phyag brgyad kyi dang po gnyis kyis rdo rje dang bcas pa'i byang chub mchog gi phyag rgya mdzad pa /
de'i 'og ma gnyis kyis ting nge 'dzin gyi phyag rgya /
lhag ma g.yas gnyis bgrang phreng dang mda' /
g.yon gnyis 'khor lo dang gzhu 'dzin pa'am /
sku mdog dkar po zhal gcig phyag gnyis kyis rdo rje dang bcas pa'i byang chub mchog gi phyag rgya can du byed pa gdam nga can du gsungs so / /
dbu skra nag po'i thor cog can /
snang mdzad sogs sangs rgyas lnga'i cod pan 'chang ba /
rin po che'i dbu rgyan sogs rin po che'i rgyan brgyad kyis brgyan cing /
lha rdzas kyi na bza' can /
rdo rje'i skyil mo krung gis bzhugs shing /
nyi ma'i 'od kyi rgyab yol mnga' ba /
de'i shar gyi 'dab ma la sems ma rdo rje ma sngon mo zhal gcig phyag gnyis kyi g.yas rdo rje rtse lnga pa dmar po dang /
g.yon sdigs mdzub zhags pa 'dzin pa /
lhor rin chen sems ma ser mo zhal gcig phyag gnyis kyi g.yas rin chen 'dzin zhing /
g.yon sdigs mdzub mdzad pa /
nub tu chos kyi sems ma @# / /
dmar mo zhal gcig phyag gnyis kyi g.yas rdo rjes mtshan pa'i padma dang /
g.yon padma 'dzin pa /
byang du las kyi sems ma ljang gu zhal gcig phyag gnyis kyi g.yas sna tshogs rdo rje /
g.yon sdigs mdzub mdzad pa /
bzhi ga'ang rin po che'i rgyan dang dar gyi na bza' can /
sems dpa'i skyil krung gis bzhugs pa /
shar gyi padma'i lte bar mi bskyod pa sngon po zhal gcig phyag gnyis kyi g.yas rdo rje dang bcas pa'i sa gnon /
g.yon mnyam gzhag mdzad pa /
rdo rje'i skyil mo krung gis bzhugs pa /
de'i shar gyi 'dab ma la rdo rje sems dpa' dkar po zhal gcig phyag gnyis kyis rdo rje dang dril bu 'dzin pa /
lhor rdo rje rgyal po gser mdog zhal gcig phyag gnyis kyis lcags kyu dang zhags pa 'dzin pa /
byang du rdo rje chags pa dmar po zhal gcig phyag gnyis kyis mda' gzhu 'dzin pa /
nub tu rdo rje legs pa ljang gu zhal gcig phyag gnyis kyis rdo rje dang bcas pa'i legs so sbyin pa /
lho'i padma'i lte bar rin 'byung ser po zhal gcig phyag gnyis kyis rin po che dang bcas pa'i mchog sbyin dang /
g.yon mnyam gzhag mdzad pa /
rdo rje'i skyil krung gis bzhugs pa /
de'i shar gyi 'dab mar rdo rje rin chen ser po zhal gcig phyag gnyis kyi g.yas rin chen dpral bar 'dzin zhing /
g.yon dril bu dkur brten pa /
lhor rdo rje gzi brjid sku mdog dmar po zhal gcig phyag gnyis kyis nyi ma 'dzin pa /
byang du rdo rje rgyal mtshan ljang gu zhal gcig phyag gnyis kyis nor bu'i rgyal mtshan 'dzin pa /
nub tu rdo rje bzhad pa dkar po zhal gcig phyag gnyis kyis so'i 'phreng ba dang ldan pa'i rdo rje 'dzin pa /
nub kyi padma'i lte bar snang ba mtha' yas dmar po zhal gcig phyag gnyis ting nge 'dzin gyi phyag rgyas padma 'dzin pa rdo rje'i skyil krung gis bzhugs pa /
de'i shar gyi 'dab mar rdo rje chos dmar skya zhal gcig phyag gnyis kyi g.yon padma'i yu ba 'dzin zhing g.yas pas kha 'byed pa /
lhor rdo rje rnon po sngon po zhal gcig phyag gnyis kyis ral gri dang po ti 'dzin pa /
byang du rdo rje rgyu gser mdog zhal gcig phyag gnyis kyi g.yon 'khor lo rtsibs brgyad pa 'dzin zhing /
g.yas pa'i gung mos bskor ba /
nub tu rdo rje smra ba dmar po zhal gcig phyag gnyis kyis chos kyi dung dang rdo rje'i lce 'dzin pa /
byang gi padma'i lte bar don grub ljang gu zhal gcig phyag gnyis kyi g.yas rdo rje dang bcas pa'i skyabs sbyin dang /
g.yon mnyam gzhag mdzad pa /
rdo rje'i skyil krung gis bzhugs pa /
de'i shar gyi pad 'dab la rdo rje las ljang gu zhal gcig phyag gnyis kyi g.yas sna tshogs rdo rje dang g.yon des yu ba byas pa'i dril bu dkur brten pa /
lhor rdo rje bsrung pa ser po zhal gcig phyag gnyis kyis rdo rje'i go cha 'dzin pa /
byang du rdo rje gnod sbyin nag po zhal gcig phyag gnyis kyis mche ba zhal gyi grwar 'dzin pa /
nub tu rdo rje khu tshur ser po zhal gcig phyag gnyis kyi khu tshur gyis @# / /
rdo rje bsnams pa /
grwa bzhir shar lhor sgeg mo dkar mo zhal gcig phyag gnyis kyis rdo rje re re dkur brten pa /
lho nub tu phreng ba ma ser mo zhal gcig phyag gnyis kyi rin po che'i phreng ba 'dzin pa /
nub byang du glu ma dmar mo zhal gcig phyag gnyis kyis pi wang bsgreng ba /
byang shar du gar ma ljang gu zhal gcig phyag gnyis kyis rdo rje rtse gsum pa gnyis bzung nas gar byed pa /
de'i phyi rol gyi lha snam la shar du byams pa /
mthong ba don yod /
ngan song kun 'dren /
mya ngan dang mun pa nges par 'joms pa'i blo gros bzhi mi bskyod pa lta bu /
lhor spos kyi glang po /
dpa' bar 'gro ba /
nam mkha' mdzod /
ye shes tog bzhi rin 'byung lta bu /
nub tu 'od dpag med /
bla 'od /
bzang skyong /
dra ba can gyi 'od bzhi snang mtha' lta bu /
byang du rdo rje snying po /
blo gros mi zad pa /
spobs pa brtsegs pa /
kun tu bzang po bzhi don grub lta bu /
yang na lha snam la bskal bzang gi sems dpa' stong du bzhis ma tshang ba 'god pa rgyas pa'o / /
de'i phyi rol gyi shar lhor bdug pa ma dkar mo spos snod 'dzin pa /
lho nub tu me tog ma ser mo me tog gi phreng ba 'dzin pa /
nub byang du mar me ma dkar dmar mar me 'dzin pa /
byang shar du dri chab ma ljang gu dri'i dung phor 'dzin pa /
de bzhin gshegs pa lnga ga'ang rin po che'i rgyan thams cad kyis brgyan cing /
dbu skra ral pa'i thor cog can /
lha rdzas kyi na bza' gsol ba /
shar sgor rdo rje lcags kyu dkar po lcags kyu 'dzin pa /
lho sgor rdo rje zhags pa ser po zhags pa 'dzin pa /
nub sgor rdo rje lcags sgrog dmar po lcags sgrog 'dzin pa /
byang sgor rdo rje 'bebs pa ljang gu dril bu 'dzin pa /
gtso bo ma gtogs thams cad zhal gcig phyag gnyis pa /
rdo rje sems dpa' sogs bcu drug po ma yin pa'i 'khor thams cad gtso bo la mngon du phyogs shing /
sems dpa' bcu drug po rang rang gi de bzhin gshegs pa la mngon du phyogs pa /
'khor thams cad kyang rin po che'i rgyan dang dar gyi na bza' can /
sems dpa'i skyil krung gis bzhugs pa /
gtso bo la rnam snang dang /
gzhan rnams la rdzogs phreng nas ji ltar bshad pa bzhin rang rang gi rigs kyi bdag pos rgyas gdab cing /
gtso bo'i sa bon AH dang /
oM sarba ta thA ga ta mahA yo gi shwa ra hUM zhes pa snying po dang /
oM badzra yak+ShA hUM zhes pa las sngags so / /
lhag ma gzhan rnams ni sngar bzhin no / /
! / /
rnam snang sgyu dra'am 'jam rdor lha zhe gsum gyi dkyil 'khor ni /
chos 'byung bskyed pa'i bar 'jam rdor lha bcu dgu ma ji bzhin dang /
de nas rtse mo phra ba thur du zug pa'i nang du 'byung bzhi ri rab dang bcas pa'i steng du mchod rten dkar po 'od zer 'phro ba'i bum pa'i nang du sna tshogs padma'i lte bar sna tshogs rdo rje'i steng du rin po che sna tshogs las grub pa'i gzhal yas khang gru bzhi sgo bzhi la sogs pa'i mtshan nyid thams cad dang ldan pa'i nang gi lte ba le'u tshe dgu'i dbus su seng ge /
shar du @# / /
glang chen /
lhor rta mchog /
nub tu rma bya /
byang du mkha' lding gis bteg pa'i khri rnams kyi steng du sna tshogs padma dang nyi ma'i gdan /
mtshams kyi le'u tshe bzhi dang gzhal yas khang bar ma'i phyogs mtshams dang /
gzhal yas khang phyi ma'i phyogs bzhir zla ba'i gdan gsum gsum /
phyi rol gyi phyogs mtshams rnams su nyi ma'i gdan re re /
dbus kyi gdan la bcom ldan 'das rnam par snang mdzad kyi rang bzhin 'jam pa'i rdo rje sku mdog gser btso ma lta bu ser sngo dkar ba'i zhal gsum re re'ang padma'i 'dab ma rgyas 'dra'i spyan gsum gsum dang ldan zhing yid du 'ong ba /
me tog sna tshogs pas mdzes pa'i gtsug phud gsum gyis brgyan pa /
phyag drug gi dang po gnyis kyis ral gri dang sher phyin gyi po ti 'dzin pas rang 'dra'i yum rdo rje dbyings kyi dbang phyug ma la 'khyud cing snyoms par 'jug pa /
lhag ma g.yas gnyis mchog sbyin dang mda' /
g.yon gnyis chu skyes sngon po dang zhu 'dzin pa /
'od kyi dkyil 'khor 'bar ba'i dbus na sems dpa'i skyil mo krung gis bzhugs pa /
shar du mi bskyod pa sngon po sngo dkar dmar ba'i zhal gsum phyag brgyad kyi g.yas dang pos rdo rje thugs kar 'dzin zhing /
g.yon dang pos dril bu dkur brten pa /
lhag ma g.yas kyis ral gri lcags kyu mda' /
g.yon gyis yum gyi nu ma zhags pa gzhu 'dzin zhing 'gying ba'i tshul gyis bzhugs pa /
lhor rin 'byung ser po ser nag dkar ba'i zhal gsum phyag drug gi dang po gnyis kyis mnyam gzhag gi phyag rgya mdzad cing /
lhag ma g.yas gnyis rin chen ral gri /
g.yon gnyis yum gyi nu ma rdo rje 'dzin zhing sems dpa'i skyil krung gis bzhugs pa /
nub tu 'od dpag med dkar po dkar sngo dmar ba'i zhal gsum phyag drug gi g.yon dang pos padma'i yu ba 'dzin zhing g.yas dang pos kha 'byed pa /
lhag ma g.yas gnyis bgrang phreng rdo rje| g.yon gnyis yum gyi nu ma spyi blugs 'dzin zhing sems dpa'i skyil krung gis bzhugs pa /
byang du don grub dmar po dmar sngo dkar ba'i zhal gsum phyag drug gi dang po gnyis kyis ting nge 'dzin gyi phyag rgya mdzad cing /
lhag ma g.yas gnyis ral gri rdo rje /
g.yon gnyis yum gyi nu ma lcags kyu 'dzin zhing sems dpa'i skyil krung gis bzhugs pa /
dbang ldan du spyan ma ser mo ser sngo dkar ba'i zhal gsum phyag brgyad kyi g.yas mchog sbyin skyabs sbyin rdo rje mda' /
g.yon sdigs mdzub zhags pa rin chen snye ma bgrang phreng gzhu 'dzin pa /
mer ma ma ki sngon mo sngo dkar dmar ba'i zhal gsum phyag drug gi g.yas mi 'jigs phyag rgya rdo rje mda' /
g.yon sdigs mdzub zhags pa gzhu 'dzin pa /
bden dral du gos dkar po dkar mo dkar sngo dmar ba'i zhal gsum phyag drug gi g.yas mi 'jigs phyag rgya rdo rje mda' /
g.yon padma 'grang phreng gzhu 'dzin pa /
rlung du sgrol ma ljang gu ljang sngo dkar ba'i zhal @# / /
gsum phyag drug gi g.yas mi 'jigs phyag rgya rdo rje mda' /
g.yon sdigs mdzub ut+pal gzhu 'dzin pa /
spyan ma sogs gsum sems dpa'i skyil krung dang /
gos dkar mo 'gying ba'i tshul gyis bzhugs pa| rim pa gnyis pa'i shar du sems ma rdo rje ma mi bskyod pa lta bu /
lhor rin chen rdo rje ma rin 'byung lta bu /
nub tu chos kyi rdo rje ma snang mtha' lta bu /
byang du las kyi rdo rje ma don grub lta bu /
'on kyang nu ma 'dzin pa'i tshab la sems ma /
rin chen las kyi rdo rje ma rnams kyis sdigs mdzub dang /
chos kyi rdo rje mas zhags pa 'dzin par bsgyur /
dbang ldan du tsun+da zla ba'i mdog can dkar sngo ser ba'i zhal gsum phyag nyi shu rtsa drug gi dang po gnyis kyis snying gar rtsa ba'i phyag rgya 'ching zhing /
lhag ma g.yas rnams kyis skyabs sbyin /
ral gri /
rin chen 'phreng ba /
bi dza pU ra /
mda' dang dgra sta /
mdung thung /
tho ba /
lcags kyu /
rdo rje /
ba dan rtse gsum /
bgrang 'phreng /
g.yon pa rnams kyis yid bzhin nor bu'i rgyal mtshan /
padma /
spyi blugs /
zhags pa /
gzhu dang shak+ti /
'khor lo /
ral gri /
sdigs mdzub bum pa /
b+hi d+hi pA la /
sher phyin gyi po ti 'dzin pa /
mer rin chen skar mda' ma ser mo ser sngo dkar ba'i zhal gsum phyag drug gi dang po gnyis kyis rin chen kha sbyor snying gar 'dzin zhing /
lhag ma g.yas gnyis skyabs sbyin dang mda' /
g.yon gnyis sdigs mdzub dang gzhu 'dzin pa /
bden bral du khro gnyer can dkar mo dkar sngo dmar ba'i zhal gsum phyag drug gi g.yas rdo rje dbyug pa mda' /
g.yon sdigs mdzub spyi blugs gzhu 'dzin pa /
rlung du rdo rje lcags sgrog ma ljang gu ljang nag dkar ba'i zhal gsum phyag drug gi g.yas rdo rje dang lcags sgrog mda' /
g.yon sdigs mdzub zhags pa gzhu 'dzin pa /
lha mo bcu gnyis po thams cad kyang 'od dmar po 'bar ba'i dbus na rol pa'i stabs kyis bzhugs pa /
rim pa gsum pa'i dkyil 'khor gyi shar gyi snam bu la byams pa gser gyi mdog can ser sngo dkar ba'i zhal gsum phyag drug gi dang po gnyis kyis chos 'chad kyi phyag rgya /
lhag ma g.yas gnyis mchog sbyin dang mda' /
g.yon gnyis klu shing gi yal ga me tog dang bcas pa dang gzhu 'dzin pa /
'jam dpal ni gtso bo bzhin la yum med pa'o / /
spos kyi glang po ljang gu ljang nag dkar ba'i zhal gsum phyag drug gi dang po gnyis kyis mchog sbyin dang bum par gnas pa'i glang po che'i sna 'dzin pa /
ye shes tog ser po ser sngo dkar ba'i zhal gsum phyag drug gi dang po gnyis kyis mchog sbyin dang nor bu'i rgyal mtshan 'dzin pa /
lho'i snam bu'i g.yas su bzang skyong dmar po dmar sngo dkar ba'i zhal gsum phyag drug gi dang po gnyis kyis mchog sbyin dang rin chen 'dzin pa /
blo gros rgya mtsho dkar po dkar sngo dmar ba'i zhal gsum phyag drug gi dang po gnyis kyi sor mo thams cad brkyangs pas chu rlabs kyi tshul byed pa /
g.yon du blo @# / /
gros mi zad pa ser po ser sngo dkar ba'i zhal gsum phyag drug gi dang po gnyis kyis mchog sbyin dang khu tshur snying gar bzhag pa /
spobs pa brtsegs pa ljang gu ljang nag dkar ba'i zhal gsum phyag drug gi dang po gnyis kyis se gol tog cing /
khu tshur mkhal khung du bzhag pa /
nub kyi snam bu'i g.yas su mthu chen thob dkar po dkar sngo dmar ba'i zhal gsum phyag drug gi dang po gnyis kyis mchog sbyin dang bag tsam kha bye ba'i pad dkar 'dzin pa /
ngan song kun 'dren dkar po dkar sngo dmar ba'i zhal gsum phyag drug gi dang po gnyis kyis sdig pa sprug pa'i phyag rgya mdzad pa /
g.yon du mya ngan dang mun pa thams cad des par 'joms pa'i blo gros ser po ser sngo dkar ba'i zhal gsum phyag drug gi dang po gnyis kyis kha sbyar brdab pa'i tshul mdzad pa /
dra ba can gyi 'od dmar po dmar sngo dkar ba'i zhal gsum phyag drug gi dang po gnyis kyis mchog sbyin dang ut+pal la gnas pa'i nyi dkyil 'dzin pa /
byang gi snam bu'i g.yas su zla 'od dkar po dkar sngo dmar ba'i zhal gsum phyag drug gi dang po gnyis kyis mchog sbyin dang ut+pal la gnas pa'i zla dkyil 'dzin pa /
'od dpag med dmar po dmar sngo dkar ba'i zhal gsum phyag drug gi dang po gnyis kyis dbang bskur ba'i bum pa 'dzin pa /
nam mkha'i mdzod gser mdog ser sngo dmar ba'i zhal gsum phyag drug gi dang po gnyis kyis nam mkha' la bskor ba dang khu tshur dkur brten pa /
sgrib pa rnam sel sngon po sngo dkar dmar ba'i zhal gsum phyag drug gi dang po gnyis kyis mtheb mdzub sbyar te dri ba'i tshul dang sa la reg pa /
spos kyi glang po nas sgrib pa rnam sel gyi bar sems dpa' thams cad spyan gsum gsum dang ldan pa /
phyag bar ba gnyis mnyam gzhag dang tha ma gnyis kyis mda' gzhu 'dzin pa /
rin po che'i rgyan dang dar gyi na bza' can /
sgeg pa'i nyams can 'dzum bag dang bcas pa /
ral pa'i thor tshugs kyis mdzes pa /
'od rab tu 'bar ba'i dbus na sems dpa'i skyil mo krung gis bzhugs pa /
shar sgor ma he'i steng du gshin rje mthar byed nag po zhal drug phyag drug zhabs drug pa phyag g.yas pa rnams na ral gri rdo rje mda' /
g.yon pa rnams ni sdigs mdzub dang bcas pa'i zhags pa /
lha mo'i nu ma gzhu 'dzin cing /
g.yas brkyangs kyis bzhugs pa /
zhal mdog zhal khra dang gad med can las /
'dir ni zhal thams cad nag po'o / /
de'i g.yas su rig ma ljang gu zhal gcig phyag gnyis ma g.yas ut+pal la sngon po 'dzin zhing g.yon pas yab kyi mgul nas 'khyud pa /
g.yon du rig ma dkar mo zhal gcig phyag gnyis ma g.yas pas padma dkar po 'dzin zhing g.yon pas yab kyi mgul nas 'khyud pa /
lho skor gzhan gyis mi thub pa ser po ser nag dkar ba'i zhal gsum phyag drug gi g.yas rdo rje dbyug tho mda' /
g.yon sdigs mdzub dang @# / /
bcas pa'i zhags pa lha mo'i nu ma gzhu 'dzin pa /
nub sgor rta mgrin dmar po dmar sngo dkar ba'i zhal gsum phyag drug gi g.yas rdo rje'i dbyug ba kA na ya dang mda' /
g.yon sdigs mdzub dang bcas pa'i zhags pa lha mo'i nu ma gzhu 'dzin pa /
byang sgor bdud rtsi 'khyil ba sngon po sngo ser dmar ba'i zhal gsum phyag drug gi g.yas ral gri dgra sta mda' /
g.yon sdigs mdzub dang bcas pa'i zhags pa lha mo'i nu ma gzhu 'dzin pa /
rkang pas bgegs mnan pa /
dbang ldan du rin po che'i ri bo'i steng du mi g.yo ba sngon po sngo ser dmar ba'i zhal gsum phyag drug gi g.yas ral gri zhags pa mda' /
g.yon rta mgrin dang 'dra /
mer 'dod pa'i rgyal po sngon po sngo ser dmar ba'i zhal gsum phyag drug gi dang po gnyis kyis rang gi phyag rgya 'ching zhing lhag ma g.yas gnyis rdo rje dang mda' /
g.yon gnyis lha mo'i nu ma gzhu 'dzin pa /
bden bral du dbyug sngon can sngon po sngo ser dmar ba'i zhal gsum phyag drug gi g.yas rdo rje dbyug pa mda' /
g.yon rta mgrin bzhin /
rlung du stobs po che sngon po sngo ser dmar ba'i zhal gsum phyag brgyad kyi g.yas rdo rje dbyug pa ral gri mda' /
g.yon sdigs mdzub dang bcas pa'i zhags pa lha mo'i nu ma thog gzhu 'dzin pa /
steng du gnod mdzes rgyal po sngon po sngo ser dmar ba'i zhal gsum phyag drug gi dang po gnyis kyis hUM mdzad kyi phyag rgya 'ching zhing lhag ma g.yas gnyis ral gri mda' /
g.yon gnyis lha mo'i nu ma gzhu 'dzin pa /
'og tu rdo rjes 'og sngon mo sngo ser dmar ba'i zhal gsum phyag drug gi g.yas rdo rje lcags kyu mda' /
g.yon lha mo'i nu ma zhags pa dang bcas pa'i rdo rje rtse gcig pa dang gzhu 'dzin pa /
khro bo bcu po thams cad kyang mche ba gtsigs shing smin ma dang sma ra dang dbu skra dmar ser gyen du 'bar ba /
zhal re re'ang dmar la zlum pa'i spyan gsum gsum dang ldan zhing /
mi mgo skam rlon dang klu chen po brgyad kyis brgyan pa /
stag gi pags pa'i sham thabs can /
gshin rje'i gshed ma gtogs gzhan rnams g.yas brkyangs kyi stabs kyis bzhugs pa /
'jam pa'i rdo rje la rdo rje sems dpa' dang /
gzhan rnams la rdzogs phreng nas ji ltar bshad pa bzhin rang rang gi rigs kyi bdag pos rgyas btab /
gtso bo'i sa bon muH dang oM AH zhes pa snying po dang /
oM a mr-i ta kuN+Da li bi g+ha an+ta ka hUM zhes pa las sngags so /
lhag ma ni sngar bzhin no / /
! / /
gnyis brgya bcu dgu 'am nyer gcig gi bdag nyid can gyi chos dbyings gsung dbang gi dkyil 'khor ni /
tshogs zhing gi skabs su rang nyid skad cig gis 'jam pa'i dbyangs chos dbyings gsung gi dbang phyug tu gsal ba'i zhes sogs dang /
thun mong ba'i bsrung 'khor gyi nang du sna tshogs padma dang nyi ma la gnas pa'i sna tshogs rdo rje'i lte ba zlum po'i steng du rin po che sna tshogs las@# / /
grub pa'i rdo rje las kyi dkyil 'khor zlum po sgo bzhi pa /
de'i phyed kyi nang du chos kyi dkyil 'khor gnyis ka sngo ser dmar ljang dkar ba'i rtsig pa lnga dang ldan pa /
chos dkyil gyi phyed kyi tshad kyi nang du gzungs kyi dkyil 'khor /
phyi nas sngo ser dkar ba'i rtsig pa gsum dang ldan pa /
de'i phyed kyi tshad kyi nang du rtsa ba'i dkyil 'khor rin po che dkar po'i rtsig pa rim pa gcig dang ldan pa /
nang gi dkyil 'khor gsum ga'ang rta babs dang bral ba gru bzhi sgo bzhi pa la sogs pa mtshan nyid thams cad yongs su rdzogs pa'i gzhal yas khang nang ma'i dbus le'u che dgur gyur pa'i lte bar seng ge'i khrir sna tshogs padma dang zla ba'i gdan la bcom ldan 'das 'jam dpal chos dbyings gsung gi dbang phyug sku mdog gser btso ma lta bu zhal bzhi phyag brgyad pa /
rtsa zhal ser po g.yas sngon po g.yon dkar ba rgyab zhal dmar po /
zhal re re'ang spyan gsum pa /
phyag dang po gnyis kyis chos 'chad mdzad pa /
lhag ma g.yas ral gri mda' dang rdo rje /
g.yon sher phyin gyi po ti gzhu dang rdo rjes mtshan pa'i dril bu 'dzin pa /
dbu skra nag po'i thor cog can /
dar lwa'i stod g.yogs dang smad g.yogs gsol ba /
zhi zhing sgeg pa'i nyams dang ldan pa /
'od kyi dkyil 'khor 'bar ba'i dbus na rdo rje'i skyil krung gis bzhugs pa /
shar la sogs pa'i phyogs bzhir gtsug tor chen po dang /
gtsug tor gdugs dkar po dang gtsug tor gzi brjid phung po dang /
rnam par rgyal ba'i gtsug tor bzhi /
dbang ldan sogs mtshams rnams su gtsug tor 'od zer rnam par 'phro ba dang /
gtsug tor 'phags pa dang /
gtsug tor cher 'phags dang /
gtsug tor rgyal ba rnams sku mdog gser mdog phyag g.yas 'khor lo thugs kar 'dzin zhing g.yon pa gdan la brten pa /
rin po che'i rgyan dang dar gyi na bzas klubs shing rdo rje'i skyil krung gis bzhugs pa /
shar gyi re'u mig gi dbus su glang chen /
lhor rta mchog /
nub tu rma bya /
byang du mkha' lding rnams kyi khrir sna tshogs padma dang zla ba'i gdan la shar du mi bskyod pa sngon po mdun nas g.yas bskor du sngo dkar ser dang dmar ba'i zhal bzhi phyag brgyad kyi g.yas ral gri rdo rje mda' dang lcags kyu /
g.yon sdigs mdzub dril bu gzhu dang zhags pa 'dzin pa /
de'i shar sogs su rdo rje sems dpa' sogs bzhi rdor dbyings bzhin /
lhor rin 'byung ser po g.yas bskor du ser sngo dkar dang dmar ba'i zhal bzhi phyag brgyad kyi g.yas rdo rje ral gri mda' dang lcags kyu /
g.yon yid bzhin nor bu'i rgyal mtshan rdo rjes mtshan pa'i dril bu zhags pa gzhu 'dzin pa /
de'i shar sogs su rdo rje rin chen sogs bzhi rdor dbyings bzhin /
nub tu snang ba mtha' yas dmar po mdun nas g.yas bskor du dmar nag dkar dang ser ba'i zhal bzhi phyag brgyad kyi g.yas rdo rje mda' dang ral gri lcags kyu /
g.yon padma gzhu dang zhags pa dril bu @# / /
'dzin pa /
de'i shar sogs su rdo rje chos sogs bzhi rdor dbyings bzhin /
byang du don grub ljang gu mdun nas g.yas bskor du ljang ser dmar dang dkar ba'i zhal bzhi phyag brgyad kyi g.yas ral gri rdo rje mda' dang lcags kyu /
g.yon sdigs mdzub dril bu gzhu dang zhags pa 'dzin pa /
de'i shar sogs su rdo rje las la sogs pa bzhi rdor dbyings bzhin /
de bzhin gshegs pa bzhi rin po che'i rgyan dang dar gyi na bzas mdzes pa rdo rje'i skyil krung gis bzhugs pa /
sems dpa' bcu drug gis mdog phyag mtshan bzhugs tshul rgyan sogs rdor dbyings bzhin no / /
mtshams bzhir sna tshogs pad zla'i gdan la dbang ldan du spyan ma ser mo 'jam dbyangs lta bu /
mer mA ma ki sngon mo mi bskyod pa lta bu /
bden bral du gos dkar mo dmar mo snang mtha' lta bu /
rlung du sgrol ma ljang gu don grub lta bu /
sgo bzhir sna tshogs pad nyi'i gdan la /
shar sgor rdo rje lcags kyu dmar ser lcags kyu 'dzin pa g.yas brkyangs kyis bzhugs pa /
lho sgor rdo rje zhags pa ser po zhags pa 'dzin pa g.yon brkyangs kyis bzhugs pa /
nub sgor rdo rje lcags sgrog dmar po lcags sgrog 'dzin pa sa ga'i stabs kyis bzhugs pa /
byang sgor rdo rje 'bebs pa ljang gu rdo rjes mtshan pa'i dril bu 'dzin pa zlum po'i stabs kyis bzhugs pa /
bzhi ga'ang zhal gcig phyag gnyis spyan gsum pa /
dbu skra dang sma ra dmar ser gyen du brdzes shing /
klu chen po brgyad kyis brgyan pa'o / /
de'i phyi rol gzungs dkyil gyi dbang ldan nas g.yas bskor du rim bzhin mos pas spyod pa'i sa ma dmar mo padma 'dzin pa /
rab tu dga' ba ma dmar mo sher phyin gyi po ti 'dzin pa /
dri ma med pa ma dkar mo pad dkar 'dzin pa /
'od byed pa ma dmar mo nyi ma'i dkyil 'khor 'dzin pa /
'od 'phro ba ma ljang gu ut+pal sngon po 'dzin pa /
sbyang dka' ba ma ser mo nor bu ljang gu 'dzin pa /
mngon du gyur pa ma ser mo padma la gnas pa'i sher phyin gyi po ti 'dzin pa /
ring du song ba ma sngo bsangs sna tshogs rdo rje 'dzin pa /
mi g.yo ba ma zla ba'i mdog can zla ba rdo rjes mtshan pa'i padma 'dzin pa /
legs pa'i blo gros ma dkar mo ral gris mtshan pa'i ut+pal 'dzin pa /
chos kyi sprin ma ser mo sher phyin gyi po ti 'dzin pa /
kun tu 'od ma nyi ma'i mdog can bde bar gshegs pa'i sku 'dzin pa /
de thams cad zhal gcig phyag gnyis kyi g.yas rdo rje dang /
g.yon rang rang gi phyag mtshan 'dzin pa'o / /
lhor rin chen padma'i pha rol tu phyin ma dmar mo padma la gnas pa'i zla ba'i dkyil 'khor 'dzin pa /
sbyin pa'i pha rol tu phyin ma dkar dmar 'bras kyi snye ma 'dzin pa /
tshul khrims kyi pha rol tu phyin ma dkar mo mya ngan med pa'i yal ga me tog gi chun po dang bcas pa 'dzin pa /
bzod pa'i pha rol tu phyin ma ser mo chu skyes dkar po 'dzin pa /
brtson @# / /
'grus kyi pha rol tu phyin ma ljang gu ut+pal sngon po 'dzin pa /
bsam gtan gyi pha rol tu phyin ma sngo bsangs pad dkar 'dzin pa /
shes rab kyi pha rol tu phyin ma gser mdog phyag bzhi ma dang po gnyis kyis po tis brgyan pa'i padma dang lhag ma gnyis chos 'chad mdzad pa /
thabs kyi pha rol tu phyin ma ljang gu pad ser la gnas pa'i rdo rje 'dzin pa /
smon lam gyi pha rol tu phyin ma sngo bsangs ut+pal sngon po la gnas pa'i ral gri 'dzin pa /
stobs kyi pha rol tu phyin ma dmar mo sher phyin gyi po ti 'dzin pa /
ye shes kyi pha rol tu phyin ma dkar mo rin po che'i 'bras bus brgyan pa'i byang chub shing gi yal ga 'dzin pa /
rdo rje las kyi pha rol tu phyin ma sku mdog sna tshogs pa ut+pal sngon po la gnas pa'i sna tshogs rdo rje 'dzin pa /
thams cad kyang zhal gcig ma /
sher phyin ma ma gtogs phyag gnyis ma g.yas kyis yid bzhin gyi nor bu 'dzin pa /
nub tu tshe la dbang ba ma dkar dmar tshe dpag med kyi sku gzugs 'dzin pa /
sems la dbang ba ma dkar mo rdo rje rtse lnga pa dmar po 'dzin pa /
yo byad la dbang ba ma ser mo yid bzhin gyi nor bu'i rgyal mtshan 'dzin pa /
las la dbang ba ma ljang gu sna tshogs rdo rje 'dzin pa /
skye ba la dbang ba ma ljang gu dzA ti'i me tog gi yal ga 'dzin pa /
rdzu 'phrul la dbang ba ma sngo bsangs padma la gnas pa'i nyi ma dang zla ba'i dkyil 'khor 'dzin pa /
mos pa la dbang ba ma dkar mo pri yang+ku'i me tog gi snye ma 'dzin pa| smon lam la dbang ba ma ser mo ut+pal sngon po 'dzin pa /
ye shes la dbang ba ma sngon mo utapal sngon po la gnas pa'i ral gri 'dzin pa /
chos la dbang ba ma dkar mo padma la gnas pa'i bum pa 'dzin pa /
thams cad kyang zhal gcig phyag gnyis kyi g.yas padma dang /
g.yon bsnyems pa dang bcas pas rang rang gi phyag mtshan 'dzin pa /
de bzhin nyid ma dkar mo g.yas pad dkar dang /
g.yon rdo rje rin po che'i snye ma 'dzin pa /
sangs rgyas kyi byang chub ma gser zhun ma lta bu g.yas rdo rje rtse lnga pas mtshan pa'i pad ser dang /
g.yon 'khor los mtshan pa'i yid bzhin gyi nor bu'i rgyal mtshan 'dzin pa /
byang du dbyig gi blo gros ma ser mo 'bras kyi snye ma 'dzin pa /
rin chen skar mda' ma dmar mo yid bzhin nor bu'i rgyal mtshan 'dzin pa /
gtsug tor rnam rgyal ma dkar mo chu shel gyi bum pa 'dzin pa /
'od zer can ma dkar dmar khab skud 'dzin pa /
ri khrod lo ma gyon ma ljang gu rma bya'i mjug sgro 'dzin pa /
dug sel ma dkar mo dug gi me tog 'dzin pa /
sgo mtha' yas ma ljang khu padma la gnas pa'i gter bum 'dzin pa /
tsun+da ma dkar mo bgrang phreng 'phyang ba'i spyi blugs 'dzin pa /
shes rab 'phel ma dkar mo ut+pal sngon po la gnas pa'i ral gri 'dzin pa /
las dang sgrib pa rnam sel ma ljang gu rdo rje rtse gsum pas mtshan pa'i padma 'dzin pa /
ye shes mi zad pa'i za ma tog ma dmar mo rin po che'i za ma tog 'dzin pa /
sangs rgyas thams @# / /
cad kyi chos kyi mdzod ma ser mo padma la gnas pa'i rin chen sna tshogs kyi dpe sgrom 'dzin pa /
thams cad kyang g.yas sna tshogs rdo rje dang /
g.yon bsnyems pa dang bcas pas rang gi phyag mtshan 'dzin pa /
shar sgor chos so sor yang dag par rig pa ma dkar dmar phyag gnyis kyis lcags kyu zhags pa 'dzin pa /
lho sgor don so sor yang dag par rig pa ma ljang gu phyag gnyis kyis rin po che'i zhags pa 'dzin pa| nub sgor nges pa'i tshig so sor yang dag par rig pa ma dmar mo phyag gnyis kyis padmas mtshan pa'i lcags sgrog 'dzin pa /
byang sgor spobs pa so sor yang dag par rig pa ma ljang gu phyag gnyis kyis rdo rjes mtshan pa'i dril bu 'dzin pa /
mer sgeg mo ser mo sgeg pa dang bcas pa'i phyag gnyis kyis rdo rje gnyis 'dzin pa /
bden bral du phreng ba ma dmar ser phyag gnyis kyis rin po che'i phreng ba 'dzin pa /
rlung du glu ma dmar mo phyag gnyis kyis pi wang bsgreng ba /
dbang ldan du gar ma ljang gu phyag gnyis kyis gar byed pa'i tshul gyis rdor dril 'dzin pa /
mos pas spyod pa'i sa ma la sogs pa'i lha mo thams cad rin po che sna tshogs kyi rgyan dang /
lha rdzas kyi gos dang rin po che'i cod pan can /
cung zad 'dzum zhing sgeg pa'i nyams kyis pad zla'i gdan la sems dpa'i skyil krung gis bzhugs shing /
sgo skyong ma rnams nyi ma'i dkyil 'khor la bzhugs pa'o / /
dkyil 'khor gsum pa'i shar gyi snam bu la kun tu bzang po ser po g.yas mchog sbyin dang /
g.yon ut+pal gnas pa'i ral gri 'dzin pa /
blo gros mi zad pa ser po g.yas ral gri dang /
g.yon mi 'jigs pas padma 'dzin pa /
sa'i snying po ser bo g.yas sa gnon dang /
g.yon padma la gnas pa'i dpag bsam gyi shing 'dzin pa /
nam mkha'i snying po jang gu g.yas rin chen sna tshogs kyi char 'bebs shing /
g.yon nor bu 'dzin pa /
lho'i snam bu la nam mkha' mdzod ser po g.yas yid bzhin gyi nor bu dang /
g.yon bum bzang las 'phyang ba'i dpag bsam gyi shing 'dzin pa /
phyag na rin chen ljang gu g.yas rin chen dang /
g.yon padma la gnas pa'i zla ba'i dkyil 'khor 'dzin pa /
blo gros rgya mtsho dkar po g.yas dung dang g.yon rdo rje ral gri 'dzin pa /
rdo rje snying po sngon po g.yas rdo rje dang /
g.yon mdo sde sa bcu pa'i po ti 'dzin pa /
nub kyi snam bu la spyan ras gzigs dkar po g.yas mchog sbyin dang /
g.yan pad dkar 'dzin pa| mthu chen thob ser po g.yas ral gri dang g.yon padma 'dzin pa /
zla 'di dkar po g.yas rdo rjes mtshan pa'i 'khor lo dang /
g.yon padma la gnas pa'i zla ba'i dkyil 'khor 'dzin pa /
dra ba can gyi 'od dkar dmar g.yas ral gri dang /
g.yon padma la gnas pa'i nyi ma'i dkyil 'khor 'dzin pa /
byang gi snam bu la 'od dpag med dkar po g.yas sna tshogs padma dang /
g.yon padma la gnas pa'i bum pa 'dzin pa /
spobs pa brtsegs pa ser po @# / /
g.yas se gol dang /
g.yon padma la gnas pa'i ral gri 'dzin pa /
mya ngan dang mun pa thams cad 'joms pa'i blo gros gur gum gyi mdog can g.yas rdo rje rtse lnga pa dang /
g.yon shak+ti 'dzin pa sgrib pa rnam sel sngon po g.yas ral gri dang /
g.yon sna tshogs rdo rjes mtshan pa'i ba dan 'dzin pa /
sems dpa' bcu drug po zhal gcig phyag gnyis rin po che'i rgyan dang dar gyi na bzas mdzes shing /
sna tshogs pad zla'i gdan la sems dpa'i skyil krung gis bzhugs pa /
shar sgor ma he la gshin rje mthar byed zhal thams cad dang sku mdog nag po zhal drug zhabs drug phyag drug gi g.yas lcags kyu ral gri mda' /
g.yon sdigs mdzub dang bcas pa'i zhags pa dril bu gzhu 'dzin pa /
lho sgor shes rab mthar byed ser po zhal bzhi phyag brgyad kyi g.yas zhags pa rdo rje ral gri mda' /
g.yon snying khar lcags kyu dril bu mdung dang gzhu 'dzin pa /
nub sgor padma mthar byed dmar po zhal bzhi phyag brgyad kyi dang po gnyis kyis lcags sgrog /
lhag ma g.yas rdo rje ral gri mda' /
g.yon dril bu sdigs mdzub dang bcas pa'i zhags pa gzhu 'dzin pa gsum ga'ang rol pa'i stabs kyis bzhugs pa /
byang sgor bgegs mthar byed sngon po zhal bzhi phyag brgyad kyi dang po gnyis kyis rdo rje bsdams pa'i tshul gyis dril bu 'dzin pa /
lhag ma g.yas ral gri mda' dang lcags kyu /
g.yon sdigs mdzub dang bcas pa'i zhags pa gzhu dang dril bu 'dzin zhing /
g.yon brkyangs kyi stabs kyis tshogs bdag mnan pa /
dbang ldan du 'jig rten gsum las rnam par rgyal ba sngon po zhal bzhi phyag brgyad kyi dang po gnyis kyis hUM mdzad kyi phyag rgyas rdor dril 'dzin pa /
lhag ma g.yas ral gri lcags kyu mda' /
g.yon rdo rje zhags pa gzhu 'dzin pa /
g.yon brkyangs kyis dbang phyug gi mgo dang /
g.yas bskums pas u ma'i nu ma mnan pa /
mer rdo rje nyi ma me ltar 'bar ba nag po zhal bzhi phyag brgyad kyi g.yas rdo rje ral gri mda' dang 'khor lo /
g.yon dril bu zhags pa gzhu dang khaTAM ga dang 'brel ba'i ba dan 'dzin pa /
chung ma dang bcas pa'i khyab 'jug g.yas brkyangs kyis mnan pa /
bden bral du he ru ka sngon po zhal bzhi phyag brgyad kyi dang po gnyis kyis 'jigs byed kyi pags pa rlung gi gos 'dra ba 'dzin pa /
lhag ma g.yas rdo rje rtse lnga pa mda' dang thong khrag /
g.yon snying khar padma kha bye ba gzhu dang dril bu ba dan dang ldan pa'i khaTAM ga 'dzin pa /
chung ma dang bcas pa'i tshangs pa g.yon brkyangs kyis mnan pa /
rlung du rta mchog ljang khu zhal bzhi phyag brgyad kyi g.yas sna tshogs rdo rje ba dan gsum dang bcas pa ba dan gsum pa'i phyag rgya ral gri mda' /
g.yon phub dang bcas pa'i sna tshogs padma shak+ti dbyug pa gzhu 'dzin pa /
zhabs bzhi'i mdun ma gnyis g.yas brkyangs g.yon bskums /
rgyab ma gnyis g.yas bskums g.yon brkyangs @# / /
mdzad pa'i g.yas dang pos dbang mo dang dpal mo /
gnyis pas dga' mo dang tshim ma /
g.yon dang pos dbang mo dang sprang rtsir byed pa /
gnyis pas rgyal bar byed pa dang dbying kyi lha mnan pa /
steng du gtsug tor 'khor los bsgyur ba ser po zhal bzhi phyag brgyad kyi g.yas 'khor lo lcags kyu ral gri mda' /
g.yon dril bu zhags pa bgrang phreng gzhu 'dzin zhing rol pa'i stabs kyis bzhugs pa /
'og tu gnod mdzes sngon po zhal bzhi phyag brgyad kyi g.yas rdo rje lcags kyu ral gri mda' /
g.yon dril bu zhags pa gsal shing rtse gcig pa gzhu 'dzin zhing g.yon brkyangs kyis bzhugs pa khro bo bcu po'i zhal mdog zhal khra dang gdam nga can yin kyang| 'dir ni thams cad kyi zhal rnams sku mdog dang mtshungs shing /
spyan gsum gsum dang ldan pa / /
smin ma dang sma ra dang dbu skra dmar ser 'bar zhing thod pa'i phreng bas dbu brgyan pa /
stag lpags kyis sku'i stod smad dkris pa /
klu brgyad kyis brgyan cing 'jigs su rung ba /
sna tshogs pad nyi'i gdan la bzhugs pa /
dkyil 'khor gsum pa'i grwa bzhi'i nang du 'jig rten gsum rgyal sogs khro bo bzhi'i phyi'i re kha'i me sogs zur thig bzhi'i shar lho'i g.yas su me tog ma ser mo me tog gi snod 'dzin pa /
rim bzhin /
bdug spos ma sngon mo spos snod 'dzin pa /
mar me ma dmar mo mar me'i sdong bu 'dzin pa /
dri chab ma ljang gu dri'i dud por 'dzin pa /
mtshams bzhi'i g.yon ngos su gzugs rdo rje ma sor mo me long 'dzin pa /
sgra rdo rje ma ljang gu pi wang 'dzin pa /
ro rdo rje ma dmar mo ro'i snod 'dzin pa /
reg bya rdo rje ma ljang gu gos sna tshogs 'dzin pa /
lha mo brgyad pa thams cad kyang zhal gcig phyag gnyis ma dar gyi na bza' dang /
rgyan gyis brgyan pa /
sna tshogs pad zla'i gdan la sems dpa'i skyil krung gis bzhugs pa /
rdo rje'i rigs kyi dkyil 'khor gyi shar du brgya byin ser pos srungs la gnas pa g.yas rdo rje dang g.yon lha mo'i nu ma 'dzin pa /
lhor gshin rje sngon po ma he la zhon pa dbyug pa dang rdo rje rtse gcig pa 'dzin pa /
nub tu chu lha dkar po chu srin la zhon pa sbrul mgo bdun gyi gdengs ka can klu'i zhags pa dang dung 'dzin pa /
byang du gnod sbyin ser po mi la gnas shing lcags kyu dang dbyug tho 'dzin pa /
dbang ldan du dbang phyug dkar po glang la gnas pa rtse gsum dang thod pa 'dzin pa /
ral pa'i thor cog la zla ba phyed pa dang thod pa'i phreng bas brgyan pa /
sbrul gyi mchod phyir thogs dang mgrin pa sngon po'o / /
mar me lha dmar por skyes la gnas pa blugs gzar dang spyi blugs 'dzin pa /
bden bral du srin po sngon po ro la gnas pa ral phub 'dzin pa /
rlung du rlung lha sngon po ri dwags la gnas shing rlung ras 'dzin pa /
brgyad ka'ang phyag bzhi'i dang pos rang rang gi phyag mtshan dang po 'dzin zhing /
g.yon dang pos phyag mtshan gnyis pa dang bcas pas rang gi btsun mo la 'khyud @# / /
pa /
'og ma gnyis spyi bor thal mo sbyar nas gtso bo la 'dud pa'o / /
de'i phyi rol gyi dbang ldan nas rim pa bzhin du tshangs pa ser po ngang pa la zhon pa zhal bzhi ser po /
phyag bzhi'i dang po gnyis kyis bgrang 'phreng dang padma /
'og ma gnyis kyis dbyug pa dang spyi blugs bzung nas thal mo sbyar ba /
khyab 'jug nag po khyung la zhon pa phyag bzhi'i dang po gnyis kyis 'khor lo dang dung /
'og ma gnyis kyis mdung thung dang gzhu bzung nas thal mo sbyar ba /
dbang phyug chen po dkar po glang la zhon pa ral pa'i thor cog can phyag bzhi'i dang po gnyis spyi bor thal mo sbyar zhing /
'og ma gnyis rtse gsum dang thod pa 'dzin pa /
gdong drug dmar po rma bya la zhon pa phyag drug gi g.yas gnyis shak+ti dang rdo rje /
g.yon gnyis khyim bya dang dril bu 'dzin pa /
'og ma gnyis spyi bor thal mo sbyar ba /
thams cad kyang rang rang gi btsun mo la 'khyud pa /
tshangs ma dang /
khyab 'jug ma dang drag mo dang /
gzhon nu ma dang /
dbang mo rnams rang rang gi bdag po dang mtshungs pa /
phag mo nag mo 'ug pa la zhon pa /
phyag bzhi'i dang po gnyis kyis nya ro hi ta dang thod pa 'dzin pa /
'og ma gnyis thal mo sbyar ba /
tsA mu N+DI dmar mo ri dwags la zhon pa phyag bzhi'i dang po gnyis kyis gri gug dang thod pa /
'og ma gnyis kyis thal mo sbyar ba /
b+h+r-idgI ma nag mo shin tu skem pa phyag bzhi'i dang po gnyis phreng ba dang spyi blugs /
'og ma gnyis thal mo sbyar ba /
tshogs bdag dkar po byi ba la zhon pa glang po che'i gdong can sbrul gyis mchod phyir thogs byas pa /
phyag bzhi'i g.yas gnyis rtse gsum dang la du /
g.yon gnyis dgra sta dang la phug 'dzin pa /
nag po chen po nag po rtse gsum dang thod pa 'dzin pa /
dga' byed dbang phyug nag po rdza rnga la zhon pa rdza rnga brdung ba /
nyi ma dmar po rta bdun gyis 'dren pa'i shing rta la zhon pa padma la gnas pa'i nyi ma'i dkyil 'khor 'dzin pa /
zla ba dkar po ngang pa la zhon pa ku mu da la gnas pa'i zla ba'i dkyil 'khor 'dzin pa /
mig dmar dmar po ra la zhon pa gri gug dang /
mi mag za ba'i tshul gyis 'dzin pa /
lhag pa ser po padma la gnas pa mda' gzhu 'dzin pa /
phur bu dkar po sbal pa la zhon pa phreng ba dang spyi blugs 'dzin pa /
pa wa sangs dkar po padma la gnas pa phreng ba dang spyi blugs 'dzin pa /
spen pa nag po ru sbal la zhon pa dbyug pa 'dzin pa /
sgra gcan dmar nag nyi ma dang zla ba 'dzin pa /
mjug ring nag po ral gri dang sbrul zhags 'dzin pa /
stobs bzang dkar po glang po la zhon pa ral gri dang gshol mda' 'dzin pa /
rgyal bar byed pa ljang gu bya ko ka li'i shing rta la zhon pa /
phyag bzhi'i g.yas gnyis me tog phreng ba dang mda' g.yon btung ba'i snod dang gzhu 'dzin pa /
sbrang rtsir byed pa dkar po ne'u tso'i shing rta la zhon pa phyag bzhi'i g.yas gnyis chu srin rgyal mtshan dang mda' /
g.yon gnyis btung ba'i snod dang gzhu 'dzin pa /
dpyid kyi lha dkar @# / /
po spre'u la zhon pa phyag bzhi'i g.yas gnyis mda' dang ral gri /
g.yon gnyis btung ba'i snod dang gzhu 'dzin pa /
klu mtha' yas dang /
nor rgyas dang /
'jog po dang /
stobs kyi rgyu dang /
padma dang /
padma chen po dang /
dung skyong dang /
rigs ldan rnams sbrul mgo'i gdengs ka bdun ldan thal mo sbyar ba'o / /
thags bzang ris dang stobs ldan dang /
tshim byed dang /
rnam par snang byed la sogs pa lha ma yin gyi dbang po rnams mdog nag po go cha gyon pa ral gri dang phub la sogs pa'i mtshon cha sna tshogs 'dzin pa'o / /
nam mkha' lding gi dbang po gshog pa brkyangs pa pus mo'i bar du dkar po /
lte ba'i bar du ser po /
mgrin pa'i bar du dmar po /
mgo nag po phyag gnyis thal mo sbyar ba'o / /
mi'am ci'i rgyal po ljon pa dmar ser pi wang sgrog pa /
dri za'i rgyal po zur phud lnga pa ser po pi wang sgrog pa /
rig pa 'dzin pa'i rgyal po don kun grub pa dkar po me tog gi phreng ba 'dzin pa /
gang ba bzang po sngon po /
nor bu bzang po ser po /
gnod sbyin dmar po /
rnam thos kyi bu ser po /
pi tsi kuN+Da li dmar po /
ke li ma le ljang khu /
sgo'i dbang po ser po /
spyod pa'i dbang po ser po ste brgyad po thams cad shing tog bi dza pU ra dang ne'u le 'dzin pa'o / /
'phrog ma ser mo zan changs re re 'dzin pa bu dang bcas pa'o / /
tha skar dkar po /
bra nye ljang gu /
smin drug sngo bsangs /
snar ma dmar skya /
mgo nag po /
lag ser po /
nab so ser po /
rgyal sngo bsangs /
skag dkar po /
mchu ser po /
gre ljang ser /
dbo ljang gu /
me bzhi dkar po /
nag pa ljang gu /
sa ri ser po /
se ga nag po /
lha mtshams ljang gu /
snon ser po /
snubs ser po /
chu stod nag po /
chu smad dkar po /
gro bzhin dkar ser /
mon dre nag po /
mon gru ser po /
khrums stod ljang khu /
khrums smad ser po /
nam gru dkar ser /
byi bzhin sngo bsangs te rgyu skar nyer brgyad po thams cad kyang lha'i gzugs can stod g.yogs dang smad g.yogs dang bcas shing thal mo sbyar ba /
lha rnams shing rta la gnas pa /
dbang po la sogs pa'i lha de rnams padma la gnas pa re re'ang 'khor dpag tu med pas bskor ba /
rin po che dang gos sna tshogs pas brgyan pa /
dkyil 'khor gyi bdag po la phyag 'tshal zhing /
bkra shis kyi sgra phyogs thams cad du sgrog pa'o / /
shar sgor rdo rje lcags kyu dkar ser lcags kyu 'dzin pa g.yas brkyangs kyi stabs kyis bzhugs pa /
lho sgor rdo rje zhags pa ser po zhags pa 'dzin pa g.yon brkyangs kyi stabs kyis bzhugs pa /
nub sgor rdo rje lcags sgrog dmar po lcags sgrog 'dzin pa sa ga'i stabs kyis bzhugs pa /
byang sgor rdo rje 'bebs pa ljang gu rdo rjes mtshan pa'i dril bu 'dzin pa zlum po'i stabs kyis bzhugs pa /
bzhi ga'ang zhal gcig phyag gnyis pa spyan gsum pa /
dbu skra dang sma ra dmar ser 'bar zhing /
klu chen po brgyad kyis brgyan pa /
bzhi ga'ang @# / /
pad nyi la bzhugs pa'o / /
gtso bo la rang nyid lta bu'i rdor sems /
gzhan rnams la gtso bo nyid dam yang na rdzogs phreng nas ji ltar bshad pa bzhin /
rang rang gi rigs bdag gis rgyas btab /
'jam dbyangs kyi sa bon muH 'o / /
a AH sarba ta thA ga ta hri da ya /
ha ra ha ra oM hUM hrIH b+ha ga wa na dz+nyA na mU r+t+ti wA gI shwa ra mahA pA tsa /
sarba d+ha rma ga ga na a ma la su pa ri shud+d+ha d+ha rmad+hA tu dz+nyA na gar+b+ha AH tsa sa ba ni snying po'o / /
oM a mr-i ta kuN+Da li big+h+na an+ta ka hUM /
zhes pa ni las sngags so / /
lhag ma ni sngar bzhin no / /
! / /
gtsug dgu lha so bdun gyi dkyil 'khor ni /
tshogs zhing gi skabs su rang nyid skad cig gis shAkya seng ger gsal ba'i zhes sogs dang /
thun mong ba'i bsrung 'khor gyi nang du 'byung bzhi ri rab dang bcas pa'i steng du rin po che sna tshogs las grub pa'i gzhal yas khang gru bzhi sgo bzhi pa la sogs pa'i mtshan nyid thams cad dang ldan pa'i nang du 'khor lo sngon po rtsibs brgyad pa /
lte ba mu khyud dang bcas pa'i lte bar seng ge'i khri'i steng du sna tshogs padma dang zla ba'i gdan /
rtsibs brgyad dang de'i phyi rol gyi gra bzhi'i phyi nang dang /
de'i lha snam gyi phyogs bzhi dang /
sgo bzhi rnams su sna tshogs padma dang zla ba'i gdan re re /
dbus kyi gdan la bcom ldan 'das dpal shAkya seng ge gser gyi mdog can zhal gcig phyag gnyis chos kyi 'khor lo'i phyag rgya mdzad pa /
'khor los bsgyur ba'i cha lugs can /
shar gyi rtsibs la rdo rje gtsug tor dkar po sa gnon mnyam gzhag mdzad pa /
lhor rin chen gtsug tor sngon po mchog sbyin mnyam gzhag mdzad pa /
nub tu padma gtsug tor dmar po ting nge 'dzin gyi phyag rgya mdzad pa| byang du sna tshogs gtsug tor ljang gu skyabs sbyin mnyam gzhag mdzad pa /
mer gtsug tor gzi brjid dkar dmar phyag g.yas nyi ma'i dkyil 'khor 'dzin zhing /
g.yon pa dkur brten pa /
bden bral du gtsug tor rgyal mtshan dmar nag phyag gnyis nor bu'i rgyal mtshan 'dzin pa /
rlung du gtsug tor rnon po sngo bsangs ral gri dang glegs bam 'dzin pa /
dbang ldan du gtsug tor gdugs dkar dkar po phyag gnyis gdugs 'dzin pa /
de bzhin gshegs pa thams cad kyang rin po che'i rgyan dang /
dar gyi na bzas mdzes shing rdo rje'i skyil krung gis bzhugs pa /
de'i phyi rol gyi shar lhor sgeg mo dkar mo khu tshur gnyis sked par 'jog pa /
lho nub tu phreng ba ma ser mo rin po che'i 'phreng ba 'dzin pa /
nub byang du glu ma dmar mo pi wang 'dzin pa /
byang shar du gar ma ljang gu rdo rje rtse gsum pa gnyis 'dzin pas gar byed pa /
de'i yang phyi rol gyi shar lhor me tog ma dkar mo me tog gi phreng ba 'dzin pa /
lho nub tu bdug spos ma nag mo spos snod 'dzin pa /
nub byang du mar me ma dmar skya mar me'i skong bu 'dzin pa /
byang shar du dri chab ma ljang gu dri'i dung phor 'dzin pa /
thams cad kyang rin po che'i rgyan dang dar gyi na bzas mdzes shing @# / /
sems dpa'i skyil krung gis bzhugs pa /
de'i yang phyi rol gyi lha snam la byang shar nas rim pa bzhin byams pa ser po phyag g.yas klu shing gi me tog dang g.yon spyi blugs 'dzin pa /
mthong ba don yod ser po phyag g.yas spyan dang bcas pa'i padma 'dzin zhing /
g.yon pa dkur brten pa /
ngan song kun 'dren dkar po phyag gnyis lcags kyu 'dzin pa /
mya ngan dang mun pa thams cad 'joms pa'i blo gros dkar ser g.yas dbyug pa 'dzin pa /
lhor spos kyi glang po dkar ljang g.yas dri'i dung phor 'dzin pa /
dpa' bar 'gro ba dkar po g.yas ral gri 'dzin pa /
nam mkha' mdzod dkar ser g.yas padma la gnas pa'i chos kyi mdzod bsnams pa /
ye shes tog sngon po g.yas yid bzhin nor bu'i rgyal mtshan 'dzin pa /
nub tu bdud rtsi'i 'od dkar po g.yas bdud rtsis gang ba'i bum pa 'dzin pa /
zla ba'i 'od dkar po g.yas padma la gnas pa'i zla ba 'dzin pa /
bzang skyong dkar po g.yas rin chen 'bar ba 'dzin pa /
dra ba can gyi 'od dmar po g.yas rdo rje'i gur 'dzin pa /
byang du rdo rje snying po sngo skya g.yas rdo rjes mtshan pa'i ut+pala sngon po 'dzin pa /
de thams cad kyang g.yon pa khu tshur dkur brten pa /
blo gros mi zad pa dkar po phyag gnyis bdud rtsis gang ba'i bum pa 'dzin pa /
spobs pa brtsegs pa dmar po phyag g.yas padma la gnas pa'i rin po che brtsegs pa 'dzin zhing g.yon dkur brten pa /
kun tu bzang po gser mdog g.yas rin po che'i snyem dang g.yon dkur brten pa /
shar sgor rdo rje lcags kyu dkar po lcags kyu 'dzin pa /
lho sgor rdo rje zhags pa ser po zhags pa 'dzin pa /
nub sgor rdo rje lcags sgrog dmar po lcags sgrog 'dzin pa /
byang sgor rdo rje 'bebs ma ljang gu rdo rjes mtshan pa'i dril bu 'dzin pa /
lha sum cu rtsa bdun po thams cad kyang zhal gcig pa spyan dang phyag gnyis pa / /
rin po che dang dar gyi na bzas mdzes pa /
pad zla'i gdan la gshegs pa dgu ma gtogs sems dpa'i skyil krung gis bzhugs pa'o / /
de bzhin gshegs pa dgu la rnam snang dang /
gzhan shar dang shar lho ba rnams la rdo rje gtsug tor /
lho dang lho nub pa rnams la rin chen gtsug tor /
nub dang nub byang ba rnams la padma gtsug tor /
byang dang byang shar ba rnams la sna tshogs gtsug tor gyis rgyas btab /
oM mu ni mu ni mahA mu na ye swAhA /
zhes pa ni snying po'o / /
oM na mo b+ha ga wa te sarba du rga ti pa ri sho d+ha ne rA dzA ya /
ta thA ga tA ya /
ar+ha te samya ka saM bud+d+ha ya /
tadya tha /
oM sho d+ha ni sho d+ha ne /
sarba pA paM /
bi sho d+ha ne shud+d+he bi shu d+d+he /
sarba karma A bar Na bi shud+d+he swAhA /
zhes pa phreng sngags so / /
oM sarba bi da sarba a pA ya ga ti ga ha na bi sho d+ha ne hUM hoH phaT /
ces pa ni 'babs pa'i ste las sngags so / /
rgyas par bya na /
'jig rten pa'i ming can gyi lha rnams rdzogs phreng bzhin phyi rol du lha snam la dgod par bya'o / /
lhag ma rnams ni snga @# / /
bzhin no / /
! / /
phyag rdor 'byung 'dul lha so gsum ma ma so bzhi'i dkyil 'khor ni /
tshogs zhing gi skabs su rang nyid khro bo'i rgyal po 'byung po 'dul byed du gsal ba'i zhes sogs dang thun mong ba'i dkyil 'khor gyi nang du 'byung bzhi'i dkyil 'khor ri rab dang bcas pa'i steng du sna tshogs padma dang zla ba la gnas pa'i sna tshogs rdo rje'i lte bar rin po che sna tshogs las grub pa'i gzhal yas khang gru bzhi sgo bzhi pa la sogs pa mtshan nyid thams cad dang ldan pa'i dbus le'u tshe dgu dang /
de'i phyir lha snam rim pa gsum dang ldan pa /
dbus kyi lte bar sna tshogs padma dang zla ba'i gdan la bcom ldan 'das khro bo'i rgyal po 'byung po 'dul byed sku mdog sngon po zhal gcig phyag bzhi pa mche ba rnon po bzhi gtsigs shing /
sgeg pa'i gad mo dgod pa /
spyan gsum dmar zhing zlum pa /
dbu skra dmar ser gyen du 'bar zhing thod skam lngas mtshan pa'i cod pan la sangs rgyas lngas brgyan pa /
phyag bzhi'i g.yas dang pos rdo rje gsor zhing /
g.yon pas sdigs mdzub dang bcas pa'i zhags pa 'dzin pa /
'og ma gnyis 'byung po 'dul byed kyi phyag rgya 'ching ba /
yang na dang po gnyis kyis phyag rgya 'ching zhing /
'og ma gnyis kyis phyag mtshan 'dzin pa'o / /
gos sngon po'i stod g.yogs dang /
stag gi pags pa'i sham thabs can /
klu chen po brgyad kyis brgyan cing /
ye shes kyi me 'bar ba'i dbus na zhabs g.yas bskums shing g.yon brkyangs pas /
'byung po gzhan gyis mi thub pa dkar po g.yas gnyis gri gug dang DA ma ru /
g.yon gnyis thod pa dang rtse gsum 'dzin pa mnan nas bzhugs pa'o /
shar du glang po che dang nyi gdan la dbang phyug chen po thal mdog mtshan ma bsgreng ba /
phyag bzhi'i g.yas gnyis gri gug dang DA ma ru /
g.yon gnyis thod pa dang rtse gsum 'dzin pa /
lhor nam mkha' lding dang nyi gdan la khyab 'jug nag po phyag bzhi'i g.yas gnyis rnga yab dang dung /
g.yon gnyis 'khor lo dang dbyug tho 'dzin pa /
nub tu ngang pa dang zla gdan la tshangs pa dkar po zhal bzhi phyag bzhi'i g.yas gnyis bgrang 'phreng dang gdugs /
g.yon gnyis padma dang spyi blugs 'dzin pa /
byang du rma bya dang nyi gdan la smin drug gi bu dmar po gtsug phud gsum ldan phyag gnyis rnga yab dang shak+ti 'dzin pa /
dbang ldan du bra ba byi ba dang zla gdan la tshogs bdag dkar po glang gdong can spyan gsum pa /
phyag bzhi'i g.yas gnyis la phug dang dgra sta /
g.yon gnyis rtse gsum dang thod pa 'dzin pa /
mer nyi gdan la nyi ma dmar po phyag gnyis padma la gnas pa'i nyi ma'i dkyil 'khor 'dzin pa /
bden bral du shing rta la gnas pa'i nyi zla'i gdan la sgra gcan dmar nag /
phyag gnyis nyi ma dang zla bar bcas pa'i thal mo sbyar ba /
rlung du zla gdan la dga' byed dbang phyug ser po phyag gnyis DA ma ru dang rtse gsum 'dzin zhing gar byed pa /
@# / /
rim pa gnyis pa'i shar du dpa' mo dkar mo phyag gnyis thugs kar thal mo sbyar bas padma 'dzin pa /
lhor thig le mchog ma dmar mo gar byed cing spos snod 'dzin pa /
nub tu zla ba mo dmar mo mar me 'dzin pa /
byang du dka' bzlog ma ser mo gdengs ka'i lag pa ldog nas spyi bor bzhag ste gar byed pa /
mer rin chen dpal mo dmar mo dri'i dung chos 'dzin pa /
bden bral du dbyangs can ma ljang gu pi wang sgrog pa /
rlung du lha mdzes ma nag mo rin po che'i phreng ba 'dzin pa /
dbang ldan du dbang po 'byor ma ser mo gar byed cing rdo rje rtse gsum pa 'dzin pa thams cad kyang sna tshogs pad zla la bzhugs pa'o / /
rim pa gsum pa'i shar du sa srungs dkar po dang /
zla gdan la brgya byin ser po skyabs sbyin dang rdo rje 'dzin pa /
lhor ma he dang nyi gdan la gshin rje nag po dbyug tho sdigs mdzub dang bcas pa'i zhags pa 'dzin pa /
nub tu sbrul dang zla gdan la chu lha dkar po mchog sbyin dang sbrul zhags 'dzin pa /
byang du gnod sbyin gyi steng du lus ngan ser po dbyug pa dang ne'u le 'dzin pa /
mer ra dang nyi gdan la me lha dmar po phyag bzhi'i g.yas gnyis mchog sbyin dang bgrang 'phreng /
g.yon gnyis dbyug gu rtse gsum pa dang spyi blugs 'dzin pa /
bden bral du ro langs dang nyi gdan la srin po nag po phyag gnyis ral gri dang thod pa 'dzin pa /
rlung du ri dwags dang zla gdan la rlung lha sngon po phyag gnyis rlung ras 'dzin pa /
dbang ldan gyi g.yas su ngang pa dang zla gdan la zla ba dkar po g.yas ku mu da la gnas pa'i zla ba'i dkyil 'khor dang g.yon mchog sbyin mdzad pa /
dbang ldan du padma dang zla ba la dbang phyug chen po thal ga phyag bzhi'i g.yas gnyis gri gug dang DA ma ru /
g.yon gnyis thod pa dang rtse gsum 'dzin pa /
thams cad kyang rang rang gi rgyan cha lugs dang ldan pa /
rim pa bzhi pa'i shar du seng ge'i rgyal mtshan ma dkar mo seng ge'i rgyal mtshan 'dzin pa /
lhor rnam rgyal ma dkar mo lcags kyu 'dzin pa /
nub tu padma ldan ma dkar mo mda' gzhu 'dzin pa /
byang du chang 'phrog ma dmar mo nor bu'i rgyal mtshan 'dzin pa /
dbang ldan du mchog 'phrog ma ser mo me tog dang bcas pa'i thal mo thugs kar sbyar ba /
mer rin chen dbang phyug ma ser mo spos por 'dzin pa /
bden bral du rgyan ma ser mo dri'i dung chos 'dzin pa /
rlung du 'gro skyong ma ser mo mar me'i mchod sdong 'dzin pa /
brgyad ka'ang rin po che'i rgyan dang dar gyi na bzas mdzes pa /
sna tshogs pad zla la sems dpa'i skyil krung gis bzhugs pa /
gtso bo la mi bskyod pa dang /
'khor rnams la gtso bo nyid kyis rgyas btab /
hUM badzra phaT ces pa snying po dang /
yang na oM b+hU ta Da ma ra b+hU ta a d+hi pa ti ak+Sho d+h+ya ki ri Ti na sarba b+hA ta pre ta pi shA bi A d+ha ya hUM phaT ces pa ni las thams cad pa yang ngo / /
yang na oM sarba bi g+hAn ta kr-ita hUM phaT /
ces pa las sngags so / /
lhag @# / /
ma rnams ni sngar bzhin no / /
! / /
mkha' 'gro lnga'i dkyil 'khor ram /
gur rigs bsdus ni /
tshogs zhing sogs sngon 'gro dngos gzhi gzhal yas khang bskyed pa'i bar thog ma'i 'jam pa'i rdo rje bzhin byas /
mtshan nyid thams cad dang ldan pa'i gzhal yas khang gi nang gi steng 'og rnams shar dkar lho ser nub dmar byang ljang dbus sngo ba'i lte bar rdo rje can gyi dkyil 'khor phyi nas rim pa bzhin du dkar ser dmar ljang sngo ba'i rtsig pa rim pa lnga dang ldan pa /
shar du rtag pa'i dkyil 'khor phyi nas rim pa bzhin du sngo ser dmar ljang dkar ba'i rtsig pa rim pa lnga dang ldan pa /
lhor rdo rje nyi ma'i dkyil 'khor phyi nas rim pa bzhin du /
dkar sngo dmar ljang ser ba'i rtsig pa rim pa lnga dang ldan pa /
nub tu padma gar dbang gi dkyil 'khor phyi nas rim pa bzhin du dkar ser sngo ljang dmar ba'i rtsig pa rim pa lnga dang ldan pa /
byang du rta'i rgyal po'i dkyil 'khor phyi nas rim pa bzhin du dkar ser dmar sngo ljang ba'i rtsig pa rim pa lnga dang ldan pa /
thams cad kyang gru bzhi sgo bzhi pa /
rta babs ma gtogs mtshan nyid thams cad yongs su rdzogs pa /
nang rnams rang rang gi gtso bo dang mtshungs pa'i kha dog so sor nges pa'i gzhal yas khang gi dbus rnams su padma 'dab ma brgyad pa lte ba dang bcas pa re re /
de rnams kyi lte bar bdud bzhi'i ngo bor gyur pa'i tshangs pa ser po /
dbang po dkar po /
nye dbang sngon po /
drag po nag po rnams kyi snying khar nyi ma'i dkyil 'khor /
shar du zla ba /
phyogs gzhan gsum la nyi ma /
'dab ma brgyad po rnams dang /
phyi'i dkyil 'khor gyi phyogs mtshams bcu drug rnams su zla ba dang nyi ma dang ro'i gdan re re /
dbus kyi gdan gyi steng du rdo rje mkha' 'gro snying po kyai rdo rje ji bzhin /
yum mA ma ki sngon mo dang mnyam par sbyor ba /
shar sogs 'dab ma brgyad la rim bzhin /
gau ri dkar mo g.yas lcags kyu /
tsau ri ser mo zhags pa /
bet+tA li dmar mo phyag gnyis lcags sgrog /
g+hasma ri ljang gu rdor dril /
buk+ka si sngon mo byang sems kyis gang ba'i bum pa /
sha wa ri dkar mo ri rab /
gtum mo sngon mo me thab /
g.yung mo sna tshogs mdog rgyal mtshan chen po'i ba dan 'dzin pa'o / /
shar gyi gzhal yas khang gi dbus su sangs rgyas mkha' 'gro sku mdog dkar po rtsa zhal dkar /
g.yas nag g.yon dmar ba /
phyag bcu drug gis thod pa bcu drug bzung ba'i g.yas pa rnams kyi nang na rma bya /
ma he /
chu srin /
nya dang /
nya rgyal /
rus sbal /
klu| ngang pa /
g.yon pa rnams na dpyid /
dzyeShTHi /
dug sbrul /
rtsangs pa /
byi ba /
g.yag /
gla ba /
cag rnams so / /
rtsa zhal gyi spyi bor 'khor lo dkar pos mtshan zhing /
yum sangs rgyas spyan ma dkar mo dang mnyam par sbyor ba /
de'i shar du skam pa mo sngon mo phyag g.yas skam pa 'dzin pa /
lhor zhags ldan ma ser mo @# / /
zhags pa 'dzin pa /
nub tu dol zlum ma dmar mo nya rgya 'dzin pa /
byang du lcags kyu ma ljang gu lcags kyu 'dzin pa /
byang shar du me tog ma dkar mo me tog gi za ma tog 'dzin pa /
shar lhor bdug spos ma nag mo spos phor 'dzin pa /
lho nub tu mar me ma ser mo mar me'i mchod sdong 'dzin pa /
nub byang du dri chab ma dmar ser dri'i dung phor 'dzin pa /
lho phyogs kyi gzhal yas khang gi dbus su rin chen mkha' 'gro sku mdog ser po rtsa zhal ser /
g.yas sngo g.yon dkar ba /
phyag bcu drug gis thod pa bcu drug bzung ba'i g.yas pa rnams kyi nang na bya kA ra n+da /
dur ba /
lug dang /
bya tsa ko ra /
khra /
hor khra /
'ol pa /
bya ku ra'o /
g.yon pa rnams na stobs rgyu /
dung skyong /
rigs ldan /
padma /
padma chen po /
'jog po /
nor rgyas /
mtha' yas rnams so / /
rtsa zhal gyi spyi bor rin po ches mtshan zhing yum mA ma ki ser mo dang mnyam par sbyor ba /
de'i shar du nyi lag ma dkar mo nyi ma'i dkyil 'khor 'dzin pa /
lhor mar me ma sngon mo mar me'i mchod sdong 'dzin pa /
nub tu rin chen skar mda' ma ser mo rin po che 'dzin pa /
byang du glog lag ma ljang gu glog gi phreng ba 'dzin pa /
byang shar du sgeg mo dmar mo bsnyems pa dang bcas pas rdo rje re re 'dzin pa /
shar lhor phreng ba ma dmar mo phreng ba 'dzin pa /
lho nub tu glu ma dmar skya ting ting shag 'dzin pa /
nub byang du gar ma sna tshogs mdog rdo rje dang bcas pa'i gar byed pa /
nub kyi gzhal yas khang gi dbus su padma mkha' 'gro sku mdog dmar po rtsa zhal dmar g.yas nag g.yon dkar ba /
phyag bcu drug gis thod pa bcu drug bzung ba'i g.yas pa rnams kyi nang na dom dang /
bya rgod /
bse /
ba men /
stag dang /
spre'u /
chu srin na kra /
ce spyang /
g.yon pa rnams na khra /
'ug pa /
so bya /
seng ge /
sA ra sa /
ra dang /
kr-iSh+Na sa ra /
phag pa rnams so / /
rtsa zhal gyi spyi bor padma dmar pos mtshan zhing /
yum gos dkar mo dmar mo dang mnyam par sbyor ba'o / /
de'i shar du padma ma dkar mo pad dkar 'dzin pa /
lhor chos 'byung ma ser mo chos 'byung 'dzin pa /
nub tu lcags sgrog ma nag mo lcags sgrog 'dzin pa /
byang du rang 'khyud ma ljang gu sangs rgyas thams cad la rjes su chags pas rdo rje dang thod pa 'dzin pas rang la 'khyud pa /
byang shar du gling bu ma dmar mo gling bu bzung nas sgrog pa /
shar lhor pi wang ma ser mo pi wang sgreng ba la brtson pa /
lho nub tu mu kuN+Da ma dkar mo rnga bo che brdung ba /
nub byang du rdza rnga ma du ba'i mdog can rdza rnga brdung ba /
byang gi gzhal yas khang gi dbus su sna tshogs mkha' 'gro sku mdog ljang gu /
rtsa zhal rta'i gdong pa ljang gu /
g.yas nag /
g.yon dkar ba /
phyag bcu drug gis thod pa bcu drug bzung ba'i g.yas pa rnams kyi nang na /
gza' lhag /
phur bu /
mjug ring /
sgra gcan /
mig dmar /
pa wa @# / /
sangs /
spen pa /
khyab 'jug /
g.yon pa rnams na dbang po /
chu lha /
tshangs pa /
drag po /
'dod lha /
stobs bzang /
thags bzang ris dang stobs ldan rnams so / /
rtsa zhal gyi spyi bor ral gris mtshan zhing| yum dam tshig sgrol ma ljang gu dang mnyam par sbyor ba'o / /
gtso bo lnga po thams cad kyi steng zhal dud ka /
g.yas kyi zhal lhag ma gnyis dang /
g.yon gyi zhal lhag ma gnyis nag po /
zhabs mdun ma gnyis g.yas brkyangs g.yon bskums dang /
rgyab ma gnyis skyil krung phyed pa'i gar gyis bzhugs pa /
yum bzhi ka'ang zhal gcig phyag gnyis gri gug dang sdigs mdzub mdzad pa'o / /
lhag mthun mong ba rnams snying po kyai rdo rje ji lta ba bzhin du bya'o / /
de'i shar du sgo lcags ma dkar mo sgo lcags 'dzin pa /
lhor lde kyog ma ser mo lde kyog 'dzin pa /
nub tu sgo glegs ma dmar mo sgo glegs 'dzin pa /
byang du yol 'dzin ma nag mo yol ba 'dzin pa /
byang shar du spyan ma dkar mo 'khor lo 'dzin pa /
shar lhor mA ma ki sngon mo rdo rje 'dzin pa /
lho nub tu gos dkar mo dmar mo padma 'dzin pa /
nub byang du sgrol ma ljang gu ut+pal 'dzin pa /
pyi'i dkyil 'khor gyi shar sgor gau ri dkar mo phyag g.yas lcags kyu 'dzin pa /
lho sgor cau ri ser mo zhags pa 'dzin pa /
nub sgor bet+tA li dmar mo lcags sgrog 'dzin pa /
byang sgor g+haSh+ma ri ljang gu rdo rjes mtshan pa'i dril bu 'dzin pa /
byang shar du pu k+ka si sngon mo byang chub kyi sems kyis gang ba'i bum pa 'dzin pa /
shar lhor sha wa ri dkar mo ri rab 'dzin pa /
lho nub tu tsan+Da li sngon mo me thab 'dzin pa /
nub byang du Do m+bi ni sna tshogs mdog ba dan 'dzin pa /
lha mo thams cad kyang zhal gcig phyag gnyis spyan gsum ma /
dbu skra ser po gyen du brdzes shing thod skam lnga'i dbu rgyan dang /
skam po lnga bcu'i do shal can /
phyag rgya lngas brgyan pa /
zhabs g.yas brkyangs shing g.yon bskums pa'i skyil krung phyed pa'i gar stabs kyis bzhugs pa /
gtso bo lnga la mi bskyod pa dang /
rang rang gi 'khor rnams la gtso bo so sos rgyas 'debs /
hUM oM trAM AH khaM rnams mkha' 'gro lnga'i sa bon dang /
oM d+ha ra d+ha ra /
d+hA ra ya d+hA ra ya /
marda marda /
badzra d+h+r-ik phaT swAhA /
oM sha shwa taM pa raM shA shwa ta e hye hi dzin dzik phaT swA hA /
oM badzra sUr+ya ta mo bi da ma hA sa ma ya stwa haM rat+na d+h+r-ik phaT swAhA /
oM badzra d+harma sa ma ya stwaM hu lu hu lu oM A ro lik phaT swAhA /
oM puH phuH puH hi hi hi pradz+nyA d+h+ri ka phaT swAhA /
zhes pa rnams rim bzhin gtsos bo lnga'i snying po'o / /
na maH sa man+ta bud+d+he b+h+yo /
na mo badzra kro d+hA ya mahA de ShoTo t+ka Ta d+hai ra wA ya /
badzra san+do ha darbA ya /
a mr-ita kuN+Da li hUM phaT /
ces pa las sngags te /
lhag ma rnams ni sngar bzhin no / /
! / /
'khor los bsgyur drug lha don gnyis kyi dkyil 'khor ni /
tshogs zhing gi skabs su rang nyid skad cig gis ye shes mkha' 'gror gsal ba'i zhes sogs@# / /
dang| dngos gzhi'i skabs su 'jam rdor ji lta ba bzhin gyi thun mong ma yin pa'i rtsibs bcu pa'i bsrung 'khor dang /
khro bo 'jig rten gsum rgyal gyi dkyil 'khor bzhin rdo rje dbyug pa sogs khro bo bcu bskyed /
bsrung 'khor gyi lte ba'i dbus su /
chos 'byung 'byung bzhi'i dkyil 'khor ri rab dang bcas pa'i steng du sna tshogs padma la gnas pa'i sna tshogs rdo rje'i lte bar rin po che sna tshogs las grub pa'i gzhal yas khang gru bzhi sgo bzhi la sogs pa mtshan nyid thams cad dang ldan pa'i dbus su rdo rje sems dpa'i dkyil 'khor de'i shar nas brtsams te /
rnam par snang mdzad /
rin chen 'byung ldan /
snang ba mtha' yas /
mi bskyod pa /
don yod grub pa'i dkyil 'khor rnams gru bzhi sgo bzhi pa /
rta babs ma gtogs mtshan nyid thams cad yongs su rdzogs pa /
rdo rje sems dpa'i gzhal yas khang gi dbus su seng khri /
sna tshogs pad nyi 'jigs byed dus mtshan gyi gdan la ye shes mkha' 'gro sku mdog dkar po zhal gcig phyag gnyis kyis rdo rje dang dril bu 'dzin pas yum rdo rje phag mo sku mdog dmar mo gri gug dang thod pa 'dzin pa la 'khyud pa /
ral pa'i thor cog can| thod pa'i phreng bas brgyan pa /
phyag rgya drug gis rgyas btab cing rdo rje'i skyil krung gis bzhugs pa /
de'i shar lhor mkha' 'gro ma sngon mo /
lho nub tu lA ma ljang gu /
nub byang du dum skyes ma dmar mo /
byang shar du gzugs can ma ser mo /
bzhi ga'ang zhal gcig phyag gnyis DA ma ru dang thod pa 'dzin pa'i gru mo g.yon na kha TAM ga 'dzin zhing /
g.yas brkyangs kyis bzhugs pa /
shar du khaN+Da ka pA la dang rab gtum ma /
byang du mahA kadkA la dang gtum mig ma /
nub tu kadkA la dang 'od ldan ma /
lhor mche ba rnam par gtsigs pa dang sna chen ma /
dpa' bo rnams sku mdog sngon po zhal gcig phyag gnyis kyis rdor dril 'dzin pas yum sku mdog dkar mo zhal gcig phyag gnyis kyis sdigs mdzub dang bcas pa'i rdo rje dang thod khrag 'dzin pa la 'khyud pa /
snang mdzad kyi gzhal yas khang gi dbus su seng khri sna tshogs pad zla dang tshangs pa'i gdan la sangs rgyas mkha' 'gro sku mdog dkar po zhal gcig phyag gnyis kyis 'khor lo dang 'khor los mtshan pa'i dril bu 'dzin pas yum sangs rgyas mkha' 'gro sku mdog dkar mo zhal gcig phyag gnyis kyis 'khor lo dang thod khrag 'dzin pa la 'khyud cing rdo rje'i skyil mo krung gis bzhugs pa /
de'i shar du su ra bai rI Na dang dpa' bo'i blo can ma /
byang du 'od dpag med dang kharba rI /
nub tu rdo rje'i 'od dang ladka'i dbang phyug ma /
lhor rdo rje'i sku dang shing grib ma /
dpa' bo rnams sku mdog dkar po /
zhal gcig phyag gnyis kyis 'khor lo dang 'khor los mtshan pa'i dril bu 'dzin pas yum rnams sku mdog ser mo /
zhal gcig phyag gnyis kyis sdigs mdzub dang bcas pa'i 'khor lo @# / /
dang thod pa 'dzin pa la 'khyud pa /
rin 'byung gi gzhal yas khang gi dbus su rta mchog gi khri sna tshogs pad nyi dang lha'i bu nyi ma'i gdan la rin chen mkha' 'gro sku mdog ser po /
zhal gcig phyag gnyis kyis rin po che dang rin po ches mtshan pa'i dril bu 'dzin pas yum rin chen mkha' gro ma sku mdog ser mo /
zhal gcig phyag gnyis kyis rin po che dang thod pa 'dzin pa la 'khyud cing rdo rje'i skyil mo krung gis bzhugs pa /
de'i shar du myu gu can dang sa srungs ma /
byang du rdo rje ral pa can dang 'jigs byed chen mo /
nub tu dpa' bo chen po dang rlung gi shugs can ma /
lhor rdo rje hUM mdzad dang chang 'thung ma /
dpa' bo rnams sku mdog ser po /
zhal gcig phyag gnyis kyis rin po che dang rin po ches mtshan pa'i dril bu 'dzin pas yum rnams sku mdog ljang gu /
zhal gcig phyag gnyis kyis sdigs mdzub dang bcas pa'i rin po che dang thod pa 'dzin pa la 'khyud pa /
snang mtha'i gzhal yas khang gi dbus su rma bya'i khri sna tshogs pad nyi dang dbang phyug chen po'i gdan la padma mkha' 'gro sku mdog dmar po /
zhal gcig phyag gnyis kyis padma dang padmas mtshan pa'i dril bu 'dzin pas padma mkha' 'gro ma sku mdog dmar mo /
zhal gcig phyag gnyis kyis padma dang thod pa 'dzin pa la 'khyud cing rdo rje'i skyil krung gis bzhugs pa /
de'i shar du rab tu bzang po dang sngo bsangs lha mo /
byang du rdo rje bzang po dang shin tu bzang mo nub tu 'jigs byed chen po dang rta rnam /
lhor mig mi bzang dang bya gdong mo /
dpa' bo rnams sku mdog dmar po /
zhal gcig phyag gnyis kyis padma dang padmas mtshan pa'i dril bu 'dzin pas yum rnams sku mdog dkar mo| zhal gcig phyag gnyis kyis sdigs mdzub dang bcas pa'i padma dang thod pa 'dzin pa la 'khyud pa /
mi bskyod pa'i gzhal yas khang gi dbus su glang po'i khri sna tshogs pad nyi dang khyab 'jug gi gdan la rdo rje mkha' 'gro sku mdog sngon po /
zhal gcig phyag gnyis kyis rdo rje dang rdo rjes mtshan pa'i dril bu 'dzin pas rdo rje mkha' 'gro ma sngon mo zhal gcig phyag gnyis kyis rdo rje dang thod khrag 'dzin pa la 'khyud cing rdo rje'i skyil krung gis bzhugs pa /
de'i shar du stobs po che dang 'khor lo'i shugs can ma /
byang du rin chen rdo rje dang du ma skyes ma /
nub tu rta mgrin dang chang 'tshong ma /
lhor nam mkha'i snying po dang 'khor lo'i go cha ma /
dpa' bo rnams sku mdog nag po /
zhal gcig phyag gnyis kyis rdo rje dang rdo rjes mtshan pa'i dril bu 'dzin pas yum rnams sku mdog ser mo zhal gcig phyag gnyis kyis sdigs mdzub dang bcas pa'i rdo rje dang thod pa 'dzin pa la 'khyud pa /
don grub kyi gzhal yas khang gi dbus su mkha' lding gi khri sna tshogs pad nyi dang lha'i bu zla ba'i gdan la /
sna tshogs mkha' 'gro sku mdog ljang gu /
zhal gcig phyag gnyis kyis sna tshogs rdo rje dang sna tshogs rdo rjes mtshan @# / /
pa'i dril bu 'dzin pas sna tshogs mkha' 'gro ma sku mdog ljang gu /
zhal gcig phyag gnyis kyis sna tshogs rdo rje dang thod pa 'dzin pa la 'khyud cing rdo rje'i skyil krung gis bzhugs pa /
de'i shar du dpal he ru ka dang shin tu dpa' mo /
byang du padma gar gyi dbang phyug dang stobs chen ma /
nub tu rnam par snang mdzad dang 'khor lo sgyur ma /
lhor rdo rje sems dpa' dang brtson 'grus chen mo /
dpa' bo rnams sku mdog ljang gu /
zhal gcig phyag gnyis kyis sna tshogs rdo rje dang sna tshogs rdo rjes mtshan pa'i dril bu 'dzin pas yum rnams sku mdog sngo skya /
zhal gcig phyag gnyis kyis sdigs mdzub dang bcas pa'i sna tshogs rdo rje dang thod pa 'dzin pa la 'khyud pa /
dpa' bo rnams g.yas brkyangs kyis bzhugs pa la yum rnams g.yon brkyangs kyis 'khyud pa /
phyi'i dkyil 'khor gyi shar sgor khwa gdong ma sngon mo g.yas lcags kyu 'dzin pa /
byang sgor 'ug gdong ma ser mo g.yas zhags pa 'dzin pa /
nub sgor khyi gdong ma dmar mo /
g.yas lcags sgrog 'dzin pa /
lho sgor phag gdong ma ljang gu g.yas dril bu 'dzin pa /
shar lhor gshin rje brtan ma g.yas sngo g.yon ser ba /
phyag g.yas me long 'dzin pa /
lho nub tu gshin rje pho nya mo g.yas ser g.yon dmar ba /
phyag g.yas pi wang 'dzin pa /
nub byang du gshin rje mche ba ma g.yas dmar g.yon ljang ba /
phyag g.yas dri'i dung chos 'dzin pa /
byang shar du gshin rje 'joms ma g.yas ljang g.yon sngo ba /
phyag g.yas ro'i snod 'dzin pa /
g.yon rnams kyis thod pa dang kha TwAM ga bsnams pa /
g.yas brkyangs kyi stabs kyis bzhugs pa /
dpa' bo thams cad kyang ral pa'i thor cog dang thod pa dang phyag rgya drug gis brgyan pa /
stag gi pags pa'i sham thabs grol ba /
mchod phyir thogs dang mi mgo rlon pa'i phreng ba can no / /
dpa' mo thams cad kyang spyan gsum pa gcer mo skra gsil ba'o / /
rang rang gi 'khor rnams la gtso bo so sos rgyas btab cing /
'khor los bsgyur ba lnga la rdo rje mkha' 'gro dang /
rdo rje mkha' 'gro la ye shes mkha' 'gro dang /
sgo mtshams ma brgyad la rang rigs kyi de bzhin gshegs pas rgyas gdab bo / /
ye shes mkha' 'gro sogs kyi sa bon ni paM b+h+ruM aM hri hUM khaM ro / /
snying po ni /
oM shrI mahA su kha badzra satwa DA ki nI dzA la saM ba ra hUM phaT /
oM shrI bud+d+ha DA ki a la la la a hUM DA ki nI dzA la saM ba ra hUM phaT swAhA /
oM shrI rat+na DA ki traM AM a /
DA ki nI dzA la saM ba ra hUM phaT swAhA /
oM shrI padma DA ki hri hri a hUM DA ki nI dzA la saM ba ra hUM phaT swAhA /
oM shrI badzra DA ki a hUM phaT /
DA ki nI dzA la saM ba ra hUM phaT swAhA /
oM shrI bi shwa DA ki ho khaM a hUM DA ki nI dzA la saM ba ra hUM phaT swAhA /
zhes pa'o / /
de ltar sgrub thabs so so'i thun mong ma yin pa'i 'don pa bsgyur dgos 'ga' zhig ma gtogs /
tshig zur gyis mthon pa snga phyi'i chog gzhan rnams sgrub thabs spyi 'gro @# / /
bzhin shes par bya'o / /
dus kyi 'khor lo ni thams cad mkhyen pa bu ston rin po che dang /
mkhas grub thams cad mkhyen pa la sogs pas mdzad pa'i sgrub dkyil ji lta ba bzhin byas pas rung la /
bum bskyed kyang rnam rgyal bum pa'i nang du dkyil 'khor so so'i lha grangs dang mthun pa'i lha gdan bcas bskyed /
gtso bo'i g.yon nam /
las bum du las thams cad pa bskyed /
ye shes pa bcug /
rgyas btab /
mchod bstod bzlas bzhu sogs kyang spyi 'gro ltar bya zhing /
dbang chog ni bla med rnams la rdo rje phreng ba ji lta ba bzhin dang /
rgyud sde 'og ma rnal 'byor rgyud la rdo rje slob dpon gyi dbang yan dang /
bya spyod gnyis la rig pa'i dbang lnga dang /
chu cod pan gnyis tsam gyi dbye ba dang /
de dag la yang bla med kyi thun mong ma yin pa'i cho ga'i khyad par 'ga' zhig bzhag /
rgyud sde'i rim pa dang bstun nas 'phreng ba rang gi lugs ji lta ba bzhin du lag len rnam par dag pa bya'o|| ||smras pa /
m+r+gad 'dab ma'i lding khang du / /
ldong ros smin pa'i mdangs mdzes pa'i / /
bdud rtsi'i 'bras bzang phang phung gis / /
sred ldan skyes bu'i yid 'phrog pa / /
ji bzhin rgyud sde'i rgya mtsho las / /
'ongs pa'i sgrub thabs rin chen gyi / /
phreng ba spel legs phul byung ba / /
gang 'dis mkhas pa'i yid rab 'phrog /
bu ram shing pa'i thugs kyi bcud phyung ba / /
rgyud sde rnam bzhi'i yid bzhin rgya mtsho che / /
mkhas grub 'jigs med 'byung gnas rnam dpyod kyi / /
srub shing brtson pa'i klu yi srub thag gis / /
bsgrubs pa las 'ongs bdud rtsi'i 'od dkar can / /
sa gsum rmongs pa'i mun pa sel byed cing / /
phan bde kun+da'i tshal rab rgyas byed pa / /
zla bral nam mkha'i me long deng 'dir shar / /
tshul 'dir 'bad pa'i dge tshogs pad rtsa ltar / /
mchog tu dkar ba gang zhig bsags pa de / /
thog med dus nas bskyangs pa'i drin can gyi / /
ma rnams srid mtsho che las sgrol phyir bsngo / /
bdag kyang deng nas tshe rabs thams cad du / /
lus dang srog la blta ba rgyang srings nas / /
dus gsum rgyal ba sras bcas thams cad kyi / /
mdzad pa rnam thar ma lus sgrubs gyur cig /
ces rdo rje 'phreng pa'i dkyil 'khor chen po bzhi bcu rtsa gnyis kyi sgrub thabs rnal 'byor rdzogs phreng gi ngag 'don khrigs chags su byed tshul rin chen dbang gi rgyal po'i 'phreng ba zhes bya ba 'di yang bstan pa'i gsal byed dam pa mang pos yang yang nan gyis bskul ba la brten nas /
mang du thos pa'i btsun pa blo bzang chos kyi rgyal mtshan gyis chos grwa chen po gangs can chos 'phel gyi gtsug lag khang du sbyar ba'i yi ge pa ni dge slong blo bzang phun tshogs kyis bgyis pa 'dis kyang bstan pa rin po che phyogs thams cad du rgyas par byed nus par gyur cig / / /
slar yang 'di nyid kyi rtsa ba /
rdo rje phag mos mngon sum du byin gyis brlabs pa'i paN+Di ta chen po @# / /
'jigs med 'byung gnas sbas pa'i zhal snga nas kyis mdzad pa rdzogs pa'i rnal 'byor gyi phreng ba dang /
de'i phrin las 'dzin zhing spel ba'i bod kyi mkhas pa du mas brtsams pa'i phreng ba'i sgrub thabs mang po la gtugs shing /
dkyil 'khor so so'i lha'i sngags rnams kyang rang rang gi rgyud nas bshad pa ji lta ba bzhin bkod nas /
yid brtan rung ba shin tu dag par bgyis pa'o / /
slan chad rdo rje phreng ba'i bshad pa dang bsgrub pa'i phrin las spel bar bzhed pa'i dam pa de dang de dag gis /
'di las gzhan du bsgyur bkod dang /
bsre lhad la sogs pa'i rnyog pas gos pa med par /
'di nyid nas ji ltar bstan pa bzhin rnam par dkar ba'i phrin las spel bar mdzad du gsol /
zhes kyang chos smra ba'i btsun pa blo bzang chos kyi rgyal mtshan gyis chos grwa chen po bkra shis lhun po'i gzims khang rgyal mtshan mthon por smras pa'o / / / /
