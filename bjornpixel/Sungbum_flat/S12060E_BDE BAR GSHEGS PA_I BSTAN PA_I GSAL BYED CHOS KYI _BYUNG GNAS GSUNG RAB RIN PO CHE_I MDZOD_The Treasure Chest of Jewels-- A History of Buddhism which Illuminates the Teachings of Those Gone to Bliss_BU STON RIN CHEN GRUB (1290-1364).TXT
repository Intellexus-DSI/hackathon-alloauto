@# / /
bde bar gshegs pa'i bstan pa'i gsal byed chos kyi 'byung gnas gsung rab rin po che'i mdzod ces bya ba /
bcom ldan 'das shAkya seng ge la phyag 'tshal lo / /
gang zhig thugs bskyed dge tshogs bdud rtsi'i zas can las byung brang dka'i bzed pas gzi brjid dpal 'bar ba / /
sku gsum mthar phyin rin chen rang bzhin dpag yas smon lam myur 'gro bdun ldan gzung 'dzin gos bral bas / /
sgrib gnyis chu 'dzin bral ba'i bya lam yangs par khrid cing 'char nub bgrod tshul sna tshogs gzhan don can / /
dri med gsung zer tsha zer byed pa'i 'od zer dra ba brgya phrag stong ldan phyogs phyogs 'phros pa las / /
rang byung sbyin dgra yid kyi srub shing gtsug na zla ba log 'dren skem byed mig stong 'tsho byed sogs / /
srid gsum 'di na ston par khas 'che che bar mngon rlom 'od ldan gza' tshogs gzi brjid kun 'joms pa / /
thub pa ser skya rkang mig pa dang rig byed gzhung 'dzin nam mkha'i gos can tshu rol mdzes pa pa / /
rgyas pa rnga bong grog mkhar ba sogs 'byung po'i bya tshogs 'dren byed nyams byed rgyu ba kun gcod cing / /
gang du shar bas blta bar 'dod dang dri bsung don gnyer dbang po chim byed sbrang rtsi'i mchog 'dod pa'i / /
mngon mtho'i snod gyur nyan thos rang rgyal rgyal sras bung ba dregs pas myos pa'i dar dir rab tu sgrog blank pagea @# / /
rnams la / /
mtho ris ze 'bru'i phreng ldan kha phye nyer zhi'i dri bsung phyogs bcur 'phros pas myos pa'i rkang drug 'khrigs / /
don gnyis mthar phyin kun mkhyen sbrang rtsi kun nas skrun byed nam mkha'i nor bu rgyal ba rgyal gyur cig /
gang zhig 'khrul ba mtha' dag spangs kyang rtag chad smra ba'i lta ba ngan pa gzhom pa dang / /
bstod smad la sogs chos brgyad spangs kyang dkar phyogs lha rnams 'phya ba spang bar bya ba dang /
rjes su chags pa mtha' dag sbangs kyang 'gro la chags pas bstan pa yun du gnas bya'i phyir / /
chos rnams ngag gi yul las 'das kyang ngag gi phreng bas chos rnams sdud mdzad spyi bos mchod / /
rgyal ba mchog gis mchog tu lung bstan bstan pa dar mdzad mdzad pa dri med mnga' / /
mnga' bdag dam pa'i dam pa'i chos kun kun tu gzung phyir theg pa gsum gyi tshul / /
tshul bzhin rab ston ston pa'i gsung rab rab tu gsal byed blo mchog mnga' ba'i thugs / /
thugs rjes dgongs 'grel 'grel bshad bshad pa ma nor ston pa 'phags pa'i tshogs la'ang 'dud / /
kun mkhyen rgyal ba'i gangs ri las 'ongs shing / /
sdud byed dam pa'i gsung rgyun rab bltams pa / /
'grel bshad 'dab stong ldan pas brgyan pa'i mtsho / /
legs bsgyur lo paN skyes mchog gtsug gis mchod / /
bslab gsum gser gyi dra bas legs g.yogs shing / /
bsdu bzhi'i yan lag legs skyes mche ba brtan / /
'chad rtsod rtsom pas phas rgol g.yul las rgyal / /
lag ldan bod kyi mkhas mchog rnams la 'dud / /
gsung rab rin chen khams las legs grub cing / /
rnam dpyod lta ba'i byin zas legs sbyangs te / /
brda sprod tshig gi ngar gyis rab brgyan pa / /
bdag blo the tshom dra ba gcod mdzad pa'i / /
ral gri rin chen lta bu'i bla ma'i tshogs / /
yon tan khur gyis lci ba bcu phrag gnyis / /
khyad par bka' drin che ba'i slob dpon drug /
rgyun du dad pa'i yid kyis skyabs su mchi / /
ma ltar brtse ba'i bla mas legs bskyangs shing / /
mi yi seng ge'i gsung rab padmo'i tshal / /
me tog la dga'i bung ba ltar bsten pas / /
mu mtha' yas pa'i chos la blo gros rgyas / /
de ltas bdag kyang shAkya'i gsung rab mtsho / /
gting mtha' yas par brgal bar 'dod pa yin / /
de yi gting mtha' rtogs par ma nus kyang / /
ngo mtshar don gyi rin chen cis mi rnyed / /
rnyed kyang dbul po'i lag gi rin chen ltar / /
bdag gi legs bshad dri ma med pa 'di / /
'gran 'dod phrag dog sdang sems kyis bsgribs nas / /
gzur gnas yid ches gnas su su zhig len / /
len pa med kyang dam chos bdud rtsi yis / /
rang gi yid kyi zug rngu cis mi sel / /
gal te 'ga' zhig len na de dag gi /
gdung ba'i rims nad 'joms par mi 'gyur ram / /
de phyir rang blo'i dbul ba bsal ba dang / /
chos ldan don gnyer skye bo rnams la yang / /
rgya chen chos kyi dga' ston spel slad du / /
gsung rab rin chen mdzod kyi sgo dbye'o / /
'di nas theg pa che chung sna tshogs kyi / /
dgongs pa nor bu mchog dman sna tshogs 'byung / /
de dag khyed la gegs med byin zin gyi / /
dga' ba'i yid kyis ci 'dod blang bar gyis / /
'dir bdag cag @# / /
gi bla ma shAkya'i rgyal po rdzu 'phrul gyi rkang pa'i dpung tshogs yan lag bzhi dang ldan pas chu srin rgyal mtshan can gyi g.yul ngo pham par mdzad nas bsdu ba bzhis gdul bya smin grol gyi zhing du bsdus nas chos kyi 'khor lo ma lus pa rnam pa thams cad du bskor ba'i chos kyi rgyal po chen po de'i chos kyi rgyal srid khyad par du 'phags pa'i rgyal tshab chen po rnams kyis yang dag par legs par bskyangs ba'i srol bzang po 'di /
lha dang bcas pa'i 'gro ba mtha' dag la phan pa dang bde ba'i gzhir gyur pa yin pas de'i tshul gces par 'dzin par rigs shing /
de yang bshad sgrub gnyis las gzhan pa'i thabs kyis ma yin pa'i phyir dang /
sgrub pa'ang 'chad nyan sngon du 'gro ba can yin pas 'chad nyan la 'jug pa'i tshul nges par bya'o / /
'di la bzhi ste /
dam pa'i chos mnyan pa dang bshad pa'i phan yon rig par bya ba dang /
gang mnyan pa dang bshad par bya ba'i chos ngos bzung ba dang /
de la nyan bshad tshul ji ltar bsgrub cing nyams su blang ba dang /
bsgrub bya'i chos ji ltar byung ba'i tshul lo / /
dang po la /
spyir dam pa'i chos nyan bshad kyi phan yon dang /
khyad par theg pa chen po'i chos kyi nyan bshad kyi phan yon gnyis las /
dang po la /
mnyan pa dang /
bshad pa dang /
gnyis ka'i phan yon gsum gyi dang po ni /
byang chub sems dpa'i sde snod las /
thos pas chos rnams shes par 'gyur / /
thos pas sdig las ldog par 'gyur / /
thos pas don med spong bar 'gyur / /
thos bas mya ngan 'das pa thob / /
ces gsungs pa la /
de'i don rnam bshad rigs par /
de la rkang pa bzhi po 'dis ni /
rim pa ltar phyi nang gi grub mtha' shes pas blang dor gyi gnas shes pa dang /
tshul khrims kyi bslab pa thob nas nyes spyod las ldog pa dang /
sems kyi bslab pa thob nas don med pa'i 'dod pa spong ba dang /
shes rab kyi bslab pa thob nas de la brten nas zag zad mngon du byas te myang 'das thob ba ste bzhi'am /
yang dag pa'i lta ba rnyed pa dang /
las dang nyon mongs pa dang skye ba'i kun nas nyon mongs las brgal ba ste /
bzhi dang /
chos 'dul ba la dad pa rnyed pa dang /
rab tu byung ba dang /
dbang po'i sgo bsrungs pas 'dod pa las 'dod chags dang bral bas gnod pa spong ba dang /
bden pa rtogs nas myang 'das thob pa ste /
bzhi la bshad do / /
rnam bshad rigs par /
bcom ldan 'das kyis chos mnyan pa la phan yon lnga gsungs te /
ma thos pa thos par 'gyur ba dang /
thos pa yongs su byang bar 'gyur ba dang /
so ma nyi spong ba dang /
lta ba drang por byed pa dang /
shes rab kyis tshig dang don zab mo rtogs par 'gyur ba'o / /
zhes so / /
de'i don rgya cher thos pa dang /
gsal shing dri ma med par byed pa dang /
nges pa thob pa dang /
yang dag par rtog pa dang /
bden ba rtogs pa ste lnga'o / /
dang po gnyis kyis thos pa'i shes rab yongs su dag /
bar ba gnyis kyis bsam pa'i shes rab yongs su dag /
tha mas sgom pa'i shes rab yongs su dag par 'gyur ba bstan no / /
yang dam pa'i chos mnyan pa la phan yon rnam pa lnga yod de /
rnam par mi shes pa rnam par shes par byed pa dang /
nyes par gzung ba 'dor ba dang /
the tshom zos pa nges bar byed pa dang /
nges par byas pa snying por byed pa dang /
'phags pa'i shes rab kyi mig sbyong bar byed pa'o / /
zhes so / /
yang chus ni phan pa rnam pa lnga byed de /
'bras thug po che la sogs pa 'bangs par bya ba rnams 'bangs par byed pa dang /
lus dang gos dang snod dag gi dri ma sel ba dang /
sos ka'i lus kyi yongs su gdung ba sel ba dang /
skom dad che ba zhi bar byed pa dang /
rtswa dang @# / /
'bru dang nags tshal skyed cing 'phel bar byed pa yin no / /
de bzhin du sangs rgyas kyi gsung la dad pa bskyed pas gdung ba'i rgyud 'bangs par byed pa dang /
'chal ba'i tshul khrims kyi dri ma sel ba dang /
'dod pa'i yongs su gdung ba sel ba dang /
yang 'byung ba'i srid ba zhi bar byed pa dang /
byang chub kyi phyogs dang mthun pa'i yon tan gyi rtsa ba dang 'bru dang nags tshal skyed cing 'phel bar byed pa yin no / /
phan pa lnga po de yang dad pa rnyed pa dang las dang bcas pa bslab pa gsum las brtsams par rig par bya'o / /
de lta bas na phan pa rnam pa lnga po de 'dod pas gus par sangs rgyas kyi gsung mnyan par bya'o / /
mes bya ba bzhi byed de sreg pa dang /
tshos par byed pa dang /
dro bar byed pa dang /
gsal bar byed pa'o / /
de bzhin du sangs rgyas kyi gsung gi mes kyang rgyud smin pa rnams la nyon mongs pa rnams sreg pa dang rgyud ma smin pa rnams la dge ba'i rtsa ba rnams smin par byed pa dang srid pa la mngon par dga' ba rnams skyo bar byed pa'i phyir gdung bar byed pa dang /
skyo bar gyur pa rnams dang the tshom zos pa dang lam ngan par zhugs pa rnams la lam dang lam ma yin pa yang dag par rab tu ston pa'i phyir gsal bar byed pa yin no / /
de lta bas na gus pas chos mnyan par bya'o / /
gzhi lnga dag gis 'jug dogs bde ba la brten par bya ste dri ma med par bya ba'i phyir dang /
tsha ba rab tu zhi bar bya ba'i phyir dang /
skom pa rab tu zhi bar bya ba'i phyir dang /
dga' ba'i rtsed mo nyams su myong bar bya ba'i phyir dang /
tshu rol gyi 'gram nas pha rol gyi 'gram du phyin par bya ba'i phyir ro / /
sangs rgyas kyi gsung 'jug ngogs bde ba la'ang de bzhin te 'chal ba'i tshul khrims kyi dri ma med par bya ba'i phyir dang /
'dod pa'i yongs su gdung ba rab tu zhi bar bya ba'i phyir dang /
yang 'byung ba'i srid pa zhi bar bya ba'i phyir dang /
bsam gtan dang mngon par shes pa dang tshad med pa dang rnam par thar pa la sogs pa yon tan khyad par can gyi dpal ba'i rtsed mo nyams su myong bar bya ba'i phyir dang /
tshu rol gyi 'gram 'jigs tshogs nas pha rol gyi 'gram mya ngan las 'das par 'gro bar bya ba'i phyir ro / /
de lta bas na 'jug ngogs bde ba la brten pa'i yon tan 'dod pa rnams kyis gus par sangs rgyas kyi gsung mnyan par bya'o / /
zhes gsungs so / /
gnyis pa la /
ston pa sangs rgyas la mchod pa bla na med par 'gyur ba dang /
zang zing gi sbyin pa las mchog tu gyur cing phan 'dogs pa'i mchog yin pa dang /
gzungs dang rig pa thob pa dang / /
bsod nams 'phel bas byang chub thob pa dang bzhi'o / /
dang po ni /
ji skad du /
gang la phan phyir nga yi chos / /
tshul bzhin bstan pas mchod 'gyur gyi / /
me tog byug pa mar me yis / /
rgyal ba yang dag mchod ma yin / /
zhes so / /
gnyis pa ni /
khyams pa seng ge sgra'i mdo las /
gang gis gang+gA'i ji snyed sangs rgyas zhing / /
rin chen bdun gyis yongs su bkang byas nas / /
dga' rab sems kyis rgyal la phul ba dang / /
gang gis sems can gcig la tshigs bcad byin / /
rin chen sbyin pa shin tu rgya chen des / /
tshigs bcad byin pa snying rjes bsgrubs de la / /
char yang mi phod grangs su'ang ma yin na / /
gnyis dang gsum la bsam du ga la yod / /
ces pa dang /
gang+gA'i bye snyed 'jig rten gser dag gis / /
bkang ste gang la sbyin pa byin pa pas / /
dus ngan tshe na tshigs bcad gcig brjod pa / /
de yi phan thogs ji 'dra de la med / /
ces so / /
gsum pa ni /
seng ges zhus pa las /
chos kyi sbyin pas skye ba dran / /
zhes pa dang /
klu'i rgyal po rgya mtshos zhus pa'i mdo las /
chos sbyin pas ni zag pa zad pa'i mngon par shes pa rnam par dag @# / /
par 'gyur ro / /
zhes so / /
rin chen 'phreng bar /
chos kyi ched dang de bzhin du / /
gzhung gi don dag dran pa dang / /
chos kyi sbyin pa dri med pas / /
tshe rabs dran pa thob par 'gyur / /
zhes so / /
bzhi pa ni /
lhag pa'i bsam pa bskul ba'i mdo las /
byams pa gang rnyed pa dang /
dbu ma bkur sti mi 'dod par chos kyi sbyin pa byin na /
chos kyi sbyin pa zang zing med pa'i phan yon nyi shu ste /
nyi shu gang zhe na /
'di lta ste /
dran pa dang ldan pa yin /
blo dang ldan pa yin /
blo gros dang ldan pa yin /
mos pa dang ldan pa yin /
shes rab dang ldan pa yin /
'jig rten las 'das pa'i shes rab rjes su rtogs par 'gyur ba yin /
'dod chags chung ba yin /
zhe sdang chung ba yin /
gti mug chung ba yin /
bdud kyis de la glags mi rnyed pa yin /
sangs rgyas bcom ldan 'das rnams kyis de la dgongs pa yin /
mi ma yin pa rnams kyis de bsrung ba yin /
lha rnams kyis de'i lus la mdangs 'jug pa yin /
mi mdza' ba rnams kyis de la glags mi rnyed pa yin /
de mdza' bo rnams dang mi phyed pa yin /
tshig gzung bar 'os pa yin /
mi 'jigs pa thob pa yin /
yid bde ba mang ba yin /
mkhas pas bsngags pa yin /
de chos kyi sbyin pa de rjes su dran par 'gyur ba yin te /
khyams pa /
phan yon nyi shu po de dag go /
zhes pa dang /
bslab btus las /
chos kyi sbyin pa zang zing med / /
bsod nams 'phel ba'i rgyu yin no / /
zhes so / /
gsum pa la /
theg pa gsum gyi khams brtas pa /
mkhas par gyur pas kun gyis bkur ba| bstan pa gzung bas byang chub thob pa'o / /
dang po rnam bshad rigs par /
dad pas mnyan pa gang gis na / /
mtho ris dga' ba'i bsod nams dang / /
gang gis mya ngan 'das thob pa'i / /
shes rab sa bon brtas par 'gyur / /
zhes pa dang /
khams brtas byed dang /
zhes pa'i 'grel par /
thos pa las byung ba'i shes rab kyis yid la byed pa'i khams brtas par 'gyur ro / /
zhes so / /
de thos pa'i phan yon yin gyi /
bshad pa'i phan yon du mi rigs te /
thos pa dang bshad pa tha dad do / /
snyam na /
ma yin te /
kun las btus su /
'dzin pa dang kha ton byed pa dang bshad pas thos pa las byung bar blta'o / /
zhes gsungs so / /
gnyis pa ni /
lung rnam 'byed las /
mang du thos pa la phan yon rnam pa lnga yod de /
phung po la mkhas pa dang /
khams la mkhas pa dang /
skye mched la mkhas pa dang /
rten cing 'brel bar 'byung ba la mkhas pa dang /
de'i gdams ngag dang rjes su bstan pa gzhan la rag ma las pa yin no zhes so / /
skyes rabs las /
thos pa gti mug mun sel sgron me yin / /
rkun po la sogs mi 'khyer nor gyi mchog /
kun tu rmongs pa'i dgra 'joms mtshon cha yin / /
thabs tshul man ngag ston pa'i grogs kyi mchog /
ces pa dang /
grags dang dpal dang dpa' bo'i gter gyi mchog kyang yin / /
ya rabs rnams dang phrad na skyes kyi mchog /
tshogs kyi nang na mkhas pa dga' bar 'gyur / /
phas kyi rgol la nyi ma'i 'od dang 'dra / /
zhes pa edang /
dul zhing rab tu gsal ba'i spobs ba skye / /
grags pa chen po 'phral du 'byung bar byed / /
smra lce bder 'gyur khyad par can gyi rgyu| |thos pa'i dpal bsgoms don gsal rtogs par 'gyur / /
thos dang ldan na 'gal ba med pa yi / /
'khor gsum lam la rab tu gnas par 'gyur / /
thos pa'i rjes 'jug sgrub la snying por byed / /
skye ba'i rdzong las tshogs chung thar bar 'gyur / /
zhes ba la sogs pa gsungs so / /
gsum pa ni /
bshad nyan ni /
bstan pa'am chos 'dzin par 'gyur te /
mdzod las /
de 'dzin byed pa smra byed pa / /
sgrub par byed pa kho na yin / /
zhes so / /
chos 'dzin pa'i phan yon bsam gyis mi khyab ste /
de bzhin gshegs @# / /
pa'i gsang ba bstan pa las /
dam chos 'dzin pa'i bsod nams ni / /
sangs rgyas kun gyis nan tan du / /
bskal pa bye bar brjod mdzad kyang / /
mtha' mar phyin par 'gyur ma lags / /
zhes so / /
blo gros rgya mtshos zhus pa'i mdo las /
de bzhin gshegs pa'i dam pa'i chos 'dzin pa / /
rgyal ba rnams kyis yongs su bzung bar 'gyur / /
lha dang klu dang mi 'am ci rnams dang / /
bsod nams ye shes kyis ni yongs su bzung / /
de bzhin gshegs pa'i dam pa'i chos 'dzin pa / /
dran ldan blo gros ldan zhing blo ldan 'gyur / /
shes rab rgya chen kun nas ye shes ldan / /
mkhas pa bag chags bcas pa'i nyon mongs spong / /
zhes pa nas /
de bzhin gshegs pa'i dam pa'i chos 'dzin pa / /
brgya byin tshangs pa de bzhin 'jig rten skyong / /
'khor los bsgyur dang mi yi rgyal por 'gyur / /
bde dang yid bde byang chub de 'tshang rgya / /
zhes pa la sogs pa phan yon mang po gsungs so / /
gnyis pa theg chen gyi chos kyi bshad nyan gyi phan yon ni| gzhi'i dus su theg dman gyi dge ba zil gyis non cing rigs gsos thebs pa dang /
lam gyi dus su sgrib pa ma lus par spong bas bsod nams gzhan las lhag pa dang /
'bras bu'i dus su rnam mkhyen thob par nges pa'o / /
dang po ni /
shes rab kyi pha rol tu phyin par stong gsum gyi stong chen po'i 'jig rten gyi khams kyi sems can de dag thams cad dgra bcom pa nyid thob par gyur la dgra bcom pa de dag gi sbyin pa las byung ba'i bsod nams bya ba'i dngos po dang /
tshul khrims las byung ba'i bsod nams bya ba'i dngos po dang /
bsgoms pa las byung ba'i bsod nams bya ba'i dngos po gang yin pa de la kun dga' bo 'di ji snyam du sems /
bsod nams kyi phung po de mang ba yin nam /
gsol pa /
bcom ldan 'das de ni mang lags so / /
bde bar gshegs pa mang lags so / /
bka' stsal pa /
kun dga' bo de bas kyang su zhig la byang chub sems dpa' sems dpa' chen pos shes rab kyis pha rol tu phyin pa dang ldan pa'i chos tha na nyi ma gcig ston na de bsod nams kyi phung po ches mang du skye'o / /
zhes pa nas /
kun dga' bo 'di ni byang chub sems dpa' sems dpa' chen po de'i chos kyi sbyin pa ste /
nyan thos kyi theg pa pa thams cad dang /
rang sangs rgyas kyi theg pa pa'i gang zag thams cad kyi dge ba'i rtsa ba thams cad zil gyis gnon pa'o / /
zhes sogs gsungs so / /
gnyis pa ni /
rgyud bla mar /
gang zhig byang chub don du gnyer bas gser zhing nor bus spras pa ni / /
sangs rgyas zhing rdul mnyam pa nyin rer chos rgyal rnams la rtag 'bul la / /
gzhan gang 'di la tshig tsam thos shing thos nas kyang ni mos na 'di / /
sbyin pa las byung dge ba de las bsod nams ches mang thob par 'gyur / /
blo ldan gang zhig bla med byang chub 'dod pas bskal pa du mar yang / /
lus ngag yid ni 'bad pa med par tshul khrims dri med srung byed la / /
gzhan gang 'di las tshig tsam thos shing thos nas kyang ni mos na 'di / /
tshul khrims las byung dge ba de las bsod nams ches mang thob par 'gyur / /
gang zhig 'di na srid pa gsum gyi nyon mongs me 'jil bsam gtan ni / /
lha dang tshangs gnas mthar son rdzogs pa'i byang chub 'pho med thabs sgom la / /
gzhan gang 'di las tshig tsam thos shing thos nas kyang ni mos na 'di / /
bsam gtan las byung dge ba de las bsod nams ches mang 'thob par 'gyur / /
gang phyir sbyin pas longs spyod dag ni sgrub byed la / /
khrims kyis mtho ris bsgoms pas nyon mongs spong byed la / /
shes rab nyon mongs shes bya kun spong de yi @# / /
phyir / /
'di mchog nyid de de yi rgyu ni 'di thos yin / /
zhes so / /
gsum pa ni /
mdo sde rgyan las /
gang zhig tshig gam don go nas / /
tshigs bcad gnyis 'dzin rab sbyor ba / /
sems can blo ldan mchog de yis / /
yon tan rnam bcu thob 'gyur te / /
khams ni zad par brtas pa dang / /
'chi ba'i tshe na rab dga' thob / /
ji ltar 'dod par skye ba dang / /
kun tu tshe rabs dran pa dang / /
sangs rgyas rnams dang phrad pa dang / /
de la theg mchog thos pa dang / /
mos pa blo dang bcas pa dang / /
sgo gnyis byang chub myur thob pa'o / /
zhes gsungs shing /
gzhan las kyang mang du gsungs mod kyi /
mang pas 'jigs pas ma bris so / /
de dag kyang rnam bshad rigs par /
mdo don che ba nyid thos nas / /
nyan pa dang ni 'dzin pa la / /
nyan pa po ni gus byed pas / /
thog mar dgos pa brjod par bya / /
zhes pa bzhin yin no / /
gnyis pa la /
chos kyi sgra 'jug pa'i yul gyi dbye ba dang /
chos kyi sgra don dang /
mtshan nyid dang /
rab tu dbye ba dang bzhi'o / /
dang po ni /
chos shes pa'i sgra de don bcu la 'jug ste /
rnam bshad rigs par /
chos ni shes bya lam dang ni / /
mya ngan 'das dang yid kyi yul / /
bsod nams tshe dang gsung rab dang / /
'byung 'gyur nges dang chos lugs la'o / /
zhes pas /
chos gang la la 'dus byas sam 'dus ma byas sam zhes pa shes bya dang /
yang dag pa'i lta ba ni chos yin no zhes pa ltar lam dang /
chos la skyabs su song ba zhes pa myang 'das dang /
chos kyi skye mched ces pa yid yul dang /
btsun mo'i 'khor dang gzhon nu rnams dang lhan cig chos spyod ces pa bsod nams dang /
byis pa ni mthong ba'i chos gces par 'dzin pa yin zhes pa tshe dang /
chos shes pa ni /
'di lta ste /
mdo'i sde dang zhes pa lta bu gsung rab dang /
lus 'di rgas pa'i chos yin no zhes pa 'byung 'gyur dang /
dge slong gi chos bzhi zhes pa lta bu nges pa dang /
yul chos rigs chos shes pa chos lugs te /
bcu la 'dug go /
de dag kyang gtso che ba'i dbang du byas kyi der 'dus ba ma yin te /
chos kyis chos tshol bar byed de chos ma yin pas ma yin no zhes pa lta bu rigs pa la chos dang /
bsgrub bya'i chos /
dgag bya'i chos shes pa la sogs pa la'ang 'jug pas so / /
gnyis pa la /
d+harma zhes pa chos yin la de'i khams ni d+h+ri d+ha ra Ne zhes pa 'dzin pas na /
chos zhes bya la /
de la'ang shes bya ni /
mtshan nyid 'dzin pas chos te /
gzugs kyis gzugs kyi mtshan nyid gzugs su rung ba 'dzin pa nas /
rnam mkhyen gyis de'i mtshan nyid chos thams cad mngon sum du byed pa'i bar rang rang gi mtshan nyid 'dzin pa dang /
spyi'i mtshan nyid 'dus byas thams cad mi rtag /
zag bcas thams cad sdug bsngal /
chos thams cad bdag med /
mya ngan las 'das pa thams cad zhi ba zhes pa'i spyi'i mtshan nyid 'dzin pas so / /
yid kyi yul ni /
rang gi mtshan nyid 'dzin pa'am yid 'dzin pas chos so / /
tshe ni /
lus 'dzin pa'am ris mthun 'dzin pas chos so / /
gsung rab ni /
rnam bshad rigs par /
chos /
ni mdo la sogs pa ste /
rigs pa ston pas don dang don phyin ci ma log par nges par 'dzin pa'i don gyis so zhes so / /
'byung 'gyur 'dzin pa dang nges par bya dgos pa'i bya ba byed pas 'dzin pa dang /
yul dang rigs kyi spyod pa 'dzin pas yul chos la sogs pa'o / /
lam dang mya ngan las 'das pa dang bsod nams gsum ni /
ltung ba las 'dzin pas chos yin la /
de la ngan 'gror ltung ba las 'dzin pa dang /
'khor bar ltung ba las 'dzin pa gnyis so / /
dang po ni /
ched du brjod pa'i tshoms las /
'jig rten 'di dang pha rol du / /
chos spyod pa ni bde bar nyal / /
zhes pa lta bu las 'bras la yid ches @# / /
pa'i dad pa'am /
'jig rten pa'i yang dag pa'i lta ba la brten nas dge ba bcu spyod pa'am /
'jig rten pa'i bsam gtan gzugs med kyi ting nge 'dzin bsgom pa lta bu ste /
de dag gis ngan song du lhung ba las 'dzin pas chos zhes bya la phyi rol pa kha cig la yang yod do / /
'khor bar ltung ba las 'dzin pa ni /
nang pa'i skyabs gnas te /
'dod chags dang bral ba rnams kyi mchog chos zhes pa myang 'das dang de thob byed lam bden 'khor dang bcas pa'o / /
theg chen gyi lam dang myang 'das dang gsung rab ni /
theg dman du ltung ba las 'dzin pa ste /
rang bzhin med rtogs kyi shes rab dang brtse ba snying rje chen po sogs zung du 'brel bas srid zhir ltung ba las 'dzin pa yin no / /
bye brag tu dam pa'i chos kyi sgra don ni dam pa rdzogs pa'i sangs rgyas yin la des bstan pa'i chos yin pas dam pa'i chos zhes sam /
dam pa ni /
mchog tu gyur pa yin la chos kyang yin pas dam pa'i chos te /
gzhi mthun pa'o / /
yang na skyes bu dam pas spyad par bya bas dam pa'i chos te /
dge slong gi chos bzhi bzhin no / /
gsum pa ni /
'dir gtan la dbab par bya ba ni /
bsod nams dang lam dang myang 'das brjod bya'i gtso bor byas la /
gsung rab rjod byed dus byas pa dam pa'i chos yin la de'i mtshan nyid ni /
gang la dmigs na lus can rnams kyi sgrib pa zad pa'i thabs su gyur pa ste /
ji skad du /
sdug bsngal dag ni thams cad dang / /
sgrib kun sel byed dam pa'i chos / /
zhes gsungs so / /
de la dbye na /
rtogs pa'i chos dang /
lung gi chos gnyis te /
mdzod las /
ston pa'i dam chos rnam gnyis te / /
lung dang rtogs pa'i bdag nyid do / /
zhes pas /
rtogs pa'i chos kyi mtshan nyid /
gang zhig gang gis 'dod chags dang bral ba ste /
gang zhig gang gis chags bral ba / /
bden gnyis mtshan nyid can de chos / /
chags bral nyid ni 'gog pa dang / /
lam gyi bden pa dag gis bsdus / /
zhes rgyud blar bshad do / /
de la gang zhig 'dod chags dang bral ba 'gog bden dang /
gang gis 'dod chags dang bral byed lam bden gnyis las /
'gog bden gyi mtshan nyid /
de bzhin nyid la dmigs pas gang du zag pa dang bcas pa'i dngos po 'gag pa ste /
kun btus su /
de bzhin nyid la dmigs pas gang du zag pa dang bcas pa'i dngos po 'gag pa ste /
'gog pa'i mtshan nyid do zhes so / /
de yang slob mi slob kyi spangs pa dang /
lhag med kyi myang 'das dang /
theg chen lugs kyi sangs rgyas kyi chos sku'o / /
lam bden gyi mtshan nyid /
zag med ye shes 'khor bcas 'gog pa mngon du byed pa'i thabs te /
mdzod du /
zag med lam gyi bden pa dang / /
zhes pa'am /
rgyud blar /
dag gsal gnyen po'i phyogs nyid kyi / /
zhes so / /
de yang mthong sgom mi slob lam gsum zag med dam /
theg chen gyi lam bden ni /
rgyud blar mthong sgom gnyis la 'dod do| |tshogs sbyor gnyis ni /
lam bden gyi 'khor yin no / /
lung gi chos kyi mtshan nyid ni /
rtogs pa'i chos la 'jug pa'i rjod byed do / /
de la spros pa las byung ba'i bag chags dang /
chos kyi dbyings kyi rgyu mthun pa las byung ba'i mngon brjod do| |dang po ni /
rta dang glang po la sogs pa'i gtam sna tshogs pa ste /
'khor ba dang chos mthun pas 'jig rten pa'i mngon brjod ces kyang bya'o / /
gnyis pa ni /
gsung rab yan lag bcu gnyis te /
de yang chos nyid rtogs par byed pa'i rgyu mthun nam /
chos dbyings rtogs pa'i rgyu mthun las byung bas der brjod de /
rgyu mthun don gyi mchog nyid dang / /
zhes dbus mthar 'byung zhing /
don gsal 'grel par chos kyi dbyings kyi rgyu mthun par gyur pa zhes so / /
paN+Di ta su N+ya shrI'i zhal snga nas chos @# / /
thams cad stong nyid rtogs pa'i rtsa ba can yin te /
bya chung 'bring che gsum nam mkha' la 'phur ba ltar byang chub gsum gang zag gi bdag med dang gzung ba med pa dang bdag med gnyis ka rtogs pas 'thob bo / /
zhes gsung ngo / /
de myang 'das dang chos mthun pas 'jig rten las 'das pa'i mngon brjod ces bya ste /
myang 'das las chu bo chen po bzhi rgya mtshor bab 'bab gzhol ba de bzhin du chos thams cad kyang mya ngan las 'das par bab 'bab gzhol zhes gsungs so / /
bzhi pa dbye ba la /
rtogs pa dang /
lung ngam /
yang na 'bras bu'i chos /
sgrub pa'i chos /
bshad pa'i chos gsum mo / /
dang po ni /
mya ngan las 'das pa ste /
rgyu dang bcas pa'i sdug bsngal thams cad nye bar zhi ba'i mtshan nyid do / /
de'ang zhib bdun te /
skye ba /
rga ba| 'chi ba /
phrad pa /
bral ba /
'dod pa ma 'byor pa /
phung po'i sdug bsngal zhi ba nyid do / /
yang na rtag pa bzhi ste /
bsags pa dag ni mthar zad 'gyur / /
lus ni tha mar 'jig par 'gyur / /
'du ba'i mtha' ni 'bral bar 'gyur /
srog ni tha mar 'chi bar 'gyur / /
zhes mi rtag pa bzhi las ldog pa'o / /
sgrub pa'i chos ni /
lam ste /
'bras bu'i chos de thob par byed pa'i yon tan phun sum tshogs pa'o / /
de'ang phun sum tshogs pa bzhi ldan te /
'dis mya ngan las 'das pa'i grong khyer du phyin par byed pa yin gyi /
'khor ba'i grong khyer du phyin par byed pa ma yin pas yod pa ma yin pa dang /
myang 'das dang 'brel bas bar ma chad cing mi 'gyur bas rgyud mi 'chad pa dang /
'dod chags la sogs pa'i chom pos mi 'phrog pas gnod pa med pa dang /
chos la dga' ba'i zas dang ldan pas nye bar ston pa phun sum tshogs pa dang bzhi'o / /
bshad ba'i chos ni /
lam gyi chos gsal bar byed pa phun sum tshogs pa ste /
de yang bya ba bzhi ldan te /
'di ni lam yin no zhes nye bar nyan pa nyid dang /
'di nyid lam yin gyi gzhan ni ma yin no zhes nges par byed pa dang /
dran pa nye bar gzhag pa la sogs pa 'di ni lam gyi rgyu yin no / /
zhes de'i tshogs gsal bar byed pa dang /
nyon mongs pa dang las dang tshe'i sgrib pa 'di ni lam gyi gegs byed pa yin no zhes sgrib pa rab tu nye bar ston pa dang bzhi'o / /
de dag rten 'brel 'grel bshad las bshad do / /
de'i bshad pa'i chos la dbye na /
gnyis te /
bka' dang /
bstan bcos te /
ji skad du /
chos rnams thams cad bka' dang bstan bcos gnyis su 'dus / /
legs par gsungs dang de yi dgongs 'grel te / /
de yi dbang gis shAkya'i bstan pa 'di / /
'jig rten khams 'dir yun ring gnas par 'gyur / /
zhes so / /
thog mar bka' la mtshan nyid /
sgra don /
dbye ba gsum las /
dang po ni /
gleng gzhi bshad bya'i chos mthun 'gyur rjes su yi rang ste /
tshig don phun sum tshogs pa'o / /
zhes kha cig zer ro / /
brjod bya don ldan gyi chos dang 'brel zhing byed las khams gsum gyi nyon mongs spong ba 'bras bu zhi ba'i phan yon ston pa'i rjod byed bdag rkyen gyi gtso bo sangs rgyas kyis mdzad nas byung ba ste /
rgyud bla mar /
mchims pa gang zhig don /
zhes so / /
gnyis pa sgra don ni /
saM skr-i ta'i skad la su b+hA kun nas nyon mongs spong byed gsung / /
zhi ba'i phan yon ston par mdzad pa gang / /
de ni drang srong gsung yin ldog pa gzhan / /
zhes so / /
gnyis pa sgra don ni /
saM skr-i ta'i skad la su b+hA Shi ta zhes pa'i su zhes pa don lnga la 'jug kyang legs pa| b+hA Shi ta zhes pa gsungs pa ste /
legs par gsungs pas na /
bka'o / /
ji ltar legs par gsungs snyam na /
rnam pa bcus legs par gsungs te /
rnam bshad rigs par /
ji ltar na legs par gsungs pa yin zhe na /
rnam pa bcu dag gis @# / /
te /
yang dag par bslang ba nyid kyis dang /
dbang du mdzad pa nyid kyis dang /
'jug pa nyid kyis dang /
rab tu ldan pa nyid kyis dang /
rab tu dbye ba nyid kyis dang /
rten nyid kyis dang /
go bar mdzad pa nyid kyis dang /
gdags pa nyid kyis dang /
dus nyid kyis dang /
yon tan yongs su 'dzin pa nyid kyis so / /
zhes so / /
de'i don rim pa bzhin du mngon par rdzogs par sangs rgyas nas gsungs pa'i phyir dang /
sems can thams cad kyi dbang du mdzad nas gsungs pa'i phyir dang /
res 'ga' res 'ga' ma yin gyi yang dang yang du rgyun du gsungs pa'i phyir dang /
slob dpon gyi dpe mkhyud kyis 'ga' la yang bar chad ma byas par yang dag par gsungs pa'i phyir dang /
sems can gyi bsam pa ji lta ba bzhin du yang dag par gsungs pa'i phyir dang /
dbyangs yan lag lnga dang ldan par yang dag par gsungs pa'i phyir dang /
dbyangs gcig gis 'jig rten gyi khams mtha' yas par go bar mdzad par gsungs pa'i phyir dang /
'khor gyi dkyil 'khor ji snyed pa la go bar mdzad par yang dag par gsungs pa'i phyir dang /
mtha' gnyis spangs pa'i lam gsungs pa'i phyir dang /
gdul bya yongs su smin pa rnams la gsungs pa'i phyir dang /
gsung yon tan rnam pa drug cu dang ldan par gsungs pa'i phyir ro / /
'o na gsung yan lag drug cu gang zhe na /
sems can gyi khams kyi dge ba'i rtsa ba nye bar ston par mdzad pa'i phyir mnyen ba'o / /
mthong ba'i chos nyid la bde ba la reg pa'i phyir 'jam pa'o / /
don bzang ba'i phyir yid du 'ong ba'o / /
yi ge bzang ba'i phyir yid du 'thad pa'o / /
'jig rten las 'das pa bla na med pa'i rjes las thob pa'i phyir dag pa'o / /
nyon mongs pa'i bag la nyal gyi bag chags thams cad dang bral ba'i phyir dri ma med pa'o / /
tshig dang yi ger rab tu grags pa'i phyir rab tu gsal ba'o / /
mu stegs can blo gros ngan pa thams cad kyi lta ba rnam par 'joms pa'i stobs kyis yon tan dang ldan pa'i phyir snyan cing 'jebs pa'o / /
sgrub pas nges par 'byung ba dang ldan pa'i phyir mnyan par 'os pa'o / /
pha rol gyi rgol ba thams cad kyis mi brdzi ba'i phyir mi tshugs pa'o / /
thams cad dga' bar byed pa'i phyir snyan pa'o / /
'dod chags la sogs pa'i gnyen po yin pa'i phyir dul ba'o / /
bslab pa bca' ba'i thabs bde ba'i phyir mi rtsub pa'o / /
de las 'das nas nges par 'byung ba'i thabs yang dag par ston par mdzad pa'i phyir mi brling ba'o / /
theg pa gsum char gyi 'dul ba ston pa'i phyir rab tu dul ba'o / /
rnam par g.yeng ba'i gnyen po'i phyir rna bar snyan pa'o / /
ting nge 'dzin bskyed pa'i phyir lus sim par byed pa'o / /
lhag mthong gis rab tu dga' ba skyed par mdzad pa'i phyir sems tshim par byed pa'o / /
the tshom gcod par mdzad pa'i phyir snying dga' bar byed pa'o / /
log pa dang ma nges pa sel ba'i phyir dga' ba dang bde ba skyed pa'o / /
sgrub pa la 'gyod pa med pa'i phyir yongs su gdung ba med pa'o / /
thos pa las byung ba phun sum tshogs pa'i rten yin pa'i phyir kun shes par bya ba'o / /
bsam pa las byung ba'i shes pa phun sum tshogs pa'i rten yin pa'i phyir rnam par rig par bya ba'o / /
slob dpon gyi dpe mkhyud mi mnga' bar chos ston par mdzad pa'i phyir rnam par gsal ba'o / /
rang gi don rjes su thob pa rnams dga' bar byed pa'i phyir dga' bar byed pa'o / /
rang gi don ma thob pa rnams kyi dga' bar bya ba yin pa'i phyir mngon par dga' bar bya ba'o / /
bsam gyis mi khyab pa'i chos yang dag par ston par mdzad ba'i phyir kun shes pa'o / /
bsam gyis mi khyab pa'i chos rnams yang dag par ston par mdzad pa'i phyir rnam par rig par bya ba'o / /
tshad@# / /
ma dang ni mi 'gal ba'i phyir rigs pa'o / /
gdul bya rnams la ji ltar rigs pa ston par mdzad pa'i phyir 'brel pa'o / /
don med par mi gsung ba'i phyir zlos pa'i skyon med pa'o / /
mu stegs can gyi tshogs thams cad skrag par mdzad pa'i phyir seng ge'i sgra'i shugs so / /
gsung rgya che ba nyid kyi phyir glang po che'i sgra skad do / /
zab pa nyid kyi phyir 'brug gi sgra dbyangs so / /
gzung bar 'os pa'i phyir klu'i dbang po'i sgra'o / /
sgra dbyangs shin tu snyan pa'i phyir dri za'i glu dbyangs so / /
rno ba dang 'jigs pa'i phyir ka la bing+ka'i sgra dbyangs so / /
thag ring du grags pa'i phyir tshangs pa'i sgra dbyangs grags pa'o / /
grub pa thams cad kyi sngon du 'gro ba shis pa yin pa'i phyir shang shang te'u'i sgra dbyangs grags pa'o / /
de la sgra smos pa ni /
de dang de'i brda go bar byed pa'i don to / /
dbyangs smos pa ni /
don ston pa'i mtshan nyid kyi sgra yin par go bar bya ba'i don to / /
grags pa smos pa ni /
sgra de dang de'i brda rjes su sgrog par byed pa'i don yin no / /
'da' bar bya ba ma yin pa'i phyir lha'i dbang po'i dbyangs ltar snyan pa'o / /
bdud dang phyir rgol ba thams cad las rnam par rgyal ba'i sngon du 'gro ba'i phyir rnga'i sgra'o / /
bstod pas kun nas nyon mongs pa mi mnga' ba'i phyir ma khengs pa'o / /
smad pas zhum pa mi mnga' ba'i phyir mi dma' ba'o / /
sgra'i bstan bcos thams cad la rnam pa thams cad kyi mtshan nyid kyis rjes su zhugs pa nyid yin pa'i phyir sgra thams cad kyi rjes su zhugs pa'o / /
bsnyel te gsung ba mi mnga' ba'i phyir zur chag pa med pa'o / /
gdul bya rnams kyi bya ba la dus thams cad du nye bar gnas par mdzad pa'i phyir ma tshang ba med pa'o / /
rnyed pa dang bkur sti la mi brten pa'i phyir ma zhum pa'o / /
bsnyengs pa dang bral ba'i phyir mi zhan pa'o / /
skyo ba med pa'i phyir rab tu dga' ba'o / /
rig ba'i gnas thams cad la mkhas pa dang ldan pa'i phyir khyab pa'o / /
sems can rnams kyi don de dag thams cad rdzogs par mdzad pa'i phyir tha ba med pa'o / /
rgyud chad pa med pa'i phyir rgyun chags pa'o / /
rnam pa sna tshogs su nye bar gnas pa'i phyir brjid pa'o / /
gsung gcig la sgra'i rnam pa du mar gnas pa'i phyir sgra thams cad rdzogs par byed pa'o / /
gcig las don du ma'i rnam par rig par nye bar gnas pa'i phyir dbang po thams cad chim par byed pa'o / /
ji ltar dam bcas pa bzhin du mdzad pa'i phyir ma smad pa'o / /
thob pa'i dus su rab tu sbyor ba'i phyir mi 'gyur ba'o / /
rtab rtab por mi gsung ba'i phyir ma rtabs pa'o / /
'khor thag ring ba dang nye bas mtshungs par thos pa'i phyir 'khor kun tu grags pa'o / /
'jig rten pa'i don thams cad dpe'i chos su bsgyur ba'i phyir rnam pa thams cad kyi mchog dang ldan pa'o zhes 'phags pa thogs med gsung ngo / /
zhes nyi khri snang bar bshad do / /
'gyur gzhan las tha ba med pa la chub pa zhes dang /
brjod pa la 'bol ba zhes 'byung zhing yan lag drug cu'i bshad pa ni /
sa sde dang /
'bum TIka dang /
mdo sde rgyan gyi 'grel ba dang /
rnam bshad rigs pa rnams mthun par snang ngo / /
gsang pa bsam gyis mi khyab pa'i mdor gsung yan lag drug cu rtsa bzhir mdzad de /
'khor kun tu grags pa'i rjes su 'dod chags zhi bar byed pa dang zhe sdang 'dul ba dang gti mug sel ba dang bdud tshar gcod pa dang zhes 'byung la /
byams pas /
yan lag drug cu bsam mi khyab / /
ces 'byung zhing 'phags pa thogs med dang grol sde dang dbyig gnyen la sogs pa gsung rab la tshad mar gyur pa rnams kyis mdo de nyid las yan lag drug cur bshad ces 'byung bas tshig lhad mdo sde rgyan du bcug pa yin min dpyad par rigs so / /
gsum pa dbye ba la /
drug ste /
dus dang /
brjod bya @# / /
dang /
rjod byed dang /
gnyen po dang /
gdul bya dang /
bdag rkyen gyi sgo nas dbye ba'o / /
dang po la /
dus dang por gsungs pa bden pa bzhi'i chos kyi 'khor le /
bar du gsungs pa mtshan nyid med pa'i chos kyi 'khor lo| |tha mar gsungs pa don dam rnam par nges pa'i chos kyi 'khor lo ste /
gsum du dgongs pa nges 'grel du bshad do / /
gnyis pa ni /
ji skad du /
sangs rgyas rnams kyis chos bstan pa / /
bden pa gnyis la yang dag brten / /
zhes pas kun rdzob rigs pas mi gnas pa ston pa drang don dang /
don dam rigs pas 'thad pa ston pa nges pa'i don gnyis te /
'phags pa blo gros mi zad pas bstan pa las /
kun rdzob sgrub pa ston pa ni /
dang ba'i don te /
don dam sgrub pa ston pa ni /
nges pa'i don to zhes so / /
gang dang /
mdo thams cad sangs rgyas la ltos te drang don /
gdul bya la ltos te nges don du 'dod pa ni /
rnam par 'khyams so / /
gsum pa ni /
gsung rab yan lag bcu gnyis te /
brgyad stong 'grel pa snying po mchog las /
mdo sde dbyangs bsnyad mkha' rag pa /
lung du stan / /
tshigs bcad ched brjod gleng zhi dang / /
rtogs brjod de lta bu byung dang / /
skyes rabs shin tu rgyas ba dang / /
rmad byung gtan la dbab pa dang / /
gsung rab yan lag bcu gnyis yin / /
zhes so| |de la mdo'i sde ni /
gang bzhed pa'i don smos pa'i tshul gyis rkyang par gsungs pa'o / /
ci'i phyir phye ste ma gsungs zhe na /
kun btus su /
phan yon bcu gzigs nas /
de bzhin gshegs pa smos pa'i tshul gyis chos ston te /
rnam par bzhag sla ba dang /
bshad sla ba dang /
gzung sla ba dang /
chos la gus pas myur du tshogs yongs su rdzogs par byed pa dang /
myur du chos nyid rtogs par 'gyur ba dang /
sangs rgyas la shes nas dad pa thob pa dang /
chos dang dge 'dun la shes nas dad pa thob pa dang /
mthong ba'i chos la bde bar gnas pa'i mchog la reg pa dang /
'bel ba'i gtam gyis gtan la 'bebs pas dam pa rnams kyi sems mgu bar byed de /
mkhas pa mkhas pa zhes bya ba'i grags su 'gro'o zhes so / /
dbyangs kyis bsnyad pa'i sde ni /
mdo sde de nyid du dbus dang tha mar tshigs su bcad de dbyangs kyis bsnyad pa'am drang ba'i don gyi mdo sde rtogs par byed pas dbyangs kyis bsnyad pa'o / /
lung du bstan pa'i sde ni nyan thos 'das te shi ba'i dus byas pa dang 'byung ba lung ston pa dam pa'i chos pad ma dkar po lta bu'am /
yang na /
nges pa'i don gyi mdo sde ni /
des rnam par phye nas dgongs pa lung ston pa'i phyir lung du bstan pa'i sde'o / /
tshigs su bcad pa'i sde ni /
tshigs bcad du sbyar nas gsungs pa ste /
de ni rtsa ba gnyis pa| dge slong 'di ni ston pa ste /
nye bar zhi zhing zag pa zad / /
ces pa lta bu dang /
rtsa ba gsum pa /
'di na bdag gam sems can med / /
srog kyang yod pa ma yin te / /
chos 'di rgyu dang bcas las byung / /
zhes pa lta bu dang /
rtsa ba bzhi pa /
chos rnams thams cad rgyu las byung / /
zhes sogs lta bu dang /
rtsa ba lnga pa dang rtsa ba drug pa /
'di dag 'khrul pa'i snang ba ste / /
rmi lam nyams su myong ba bzhin / /
ma rig mun pa'i gnyid sad nas / /
'khor ba rnams ni dmigs su med / /
de yi phyir na 'ga' zhig la| |blo skye med pa sangs rgyas yin / /
zhes pa lta bu'o / /
ched du brjod pa'i sde ni /
rnam bshad rigs par /
gang zag gi ched du gsungs pa ma yin gyi /
bstan pa gnas bar bya ba 'ba' zhig gi phyir gang yin pa ste zhes so / /
gang yid rangs nas brjod pa ste| dper na /
thub pas snod bcud kyi zhing sbyangs pa na sangs rgyas bcom ldan 'das rnams kyis dul ba ni legs so / /
zhi ba ni legs so zhes sogs gsungs ba lta bu'o / /
gleng gzhi'i sde ni gang zag 'ga' zhig gi ched du gsungs pa dang byung ba dang @# / /
bcas pa'i bslab pa bcas pa gsungs pa ste /
nor can lam byin len gyi bslab pa bcas pa lta bu'o / /
rtogs pa brjod pa'i sde ni dpe dang bcas par gsungs pa ste /
des don gsal bar byed pa'i phyir ro / /
de lta bu byung ba'i sde ni /
sngon gyi sbyor ba dang ldan pa ste /
skem mo gau ta ma'i gtam rgyud lta bu'o / /
skyes pa rags kyi sde ni /
byang chub sems dpa'i spyod pa ston pa ste /
thams cad sgrol gyi rnam thar lta bu'o / /
shin tu rgyas pa'i sde ni /
byang chub sems dpa'i sde snod dang ldan pa ste /
sems can thams cad la phan pa dang bde ba'i gnas yin pa dang rgyas pa dang rgya che ba dang zab pa'i rnam par chos ston pa'i phyir ro / /
sgrib pa thams cad rnam par 'thag pas rnam par 'thag pa zhes bya'o / /
gzhan dang mtshungs pa med pas mtshungs bral zhes bya'o / /
chen po bdun dang ldan pas theg pa chen po zhes bya'o / /
rmad du byung ba'i sde ni /
nyan thos dang byang sems dang sangs rgyas rnams kyi ngo mtshar rmad du byung ba'i chos ston pa'o / /
gtan la phab par bstan pa'i sde ni /
gang du chos kyi mtshan nyid phyin ci ma log par bstan pas mdo la sogs pa'i don bshad pa'o / /
bzhi pa ni /
sde snod gsum sde /
'di la yan lag bcu gnyis de snod gsum du bsdu ba dang /
sde snod kyi nges tshig dang /
sde snod gsum du 'jog pa'i rgyu mtshan dang /
sde snod so so'i nges tshig go /
dang po la /
mdo sde dbyangs bsnyad lung bstan tshigs bcad ched brjod lnga nyan thos kyi mdo sde'i sde snod do / /
gleng gzhi'i sde ni /
byung ba dang bcas pa'i bslab pa gsungs pa 'dul ba'i sde snod kyi gtso bo yin la| rtogs brjod de lta bu byung ba skyes rabs gsum ni /
de'i 'khor yin pas de ltar bzhi ni /
'dul ba'i sde snod do / /
shin tu rgyas pa'i sde dang rmad du byung ba'i sde ni /
byang chub sems dpa'i mdo sde'i sde snod de /
byang sems dang sangs rgyas de dag gi khyad par gyi mthu bsam gyis mi khyab cing rgya che ba'i khyad par dang ldan pa'i phyir rmad du byung ba yang byang sems kyi mdo sder bsdu'o / /
gtan la phab par bstan pa'i sde ni /
theg chen dang nyan thos gnyis ka'i mngon pa'i sde snod do / /
sdud tshul 'di kun las btus kyi lugs yin no / /
gzhan du gzhan bshad pa'ang yod do / /
gnyis pa ni /
saM skr-i ta la pi Ta ka zhes 'byung zhing paN+Di ta zhes bsgyur na /
gong bu'am bsdus pa ste /
don mang po brjod byar bsdus pa'am shes bya'i don thams cad brjod byar bsdus bas sde snod do / /
yang na /
pi Ta ka zhes pa yul dbus kyi bre bo che'i ming yin la /
bre bo che'i nang du bre'u chung mang po 'dus pa bzhin du 'di dag gi nang du brjod bya bslab bya mang po 'dus pas sde snod do / /
gsum pa ni /
rgyu dgus sde snod gsum du bzhag ste /
spang bya la ltos nas gsum dang /
bslab bya la ltos nas gsum dang /
shes bya la ltos nas gsum du bzhag pa'o / /
dang po ni /
nye ba'i nyon mongs pa the tshom gyi gnyen por mdo sde'i sde snod bzhag ste /
gdul bya rnams kyi bden pa dang dkon mchog sogs la som nyi byung ba gcad pa'i ched du mdo'i sde la sogs pa bshad pa'i phyir ro /
nye ba'i nyon mongs pa mtha' gnyis dang ldan pa'i gnyen por 'dul ba'i sde snod bzhag ste /
'dod pa bsod nyams kyi mtha' chags shing zhen pas gsog 'jog la sbyod pa'i gnyen por gsog 'jog cung zad tsam yang bkag cing tshul khrims dag pas zhen med du lhag par rnyed na khang pa brtsegs pa brgya'am kha zas ro brgya ba'am /
kar+sha ba ni brgya stong ri ba'i gos la sogs pa'ang gnang bas ngal zhing dub pa'i mtha' sbong ba'o / /
rang gi lta ba mchog tu 'dzin pa'i nye nyon gyi gnyen por mngon pa'i sde snod bzhag ste /
der chos kyi mtshan nyid rgya cher bstan pa'i phyir ro / /
gnyis pa ni /
bslab pa gsum brjod pa'i phyir mdo sde ste /
de las bslab pa gsum rgyas par @# / /
brjod pas gdul bya rnams bslab pa gsum la byang bar byed do / /
tshul khrims dang sems kyi bslab pa bsgrub pa'i phyir 'dul ba ste /
so so thar pa'i sdom pa'i bslab pa la brten nas dngos su tshul khrims yongs su sbyong zhing de dag pas 'gyod pa med pa la sogs pa'i rim gyis sems mnyam par 'jog pa'i phyir ro / /
shes rab kyi bslab pa bsgrub pa'i phyir mngon pa ste /
der chos rab tu rnam par 'byed pa'i thabs rgya cher bstan pa'i phyir ro / /
gsum pa ni /
chos dang don brjod pa'i phyir mdo sde ste /
des tshig don la byang bar byed do / /
chos dang don mngon du bya ba'i gzhi'i gnas kyi phyir 'dul pa ste /
'dul ba'i sde snod ni /
bslab pa bsgrub pas rab tu phye pas tshul khrims dag pas ting nge 'dzin skye /
des nyon mongs 'dul bas chos dang don mngon du byed do / /
mngon pa la brten nas phan tshun 'bel ba'i gtam gyis gtan la 'bebs pa las gyur pa'i chos la rdzogs par longs spyod pas bde ba la reg par gnas par 'gyur te /
der chos rnams kyi rang spyi'i mtshan nyid la sogs pa'i chos nyid la byang bar byed pa'i phyir ro / /
de lta bu'i sde snod gsum la thos pa byas pas bag chags 'jog go /
bsam pas don rtogs par byed do / /
bsgoms pas zhi gnas kyi sems kyis nyon mongs pa zhi bar byed la lhag mthong gis chos nyid rab tu rtogs pas sa bon las grol bar byed do / /
de dag la dgongs nas mdo sde rgyan nas /
sde snod dag ni gsum mam gnyis kyang rung / /
bsdus pa'i phyir te rgyu ni dgur 'dod do / /
de ni bag chags rtogs dang zhi ba dang / /
rab tu rtogs pas rnam par grol bar byed / /
ces so / /
bzhi pa ni /
mdo sde rgyan nas /
mdo dang chos mngon 'dul ba dag /
mdor na don ni rnam bzhir 'dod / /
blo dang ldan pas de shes nas / /
rnam pa thams cad mkhyen pa thob / /
ces pa'i don zhes pa /
sgra don nam nges tshig yin gyi /
mtshan nyid du 'chad pa nor ba yin no / /
blo dang ldan pa byang sems kyis sde snod gsum ma lus pa shes pas rnam mkhyen 'thob bo / /
nyan thos tshigs bcad gcig gi don shes pas 'bras bu 'thob ste /
shA ri'i bu'am lam phran bstan bzhin no / /
de la mdo'i saM skr-i ta la sU tra zhes pa /
mgo smos par 'gyur te /
rgyal po'i khab na zhes pa lta bu gnas smos pa dang /
sa'i mtshan nyid ni /
sra ba'o zhes pa lta bu mtshan nyid smos pa dang /
chos kyi tshig smos pa dang don smos pas mdo /
de 'dra'i tshogs su gyur pas sde'o / /
gnas rnams dang ni mtshan nyid dang / /
chos don smos phyir mdo yin no / /
zhes so / /
mngon pa la /
saM skr-i ta la a b+hi zhes pa'i a b+hi mu khya zhes pa mngon du gyur pa ste /
de kho na nyid mngon sum du gyur pas mngon pa ste /
mngon pa mtshan nyid pa'o / /
a b+hi k+Sha na zhes pa yang yang ste /
phung khams skye mched rdzas yod btags yod la sogs sgo du ma nas yang yang ston pas mngon pa ste /
gzhung lugs so| |a b+hi b+hu zhes pa zil gnon te /
de las chos rnams kyi rang dang spyi'i mtshan nyid ma lus pa shes pas 'bel ba'i gtam gyis gtan la 'bebs pas gzhan zil gyis gnon pa'am smra ba ngan pa rnams zil gyis gnon pa'o / /
a b+hi sa ma ya zhes pa rtogs pa ste /
shes bya ji snyed pa rdzas brtags sogs rtogs pas mngon pa'o / /
mngon du'i phyir dang yang yang phyir / /
zil gnon rtogs phyir mngon pa'i chos / /
zhes so / /
'dul ba la /
bi na ya zhes pa'i bi pat+ti zhes pa /
rnam par ltar ba ste /
lhung ba ston cing nges par byed pas 'dul ba zhes pa la sogs pa'am /
bi ni sh+tsa ya zhes pa /
rnam par nges pas 'dul ba zhes sogs bzhi tshan gnyis gsungs te /
ltung dang 'byung dang ldang ba dang / /
nges par 'byung dang gang zag dang / /
bcas pa @# / /
dang ni rab dbye dang / /
rnam par nges phyir 'dul ba nyid / /
ces so / /
lnga pa ni /
rgyan las /
gnyis kyang rung zhes pas dman pa la mos pa la nyan thos kyi sde snod dang /
rgya chen po la mos pa la theg pa chen po'i sde snod do / /
theg pa che chung gi khyad par ni /
chen po bdun dang ldan pas sam /
theg bsdus las /
shes bya'i gnas dang mtshan nyid der 'jug dang / /
de yi rgyu 'bras de rab dbye ba dang / /
bslab pa gsum dang de 'bras spangs pa dang / /
ye shes theg pa mchog gyur khyad par 'phags / /
zhes pa ltar ro / /
des na nyan thos kyi lugs kyis| shin tu rgyas pa'i sde snod ni /
mdo sde le'u'i grangs shin tu mang zhing rgyas pa la 'dod do / /
theg chen lugs kyis /
shin tu rgyas pa'i sde snod ni /
nges pa'i tshig gi tshul gyis theg pa rgyas pas na /
shin tu rgyas pa ste /
stong phrag brgya pa la sogs pa dang ldan pas chos chen po dang /
sems can thams cad kyi don gyi phyir rdzogs pa'i byang chub tu sems bskyed pas sems bskyed pa chen po dang /
chos shin tu zab pa dang rgya che ba la mos pas mos pa che ba dang /
bdag gzhan mnyam pa'i bsam pa thob pas bsam pa rgya chen po dang /
sar chud nas skad cig re re la bsod nams dang ye shes kyi tshogs dpag tu med pa gsog pas tshogs chen po dang /
bskal pa grangs med gsum du brtson pas dus chen po dang /
sems can thams cad dang mi mnyam pa'i sangs rgyas kyi sku 'grub pas yang dag par 'grub ba chen po bdun dang ldan pas theg chen no / /
mdo sde rgyan las chen po bdun 'di las cung zad mi 'dra bar 'byung ngo / /
yang dbang po rtul po rgyu la mos pas rgyu lam du byed pa /
rgyu mtshan nyid kyi theg pa dang /
rnon po rgyu 'bras lhun grub la mos pa la 'bras bu lam du byed pa 'bras bu sngags kyi theg pa gnyis yin te /
mdo sde gdams ngag 'bogs pa'i rgyal po las /
'jam dpal gyis /
'dren pa'i theg pa gsum po dag /
bcom ldan nges par gsungs lags na / /
rgyu 'bras lhun grub tu spyod cing / /
sangs rgyas gzhan nas mi 'tshol ba'i / /
nges pa'i theg pa cis ma gsungs / /
zhes zhus pa dang /
rgyu la mos pa 'phags pa gsang ba lung bstan pa'i mdo las gsungs so zhes dz+nyA na shrI sa rdo rje theg pa'i mtha' gnyis sel bar gsungs so / /
rgyu chos kyi / /
'khor lo rab tu bskor byas nas / /
rdo rje theg gsung sku'i ting nge 'dzin dang /
yang dag pa'i don ston pas bar 'gyur / /
zhes so / /
sngags mtshan nyid kyi khyad par ni slob dpon tri pi Ta ka ma la'i tshul gsum gyi sgron ma las /
don gcig na yang ma rmongs dang / /
thabs mang dka' ba med pa dang / /
dbang po rnon bo'i dbang byas pas / /
sngags kyi theg pa khyad par 'phags / /
zhes pas phyi'i thabs smad nas nang ting nge 'dzin gyi phar phyin drug sgrub pas thabs la ma rmongs pa dang /
shin tu phra ba sems sems byung dang /
phra ba ngag yi ge dang /
rags pa rten dang brten pa'i dkyil 'khor sgom pa thugs gsung sku'i ting nge 'dzin dang /
yang dag pa'i don ston pas thabs mang ba dang /
gdul bya gang 'dod la sbyar nas 'dod don thob par mdzad pas thabs sla ba phyag rgya bzhi la sogs pa ston pas dka' pa med pa dang /
dbang po rnon po yis bsgrub par y+ba ba dang /
gzhan gyis byas na ngan 'gror 'gro ba'i las kyis kyang rnam par dag par 'gyur ba bzhis khyad par 'phags la /
de'ang Ar+ya de was rig pa 'dzin pa'i sde snod ces sde snod bzhi par gsungs la /
slob dpon shAn+ti pas zab mo'i don bsdus te ston pas na /
mdo sde yin no gsungs /
slob dpon a b+h+ya ka ra gu b+ha ni /
bslab pa gsum ga ston pas sde snod gsum ga'o zhes bzhed /
drug pa bdag rkyen gyi sgo nas dbye ba la /
gsum ste /
zhal nas gsungs pa /
byin gyis brlabs pa /
rjes su gnang ba'i bka'o / /
dang po ni /
@# / /
'phags pa sdud pa lta bu'o / /
gnyis pa la gsum ste /
sku dang gsung dang thugs kyis byin gyis brlabs pa gsum du brgyad stong 'grel par bshad do / /
dang po ni /
sa bcu pa'i mdo lta bu'o / /
gnyis pa ni /
ma skyes dgra'i 'gyod pa bsal ba'i mdo lta bu'o / /
gsum pa ni /
kun tu bzang po'i spyod bston pa'i mdo lta bu'o / /
mkhas pa 'ga' zhig thugs kyis byin gyis brlabs pa la gsum du 'byed de /
thugs ting nge 'dzin gyis byin gyis brlabs pa dang /
thugs thugs rjes byin gyis brlabs pa dang /
thugs bden pa'i stobs kyis byin gyis brlabs pa'o / /
dang po ni /
shes khro lo rab snying po lta bu'o / /
gnyis pa'i /
gnod sbyin la sogs pas smras pa'i sngags sangs rgyas kyis byin gyis brlabs pa lta bu'o / /
gsum pa ni /
sangs rgyas kyi byin gyi rlabs kyis nam mkha' dang 'od zer dang rol mo las chos kyi sgra byung ba lta bu'o / /
gsum pa ni /
gleng gzhi dang mtshams sbyor dang mthun 'gyur yi rang rnams te /
chos yang dag par sdud pa las /
dge slong dag 'di skad bdag gis thos pa zhes gyis la chos bsdu bar bya'o zhes dang /
'brel ba dang go rim yang bstan par bya'o zhes rjes su gnang ba'i phyir ro / /
gnyis pa bstan bcos ni /
mtshan nyid nges tshig dbye ba gsum gyis nges par bya ba las /
dang po ni /
rtsom pa po rnam g.yeng med pa'i yid can gyis bka'i don bshad cing thar pa thob pa'i lam dang rjes su mthun pa ste /
rgyud bla mar /
gang zhig rgyal ba'i bstan pa 'ba' zhig gi /
dbang byas rnam g.yeng med yid can gyis bshad / /
thar pa thob pa'i lam dang rjes mthun pa / /
de yang drang srong bka' bzhin spyi bos blang /
zhes so / /
gnyis pa ni saM skr-i ta las shAstra zhes pa'i shA sa na zhes pa /
'chos pa ste /
rgyu nyon mongs pa dug gsum las bslab pa gsum ldan du 'chos pa dang /
tA yi zhes pa'am ta ra Na zhes pa skyob pa ste /
'bras bu ngan 'gro dang srid pa'i sdug bsngal las skyob pa ste /
nges tshig 'di bka' la'ang gnas so / /
rnam bshad rigs par /
sangs rgyas kyi gsung bstan bcos kyi mtshan nyid du 'thad pa'i phyir ro / /
nges pa'i tshig du na /
'chos pa dang skyob par byed pas de'i phyir bstan bcos so / /
nyon mongs dgra rnams ma lus 'chos pa dang / /
ngan 'gro srid las skyob pa gang yin te / /
'chos skyob yon tan phyir na bstan bcos te / /
gnyis po 'di dag gzhan gyi lugs la med / /
de lta bas na sangs rgyas kyi gsung kho na don dam par bstan bcos yin pas 'chos pa dang skyob pa'i yon tan gyi phyir yang don gzung ba la 'bad pa dang ldan par bya'o / /
zhes gsungs so / /
gsum pa la /
mchog dman gyi sgo nas dang /
byed pa las kyi sgo nas dang /
brjod bya don gyi sgo nas dang /
bshad bya bka'i sgro nas dbye ba dang /
bstan bcos kyi rigs bsdu ba dang lnga'i /
dang po ni /
dgur sa sder gsungs te /
don med pa'i dang don log pa'i dang don dang ldan pa'i bstan bcos te /
gsum dang /
ngan g.yo'i dang snying po med pa'i dang sdug bsngal spong ba'i bstan bcos te /
gsum dang /
thos pa lhur len pa'i dang rtsod pa lhur len pa'i dang sgrub pa lhur len pa'i bstan bcos gsum ste /
dgu las /
phyi ma re re mchog yin la snga ma gnyis gnyis dman pa yin no / /
kha cig thos rtsod lhur len gnyis te lnga mchog tu 'dod pa mi 'thad do /
bsdu ba rnam par gtan la dbab par de gnyis mu stegs kyi bstan bcos su gsungs pa'i phyir ro / /
des na phyi ma re re mchog yin te /
sangs rgyas kyi bkar bshad pa'i lho pa phyir ro / /
gnyis pa ni /
bka' rgya chen po sdud pa dang /
zab mo rnam par 'byed pa dang /
'khrugs pa sdeb pa'i bstan bcos gsum mo / /
dang po 'dul ba'i mdo lta bu /
gnyis pa mngon rtogs rgyan lta bu /
gsum pa mdo sde rgyan nam bslab btus lta @# / /
bu'o / /
gsum pa la gsum ste /
shes bya ji snyed pa ston pa dang /
ji lta ba ston pa dang /
thar pa dang thams cad mkhyen pa ston pa gsum mo / /
dang po la phal ba dang /
khyad par can gnyis las /
dang po ni /
'jig rten lugs kyi bstan bcos dang /
brtag pa bco brgyad la sogs pa ste /
shes rab brgya pa dang skye bo gso thigs dang tshigs su bcad pa'i mdzod la sogs pa ste /
de dag kyang mngon mtho'i rgyu yin zhing thar pa'i rten du 'gro srid de /
mi yi chos lugs legs sbyad na / /
lha yul bgrod pa thag mi ring / /
lha dang mi yi them skas la / /
'dzeg na thar pa gam na 'dug /
ces shes rab brgya par 'byung bas so / /
de'i phyogs mthun /
mi brtag pa rta brtag pa glang po brtag pa la sogs pa rnams so / /
gnyis pa gtso bo rig pa'i gnas kyi bstan bcos te /
mdo sde rgyan nas /
rig pa'i gnas lnga dag la brtson par ma byas par / /
'phags mchog gis kyang thams cad mkhyen pa thob mi 'gyur / /
de lta bas na gzhan dag tshar gcad rjes gzung dang / /
bdag nyid kun shes bya phyir de la de brtson byed / /
ces pas gzhan tshar gcod pa gtan tshigs rig pa dang sgra rig pa gnyis /
rjes su 'dzin pa gso ba rig pa dang bzo rig pa gnyis /
bdag nyid kun shes par byed pa nang rig pa'o / /
gtan tshigs rig pa la /
mngon sum /
rang don rjes dpag gzhan sel dpe ltag chod brtag pa ste /
drug tu bsdus nas ston pa tshad ma'i mdo lta bu'am /
de'i dgongs 'grel rab tu byed pa sde bdun lta bu'am /
brtag pa sde bdun nam grub pa sde brgyad dam rjes 'brang bdun la sogs pa'o / /
rab tu byed pa sde bdun ni /
gtso bo lus lta bu'i bstan bcos gsum dang gyes pa yan lag dang 'dra ba'i bstan bcos bzhi'o / /
dang po ni /
dbang po rno 'bring rtul gsum gyis yang dag pa'i shes pa bde blag tu rtogs pa'i thabs ston pa rigs thigs rnam 'grel gsum mo / /
kha che dz+nya na shrI rnam nges tshad ma'i mdo'i dgongs 'grel du mi 'dod kyang /
de yi lugs ni gsal bar bya / /
zhes 'byung zhing /
slob dpon chos mchog gis mdo'i dgongs 'grel du mdzad pa nyid 'thad do / /
yan lag gi bstan bcos bzhi ni /
mngon sum le'u las 'phros pa ni med /
rang don rjes dpag las 'phros pa gnyis te /
phyogs chos khyab pa spyir gtan la 'bebs pa gtan tshigs thigs pa dang /
rtogs dka' ba khyab pa'am rtags chos kyi 'brel ba gtan la 'bebs pa 'brel pa brtag pa ste /
gnyis /
gzhan don le'u las 'phros pa rgol rtsod pa dang rgyal pham tshar gcad kyi gnas ston pa rtsod pa'i rigs pa dang /
ngag las gzhan blo rtogs pa tha snyad du sems tsam la'ang mi 'gal bar ston pa /
rang lus blo sngon 'gro ba yi / /
bya ba mthong nas gzhan la de / /
'dzin phyir gal te blo shes 'gyur / /
sems tsam la yang tshul 'di mtshungs / /
zhes ston pa rgyud gzhan sgrub pa dang bdun no / /
de dag la sogs pa rtog ge'i bstan bcos rnams bod rnams mngon pa'i sde snod du smra ba ni /
mi 'thad de /
rtog ge gtan tshigs rigs pa'i bstan bcos yin la mngon pa nang rig pa'i bstan bcos yin pa'i phyir ro / /
rnam bshad rigs par /
de yi phyir brtag rtog phyir dang / /
sngon goms phyir sngon ma byas phyir / /
lung la mi brten nyid phyir dang / /
brtson phyir yid la byed phyir dang / /
sngon 'phangs phyir dang yongs gzung phyir / /
yongs su bya ba byas pa'i phyir / /
rtog ge phun sum rnam lngar 'dod / /
ces lung la mi brten par bshad pa'i phyir dang mdo sde rgyan nas /
rtog ge rten cing ma nges la / /
ma khyab kun rdzob skyo ba can / /
byis pa la ni brten par 'dod / /
ces 'byung zhing mngon pa ni ma mo yin pas de ltar 'gal ba'i phyir ro / /
tshad ma kun las btus par yang /
tshad ma dang gzhal @# / /
bya nye bar brjod pa nyid kyis mu stegs pa'i 'dod pa snying po med pa'i phyir der zhen pa rnams ldog pa'i don du 'di brtsams pa yin gyi /
'di tsam gyis de bzhin gshegs pa'i bstan pa la gzhug pa'i don du ni ma yin te /
de'i chos ni rtog ge'i yul ma yin pa'i phyir ro / /
ldog pa las ni ston pa'i chos nyid thos nas 'bad pa med par rtogs par 'gyur te /
bar du ma bskal ba'i phyir ro zhes bya ba dang /
gang zhig rtog ge'i lam nas chos nyid la khrid na / /
thub pa'i bstan las cher bsrings nyams par byas pa yin / /
de lta'ang de bzhin gshegs pa'i chos rnams kyi mtshan nyid / /
gal te gzhan du 'gro na dpyad par bya ba'i rigs / /
zhes 'byung bas so / /
sgra rig pa'i bstan bcos ni /
rang bzhin dang rkyen dang rnam 'gyur gsum du bsdus nas ston pa sgra'i mdo yan lag dang bcas pa ste /
rang bzhin ni byings dang ming /
rkyen la byings las ming sgrub pa byed ldan gyi rkyen /
ming las ming gzhan sgrub pa de phan gyi rkyen /
de la'ang spyi dang grangs med dang dngos po'i rkyen gsum mo / /
byings las tshig sgrub cing dus rnam par 'byed pa ting dang /
ming las tshig sgrub cing don rnam par 'byed pa su pa dang /
rang bzhin dang rkyen gyi bar du gzhug pa A ga ma dang /
byings gzhan du sgyur ba'i nyer sgyur rnams so / /
nyer sgyur ni /
rang bzhin du rigs so / /
rnam 'gyur ni mtshams sbyor la sogs pa'i dbang gis yi ge dbyi ba dang bsgyur ba la sogs dang tshig gi bsdu ba rnams so / /
de dag gis sgra'i brjod bya bsdus pa'am /
yang na mtshams sbyor dang ming dang kun bshad pa dang kr-i ta dang bzhis mdo'i don rtsa ba bstan la byings /
nyer sgyur u Na la sogs pa yan lag ste /
de dag gis 'chad pa ka lA pa lta bu'am /
yi ge'i tshogs /
ming gi tshogs /
tshig gi tshogs gsum du bsdus nas 'chad pa smra sgo lta bu rnams so / /
de dag kyang so so yang dag par rig pa bzhi thob pa'i rgyur bslab par bya'i / /
sde snod gsum gang yang min no / /
de dag dang 'brel ba yi ge lci yang gi bye brag gi sbyor tshul dang prastAr dgod pa ston pa sdeb sbyor gyi bstan bcos rin chen 'byung gnas lta bu dang /
ming gi rnam grangs dang rtags gsum gyi dbye ba dang ming gcig don mang po la 'jug pa'i tshul la sogs pa ston pa mngon brjod kyi bstan bcos 'chi med mdzod lta bu dang /
snyan dngags kyi bstan bcos la snyan dngags kyi mtshan nyid ston pa dang snyan dngags kyi grub mtha'i 'dod tshul mi 'dra ba'i tshul dang rgyan sum cu rtsa lnga dang bya dka' dang gab tshig la sogs pa ston pa me long lta bu'am /
de sbyar nas ston pa zlos gar la sogs pa'o / /
snyan dngags la sogs pa 'di dag sgra'i yan lag gam /
yang na rig byed kyi yan lag ste /
'chi med mdzod las /
snyan dngags nges brjod mchod sbyin te / /
'di gsum rig byed gsum pa yin / /
zhes so / /
gso pa rig pa'i bstan bcos ni /
nad dang nad kyi gzhi dang nad kyi gnyen po sman dang des gso ba'i spyod lam dang bzhi ston pa'am /
yang na /
lus dang byis pa gdon lus stod / /
mtshon dang mche ba rgas ro rtsa / /
gso dpyad gang la gnas pa yi / /
yan lag brgyad du de bshad do / /
zhes pas sbrum ma dang bu chung dang de'i gdon nad dang lus te byang khog gam 'du ba dang stod de mgo po dang mtshon gyis rmas pa dang mche bas rmas pa dang dbyad dang brgyad du bsdus nas ston pa yan lag brgyad pa lta bu'o / /
bzo rig pa'i bstan bcos ni /
gser 'gyur dang /
sku gzugs kyi tshad la sogs pa'i bstan bcos so / /
nang rig pa'i yang phung po dang khams dang skye mched dam de'i dbye ba'am bye brag ston pa rnams ji snyed pa ste /
mngon pa kun btus sam mtshan @# / /
nyid kun las btus lta bu'o / /
gnyis pa ji lta ba ston pa ni /
bden pa bzhi rnam pa bcu drug tu ston pa'am /
gzung 'dzin gnyis med kyi don ston pa dang /
rang bzhin med pa'i don ston pa bden pa rnam nges sam sum cu pa'am /
dbu ma rgyan lta bu'o / /
gsum pa thar pa dang thams cad mkhyen pa'i lam ston pa ni /
byang sa nyan sa'am spyod 'jug la sogs pa'o / /
kha cig na re /
de dag re re tsam ston pa rab tu byed pa yin la /
ma lus par ston pa bstan bcos chen po ste /
kun las btus sam mdzod lta bu'o zer ro / /
bzhi pa la /
bka' spyi dang /
bye brag gi dgongs 'grel lo / /
dang po ni /
bka' spyi'i tshig gi cha gsal bar byed pa brda sprod pa sgra'i bstan bcos sam /
don gyi cha gsal bar byed pa tarka rigs pa'i bstan bcos gnyis so zhes gsung ngo / /
kho bo ni gzhan du sems so / /
gnyis pa bye brag gi dgongs 'grel la gsum gyi bka' dang po'i dgongs 'grel la /
lta ba'i cha gsal bar byed pa dang /
spyod pa'i cha gsal bar byed pa gnyis so / /
dang po ni /
mngon pa sde bdun te /
ji skad du /
chos kyi phung po shA ri'i bus / /
gdags pa'i bstan bcos mo gal bus / /
khams kyi tshogs ni gang pos byas / /
rnam shes tshogs ni lha skyid kyis / /
ye shes la 'jug ka tyI bus / /
rab tu byed pa dbyig bshes kyis / /
yang dag 'gro ba'i rnam grangs ni / /
gsus po che yis byas zhes grag / /
ces pa ltar ro| |kha che bye brag tu smra ba na re /
bdun po 'di bka' yin te /
ston pas yul dus gang zag tha dad la thor bur gsungs pa rnams nyan thos dgra bcom pas bsdus pa yin te /
dper na ched du brjod pa'i tshoms bzhin no / /
de lta min na bka' la sde snod gsum du mtshang bar 'gyur ro zer ro / /
mdo sde ba la sogs pa na re /
ma mo ni /
mdo sde 'dul ba gnyis ka'i spyi khyab bam gseb tshang nas bstan pas skyon med la bdun po bstan bcos su 'dod do / /
bdun po de'i don bsdus pa bye brag tu bshad pa chen po /
de'i don bsdus pa mngon pa mdzod la sogs pa'o / /
gnyis pa ni /
lung gzhi bcu bdun gyi rab byung gi gzhi dang por bstan /
de nas rnam 'byed gnyis dang gzhi bcu drug bstan pa gzhir byas pa la gzhung dam pa'i zhu ba 'dul byed la sogs dang /
phran tshegs kyi skabs nas 'byung ba rnams ji ltar rigs par sbyar nas 'chad pa mdo rtsa dang /
rnam 'byed gzhir byas nas gzhan ji ltar rigs par sbyar nas 'chad pa me tog phreng rgyud dam sum brgya pa lta bu'o / /
gnyis pa bka' bar pa'i dgongs 'grel la /
lta ba'i cha dang /
spyod pa'i cha gsal bar byed pa gnyis so / /
dang po la /
shing rta'i srol 'byed bzhir grags te /
mdos dngos su brjod pa'i don nam /
snying po'i don ston pa dbu ma rigs pa'i tshogs drug ste /
chos thams cad rang bzhin stong pa nyid rten 'brel sbros pa'i mtha' dang bral bar ston pa stong nyid bdun cu pa /
de las gzhan skye ba la sogs par bden pa 'gog brtsa ba shes rab ste /
gnyis po rtsa ba'am gtso bo'o / /
de rigs pas sgrub pa rigs pa drug cu pa /
de la gzhan gyis brtsad pa'i skyon spong brtsod pa bzlog pa /
gzhan rtog ge ba dang rtsod pa'i tshul ston pa zhib mo rnam 'thag /
don dam par rang bzhin med kyang kun rdzob tu 'jig rten gyi tha snyad 'thad cing grub par ston pa tha snyad grub pa dang drug yin no zhes gsung ngo / /
shugs la bstan pa'i don nam mngon par rtogs pa'i don gtso bor ston pa mngon rtogs rgyan te /
rnam mkhyen lam shes gzhi shes te /
'jug yul mkhyen pa gsum /
rnam kun mngon rdzogs dang rtse mo dang mthar gyis pa dang skad cig ma ste /
'jug pa sbyor ba bzhi /
zhugs 'bras chos kyi sku ste /
brgyad du 'dus par ston pa'o / /
de dag gtso bo'i don sum cu rtsa gnyis su ston pa brgyad stong don bsdus te /
de nyid las /
rten dang dbang du bya ba dang / /
las dang sgom pa dang bcas dang / /
rab dbye rtags dang ltung ba dang / /
phan yon bcas bar @# / /
yang dag brjod / /
ces pas /
rten ston pa sangs rgyas dang /
dbang du bya ba 'khor dang /
las yum la chos spyod bcus ji ltar spyod pa dang /
sgom pa la /
dngos med dngos po /
sgro 'dogs skur 'debs /
gcig dang tha dad /
ngo bo dang khyad par /
ming ji lta ba bzhin du don dang don ji bzhin du ming du rtog pa ste /
rnam g.yeng bcu'i gnyen por sgom pa bcu dang /
nang stong pa nyid nas dngos po med pa'i ngo bo nyid stong pa nyid kyi bar rab tu dbye ba stong nyid bcu drug dang /
rtags la bdud las kyi rtags dang phyir mi ldog gi rtags gnyis dang /
sher phyin spangs na rnam smin ngan song du ltung ba dang /
stong gsum la sogs pa rin po ches bkang nas sbyin pa byas pa bas sher phyin la spyad na bsod nams che ba la sogs pa'i phan yon dang so gnyis kyis thams cad bsdus shing de nyid dgos pa'i dbang gis bzlas te bshad par 'dod do / /
sgo gsum rnam grangs bcu gcig tu ston pa 'bum TI ka ste /
de la rgyal ba'i yum thog mar gleng gzhis skabs phye nas gdul bya dbang po rnon po la /
shA ri'i bu byang chub sems dpa' sems dpa' chen po chos thams cad rnam pa thams cad du mngon par rdzogs par 'tshang rgya bar 'dod pas shes rab kyi pha rol tu phyin pa la brtson par bya'o / /
zhes pa gang zag gang gis gang gi phyir du gang la ji ltar bslab tshul dang bzhis don thams cad bsdus te bstan pa /
bsdus te bstan pa'i sgo /
de nas skabs dang po'i bar la 'bring du bstan pa'i sgo /
de nas mjug rdzogs kyi bar la rgyas par bstan pa'i sgo ste /
gsum mo / /
rnam grangs bcu gcig ni /
dang po shA ri'i bu la bka' stsal pa dang /
de nas rab 'byor gyis bshad pa gcig dang /
de nas brgya byin la bka' stsal pa gnyis dang /
rab 'byor la bka' stsal pa bzhi dang /
byams pa la bka' stsal pa gnyis dang /
kun dga' bo la bka' stsal nas yongs su gtad pa ste /
bcu gcig go /
'di daM Sh+Ta se nas byas zer yang dbyig gnyen gyi gzhung 'grel du rigs shing /
'di dang brgyad stong don bsdus gnyis kyis sems tsam du bstan no / /
gnyis pa ni /
bslab btus sam mdo btus sam /
lta spyod zung 'brel du ston pa spyod 'jug gam sgom rim rnam gsum la sogs pa'o / /
gsum pa bka' tha ma'i dgongs 'grel la /
lta ba dang spyod pa'i cha gsal byed gnyis kyi dang po ni /
'phags pa byams pas mdzad pa mdo sde rgyan /
dbus dang mtha' rnam 'byed /
chos dang chos nyid rnam 'byed /
rgyud bla ma ste /
bzhi'i dang po gnyis mngon pa'i sde snod /
tha ma gnyis mdo sde'i sde snod /
mngon rtogs rgyan 'dul ba'i sde snod ces kha cig 'chad kyang shes byed ma mthong ngo / /
mdo sde rgyan ni theg pa chen po'i chos thams cad don lngar bsdus te ston pa yin no / /
gser las brdungs byas 'dra zhing padma rgyas pa bzhin / /
bkres pas nyen pa g.yos legs kha zas za ba 'dra / /
'phrin yig legs pa thos 'dra rin chen sgrom phye lta'i / /
chos de 'dir bshad pas kyang dga' ba'i mchog skyed do / /
zhes pa'i don bstan no / /
dbus dang mtha' rnam 'byed ni /
mtha' zhes pa yod med dam rtag chad gnyis kyi lta ba /
dbus zhes pa de gnyis spangs pa dbu ma'i lam /
de dag rnam par 'byed pas na /
dbus mtha' rnam 'byed ces bya la /
de yang /
mtshan nyid sgrib pa de kho na / /
gnyen po dang ni sgom pa dang / /
de yi gnas dang 'bras bu thob / /
theg pa bla@# / /
na med pa yin / /
zhes don bdun gyis bstan pa yin no / /
chos dang chos nyid rnam 'byed ni chos zhes pa kun nas nyon mongs pa 'khor ba'i chos so / /
chos nyid mya ngan las 'das pa'i chos /
de gnyis kyi rnam par dbye ba ston pas chos dang chos nyid rnam 'byed ces bya'o / /
rgyud bla ma ni /
theg pa chen po'i rgyu dam rgyun chags pa'i chos rnams kyi bla ma ste /
chos rnams kyi gong mar gyur pas de skad ces bya'o / /
yang na /
ut+ta ra ni phyi ma ste /
theg pa chen po'i rgyud bka' tha ma'i dgongs pa 'grel bas de skad ces bya zhing /
de yang dkon mchog gsum dang de'i rgyu khams dang 'bras bu byang chub dang sangs rgyas kyi yon tan drug cu rtsa bzhi dang 'phrin las te bdun ston pa ste /
sangs rgyas chos tshogs khams dang byang chub dang / /
yon tan sangs rgyas 'phrin las tha ma ste / /
bstan bcos kun gyi lus ni mdor bsdu na / /
rdo rje yi ni gnas bdun 'di dag go /
zhes so / /
de'i steng du mngon rtogs rgyan bsnan pa la byams pa'i chos lnga'o / /
de'i rjes su 'brangs pa 'phags pa thogs med kyis mdzad pa'i rgyas pa'i bstan bcos sa sde lnga dang /
bsdus pa'i bstan bcos sdom rnam pa gnyis dang /
dbyig gnyen gyis mdzad pa'i pra ka ra Na sde brgyad la sogs pa'o / /
de las sde lnga ni /
rtsa ba lta /
bus sa'i dngos gzhi ni sa bcu bdun du bsdus nas ston pa de nyid las /
sdom ni /
rnam shes lnga dang ldan pa'i sa / /
yid kyis dang gzhan gsum ste / /
rtog dpyod bcas la sogs pa dang / /
ting 'dzin bcas dang ma yin dang / /
sems yod pa dang sems med dang / /
thos dang bsam dang sgom ldan dang / /
de bzhin theg pa gsum ldan dang / /
phung por bcas dang phung med gzhan / /
zhes so /
bcu bdun po de yang rten dang spyod pa dang 'bras bu gsum gyi dbang du mdzad nas bstan la /
rten la'ang gsum ste /
rnam shes lnga ldan gyi sa dang yid kyis gnyis rten gyi rang bzhin no / /
rtog bcas dpyod bcas dang /
rtog med dpyod bcas dang /
rtog med dpyod med kyis ste /
gsum rten gyi 'jug tshul lo / /
mnyam par bzhag ma bzhag dang /
sems yod med kyis ste /
bzhi rten gyi skabs so / /
spyod pa'i dbang du byas pa thos bsam sgom gsum gyis gsum mo / /
'bras bu la gnas skabs kyi 'bras bu nyan sa byangs rang sa gsum /
mthar thug gi 'bras bu phung po lhag bcas lhag med do / /
de'i 'grel ba lta bu rnam par gtan la dbab bsdu ba ste /
sa'i dngos gzhi'i tshig don gnyis ka mu bzhi la sogs par gtan la dbab par bstan la rang sangs rgyas kyis ma gtogs pa la bsdu ba gtan la dbab pa yod do / /
de gnyis kyis gsung rab rnams kyi don bstan no / /
gzhi bsdu ba ni /
sngar gyi gzhung de dag sde snod gsum du sdud tshul te /
'di'i mdor bstan du sde snod gsum ga bsdu ba smos nas rgyas bshad du mdo sde dang 'dul ba bsdu ba gnyis las ma bshad pa ni ma mo bsdu bas sde lnga po nyid yin pas logs su ma bshad de /
thos pa'i sa'i gtan la dbab pa bsdu bar /
de lam me bsdu ba ni sa bcu bdun dang bsdu ba bzhi'o zhes 'byung bas so / /
rnam grangs bsdu ba ni rjod byed ming gi rnam grangs bstan pa'i kun nas nyon mongs dang rnam byang gi rnam grangs bye brag tu 'chad pa'o / /
de gnyis gzhung ngo / /
rnam par bshad pa'i sgo bsdu ba ni de dag bshad tshul ston pa ste /
de ltar gsung rab kyi don dang gzhung dang bshad tshul gyi dbang gis sa sde lnga'o / /
sdom rnam pa gnyis kyi theg pa thung mong gi sdom mngon pa kun las btus ni mtshan nyid kun las btus pa| bden pa rnam nges /
chos rnam nges /
thob pa rnam nges /
'brel gtam rnam nges te lngar bsdus nas ston pa'o / /
theg pa chen po'i sdom theg chen bsdus pa /
ni shes bya'i gnas la sogs pa don bcus theg chen bsdus nas ston pa'o / /
dbyig gnyen @# / /
gyi rab tu byed pa sde brgyad ni /
chos thams cad sems tsam du ston pa sum cu pa /
de rigs pas sgrub pa nyi shu pa /
de'i gzhi phung po lnga 'thad par ston pa phung po lnga pa /
de ltar yin yang bshad nyan 'thad par ston pa /
rnam bshad rigs pa /
sgo gsum gyi las 'thad par ston pa las grub pa'i rab tu byed pa ste rang rgyud du brtsams pa lnga /
phyin drug sogs spyod pa rgya chen dang /
rten 'brel bcu gnyis dang /
mtshan nyid gsum 'thad bar ston pa mdo sde rgyan /
rten 'brel gyi mdo /
dbus mtha' rnam 'byed gsum gyi 'grel ba ste /
gzhan 'grel du brtsams pa gsum ste brgyad do / /
zhes gsung ngo / /
kha cig slob dpon 'dis sa bcu pa'i 'grel pa la sogs pa mang du mdzad pas sde brgyad nges pa med cing byams pa dang 'brel ba'i chos nyi shu'i grangs nges med zer ro / /
grangs nges mdzad pa rnams ni /
sa sde lnga sdom gnyis byams chos lnga rab tu byed pa sde brgyad de| de dag la 'dod do / /
gnyis pa ni /
sdom pa nyi shu pa la sogs pa'o / /
lnga pa ni /
bstan bcos kyi rigs bsdu na /
bka' la mi brten pa dang /
brten pa gnyis /
brten pa la /
bka' nyid la 'grel ba btab pa dang /
bka'i don rang rgyud du brtsams pa gnyis /
dang po la'ang tshig don gnyis ka rgya cher 'grel ba so sor thar pa'i 'grel pa bam po lnga bcu pa lta bu rgya cher 'grel /
tshig gi cha spros pa dang bcas nas 'chad pa ched du brjod pa'i tshoms gnyis kyi 'grel pa lta bu tshig gi 'grel ba /
go dka' ba'i don rnam par 'byed pa sdud 'grel gnyis lta bu dka' 'grel don gyi gtso bo bsdus nas ston pa sdud pa'i don bsdus dri med bshes gnyen gyis mdzad pa lta bu bsdus don gyi 'grel ba /
ngag gi don dril nas ston pa dag don tsam gyi 'grel ba ste lnga'o / /
gnyis la ba /
bka' gcig gi don rdzogs par ston pa dang /
thor bur ston pa dang /
bka' mang po'i don ston pa gsum mo / /
dang po ni /
mngon rtogs rgyan nam mdo rtsa lta bu'o / /
gnyis pa ni /
dge tshul gyi kA ri kA lta bu'o / /
gsum pa ni /
bslab btus sam bshes spring la sogs pa'o / /
spyir 'grel ba la 'grel pa dang bshad pa dang rnam par bshad pa dang bshad sbyar dang /
don bsdus dang /
dka' 'grel dang rgya cher 'grel dang legs par sbyar ba dang /
rnam par phye ba la sogs pa ming mang po 'byung ngo / /
de ltar bstan bcos kyi dbye ba ni /
blo gros 'phel bar bya ba'i phyir bstan bcos tsam gyi dbye ba yin la /
sngar gyi mtshan nyid dang nges tshig ni /
bstan bcos khyad par can gyi yin pas 'gal bar mi bsam mo / /
gsum pa la bzhi ste /
bshad bya chos kyi khyad par /
slob dpon gyis 'chad tshul gyi khyad par /
slob mas mnyan tshul gyi khyad par /
gnyis kas chos kyi don sgrub par gdams pa'o / /
dang po ni /
spyir shes bya la mkhas par bya ba'i phyir bstan bcos sna tshogs la bslab dgos te /
'dul ba las kyang phyi rol pa'i bstan btsos la sogs pa'ang bslab bar gsungs shing byang sems kyis ni khyad par du thams cad la bslab par gsungs so / /
'on kyang gtso bo lam du 'gro ba ni /
sangs rgyas kyi bstan pa la bshad nyan byed dgos la bstan pa'i ngos 'dzin ni /
'od ldan nas /
bslab pa gsum ni rab ston cing / /
phyag rgya gsum dang yang dag ldan / /
thog ma bar dang mthar dge ba / /
sangs rgyas gsung du mkhas pas rtogs / /
zhes bsgrub bya bslab ba gsum /
lta ba bkar btags kyi phyag rgya gsum ste /
chos thams cad bdag med /
'dus byas thams cad mi rtag /
zag bcas kyi 'du byed thams cad sdug bsngal ba ste gsum ston cing ngo bo thog mtha' bar gsum du dge ba la bshad do / /
so so thar par /
sdig pa ci yang mi bya @# / /
ste|| dge ba phun sum tshogs par spyad / /
rang gi sems ni yongs su 'dul / /
'di ni sangs rgyas bstan pa yin / /
zhes gsungs so / /
mdo las /
dam pa'i chos ni thog mar dge ba /
bar du dge ba /
tha mar dge ba /
don bzang po tshig 'bru bzang po ma 'dres pa yongs su rdzogs pa yongs su dag pa yongs su byang ba zhes gsungs shing thog mtha' bar gsum du dge ba ni thogs med la sogs pas thos bsam sgom gsum la bshad /
kha cig mdo'i mgor gleng gzhi /
bar du mdo dngos /
mthar mthun 'gyur yi rang ste gsum la 'chad /
slob dpon dge ba'i lhas bstan bcos kyi thog mar mchod brjod /
bar du bstan bcos kyi lus /
tha mar bsngo ba gsum la bshad do / /
'dir rnam bshad rigs pa ltar bshad na /
thog ma dang bar dang tha ma ni tshul khrims dang /
ting nge 'dzin dang shes rab kyi phung po yongs su nyams pa med pas dge ba'o / /
don bzang po ni phyin ci ma log pa'i brjod par bya ba phun sum tshogs pa'o / /
tshig 'bru bzang po ni go bar byed bas brjod par byed pa phun sum tshogs pa'o / /
ma 'dres pa ni gzhan dang thun mong ma yin pa'o / /
yongs su rdzogs pa ni nyon mongs pa thams cad kyi gnyen po'i phyir ro / /
yongs su dag pa ni rang gi sa ba'i nyon mongs pa las rnam par grol bas ngo bo nyid rnam par grol ba'o / /
yongs su bya ba ni sa gzhan gyi nyon mongs kyi bag la nyal spangs pas rgyud rnam par grol ba'o / /
de dag dang ldan pa ni dam pa'i chos su rtogs par bya'o / /
mdor na sangs rgyas kyi bstan pa dam pa'i chos ni 'phags pa'i bden pa'i mdo sde la 'jug nyon mongs pa 'dul ba la snang /
rten 'brel gyi chos nyid dang mi 'gal ba zhig yin pa theg pa thun mong pa'i lugs yin zhing /
theg chen gyi lugs kyi rgyud bla mar sngar bshad pa bzhin nam /
mdo sde rgyan las /
dad dang dga' dang blo rnams kyi / /
rgyu phyir chos 'di dge ba yin / /
don rnam pa gnyis ldan gzung sla dang / /
yon tan bzhi can tshangs spyod ston / /
gzhan dang thun mong ma yin ldan pa dang / /
khams gsum nyon mongs rnam spong rdzogs byed dang / /
ngo bo nyid dag dri ma dag pa ste / /
tshangs spyod yon tan bzhi ldan yin par 'dod / /
ces pa ltar ro / /
theg chen thun mong min pa'i lugs kyis /
ji skad du /
stong nyid snying rje dbyer med pa / /
gang la sems ni rab sgom byed / /
de nyid sangs rgyas chos dang ni / /
dge 'dun gyi yang bstan pa'o / /
zhes pas stong nyid snying rje'i snying po can sangs rgyas kyi bstan par bshad do / /
de lta bu'i bstan pa bka' 'am bstan bcos khyad par can de yang tshig dang don gyis gnyis su 'dus te /
mdo sde rgyan las /
ji ltar mnam na rab dku la / /
myangs na zhim pa'i sman bzhin du / /
chos kyang de bzhin gnyis su gnas / /
don dang yi ger shes par bya / /
zhes gsungs so / /
don phun sum tshogs pa ni /
tshangs spyod yon tan bzhi ldan la sogs pa'o / /
yi ge phun sum tshogs pa ni mdo sde rgyan las /
bstan dang de bzhin bshad pa dang / /
theg dang mthun dang bde ba dang / /
grags pa dang ni ci rigs dang / /
nges par 'byung dang mthun pa'i phyir / /
de mdor sems dpa' mchog rnams kyi / /
yi ge phun tshogs yin zhes bya / /
zhes so / /
rnam par bshad pa bsdu ba las kyang mdo sde'i lus ni rnam pa gnyis te tshig 'bru dang don to / /
de la tshig 'bru ni gnas yin la /
don ni de la gnas pa yin par rig par bya'o / /
de gnyis ka bsdus pa ni shes par bya ba yin no zhes pa dang /
chos mchog chung ngur yang rab tu byed pa'i lus ni rnam pa gnyis te sgra dang don to / /
zhes so / /
des na bshad bya'i chos ni sangs rgyas kyis gsungs /
sdud pa pos bsdus /
mkhas grub rnams kyis bkral /
lo paN skyes @# / /
mchog rnams kyis bsgyur /
bla ma brgyud pa'i man ngag dang lung dang ldan pa'i rgyud sde'am mdos de bka' 'am bstan bcos mdo sde mngon pa 'dul ba'i sde snod gang yin pa 'di dang 'di 'chad ces bya'o / /
gnyis pa la gang gis 'chad pa slob dpon gyis mtshan nyid /
gang la brten nas bshad pa'i thabs /
ji ltar bshad pa'i tshul dang gsum mo / /
dang po la gzhung so sor slob dpon gyi mtshan nyid mi 'dra ba du ma gsungs te /
sum brgya pa las /
tshul khrims ldan zhing 'dul ba'i cho ga shes / /
nad par snying brtse 'khor ni dag pa dang / /
chos dang zang zing phan 'dogs brtson pa dang / /
dus su 'doms pa de ltar bla mar bsngags / /
zhes pa dang /
slob dpon klu sgrub kyis /
dge ba'i bshes gnyen de dag gi /
mtshan nyid mdor bsdus mkhyen par mdzod / /
chog shes snying rje tshul khrims ldan / /
nyon mongs sel ba'i shes rab can / /
de dag la ni khyod brten nas / /
khyod kyis mkhyen gyi gus par mdzod / /
ces dang /
zhi ba lhas /
rtag par dge ba'i bshes gnyen ni / /
theg chen don la mkhas pa dang / /
zhes pa dang /
tsan+d+ra go mis /
bla ma sdom la gnas shing mkhas / /
nus dang ldan la blang bar bya / /
zhes gsungs shing /
mdo sde rgyan du /
bshes gnyen dul bzhi ba nyer zhi ba / /
yon tan lhag pa brtson bcas lung gis phyug /
de nyid rab tu rtogs pa smra mkhas ldan / /
brtse ba'i bdag nyid skyo ba spangs la brten / /
zhes tshul khrims dang ldan pas dul ba dang ting nge 'dzin dang ldan pas zhi ba dang shes rab dang ldan pas nyon mongs pa nyer zhi dang /
yon tan gzhan las khyad par du 'phags pas lhag pa dang /
gzhan don la le lo med pas brtson 'grus dang bcas pa dang /
thos pa che bas lung gis phyug pa dang /
shes bya'i de kho na nyid rab tu rtogs pa dang /
tshig smra mkhas pa dang / /
zang zing la mi blta bas brtse ba dang /
chos ston pa la skyo ba med pa ste chos bcu ldan dang /
byang chub ba sems dpa' thos mang dang / /
bden mthong smras mkhas brtse ba can / /
skyo med skyes bu dam pa ni / /
chen po yin par shes par bya / /
zhes lung gi yon tan thos pa mang ba /
rtogs pa'i yon tan bden pa mthong ba /
tshig smra mkhas pa /
bsam pa zang zing la mi blta ba'i brtse ba can /
bsam sbyor snyoms las med pas skyo med de chos lnga ldan nam /
rgya che the tshom spong ba dang / /
gzung 'os de nyid gnyis ston pa / /
'di ni byang chub sems dpa' yi / /
ston pa phun tshogs yin zhes bya / /
zhes mang du thos pas thos pa rgya che ba /
shes rab che bas gdul bya'i the tshom spang ba /
sgo gsum dge bas bla mar gzung bar 'os pa /
nyon mongs dang rnam byang gi de kho na nyid gnyis ston pa ste chos bzhi ldan la bshad do / /
de dag kyang phal cher 'phags pa'i chos yin pas ldan par dka' yang med kha med kyi yan lag tu dgos pa ni /
gsum ste /
mkhas pa'i shes rab /
brtse ba'i bsam pa /
sbyor bzod pa dang ldan pa gsum mo / /
dang po la gsum ste /
bshad bya la mkhas pa dang /
'chad byed la mkhas pa dang /
kun spyod la mkhas pa'o / /
dang po ni /
shes bya'am sde snod kun la mkhas na'ang legs mod kyi 'dir gang 'chad pa de'i tshig don la lung rigs man ngag dang ldan pa'i mkhas pa zhig dgos te /
des gdul bya'i the tshom gcod nus pas so / /
gnyis pa ni rjod byed kyi brda dag pa dang /
gang nas bshad kyang 'brel /
ji tsam bshad kyang ran /
ji ltar bshad kyang 'thad pa gsum gyi ngag 'brel /
gzhan dga' bar nus pa'i dbyangs snyan pa dang gsum la 'chad do / /
yang na mdo sde rgyan nas /
ngag tshig shin tu rigs pa dang / /
bstan dang rnam 'byed the tshom gcod / /
lan mang byed dang @# / /
ldan pa ni / /
mgo smos rnam spros go rnams la / /
sangs rgyas rnams kyi bstan pa ni / /
'khor gsum gyis ni dag pa ste / /
'di ni nyes pa brgyad dag dang / /
bral ba nyid du shes par bya / /
le lo dang ni mi go dang / /
skabs mi 'byed dang ma nges dang / /
the tshom dag ni mi gcod dang / /
de dang bral bar brtan mi byed / /
skyo ba dang ni ser sna nyid / /
'di dag gtam gyi nyes par 'dod / /
de dag med phyir sangs rgyas kyi / /
bshad pa bla na med par 'gyur / /
zhes gtam gyi nyes pa brgyad dang bral bas 'khor gsum dag pa'i bshad pa'am /
rnam bshad rigs par brjod pa'i skyon bcu gcig gi gnyen por chos kyi gtam rnam pa nyi shu dang ldan par gsungs te /
spyod lam mi sdug par 'dug pas snod ma yin pa la brjod pa'i skyon gyi gnyen por nyan 'dod pa nyid dang bshad pa'i 'os su gyur pa nyid du shes nas smra ba'i dus su smra ba'o / /
bdag gi bshad nyan 'di lta bu la de ma tshang bas snying po med cing lam du 'gro bar mthong ngo / /
brjod pa yongs su ma rdzogs pa'i skyon gyi gnyen por brnyas pa med pas bsgribs pas smra ba'o / /
brjod pa bar chad pa'i skyon gyi gnyen por gsum ste go rims smra ba ste dus sngar bya ba sbyin pa la sogs pa dang yang dag phul gyi gtam las brtsams nas smra ba ste bstan pa'o / /
mdo sde rnam par bshad pa las brtsams nas brgal ba'i tshig bkod smra ba mtshams sbyar bar smra ba'o / /
rjes su mthun par smra ba ni 'dri ba'i lan lung bstan pa las brtsams te mgo gcig tu lung bstan ba la sogs pa rnams la de bzhin du lung ston pa'o / /
brjod pa go bar mi byed pa'i skyon gyi gnyen por gsum ste /
dad pa can rnams la dga' bar bya ba dang /
sngar gnas pa dang zhe 'grags pa rnams la 'dod par bya ba dang /
bar na gnas pa the tshom can rnams la mgu bar bya ba'o / /
brjod pa mchod par mi 'gyur ba'i skyon gyi gnyen por gnyis te /
sdig pa'i las can spro ba bskyed pa'i 'os ma yin pas spro ba mi bskyed pa dang /
smad na snying na ru yong bas mi smod pa'o / /
don 'thad pa med par brjod pa'i skyon gyi gnyen por rigs pa ste tshad ma dang mi 'gal ba'o / /
don zab mo spyod yul ma yin pa dbang po tha ma la zab mo brjod pa'i skyon gyi gnyen por 'brel ba ste snga phyi 'brel ba'o / /
rnam par g.yengs nas brjod pa'i skyon gyi gnyen por ma 'dres pa ste gtam gzhan du 'phro ba spangs pa'o / /
don med pa brjod pa'i skyon gyi gnyen por chos dang ldan pa ste dge ba dang mthun pa'o / /
mi 'tsham par brjod pa'i skyon gyi gnyen por 'khor ji lta ba bzhin te gdul bya dang 'tsham pa'o / /
nyon mongs pa can gyi bsam pas brjod pa'i skyon gyi gnyen por lhag ma lnga'o / /
nyon mongs pa can gyi bsam pa ni gsum ste /
bdag bzang por yid ches par bya ba'i bsam pa dang /
dad nas bkur sti byed par 'dod pa'i bsam pa dang /
phrag dog gi bsam pa'o / /
dang po'i gnyen por gsum ste /
byams pa'i sems phan pa'i sems snying brtse ba'i sems gsum ni nyen pa po bde ba dang nyon mongs pa med pa dang sdug bsngal med par smon pa gsum mam /
dge ba dang mi dge ba la phyogs pa dang tha mal pa dag la byams sogs rim pa bzhin nam /
mya ngan las 'das pa dang /
de'i lam rtog par bya ba dang /
bshad pa'i don khong du chud par bya ba'i bsam pas so / /
gnyis pa'i gnyen por rnyed pa dang bkur sti dang tshigs su bcad pa la mi brten pa ste de dag 'dod pa spangs pa'o / /
gsum pa'i gnyen por bdag la bstod par mi bya zhing gzhan la smod par mi bya ba ste phrag dog dang lhag bar bdag la yid ches par 'dod pa spangs pa'o / /
nyi shu po 'di'i lnga lnga rim pa bzhin /
ji lta bur dang /
gang gi don du dang /
@# / /
gang 'dri ba'i dang /
gang 'dri bas gtam bya ba dang /
yang gtam gyi sbyor ba dang /
gtam gyi las dang /
gtam gyi yon tan dang /
smra ba po'i yon tan bstan cing skyon bcu gcig dang bral ba ni /
'chad byed la mkhas pa'o / /
gsum pa ni sgo gsum dge bas kun gyis bkur bar 'os pas rang gi kun spyod la mkhas pa dang /
gdul bya'i kun spyod la mkhas pa ni dbang po dang khams dang bag la nyal shes pas de dang mthun pa'i chos bstan pas don du 'gyur gyi /
sa'i snying po 'khor lo bcu par /
byis pa dbang po zhan cing le lo can / /
theg pa gnyis la nan tan mi byed par / /
theg pa chen po'i 'khor lo ldan mi 'gyur / /
de ni rgya chen theg chen snod ma yin / /
zhes pa'am /
de bzhin snod min nyan thos theg pa dag /
theg chen bshad pa thos na rmongs 'gyur zhing / /
chad par blta la ngan song ltung 'gyur bas /
des na dbang po brtags te chos bstan to / /
zhes gsungs shing yang /
rgya chen chos kyi snod gyur pa / /
dman pa'i chos la sbyar mi bya / /
zhes pa dang /
dman la zab dang rgya che dang / /
zhes gsungs pas /
snod kyi kun spyod dam mtshan nyid la mkhas dgos so / /
gnyis pa la /
rab sems can thams cad byang chub chen po la gzhag 'dod kyi snying rje /
de med na'ang gang 'chad pa'i don de legs par shes shing phan 'dod kyis zang zing la ltos med du 'chad pa'i snying rje nges par dgos te /
des rang gi bshad pa lam du 'gyur ro / /
mdo sde rgyan las /
brtan pa rnams ni srog dang longs spyod tshegs chen rnyed cing snying po med pa dag /
rab dga'i yid kyis sems can sdug bsngal rnams la sbyin rnams rgya chen rtag gtong na /
chos spangs skye dgu rnams la rnam pa kun tu phan byed tshegs chen rnyed min zhing /
shin tu btang yang zad med 'phel 'gyur ba lta lan gcig ma yin smos ci dgos /
zhes so / /
de lta min na chos 'tshong ba'i nyes par 'gyur te /
'jam dpal rnam par 'phrul pa'i mdo las /
chos ston kyang chos nyan pa rnams la snying rje chen po mi bskyed pa ni /
bdud kyi las so / /
zhes pa dang /
mang du thos kyang gzhan gyis shes kyis dogs te chos la slob dpon gyis dpe mkhyud byed pa yang bdud kyi las so / /
zhes pa dang /
dgongs pa nges 'grel las /
'dod phyir su dag dam chos ston byed pa / /
de dag 'dod pa btang ba phyir len te / /
myos pa de dag thang med rin chen chos / /
thob par gyur kyang sprang por rgyu bar byed / /
ces so / /
gsum pa la /
'chad dus kyi ngal dub dang dka' las la skyo ba med pa'i bzod pa /
slob mas dri bar bzod pa /
gzhan gyis brtsad par bzod cing lan 'debs nus pa gsum gyis gdul bya rjes su 'dzin nus par 'gyur ro / /
'khor gyis log sgrub bzod pa dgos gsung ste pha rol la phan nges par shes pa'i mngon shes dang ldan na de ltar bya ste /
de lta min par /
ma gus pa la chos mi bshad la sogs pa dang /
do ker can la sogs pa lnga la sogs pa mang po dang 'gal gtsang nag pa bas ha cang blo sna rings pa'i gtam yin gyi /
chags sdang gis log par sgrub pa'i bshad nyan gyis mngon mtho'am nges legs ci zhig la phan /
de ltar chos de dag tshang bas bshad na 'khor gyi skye bo la 'jebs shing mdzes la lam du 'gyur te /
mdo sde rgyan nas /
de ltar blo bzang skyo ba med ldan brtse ba can / /
snyan par rab grags cho ga bzang shes ldan pa yis / /
byang chub sems dpa' legs par smra ba yin pa ste /
bshad pas skye bo'i nang na nyi ma bzhin du lham / /
zhes so / /
gnyis pa la /
mngon pa kun las btus su /
rnam par bshad pa'i sgo bcu bzhi dang drug gsungs te /
ji skad du /
rnam par bshad pa'i gtan la dbab pa gang zhe na /
@# / /
gang gis mdo sde rnams rnam par bshad par byed pa ste /
de'ang gang zhe na /
yongs su shes par bya ba'i dngos po dang /
yongs su shes par bya ba'i don dang /
yongs su shes bar bya ba'i rgyu dang /
yongs su shes pa dang /
yongs su shes pa'i 'bras bu dang /
des rab tu shes pa'o / /
yang rnam par bshad pa'i sgo bcu bzhi ste /
rnam par bshad pa bsdu ba'i sgo dang /
dngos po bsdu ba'i sgo dang /
yan lag dang nye ba'i yan lag gi sgo dang /
gong nas gong du mngon par sgrub pa'i sgo dang /
spong ba'i sgo dang /
yi ge yongs su bsgyur ba'i sgo dang /
chud za ba dang mi za ba'i sgo dang /
gang zag rnam par gzhag pa'i sgo dang /
rab tu dbye ba rnam par gzhag pa'i sgo dang /
tshul gyi sgo dang /
yongs su shes pa la sogs pa'i sgo dang /
stobs dang stobs ma yin pa'i sgo dang /
bzlas te brjod pa'i sgo dang /
mngon par sgrub pa'i sgo'o zhes gsungs so / /
gzhung kha cig las dgos don bsdus don tshig don gsum gyis 'chad cing /
la lar spyi dang yan lag gi don gnyis kyis 'chad do / /
mchims pa ni /
don bstan pa dang gzhung bshad pa dang de dag nges par bya ba'o / /
dang po ni /
gzhung gi ngag don skam phogs su bstan te /
gang las 'ongs pa'i 'brel /
ci'i phyir bkod pa'i dgos pa /
ci zhig bstan pa'i brjod bya gsum gyis nges par byed pa ste /
des slob ma chos kyi don bzang bar 'gyur ro / /
gnyis pa ni /
dkyus kyi them sbyor gyis khyad par gyi gzhi ngos gzung ste /
dogs spang gi tshul gyis khyad par du byed pa'i chos bshad nas des don dngos shugs la ji ltar bstan dpyod pa ste /
des slob ma tshig la mkhas par byed do / /
gsum pa ni /
de dag gis gzhung don rtogs kyang gzhan gyi rgol ba mi bzlog pa srid pas bshad zin pa de nyid la 'gal zlos ma 'brel lo zhes bsam pa ma rtogs pa'i brgal ba bkod nas de'i bsam pa bsal byed kyi lan gdab pa dang lung rigs gzhan gyi lan don dgongs pa can du dogs pa spangs pa ste /
des slob ma gzhung don la nges pa thob par 'gyur ro / /
zhes gsungs ngo / /
rnam bshad rigs par /
mdo don smra ba dag gis ni / /
dgos pa bsdus pa'i don bcas dang / /
tshig don bcas dang mtshams sbyar bcas / /
brgal lan bcas par bsnyad par bya / /
brgal ba dang lan gnyis gcig tu bya ba ni brgal ba'i lan gdab pa'i don gyi phyir ro / /
zhes pas /
thog mar mdo la sogs pa'i dgos pa thos na nyan pa dang 'dzin pa la 'bad par 'gyur bas dgos pa bshad /
de bsdus don las rtogs pas bsdus pa'i don mdo'am bstan bcos kyi lus sgra dang don gnyis sam /
brjod bya'i don dril nas ston pa'o / /
de tshig don las rtogs pas /
tshig gi don bshad gzhir bzhag nas khyad par gyi chos la dogs pa bsu ba'i sgo nas dri tshig dang lan gyis mtha' dpyad nas 'chad pa'am /
don gcig la ming mang po dang ming gcig don mang po la 'jug pa dang /
sgra'i zur gcig la drangs te 'chad pa dang /
yi ge bsgyur nas 'chad pa dang /
dgag pa'i sgra khong nas phyung ste tshig bsgyur nas 'chad pa la sogs pa'o / /
yang rnam bshad rigs par /
rnam pa bzhi dag gis tshig gi don rig par bya ste rnam grangs kyis dang mtshan nyid kyis dang nges pa'i tshig gis dang rab tu dbye bas so / /
de la rnam grangs ni ming gzhan no / /
mtshan nyid ni don gang la ming de yod pa'i 'o / /
nges pa'i tshig ni ming gi rgyu mtshan brjod pa'o / /
zhes pa ltar ro / /
kha cig /
nges tshig sgra'i bshad pa min par 'dod pa mi 'thad de /
a pra shi kha la sogs pa sgra'i bshad par gnas brgyad du bshad pas so / /
mtshams sbyar ba ni /
don snga phyi 'brel pa dang /
go rim snga phyi 'brel pa'i mtshams sbyar nas tshig don gyi go rim mi 'gal bar shes so / /
@# / /
rigs pa dang mi 'gal ba dang snga phyi mi 'gal ba ni brgal lan las shes pas sgra la brgal ba dang don la rgol ba'i brgal ba bkod nas de'i don lan gyis nges par byas te 'chad pa'o / /
gsum pa ni /
gdul bya'i dbang gis dang /
dgos pa'i dbang gis dang /
'jug pa'i dbang gis bshad pa'o / /
dang po la dbang po rno 'bring rtul gsum la bsdus 'bring rgyas par 'chad pa ste /
mdo rgyas 'bring bsdus gsum gsungs pa bzhin dang /
rigs kyi bye brag gis theg pa che chung gi chos dang /
don gnyer gyi bye brag gis bshad bya ci rigs par ston pa'o / /
ting nge 'dzin rgyal por chos kyi sbyin pa'i ched kyi phyir / /
de dag khyod la gsol 'debs na / /
rab rgyas bdag gis ma bslab ces / /
thog mar tshig de brjod par bya / /
khyod ni shes shing mkhas yin na / /
bdag nyid chen po'i mdun du ni / /
bdag gis ji ltar bshad nus zhes / /
khyod kyis de skad brjod par bya / /
'phral du brjod par mi bya yi / /
snod la brtag pa byas nas bya / /
gal te snod du shes gyur na / /
gsol ma btab kyang bshad par bya / /
'khor ni mang po 'khod nang du / /
gal te ngang tshul ngan mthong na / /
khyod kyi yo byad bsnyungs mi bshad / /
sbyin pa'i bsngags pa brjod par bya / /
gal te 'dod pa chung zhig ste / /
tshul khrims dag par gnas yin na / /
khyod kyis byams pa'i sems bskyed la / /
yo byad bsnyungs pa'i gtam gyis shig /
gal te sdig 'dod chung gyur cing / /
tshul khrims ldan pa mang gyur la / /
gnyen po rnyed pa de yi tshe / /
tshul khrims bsngags pa brjod par bya / /
zhes bshad pa bzhin no / /
gnyis pa ni /
dgos pa don du gnyer ba'i bye brag gis mtshan nyid gtan la dbab pa dang /
sgrub pa nyams len ci rigs par 'chad pa'o / /
gsum pa la sbyor dngos rjes gsum gyi /
sbyor ba la bkod pa bsham pa dang /
dkon mchog la gsol ba gdab ba dang /
bdud tshar gcod cing 'khor la byams pas khyab par bya ba gsum mo / /
dam pa'i chos padma dkar po las /
mkhas pa dus su sems par byed pa na / /
khang bur zhugs te de bzhin sgo bcad nas / /
chos 'di thams cad la ni tshul bzhin lta| |langs nas zhum pa med pa'i sems kyis shod / /
mkhas pa bde la rtag tu gnas par 'gyur / /
bde la 'dug nas de bzhin chos kyang ston / /
gtsang zhing yid du 'ong ba'i sa phyogs su / /
yangs pa'i stan ni rab tu bshams bting ste / /
bzang po'i tshon gyis legs par kha bsgyur ba / /
chos gos gtsang ma des ni rab bgos nas / /
rdul gzan nag po de bzhin bshams byas la / /
sham thabs che tshad legs par rab bgos nas / /
bcos bu'i ras rnams sna tshogs legs bting ba / /
rkang rten bcas pa'i khri la rab 'dug cing / /
rkang pa legs par bkrus te steng 'dzeg nas / /
gdong dang bzhin gyi mdangs ni rab snum zhing / /
chos kyi stan de la ni rab 'dug nas / /
sems can lhags pa rtse gcig gyur rnams la / /
gtam mang rnam pa sna tshogs nye bar ston / /
dge slong dag dang dge slong ma dag dang / /
dge bsnyen rnams dang dge bsnyen ma dag dang / /
rgyal po dag dang rgyal bu rnams la yang / /
mkhas de rtag tu phrag dog med par ni / /
sna tshogs don ldan snyan pa'i gtam yang ston| |le lo dag kyang rnam par rab spangs nas / /
skyob snyam pa'i 'du shes bskyed mi bya / /
mkhas pas mi dga' thams cad rnam par sla pa / /
byams pa'i stobs ni 'khor la bsgom par bya / /
nyin mtshan du yang chos mchog rab tu bsgom / /
mkhas pa des ni bye ba khrag khrig dpes / /
'khor rnams mgu zhing de bzhin dga' bar byed / /
de la nam yang 'dod ba cung zad med / /
zas dang skom dang bza' dang bca' ba dang / /
gos dang mal cha chos gos rnams dang ni / /
na ba'i gsos sman @# / /
dag kyang mi bsam ste / /
'khor rnams la ni ci yang mi bslang ngo / /
gzhan du mkhas pa rtag tu bdag nyid dang / /
sems can 'di dag sangs rgyas 'grub par shog /
phan phyir 'jig rten chos gang bstan pa ste / /
bdag gi bde ba'i yo byad kun snyam sems / /
zhes pa dang /
blo gros rgya mtshos zhus pa'i mdo las /
tadya thA /
sha me sha ma ba ti sha mi ta sha tru /
aM ku re /
maM ku re /
mA ra dzi te kA ra de yu ke yU re te dzo pa ti /
o lo ya ni /
bi sha tha ni rma le /
ma la pA na yE /
khu khu re kha ge gra se /
gras ne /
o mu khI /
pa raM mu khI /
a mu khi sha mi tA ni /
sar+b+ba gra hA ban+d+ha na ni /
gri hI twA sar+b+ba ra pra bA ti na /
bi muk+tA mA ra pra sha /
s+thA bi twa bud+d+ha mu tra /
A nuta g+ha ti tA /
sar+b+bam re su tsa ri ta pa ri shud+d+h+ye /
bi gats+tshan+tu sar+b+ba mA ra karma Ni /
blo gros rgya mtsho /
'di dag ni /
bdud tshar gcod pa'i tshig nyon mongs pa bsal ba'i tshig ste /
de dag chos smra ba des legs par kha ton du byas la chos kyi khri la 'dug ste /
byang chub kyi rnam par mngon par bsgrubs pa'i byams pas 'khor thams cad la khyab par byas la bdag la sman par 'du shes bskyed de /
chos la sman gyi 'du shes dang /
chos nyan pa la nad pa'i 'du shes dang /
de bzhin gshegs pa la skyes bu dam pa'i 'du shes dang /
chos kyi tshul la yun ring du gnas pa'i 'du shes bskyed la /
sngags kyi tshig 'di dag sngon du byas te chos kyi gtam byed na /
de'i 'khor yug dpag tshad brgya tshun chad du bdud dang bdud kyi ris kyi lha rnams mig bsgyur ba'i las kyis phyir 'ong bar mi 'gyur ro / /
gang dag 'ong ba de dag kyang bar chad byed par mi nus so zhes pa dang /
chos smra bas gtsang sbra dang kun tu spyod pa gtsang ba dang legs par bkrus pa dang /
legs par gos bgo bar bya'o zhes gsungs so / /
gnyis pa dngos gzhi ni /
phar phyin drug ldan te /
rang gis rtogs pa'i tshig don ster ba dang /
sgo gsum gyi nyes spyod sdom pa dang /
tsha grang la sogs pa gnod pa sron pa dang /
bshad pa la spro ba dang /
de la sems rtse gcig tu gnas pa dang /
tshig don gyi 'gal 'brel dpyod cing 'chad pa ste drug gam /
yang na slob dpon seng ge bzang pos /
chos kyi sbyin pa la sogs pa sbyin pan nyan thos la sogs pa'i yid la byed pa spong pa dang /
skye bo thams cad mi snyan par smra ba la sogs pa bzod pa dang /
'dun pa skyed pa dang /
theg pa gzhan dang ma 'dres pa'i sems rtse gcig pa dang /
bla na med pa yang dag par rdzogs pa'i byang chub tu bsdo ba rnams mi dmigs pa'i go cha nyid kyis byed pa dang zhes pa ltar ro / /
gsum pa rjes la nongs pa bzod par gsol ba dang /
dge ba byang chub tu bsngo ba dang /
stong pa'i rgyas gdab pa'o / /
gsum pa la /
gang gis nyan pa'i gang zag /
gang la brten nas nyan pa'i thabs /
ji ltar nyan pa'i tshul gsum mo / /
dang po la /
nyan pa po rab 'bring tha gsum las /
dang po la rnam bcad nyan pa po'i skyon s na 'chad pa po snod la mkhas pa o'i mtshan nyid bstan pa'o / /
dang po la skyon bcu gsum dang /
drug dang /
gsum spong ba'o / /
dang po ni /
rnam bshad rigs par skyon bcu gsum gyi gnyen por rnam pa bcu drug gis chos mnyan par gsungs shing bcu gsum ni nang du yang dag par 'jog pa'i tshe smra ba po la bdag nyid kyis bskyod pa dang /
spyod lam mi sdug pa'i skyon dang /
rigs mtho pa la sogs pa'i nga rgyal gyis 'gying ba'i skyon dang /
don du mi gnyer ba'i skyon dang /
gzhan gyi phyogs byed pas snying na ba'i skyon dang /
mchod par mi 'gyur bas smra ba po rab tu mi 'dzin pa'i skyon dang /
sun ci phyin du rgol ba'i bsam pa'i skyon dang /
chos dang chos smra ba la yon tan yid la mi byed pa'i phyir rim gro mi byed pa'i skyon dang /
@# / /
chos la tshig dang yig 'bru ma 'brel ba'i chos smra ba la tshul khrims dang rigs dang byad gzugs dang tshig 'byin pa ma tshang ba la sogs pa'i skyon yid la byed pa'i phyir brnyas pa'i skyon dang /
smod pa'i skyon dang /
rnyed pa dang /
bkur sti 'dod pa'i skyon dang /
sems rnam par g.yeng pa dang gnyid rmugs kyis bsdus pas mi nyan pa'i skyon dang /
dgongs pa dang chos nyid la phyin ci log tu rtog pas legs par yid la mi byed pa'i skyon dang /
'dun pa dang 'jug pa zhan pa nyid kyis rab tu yid la mi byed pa'i skyon no / /
gnyis pa ni /
rnam bshad rigs par /
nga rgyal dang ni ma dad dang / /
don du gnyer ba med nyid dang / /
phyi rol rnam g.yeng nang bsdus dang / /
skyo ba nyan pa'i dri ma yin / /
zhes pa ltar ram /
yang na las kyi skyon dang /
mos pa med pa'i skyon dang /
mchod par mi 'gyur ba'i skyon dang /
bsam pa'i skyon dang /
mi mthun pa'i skyon dang /
'dzin pa'i skyon no / /
las kyi skyon la lus kyi las spyod lam mi sdug pa dang /
lus ngag gnyis ka'i las de gnyis kyis bskul bar mi byed pa dang /
yid kyi las nyan par mi 'dod pa'o / /
bsam pa'i skyon gzhan la klan ka btsal ba dang /
'di lta bu zhig tu rgol ba las thar par bya ba'i bsam pa'o / /
mi mthun pa'i skyon lnga ste /
chos la nges 'byin gyi lam min par go nas mi gus pa dang /
tshig dang yi ge ma 'brel bas brnyas pa dang /
gang zag dang tshul khrims dang tshig 'byin pa'i skyon gyis gus pa med pa dang /
rigs kyi skyon gyis brnyas pa'o / /
khong du chud pa dang sgrub pa'i nus pa mi 'byung snyam pa bdag la brnyas pa'o / /
'dzin pa'i skyon lnga ste /
log par 'dzin pa dang /
don mi 'dzin pa dang /
tshig 'bru mi 'dzin pa dang /
brda ma 'phrod par 'dzin pa dang /
ma lus par mi 'dzin pa'o / /
gsum pa la dper na char bab kyang chu'i bya ba mi byed pa'i snod kyi skyon gsum ste /
kha phub bam bcad pas mi 'bab pa dang /
mi gtsang bas babs kyang skyon can du gyur pa dang /
bu ga dang bcas pas babs kyang mi gnas pa'o / /
de bzhin du chos kyi char babs kyang chos kyi chu'i bya ba mi byed pa'i skyon gsum ste /
rnam g.yeng dang gnyid rmugs kyis mi nyan pas mi 'bab pa dang /
tshul bzhin yid la mi byed pas babs kyang skyon can du gyur pa dang /
dran pa brjed nges pa'i phyir mi gnas pa'o / /
de'i gnyen por /
bcom ldan 'das kyis /
legs par rab tu nyon la yid la zungs shig dang /
zhes gsungs so / /
gzhan yang nad pa sman pa'i lung ma shes pa dang log par shes pa dang legs par shes kyang sman chud gsan pa dang 'dra ba dang /
nad ba zas mi za ba dang /
mi 'phrod pa za ba dang /
'phrod pa zos pa skyug pa gsum rim pa bzhin no / /
des na 'chad pa po snod la mkhas pas nyan po rnam par g.yengs na /
mi rnams tshe ni lo brgyal / /
mtshan mo nyal bas phyed du byas / /
de ni nyin par yang nyal bas / /
de yi phyed kyang dum bur byas / /
zhes pa la sogs pa skyo ba'i gtam bya /
gnyid rmugs can la sems gsal bar bya ba'i phyir ya mtshan gyi gtam dang /
bong bu dang rte'u 'am /
seng ge dang wa'am /
rgan zhugs dang bud med /
rgan mo dang rkun mo dang /
lus skyes dus pa'i gtam rgyud bshad la dga' ba'i gtam bya'o / /
gnyis pa ni /
bzhi brgya pa las /
gzur gnas blo ldan don gnyer ba / /
nyan po snod ces bya bar brjod / /
ces pas rtogs par nus pa'i blo gros dang /
don du gnyer ba'i 'dun pa dang /
nga rgyal med pa'i gus pa'o / /
dang po ni /
thos pa nyon mongs kyi gnyen por 'gro zhing thar pa'i rgyur 'gro ba la don rtogs dgos te dbyig gnyen gyis /
rgyu gsum dag gis pags pa las su rung bar 'gyur te snum bku ba dang mnye ba dang bsro ba rnams kyis so / /
de bzhin du sems kyang thos@# / /
pa dang bsam pa dang sgom pa rnams kyis so / /
de lta bas na sems las su rung ba nyid du bya ba'i phyir thos pa la sogs pa dag la brtson 'grus bya'o / /
gsum po de dag gi stobs kyis lam du 'gro ba rnams 'brog dgon pa'i las las bde bar brgal bar 'gyur te lam rgyags kyi stobs dang bzhon pa'i stobs dang ston pa po'i stobs kyis so / /
de bzhin du 'khor ba'i 'brog dgon pa'i lam las bde ba'i lam du 'gro ba rnams sbyin pa dang tshul khrims dang ye shes kyi stobs kyis so /
'di gsum char yang thos pa la rag las so zhes so / /
gnyis pa ni /
mdo las bcu po 'di dag ni byang chub sems dpa'i chos yongs su tshol ba ste /
bcu gang zhe na /
g.yo dang rgyu med par bsam pa thag pas chos yongs su tshol ba dang zhas sags so / /
gsum pa ni /
'grel chen du lhag pa'i bsam pas mnyan par bya zhes bya ba ni /
thod la sogs pa bor la stan dma' ba la 'dug ste rnam par g.yeng ba'i nyes pa bsal te thar pa 'dod pa'i bsam pas dam pa'i chos mnyan par bya'o zhes so / /
gnyis pa ni /
de lta pu'i mtshan nyid ma tshang yang don go bar nus pas mnyan na phan yon chen po yod de /
rnam bshad rigs par /
rgyu bsags pa rnams ni cung zad mnyan pas bsod nams chen po dang ldan par 'gyur te /
dper na 'phags pa shA ri'i bus bsnyen par rdzogs par bya ba la rjes su bstan pa bram ze zhig gis thes nas gab ste 'dug nas rab tu byung bas tshul khrims nyams pa la sdug bsngal rnam pa bcu gnyis 'byung ngo zhes thos nas 'chal ba'i tshul khrims bya ba la mngon du phyogs pa las ldog pa lta bu'o / /
zhes gsungs so / /
gzhan yang dge 'dun srung gis chos bstan pa la drang srong rnams kyis phag nyan byas pas 'bras bu thob pa yin no / /
gsum pa ni /
don mi go yang ches la dad nas mnyan na bsod nams che ste /
ji skad du /
brda mi 'phrod pas kyang sangs rgyas kyi gsung gus pas mnyan par bya ste /
'di ltar dad pa tsam gyis kyang nyan na bsod nams chen po nyid dang ldan pa dang shes rab kyi khams brtas par 'gyur na /
don rtogs pas lta smos kyang ci dgos te ba lang rdzi dga' bos sbal pa 'khar bas mnan pa'i rtogs pa brjod pa dper bya'o zhes pa dang /
chos dga' chu srin du gyur pa na sangs rgyas kyi sgra tsam zhig thos pa las mngon phyag 'tshal tsam la goms pa'i phyir kha btsums te 'dug pa yin no / /
de lta bas na cung zad cig thos pas kyang rgyu bsags pa rnams kyi dge ba rab tu rgyas pa'i phyir /
sangs rgyas kyi gsung nyan pa la 'bad pa dang ldan par bya'o zhes so / /
gnyis pa ni /
byang chub sems dpa'i sde snod las /
gang gis sems can dag 'gyur ba'i / /
rgyu gnyis dang ni rkyen gnyis te / /
gzhan la rjes su mthun sgra dang / /
nang du tshul bzhin lta ba'o / /
zhes gsungs pas phyi'i rkyen dge ba'i bshes gnyen bsten cing 'tsho ba'i yo byad bsags pa dang /
nang gi mthun rkyen rna ba blags te mnyan cing thos pa'i don bsam pa dang mdo bstan bcos blta ba dang mkhas pa la dri bas bskyang bar bya zhing des thos byung mthar phyin par 'gyur zhing de nas bsam bsgom la 'bad par bya'o / /
rnam bshad rigs par /
rdo thal gyi rdo mes bsregs chus 'jig par byed pa dang 'dra bar nyon mongs pa'i bag la nyal gyi rdo shes rab kyi mes yongs su bsregs nas ting nge 'dzin gyi chus spangs na 'jig go /
shes rab de'ang dam pa'i chos mnyan pa med par ni ma yin pas de lta bas na gus par chos nyan par bya'o / /
tshig gi khur thogs kyang don mngon par mi shes na de'i don mi 'thob ste khye'u'i mgul du gter gyi kha chems kyi yi ge btags pa dang 'dra'o / /
de lta bas na mang du thos pas kyang don shes pa nyid du bya ba'i phyir mdo sde'i don mnyan pa la @# / /
'bad pa dang ldan par bya'o / /
mel tshe ba so sor mi rtog pa ni ma nyal zhes zer bzhin du chom po rnams kyis bcom mo / /
de bzhin du sgra tsam la brtson pa'i mang du thos pa so sor mi rtog pa yang nyon mongs pa'i dgra rnams kyis 'joms so / /
so sor rtog pa de yang don shes pa nyid med na med pas de lta bas na don gzung bar ni 'bad pa dang ldan par bya'o / /
de bzhin du rol mo mkhan rkun pos 'jigs nas mi nyal bar bya ba'i phyir glu len bzhin du bcom mo / /
zhes bya ba yang dper brjod par bya'o / /
ji ltar long ba mar me 'dzin pa ni /
gzhan dag la phan par 'gyur ba dang 'dra bar don mngon par mi shes pa'i thos pa 'dzin pa yang de lta bu yin pas de lta bas na don shes pa nyid du bya ba'i phyir don mnyan pa la 'bad par bya'o zhes so / /
gsum pa la sbyor dngos rjes gsum gyi dang po la gsum las /
dang po chos sgrub pa'i bsam pa ste /
ji skad du /
thos pa'i rjes 'jug sgrub pa gtso bor byed / /
ces so / /
gnyis pa gus pa'i spyod lam ste /
sgo gsum 'dud pa'o / /
skyes rabs su /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gis bdud rtsi 'thung ba bzhin / /
gus pa bskyed de rtse gcig btud / /
rab tu dang la dri med yid / /
nad pas sman pa'i tshig mnyan bzhin / /
rim gro bskyed de chos nyon cig /
ces so / /
gsum pa rkyen tshogs pa dga' ba sgom pa ste /
gsang ba bsam gyis mi khyab par / /
'jig rten sangs rgyas 'byung ba brgya lam ste / /
mi yi lus ni tshegs kyis rnyed pa yin / /
kye ma dad pa dang ni chos nyan pa / /
'di 'dra bskal ba brgyar yang rnyed par dka' / /
zhes pa dang /
rgya cher rol par /
mi dang sangs rgyas 'byung rnyed dka' / /
dad pa'ang shin tu rnyed par dka' / /
mi khom brgyad spangs rnyed par dka' / /
chos nyan pa ni gtso bo yin / /
sangs rgyas 'byung dang dal pa dang / /
dad dang chos mnyan dam pa dang / /
de dag thams cad da rnyed kyis / /
bag med ma lus rnam par spongs / /
gal te bskal pa khrag khrig tu / /
chos thos mi 'gyur srid pa de /
khyed kyis de ring rnyed zin gyi / /
bag med ma lus rnam par spangs / /
zhes pa dang /
rnam bshad rigs par /
gsung dang rnam nyid dang ni / /
'dod dang shes rab gegs med pa / /
lnga ni gang phyir rnyed dka' pas / /
de phyir thub pa'i gsung mnyan bya / /
zhes pa dang /
lus can 'di nas shi na yang / /
dam chos dkon mchog 'phrad 'gyur ram / /
mi 'gyur rna ba thos pa dang / /
su zhig dam chos 'chad 'gyur ba / /
de ni sus kyang mi shes pas / /
de phyir khyed kyis 'bad pa yis / /
ston pa'i gsung ni mnyan par bya / /
zhes pa dang /
srid pa yod na gdon mi za bar tshe thob la / /
de yang phal cher don med par ni zad par 'gyur / /
legs par gsungs pa'ang sa steng 'ga' na lan 'ga' zhig /
u dum wara'i me tog bzhin du snang ba yin / /
zhes so / /
gnyis pa ni /
phar phyin drug ldan te /
sgo gsum chos kyi phyir gtong ba dang /
nyes spyod sdom zhing snod kyi skyon rnams spong ba dang /
gnod pa bzod pa dang /
nyan pa la spro ba dang /
sgra dang don la sems rtse gcig pa dang /
rab rtogs pa lhag pa rnyed pa'am /
'bring sgra'i rjes su 'brangs pas 'dzin skyong don la spyod pa'o / /
tha ma la tshad med do / /
gsum pa rjes la nongs pa bzod par gsol zhing dge ba bsngos la gtang rag gi phyag bya'o / /
bzhi pa ni /
de lta bu'i thos bsam lam du 'gro ba la /
tshul gnas thos dang bsam ldan pas / /
sgom pa la ni rab tu sbyor / /
zhes pas tshul khrims dag pa rten du dgos te /
ting nge 'dzin zla ba sgron me dang gcig rgyal po las /
ji snyed chos kyi rnam @# / /
pas byang chub kyang / /
thos pas rgyags pas tshul khrims mi bsrung na / /
tshul khrims 'chal ba ngan 'gro der 'gro ste / /
de la thos pa mang pos skyob mi nus / /
zhes gsungs so / /
mang thos tshul gnas kyang bsam sgom dang 'brel dgos te btsun pa chos la gnas pa'i dge slong zhes bya ba'i mdo las /
bsgom pa la ma brten par thos pa dang /
sems pa'i sbyor ba 'ba' zhig gis kyang chos la gnas pa ma yin la /
thos pa dang sems pa la ma brten par bsgom pa la sbyor ba 'ba' zhig gis kyang chos la gnas pa ma yin gyi /
gnyis ka la brten te gnyis ka la gnas na chos la gnas pa yin no zhes gsungs so / /
mdo sde rgyan las kyang /
de ltar rnal 'byor can gyi bsgom pa gang yin de yang don med min / /
de ltar bde bar gshegs kyis bstan pa gang yin de yang don med min / /
gal te thos pa tsam gyis don mthong 'gyur na bsgom pa don med 'gyur / /
gal te ma thos par yang bsgom 'jug 'gyur na bstan pa don med 'gyur / /
zhes gsungs so / /
des na thog mar sdug bsngal mang po'i gzhi 'am rgyu 'chal ba'i tshul khrims kyi gnyen por tshul khrims bsrung zhing /
de nas nyon mongs pa rnam par sbyang ba la 'bad par bya'o / /
de'i rim pa ni /
zhi ba lhas /
bzod bya thos pa btsal bar bya / /
de nas nags su gnas par bya / /
mnyam par gzhag la brtson bya zhing / /
mi sdug la sogs bsgom par bya / /
zhes so / /
de la thog mar bzod pa dgos te /
de med na skyo ba la ji mi snyam pa med pas thos pa la mi 'jug pas so / /
thos pa med na nyon mongs spong ba'i bsam gtan gyi thabs mi shes pas thos pa btsal lo / /
thos pas chos shes su zin kyang lang long can du spyod na ting nge 'dzin mi skye bas /
chos dang mthun pa'i tshig gis smras gyur kyang / /
khro dang zhe sdang yid mi ches pa dag /
rab tu smra ste 'di ni byis pa'i chos / /
don de rnam par shes nas yid mi rton / /
zhes zla ba sgron ma las 'byung ba bzhin bsnyen bkur 'dod sred byis pa dang 'grogs pa spangs te /
nags na ri dwags bya rnams dang / /
shing rnams mi snyan sgrog mi byed / /
'grogs na bde ba de dag dang / /
nam zhig lhan cig gnas par 'gyur / /
zhes pa'i nags dben pa bsten no / /
de nas rnam g.yeng spong ba la mi brtson na mnyam par 'jog par mi 'gyur bas /
mnyam gzhag la brtson dgos la de'i 'bras bu nyon mongs pa sbyong ba yin pas mi sdug ba la sogs pa bsgom par bya'o / /
mang du thos kyang sgrub pa dang bral ba ni /
nyes pa chen po ste /
drag shul can gyis zhus par /
gal te thos pa dang ldan pa dal ba phun sum tshogs pa 'di rnyed nas rnyed pa la sogs pa la chags ba'i sems mi sbyong na de ni lha dang bcas pa'i 'jig rten la bslu ba gcig pur 'gyur ro zhes pa dang /
dkon brtsegs las kyang 'od srung 'di lta ste /
dper na mi la la zhig rgya mtsho'i chu chen pos khyer la chus skom bzhin du 'chi ba'i dus byed pa de bzhin du 'od srung 'di la dge sbyong dang bram ze kha cig chos mang po bslabs te kun chub par byas kyang 'dod chags la sred pa mi sel zhe sdang la sred pa mi sel gti mug la sred pa mi sel ba de dag chos kyi rgya mtshos khyer la nyon mongs pa'i skom pas 'chi ba'i dus byed par 'gyur te ngan 'gror 'gro bar 'gyur ro zhes so / /
des na bdag lta bu kha bshad la song nas lag len med pa la snying po med pas don sems shing lag len gal che ste /
lhag pa'i bsam pa bskul ba'i mdo las /
thos bas rgyags na gus par mi 'gyur te / /
rnam par 'gyed pa'i smra ba rnams la chags / /
brjed par 'gyur zhing shes bzhin med par 'gyur / /
smra la dga' ba'i nyes pa 'di dag go /
nang gi sems las shin tu ring bar 'gyur / /
lus dang sems kyang rab @# / /
sbyangs ma yin 'gyur / /
khengs pa dang ni mdud pa mang por 'gyur / /
smra la dga' ba'i nyes pa 'di dag go /
byis pa dam pa'i chos bsam rab tu nyams / /
sems ni mi mnyen shin tu rtsub par 'gyur / /
zhi gnas lhag mthong dag dang rab tu ring / /
smra la dga' ba'i nyes pa 'di dag go / /
rtag tu bla ma dag la gus pa med / /
sbags pa'i gtam dag la ni dga' ba bskyed / /
snying po med la gnas shing shes rab nyams / /
smra la dga' ba'i nyes pa 'di dag go /
de ni lha tshogs rnams kyis mi bkur zhing / /
de tshe de la'ang 'dod pa mi bskyed la / /
so so yang dag rig las nyams 'gyur te / /
smra la dga' ba'i nyes pa 'di dag go /
gang dag lus ni mngon sum mang yod pa / /
mkhas pa de dag gis ni spyo bar 'gyur / /
de yi srog ni don med 'gyur ba ste / /
smra la dga' ba'i nyes pa 'di dag go /
bdag ni sgrub nyams da ni ci bya zhes / /
'chi ba'i dus tshe byis pa mya ngan byed / /
gting rnyed ma gyur shin tu sdug bsngal 'gyur / /
smra la dga' ba'i nyes pa 'di dag go /
rtswa bskyod bzhin du 'gul zhing g.yo ba ste / /
de ni de ltar the tshom 'gyur du nges / /
de ni nam yang blo brtan mi 'gyur te / /
smra la dga' ba'i nyes pa 'di dag go /
gar la dga' ba'i khrod na 'dug pa zhig /
dpa' bo gzhan gyi yon tan brjod pa bzhin / /
bdag nyid nan tan nyams par 'gyur ba ste / /
smra la dga' ba'i nyes pa 'di dag go /
de ni g.yo ldan yang zhing re 'chad 'gyur / /
phyir phyir zhing ni rnam par 'gyed pa rtsom / /
'phags pa'i dam pa'i chos las rab tu ring / /
smra la dga' ba'i nyes pa 'di dag go /
mthu chung bsti stang gis ni dga' 'gyur te / /
mi shes ldan pa g.yo shing 'gyur ba yi / /
spre'u ltar de yi sems ni g.yo bar 'gyur / /
smra la dga' ba'i nyes pa 'di dag go / /
rang gi blo yi shes pa dma' ba'i phyir| |rmongs pa de ni gzhan gyi dring la 'jog /
de ni nyon mongs phyogs kyi dbang du 'gro /
smra la dga' ba'i nyes pa 'di dag go /
mig kyang 'khrul zhing de bzhin rna ba'ang 'khrul / /
sna yang 'khrul zhing de bzhin lce yang 'khrul / /
lus kyang 'khrul zhing yid kyang 'khrul bar 'gyur / /
smra la dga' ba'i nyes pa 'di dag go /
de yi sems ni rna ba'i rnam shes la / /
rab tu chags shing sgras rgyags shes rab nyams / /
log par sems shing lam ngan 'gro bar 'gyur / /
smra la dga' ba'i nyes pa 'di dag go /
zhes pa la sogs pa gsungs nas /
yun ring dus nas smra la dga' bas na / /
de ni bdag nyid dga' ba mi 'thob bo / /
tshig gang dga' ba mtha' yas thob 'gyur ba / /
tshig gcig tsam zhig bsams kyang mchog yin no / /
bu ram shing shun snying po ci yang med / /
dga' bar bya ba'i ro ni nang na 'dug /
shun pa zos pas mis ni bu ram ro / /
zhim po rnyed par nus pa ma yin no / /
ji ltar shun pa de bzhin smra ba ste / /
ro lta bu ni 'di la don sems yin / /
de lta bas na smra la dga' spangs te / /
rtag tu bag yod byos la don soms shig /
ces gsungs so / /
tshul 'di mang thos sgrub pa dang bral ba / /
tshogs ma bsags kyi bu ston kha ches bris / /
dge bas myur du shi 'phos dga' ldan du / /
mi pham chos kyi dga' ston myong bar shog /
chos kyi 'byung gnas gsung rab rin po che'i mdzod las /
'chad nyan la 'jug tshul nges par bstan pa'i le'u ste / /
dang po rdzogs so / / / /
spyi don bzhi pa chos ji ltar byung tshul la gnyis te /
spyir 'jig rten du chos ji ltar byung tshul /
khyad par bod yul du ji ltar byung tshul lo / /
dang po la /
spyir byang sems kyi tshogs sam smon lam rdzogs pa dang /
sangs rgyas kyi zhing dag pa dang /
gdul bya dge ba'i rtsa ba smin pa na sangs rgyas @# / /
'byung ba yin zhing des dam pa'i chos ston pa yin pa la 'di la gsum ste /
spyir bskal pa gang la sangs rgyas byon tshul /
khyad par bskal pa bzang po'i sangs rgyas byon tshul /
khyad par du mi mjed 'jig rten du thub pa'i dbang po byon tshul lo / /
dang po la /
spyir bskal pa la sgron ma'i bskal pa dang mun pa'i bskal pa gnyis las sgron bskal la sangs rgyas 'byung gi mun bskal la sangs rgyas mi 'byung ngo / /
sgron bskal bskal pa bzang po la sangs rgyas stong ngam stong dang lnga /
de nas mun bskal bskal pa chen po drug cu /
de nas sgron bskal bskal pa snyan pa chen po la sangs rgyas khri /
de nas mun bskal brgyad khri 'das pa dang bskal pa skar ma lta bu zhes bya ba'i sgron bskal la sangs rgyas brgyad khri| de nas mun bskal sum brgya /
de nas sgron bskal yon tan bkod pa la sangs rgyas brgyad khri bzhi stong 'byung bar bskal bzang nas bshad do / /
gnyis pa la gnyis te /
snying rje pad ma dkar po'i rjes su 'brangs te sangs rgyas stong dang lnga 'byon tshul dang /
gsang ba bsam gyis mi khyab pa la sogs pa'i rjes su 'brangs te sangs rgyas stong 'byon tshul lo / /
dang po ni /
sngon byung ba 'das pa'i dus na 'jig rten gyi khams 'dir bskal ba chen po 'dzin pa zhes bya ba la gling bzhi pa 'di nyid du 'khor los bsgyur ba'i rgyal po rtsibs kyi mu khyud ces bya ba byung ngo / /
de la sras rgyal bu mig mi 'dzum pa la sogs pa stong dang /
rgyal phran brgyad khri bzhi stong dang bcas pa mnga'o / /
de'i mdun na 'don gyi gtso bo bram ze rgya mtsho'i rdul zhes bya ba sras brgyad cu dang slob ma bram ze stong dang bcas pa yod de /
de'i sras bram ze rgya mtsho'i snying po zhes bya ba mngon par rdzogs par sangs rgyas pa'i mtshan rin chen snying po zhes bya bar gyur to / /
de nas 'khor los bsgyur ba'i rgyal po rtsi bas kyi mu khyud kyis zla ba gsum du sangs rgyas la bsnyen bkur byas so / /
de nas de'i sras rgyal bu stong gis zla ba gsum gsum bsnyen bkur byas te lo nyis brgya lnga bcu dang zla ba gsum 'das pa dang /
yab bram ze rgya mtsho'i rdul gyis lo bdun du bsnyen bkur byas chos mnyan nas rmi lam brtags pas rgyal po rtsibs kyi mu khyud kyis srog chags mang po za ba dang stag la sogs pa gcan gzan gdug pa can gyis rgyal po de yang gsod par gyur pa dang /
blon po kha cig shing rta bde ba la zhon nas lam gol bar 'dong ba la sogs pa rmis te sangs rgyas la zhus pas /
rgyal po rgyal srid la chags shing mi dge ba spyad pas ngan song du 'khor bar lung bstan /
blon po de dag nyan rang du lung bstan /
gzhan mang po byang chub chen por 'gyur ro zhes rmi ltas bstan no / /
de nas bram ze rgya mtsho'i rdul gyis rgyal po chen po la /
rgyal po chen po /
mir gyur pa yang rnyed bar dka' /
sangs rgyas 'jig rten du 'byung ba'ang rnyed par dka' /
dam pa'i chos nyan pa'ang rnyed par dka' yi bla na med pa'i byang chub tu thugs skyed cig ces bskul bas /
rgyal po na re kho bo bla na med pa'i byang chub tu sangs rgyas bar mi 'dod do zhes rgyu mtshan dang bcas pa smra zhing sems bskyed du ma 'dod pa la /
bram zes lan gnyis lan gsum gyi bar du bskul bas /
sangs rgyas pa'i sangs rgyas kyi zhing bzang po 'byung na bskyed do zhes khas blangs so / /
de nas sangs rgyas rin chen 'khor lo dbyen snying pos me long bkod pa zhes bya ba'i ting nge 'dzin la snyoms par zhugs nas sangs rgyas kyi zhing gi bkod pa bsam gyis mi khyab pa bstan nas gang bzang ba la 'dam du btsug pas rgyal po'ang dad nas rang gi sangs rgyas kyi zhing gzung ba'i phyir khab tu zhugs nas skye bo'i 'grul bcad de sems par byed do / /
de'i rgyal @# / /
bu stong yang rang rang gi sangs rgyas kyi zhing gzung ba'i phyir khang par zhugs te sems par byed do / /
de'i bar la bram ze rgya mtsho'i rdul gyis srog chags mang po dge ba rgya chen po la bkod do / /
de ltar lo bdun 'das pa dang /
rgyal po 'khor bcas lhas bskul nas langs te sangs rgyas kyi spyan sngar rang rang gi sangs rgyas kyi zhing bzung zhing sems bskyed pas /
rgyal po chen po bde ba can gyi 'jig rten du sangs rgyas tshe dpag med du lung bstan no / /
bu thu bo mig mi 'dzum ni tshe dpag med mya ngan las 'das nas srod la chos nub ba'i tho rangs mngon par sangs rgyas pa'i mtshan 'od zer kun nas 'phags pa dpal brtsegs kyi rgyal po zhes pa'o / /
de mya ngan las 'das pa'i rjes su bu gnyis pa ni mthu chen thob ste rab tu brtan pa yon tan nor bu brtsegs pa'i rgyal po zhes par lung bstan no / /
bu gsum pa ni 'jam dpal te /
sangs rgyas kyi zhing dag pa rdul bral yang dag brtsegs su sangs rgyas kun tu gzigs su lung bstan no / /
bu bzhi pa ni /
kun tu bzang por ro / /
lnga pa ni /
padma dam par ro / /
drug pa ni /
dbang bsgyur dbang phyug rgyal por ro / /
bdun pa ni snang ba rdul bral spo mtho dbang phyug rgyal por ro / /
brgyad pa ni /
ye shes rdo rje rnam par 'gying pa'i dbang phyug tu'o / /
de nas bar skabs 'dir srog chags khri sangs rgyas su lung bstan nas de nas bu dgu pa mi 'khrugs par lung bstan no / /
bcu pa gser gyi me tog tu'o / /
bcu gcig pa rgyal po'i zla bar ro / /
de bzhin du rgyal bu stong tshang bar lung bstan no / /
de nas rgyal phran brgyad khri bzhi stong dang /
srog chags dung phyur phrag dgu dang bye ba phrag gnyis dang /
de nas rgya mtsho'i rdul gyi sras brgyad cu dang /
de nas bram ze rgya mtsho'i rdul gyi slob ma bram ze stong phrag gcig dang /
de nas bram ze bye ba phrag gsum lung bstan pas rnam par gzigs dang /
gtsug tor can dang /
thams cad skyob kyi bar du gyur to / /
de nas bram ze rig byed klog pa stong gi dang po lung bstan no / /
de'i rjes la rig byed klog pa stong gi gnyis pa skar ma skyong ni /
bskal pa bzang po'i sangs rgyas dang po 'khor ba 'jig go /
gsum pa tam+bu ra ni gser thub tu lung bstan no / /
bzhi pa kun gyis bsrungs ni sangs rgyas 'od srung du'o / /
lnga pa dri med 'od ni byams pa'o / /
de bzhin du dgu brgya dbu bcu go dgu'i par du lung bstan no / /
de nas bram ze rgya mtsho'i rdul gyis rig byed klog pa stong gi tha ma la zhing zungs sems skyed cig ces bsgos pas cung zad bsam long yod do zhes zer nas /
de nas rgya mtsho'i rdul gyi bsnyen bkur ba lngas zhing bzung sems bskyed pas bskal pa bzang po'i sangs rgyas su lung bstan no / /
de nas thams de bzhin gshegs pa rin chen snying po la bskal ba bzang po de la thub pa nyi ma du mchis par 'gyur /
bka' stsal pa /
thub pa nyi ma stong dang bzhi 'byung bzhi pa shAka thub dang bcas pas /
bar 'gyur ro / /
gsol pa /
thub pa nyi ma stong dang bzhi po de dag gi sku tshe'i tshad dang gdul bya la sogs pa ji tsam pa de tsam du gyur cig ces smon lam btab pas legs so gnang ste sangs rgyas gsal mdzad ces par lung bstan no / /
de nas bram ze rgya mtsho'i rdul gyis dgongs bas /
rgyal po chen po la sogs pa srog chags mang pos sems bskyed cing sangs rgyas kyi zhing dag pa yang bzung zin gyi /
da ni bdag gis sems bskyed par bya'o snyam du dgongs te /
zhing ma dag pa mi mjed kyi zhing sems can ma rungs pa mi dge ba bcu tshang bar spyod pa /
mtshams med pa lnga byed pa shin tu gdul dka' ba rnams la thugs rjes lhag par gzigs nas smon lam chen po lnga brgya btab ste bden pa'i stobs brjod pas /
sangs rgyas rin chen snying pos legs so @# / /
gnang ste /
byang chub sems dpa' rnams kyis brtson 'grus brtsams pa ni bzhi ste /
sangs rgyas kyi zhing ma dag par smon pa dang zhes pa la sogs pa dang /
khyod ni pad ma dkar po lta bu'i byang chub sems dpa'o / /
gzhan ni me tog lta bu'i byang chub sems dpa'o zhes bya ba la sogs pa bsngags pa bsam gyis mi khyab pa brjod de bskal pa bzang po'i sangs rgyas bzhi ba shAkya thub par lung bstan /
phyogs bcu'i sangs rgyas thams cad kyis skyes bskur /
lha dang mi'i skye rgu thams cad kyis mchod do / /
de nas sangs rgyas rin chen snying po mya ngan las 'das na sku gdung gi mchod rten brtsig te mchod pa'ang byas so / /
bram ze rgya mtsho'i rdul yang rab tu byung nas lo nyi khri'i bar du tshangs par spyod do / /
de ltar na bskal bzang 'di la sangs rgyas stong dang lnga 'byung bar shes par bya'o / /
gnyis pa ni /
sngon byung ba 'das pa'i dus na lo bye ba phrag sum cu rtsa drug tu /
bskal pa mdzes par snang ba la 'jig rten gyi khams rnam par brgyan pa zhes bya bar sangs rgyas yon tan mtha' yas rin chen sna tshogs bkod pa'i rgyal po zhes bya ba byung ngo / /
de'i tshe pho brang rnam par dag pa can du gling bzhi la dbang ba'i 'khor los bsgyur ba'i rgyal po yul 'khor srung zhes bya ba btsun mo bdun 'bum dang sras stong du tshang ba yod do / /
de'i tshe rgyal po des sangs rgyas dge slong gi dge 'dun dang bcas pa la lo bye ba tshang bar bsnyen bkur te /
dge slong re re la'ang g.yog gsum gsum phul lo / /
de'i tshe rgyal bu de dag /
sangs rgyas 'byung ba brgya lam rnyed par 'gyur / /
mir skye ba yang shin tu dka' ba rnyed / /
grogs po gang dag dad dang chos nyan pa / /
'di 'dra bskal pa brgyar yang rnyed par dka' / /
zhes pa la sogs pa'i tshigs su bcad pa smra zhing tsan dan sbrul gyi snying po'i khang pa brtsegs pa'i nang du rgyal bo sras dang btsun mor bcas pa zhugs te na mkha' lo phyin te sangs rgyas kyi spyan sngar 'khod pa dang /
bcom ldan 'das kyis rgyal po chen po /
dad pa ni yongs su mi nyams shing khyad par du 'gro bar 'gyur ba'o / /
zhes pa la sogs pa'i chos bstan pa mnyan nas rang gi khyim du phyin pa dang /
zla ba nya la babs pa dang btsun mo ma smad pa'i bang par khye'u chos sems dang /
dpe med ma'i bang par chos kyi blo gros gnyis rdzus te byung ngo / /
de gnyis dang bcas te sangs rgyas la chos mnyan no / /
de'i tshe rgyal po 'di snyam du rgyal bu 'di dag thams cad byang chub tu zhugs pa sha stag yin na gad thog mar sangs rgya brtag bar bya'o snyam ste /
gzhon nu de thams cad kyi ming bris nas rin po che sna bdun gyi bum bar bcug ste zhag bdun du mchod pa byas te /
btsun mo'i 'khor dang sras stong dang gzhon nu gnyis kyi mdun du nang mis bum pa'i nang nas ming rnams phyung ngo / /
thog mar gzhon nu rnam par dag pa'i blo gros kyi ming byung bas sa g.yos shing rol mo'i sgra byung ste /
de ni 'khor ba 'jig go /
de nas gzhon? nu rnam par rgyal ba'i sde gser thub po / /
dbang po zhi ba 'od srung ngo / /
don thams cad grub pa ni shAkya thub pa'o / /
ska rags can ni byams pa'o / /
mchog gi blo gros ni seng ge'o / /
glog gi lha ni tog ces bya ba'o / /
bzang po ni me tog dam pa'o 'od kyi dpal ni me tog go /
rnam par snag ba'i pad ma ni skar rgyal lo / /
brim med pa'i 'od ni spyan legs so / /
rdul med ni lag bzang ngo / /
blo gros rgyal po ni 'od do / /
dge ba bkod pa'i rgyal po ni skar ma la dga' ba'o / /
phyogs 'byor pa ni mngon bar 'phags pa gshegs pa'o / /
rnam par dag pa bkod pa'i rgyal po ni yon tan mnga' ba'o / /
dpal sbas ni nor dpal lo / /
lus shin tu rnam par 'byed pa ni ye shes 'byung gnas so / /
drag shul can ni rin pho che 'byung gnas so / /
rin chen @# / /
grags ni kun tu snang ba'o / /
de bzhin du rgya cher byas te bu stong gi nang nas gcig bzhag pa cod ban brgyan pa'i bar du byung ste /
de ni sangs rgyas yon tan mtha' yas grags pa'o / /
de nas tha chung blo mtha' yas kyi ming byung ba dang snag gi gnyen mtshams dang spun rnams na re /
bdag cag gis sems can thams cad smin par byas sangs rgyas kyi mdzad pa byas pa'i 'og tu khyod kyis ci byar yod ces spyos pa dang /
des smras pa /
sangs rgyas chos rnams 'di dag nam mkha' mtshungs shing 'dra / /
bdag gi yid la sems can zad pa med snyam bgyid / /
tshul khrims kyis ni 'di dag smon lam 'dir dag 'gyur / /
bdag gi smon lam ci 'dra thams cad 'dir gson cig /
khyed kyi tshe tshad ji tsam pa dang bsdoms pa dag /
tshogs kyi rgyal po ji snyed de dag kun bsdoms pa / /
thams cad bsdoms pa de snyed bdag gi tsher 'gyur te / /
bdag gi dge slong tshogs kyang de kun ma lus snyed ces pa la sogs pa smras te /
de ni stong gi tha ma pa mos pa zhes bya bar 'gyur te sangs rgyas dgu brgya dgu bcu go dgu'i tshe tshad dang nyan thos kyi dge 'dun ji snyed pa de snyed du 'gyur zhing bdag nyid de ltar mos pas mos pa zhes bya'o / /
de nas rgyal bu stong gi khye'u chos sems dang chos kyi blo gros la khyed gnyis smon lam ji ltar 'debs zhes dris pas /
chos sems ni nga khyed thams cad kyi lag na rdo rjer gyur te nang na spyod cing de bzhin gshegs pa'i gsang ba thams cad las phyi rol tu ma gyur la phyi nang gi chos thams cad nyan mos rtogs par smon lam btab ste de ni phyag na rdo rje ste sangs rgyas stong gi bka' sdud pa po yin cing ma 'ongs pa na bskal pa rnam par spyong ba zhes bya ba la 'jig rten gyi khams kun nas yongs su dag par sangs rgyas rdo rjes rnam par gnon par lung bstan no / /
chos kyi blo gros kyis khyed thams cad la chos kyi 'khor lo bskor bar bskul bar gsol ba 'debs par smon lam btab ste de ni tshangs pa gtsug phud can no / /
yul 'khor srung ni mar me mdzad do / /
des na sangs rgyas stong yin gyi stong rtsa gnyis zhes pa dang phyag rdor mos pa'o zhes zer ba ni blun po'i kha la ma rgyug cig /
'o na bskal pa bzang po zhes brjod pa ci zhe na /
'jig rten 'di chus 'jig pa'i tshe mtsho las gser gyi pad ma stong byung bar gyur te /
de la lha rnams kyis brtags pas sangs rgyas stong 'byung ba'i ltas su shes ste kye ma bskal pa 'di ni bzang po'o / /
zhes brjod pas bskal pa bzang po zhes grags par gyur to zhes snying rje chen po pad dkar las bshad la /
ye shes rgyas pa'i mdo las bskal pa bzang po'i ming bskal pa pad ma stong mthong zhes btags pa yod do / /
de la sangs rgyas stong 'byung ba la gnas bskal gyi mar 'grib kyi brgyad khri ba nas brgya ba'i bar la 'byung ni sangs rgyas kyi zhal chems so / /
ngo / /
brgyad khri bas snga par mi 'byung ste skyo ba shas chung bas chos don du mi gnyer bas so / /
brgya pa bas phyi bar mi 'byung ste tshe dang sems can dang nyon mongs pa dang lta ba dang dus kyi snyigs ma lnga bdo bas so / /
yar 'phel la mi 'byung ste mi dge ba dang gis spong zhing dngos po rnams 'phel bas skyo ba mi skye bas so / /
ji skad du /
mar ni bskal pa 'grib pa yi / /
brgya yi bar la de dag 'byung zhes pas so / /
de dag kyang bskal pa bzang po 'di'i rnam gzhag la dgongs kyi thams cad du mi bsam ste snying rje pad ma dkar por| 'jig rten gyi khams mthe bong can na tshe lo mdzod las /
bcu pa'i dus su mi mthe bong tsam gyi nang du sangs rgyas skar ma la dga' ba zhes bya ba sku khru gang sor bdun tsam gyis tshad tsam pa yod par bshad cing brgyad khri bas snga ba'i sangs rgyas @# / /
mang po bshad pas so / /
'di'i tshe lo bzhi khri'i dus su 'khor ba 'jig /
gsum khri'i dus su gser thub /
nyi khri'i dus su 'od srung /
brgya pa'i dus su shAkya thub pa /
brgyad khri pa'i dus su byams pa 'byung ngo / /
mdo bskal bzang du sangs rgyas re re'i yul dang rigs dang 'od dang yab dang yum dang sras dang rim gro pa dang shes rab can dang rdzu 'phrul can gyi mchog gnyis dang 'khor 'dus pa dang tshe tshad dang bstan pa gnas pa'i tshad dang sku gdung ste mchog zung so so bgrangs pa'i don bcu gsum bcu gsum gyis bstan cing /
kha cig gis gdung smos te bcu bzhi'o / /
'khor 'dus pa'ang kha cig la re re dang kha cig la mang po dang sku gdung la rgyas par 'gyur ba dang ril po gcig tu 'dug pa gnyis so / /
ston pa 'di la dper brjod na /
mchog tu dga' ba'i rgyal po /
nga skye ba'i yul ni ser skya'i gnas zhes bya'o / /
rigs ni rgyal rigs so / /
gdung ni go'u ta ma'o / /
'od ni 'dom gang ngo / /
yab ni zas gtsang ma zhes bya'o / /
yum ni sgyu 'phrul zhes bya'o|| sras ni sgra gcan 'dzin zhes bya'o / /
rim gro pa ni kun dga' bo zhes bya'o / /
shes rab can rnams kyi mchog ni nye rgyal zhes bya'o / /
rdzu 'phrul can rnams kyi mchog ni pad nas skyes zhes bya'o / /
'dus pa dang po la ni dge slong stong nyis brgya lnga bcu'o / /
sku tshe'i tshad ni lo brgya'o / /
dam pa'i chos ni lo lnga brgya'i bar du gnas so / /
lo lnga brgya'i bar du ni dam pa'i chos ltar snang ngo / /
sku gdung ni rgyas par 'gyur ro / /
zhes gsungs so / /
'o na sangs rgyas mos pa 'byon pa'i dus na mi tshe lo dpag tu med pa thub par bshad pa dang 'gal te mi tshe lo brgyad khri bas snga bar mi 'byung bas so zhe na /
bden te de ni sangs rgyas kyi smon lam gyi stobs yin pas bsam gyis mi khyab bo / /
yang sangs rgyas stong du nges na brgyad stong par dge slong khri bskal pa bzang po 'di la mngon par rdzogs par sangs rgya bar bshad pa dang 'gal lo zhe na /
bden te bskal pa bzang po la sangs rgyas stong du grags pas de gtso bor smos kyi gzhan ma bkag go zhes 'phags pa grol sde gsung ste| nyi khri snang bar grangs stong gi nges pa ni 'jig rten gyi khams mi mjed du bskal pa bzang po la grangs stong du grags pa 'di nyid kyis thabs la mkhas pas gzhan sgrub pa dang dag gi pa med par shes par bya ba'i don du yin no / /
zhes gsungs so / /
yang na 'jig rten 'di zhig pa'i rjes su 'dir chags pa la sangs rgya ba la 'dir sangs rgya zhes dgongs te bskal pa 'dzin pa zhig pa'i shul du 'di chags pa la 'jig rten gyi khams 'dir bskal pa chen po 'dzin pa zhes 'byung ba bzhin no| |yang na stong ngam stong dang lnga bshad pa ni sangs rgyas mdzad pa bcu gnyis 'dir dngos su ston pa'i dbang du byas la /
sangs rgyas mang po bshad pa ni de dag bskal pa bzang po'i ring la byang chub 'thob pa'am /
yang na sprul pa'i dbang du byas pa ste bram ze khye'u bla ma nas sangs rgyas su bshad pa bzhin no / /
de lta na'ang bstan pa gcig la ston pa gnyis su mi 'gyur te sangs rgyas zhes tshul bzung nas chos mi ston pas so / /
bskal pa 'di la sngar sangs rgyas bzhi las ma song na dus kyi 'khor lo las /
bskal pa bzang po'i sangs rgyas rnam par gzigs la sogs pa shAkya thub pa'i mthar thug pa'i de bzhin gshegs pa bdun zhes pa dang /
'jig rten na'ang 'das pa'i sangs rgyas rabs bdun zhes grags pa dang 'gal lo zhe na /
skyon med de zhing 'dir byung ba'i sangs rgyas yin cing 'das pa'ang yin pas de tsam la dgongs par zad do / /
yang mdo tha dad na sangs rgyas stong la mtshan mi mthun pa tog la rab gsal dang /
mos pa la snang mdzad dam gsal mdzad ces @# / /
'byung ba ni mtshan gyi rnam grangs yin la /
'ga' zhig 'gyur khyad yin pas the tshom mi bya'o / /
gsum pa la zhing 'di la mi mjed ces zer ba ni mi mjed ni bzod pa'i ming ste nyon mongs pa dug gsum gyis mi 'phrog cing 'dod cing bzod la de la sems sran thub pas mi mjed de snying rje pad dkar las /
ci'i phyir 'jig rten gyi khams de ni mi mjed ces bya zhe na /
sems can de dag 'dod chags la mi mjed pa dang zhe sdang la mi mjed pa dang gti mug la mi mjed pa dang nyon mongs pa'i 'ching ba rnams la mi mjed pas de'i phyir 'jig rten gyi khams de ni mi mjed ces bya'o / /
'jig rten gyi khams mi mjed der bskal pa chen po bzang po zhes bya ba 'byung bar 'gyur ro / /
de ci'i phyir bzang po zhes bya zhe na /
bskal pa chen po bzang po de la sems can 'dod chags dang zhe sdang dang gti mug la spyod pa rnams kyi nang du rdzogs pa'i sangs rgyas bcom ldan 'das thugs rje chen po dang ldan pa stong 'byung bar 'gyur ba'i phyir te /
zhes gsungs so / /
yang zhing de'i byang sems rnams la de lta bu'i yon tan yod pas de'i ming gis btags pa'am /
yang na sangs rgyas la bzod pa de mnga' bas de'i ming gis btags te /
'jam dpal gyi sangs rgyas kyi zhing gi yon tan gyi bkod pa bstan par /
byang chub sems dpa'i theg pa pa sngon gyi rgyal ba la lhag par bya ba byas pa /
dge ba'i rtsa ba rnams bskyed pa sangs rgyas brgya stong mang po la bsnyen bkur byas pa bzod pa dang dul ba dang des pa dang ldan pa dag yod de /
de dag ni sems can thams cad kyis spyos bsdigs mtshon gyis btab kyang ji snyam mi mjed de 'dod chags dang zhe sdang dang gti mug rnams kyis mi 'phrog go /
rigs kyi bu skyes bu dam pa de dag gi ming gis 'jig rten gyi khams de mi mjed ces brjod do / /
zhes gsungs so / /
de bzhin du sangs rgyas kyi mtshan la gdags tshul yang gsungs so / /
de lta bu'i zhing 'dir thub pa byon tshul la /
slob dpon klu sgrub kyi mchod rten brgyad kyi bstod par /
dang por byang chub mchog tu sems bskyed de / /
bskal pa grangs med gsum du tshogs bsags shing / /
bar du gcod pa'i bdud bzhi 'joms mdzad pa / /
bcom ldan seng ge de la phyag 'tshal lo / /
zhes pas /
dang por thugs bskyed tshul /
bar du tshogs bsags tshul /
mthar sangs rgyas tshul la lugs gnyis te /
nyan thos kyi lugs dang /
theg chen gyi lugs so / /
dang po la gsum las /
dang po sems bskyed tshul ni /
sngon byung ba 'das pa'i dus su rgyal po gsal grags zhes bya ba zhig byung ngo / /
de'i 'khor glang po che'i 'dul sbyong shes pa zhig la glang po che zhig 'dul sbyong byed du bcug pas des glang po che'i 'dul sbyong legs par byas te rgyal po la gsol ba dang /
rgyal po na re /
khrid shog gsungs nas khrid phyin pa dang rgyal pos zhon te phyin pas glang po che ba lang mo 'dod chags skyes pa'i dri tshor te gcong rong dang nags tshal thams cad la thogs pa med par rgyugs pas rgyal po skrag ste glang rdzi la ci bya dris pa dang /
glang rdzi na re /
shing gi yal ga la 'jus shig zer nas 'jus so / /
de nas lhung ste brgyal ba la glang rdzis brgyal ba sangs par byas pa dang rgyal po khros te glang po che ma thul bzhin du thul zer ba 'di btson rar chu gcig zer ba dang /
glang rdzis smras pa /
bdag gis glang po che'i lus thul yang sems ma thul ba lags so zhes smras so / /
rgyal po na re khyod kyis lus thul ba'i rgyu mtshan ci yod /
des smras pa /
da zhag bdun nas glang po che log nas 'byung de nas shes par 'gyur ro / /
zhes smras nas zhag bdun lon pan glang po che byung ba la lcags kyi tho lum bsregs te rab tu 'bar ba mdun du bzhag nas glang rdzi des kha kha zhes brjod pa dang glang po che de mi @# / /
bzod bzhin du za bar rtsom mo / /
de rgyal po la bstan te bdag gis 'di'i sems ma thul lo zhes smras pas rgyal po yid ches te sems bskyed cing smon lam btab pa /
sbyin pa 'di yis shAkya'i rigs skyes te / /
yon tan rigs rus mnyam pa'i sangs rgyas nyid gyur te / /
tshangs pa'i bar gyi nyam thag 'ching ba rnams / /
zhi ba rgya chen 'jigs med sgrol bar shog /
ces smon lam btab ste sems bskyed do / /
gnyis pa ni /
de nas bzung ste sangs rgyas yul 'khor skyong gi bar sangs rgyas bdun khri lnga stong bsnyen bkur zhing bskal pa grangs med par tshogs bsags te grangs med pa dang po rdzogs te /
lung las /
sangs rgyas shAkya thub pa nas / /
'dren pa yul 'khor skyong gi bar / /
bdun khri lnga stong tshang ba yi / /
sangs rgyas rnams ni ngas mchod do / /
zhes so / /
de nas sangs rgyas legs mdzad nas bzung ste dbang po rgyal mtshan gyi bar du bdun khri drug stong bsnyen bkur zhing grangs med gnyis pa rdzogs par byas so / /
lung las /
sangs rgyas legs mdzad nas bzung ste / /
dbang po rgyal mtshan thub pa'i bar / /
bdun khri drug stong tshang ba yi / /
sangs rgyas rnams ni ngas mchod do / /
zhes so / /
de nas mar me mdzad nas /
'od srung gi bar bdun khri bdun stong bsnyen bkur zhing grangs med gsum pa rdzogs par byas te /
lung las /
sangs rgyas mar me mdzad nas ni / /
sangs rgyas 'od srung bar dag tu / /
bdun khri bdun stong tshang ba yi / /
sangs rgyas rnams ni ngas mchod do / /
zhes so / /
mdzod nas /
rin chen gtsug tor can yan chad kyis grangs med dang po rdzogs so / /
de nas mar me mdzad yan chad kyis gnyis pa rdzogs so / /
de nas rnam par gzigs yan chad kyis gsum pa rdzogs par bshad de /
rnam lung gzhir ro / /
\u0f38 lung ring po'i ltar /
gzigs mar me rin chen gtsug /
grangs med gsum gyi tha mar byung / /
dang po shAkya thub pa yin / /
zhes so / /
de nas bskal pa chen po brgyar mtshan bzang po'i rgyu sgrub par byed pa la byang chub sems dpa' nges gnas zhes zer ba yin no / /
de nas bskal ba brgya lus pa sangs rgyas skar rgyal la zhag bdun du tshigs su bcad pa gcig gis bstod cing bskor ba bar ma chad par byas pa'i brtson 'grus kyis bskal pa chen po dgu'i tshogs 'dums te de nas bskal pa chen po dgu bcu rtsa gcig 'das pa na grong khyer nyer ldan du sangs rgyas 'od srung byon pa'i tshe bram ze'i khye'u bla mar gyur pa yan chad kyis mtshan gyi rgyu rdzogs so / /
de nas dam pa tog dkar tu 'khrungs pa la sogs pa'i mdzad pa bcu gnyis kyi tshul zhib tu lung dang mngon par 'byung ba'i mdo las shes par bya zhing khyad chos /
ston dang bse ru byang chub par / /
bsam gtan mtha' brten gcig la kun / /
zhes bas so so'i skye bo grangs med gsum du thar pa cha mthun bsags pa zhig gis srod la bdud btul gung la bsam gtan bzhi pa'i dngos gzhi la brten nas sbyor lam yan chad rgyud la bskyed nas tho rangs skya rengs 'char ka'i skad cig gcig yan chad la phyin drug rdzogs te /
ji skad du /
kun la thams cad snying rje yis / /
sbyin bar byed pas sbyin ba rdzogs / /
chags bcas yan lag bcad kyang ni / /
mi 'khrugs bzod dang tshul khrims kyi / /
skar rgyal bstod pas brtson 'grus kyi / /
de ma thag la ting 'dzin blo'i / /
zhes bas phyin drug rdzogs te sangs rgyas te chos dang gzugs kyi sku'i bdag nyid can du gyur nas kun shes nas rab bzang gi bar la chos kyi 'khor lo bskor te lhag med du mya ngan las 'das par 'dod do / /
gnyis pa theg chen gyi lugs la gsum ste /
dang po byang chub mchog tu sems bskyed tshul /
bar du bskal pa grangs med par tshogs bsags tshul /
@# / /
mthar bdud bzhi bcom nas sangs rgyas tshul lo / /
dang po la sems bskyed kyi ngo bo /
rgyu /
phan yon /
dbye ba /
ji ltar bskyed pa'i chul dang lnga'o / /
dang po ni /
mdo sde rgyan las /
spro ba che dang rtsom pa che / /
don che ba dang 'byung ba che / /
byang chub sems dpa'i sems pa ste / /
don gnyis ldan pa'i sems 'byung ba / /
zhes grogs go cha dang sbyor ba'i brtson 'grus dang ldan pa /
'bras bu rang gzhan gyi don 'grub cing byang chub chen por 'byung ba /
dmigs yul byang chub chen po dang sems can gyi don la dmigs pa'i sems pa 'byung ba sems bskyed kyi mtshan nyid du bshad do / /
mngon rtogs rgyan nas /
sems bskyed pa ni gzhan don phyir / /
yang dag rdzogs pa'i byang chub 'dod / /
de dang de ni mdo bzhin du / /
bsdus dang rgyas pa'i sgo nas brjod / /
ces gsungs shing /
de'i 'grel pa dag ldan du /
gzhan gyi don gyi phyir yang dag par rdzogs pa'i byang chub la dmigs pa'i 'dod pa ni sems bskyed pa'i mtshan nyid do zhes so / /
gnyis pa ni /
de bzhin gshegs pa'am /
byang sems kyi cho 'phrul mthong ba'am gzhan las thos pa /
theg chen gyi sde snod thos pa /
byang sems kyi chos nub tu nye ba mthong ba /
snyigs ma'i sems can nyon mongs par mthong ba ste rkyen bzhi dang /
rigs phun sum tshogs pa /
dge ba'i bshes gnyen gyis zin pa /
snying rje che ba /
'khor las dang ba skye /
\u0f38 de las sems bskyed bas dang ba sogs /
\u0f38 de las chos la gces spras sogs /
ba'i duH khas mi 'jigs pa sde rgyu bzhi \u0f38 las snying rje de las sems bskyed sogs /
dang /
rang dang gzhan dang rgyu dang sbyor ba'i stobs te stobs bzhi ste bcu gnyis so so so'am tshogs pa la brten nas skye bar bshad do / /
byang sa las rgyu bzhi rkyen bzhi stobs bzhi las skye bar bshad cing mdo sde rgyan du /
grogs stobs rgyu stobs rtsa ba'i stobs / /
thos stobs dge ba goms pa las / /
mi brtan pa dang brtan 'byung ba / /
gzhan gyis brtan pa'i sems bskyed bshad / /
ces kun rdzob sems bskyed kyi rgyu dang /
rdzogs pa'i sangs rgyas rab bsnyen byas|| bsod nams ye shes tshogs rab bsags / /
chos la mi rtog ye shes ni / /
skyes phyir de ni dam par 'dod / /
ces don dam sems bskyed kyi rgyu bshad do / /
bsdu na ji skad du /
de la thog mar rigs nus pas / /
snying rje'i sa bon rab sad cing / /
sbyor dang bsam pa phun tshogs las / /
byang chub sems ni yongs su bzung / /
zhes pa ltar ro / /
gsum pa ni /
skyes thob kyi 'bras bu ngo mtshar /
bar skabs kyi 'bras bu yid bzhin gyi nor bu sems la rnyed pas dgos 'dod char bzhin du 'bab mthar thug gi 'bras bu sangs rgya ba la sogs pa bsam gyis mi khyab pa yod de /
dpa' byin gyis zhus par /
byang chub sems kyi bsod nams gang / /
gal te de la gzugs mchis na / /
nam mkha'i khams ni kun gang ste / /
de ni de bas lhag par 'gyur / /
zhes sogs so / /
bzhi pa la /
ngo bo'i sgo nas phye na smon 'jug gnyis /
phra rags kyi sgo nas phye na /
brda dang chos nyid kyis thob pa gnyis /
yul gyi sgo nas phye na kun rdzob dang don dam gnyis /
sa mtshams kyis phye na /
sems bskyed de ni sa rnams la / /
mos dang lhag bsam dag pa dang / /
rnam par smin pa gzhan du 'dod / /
de bzhin sgrib pa spang byang sems so skye ba'o / /
zhes pa ltar bzhi dang /
grogs dang /
so skye \u0f38 'phags pa /
dpes phye ba nyi shu rtsa gnyis te| de yang sa gser zla ba me / /
zhes pa'am /
bskyed pa sa dang 'dra bar 'dod / /
ces pa ltar ro / /
bsdu ba rnam par gtan la dbab par ni bcu gsungs te /
sems bskyed pa ni rnam pa bcu ste /
'di lta ste /
yang dag par blangs pa brda las byung @# / /
ba dang chos nyid kyis thob pa dang /
ma nges pa dang nges pa dang yongs su ma dag pa dang yongs su dag pa dang /
stobs chung ba dang /
stobs dang ldan pa dang /
'bras bu yongs su ma grub pa dang /
'bras bu yongs su grub pa'o / /
de la yang dag par blangs la brda las byung ba ni byang chub sems dpa' yang dag pa nyid du skyon med pa la ma zhugs pas thams cad kyi'o / /
de la chos nyid kyis thob pa ni byang chub sems dpa' yang dag pa nyid du skyon med pa la zhugs pa rnams dang nyan thos byang chub tu yongs su bsngos pa rnams kyi'o / /
ma nges pa ni de'i rigs can ma yin pa rnams dang de'i rigs can sems bskyed pa las phyir ldog pa'i chos can rnams kyi gang yin pa'o / /
sems bskyed pa nges pa ni de las ldog pa las rig par bya'o| |de la yongs su ma dag pa ni 'di ltar 'di na la la gzhan gyi rjes su zhugs pa'am rgyal pos 'jigs pa'am rkun pos 'jigs pa'am 'dzin khris 'jigs ba'am /
chu klung gis 'jigs pa'am 'tsho ba'i phyir ram rnyed pa dang bkur sti'i phyir ram /
kha gsag dang gzhogs slong gi phyir nges par ma brtags yongs su ma brtags par gzu lum du sems bskyed par byed pa dang /
de lta bu dang mthun par sems bskyed par byed pa gang yin pa de ni yongs su ma dag pa yin par rig par bya'o / /
yongs su dag pa ni de las ldog pa las rig par bya'o / /
de la stobs chung ba ni 'di ltar 'di na byang chub sems dpa' la la sems bskyed pa las 'dod chags dang zhe sdang dang gti mug gi kun nas dkris pa dag gis zil gyis gnon par byed cing yang dag pa'i sgrub pa las rab tu nyams par byas nas log pa'i sgrub pa la kun tu sbyor bar byed pa'o / /
stobs dang ldan pa ni de las ldog pa las rig par bya'o / /
de la 'bras bu yongs su ma grub ba ni mos pas spyod pa'i sa nas bzung ste sa bcu pa'i bar gyi'o / /
de la 'bras bu yongs su grub pa ni de bzhin gshegs pa'i sa las te bcom ldan 'das kyis nga ni dka' ba spyod pa de las thar zhing bdag nyid kyi yang dag pa'i smon lam dang byang chub dam pa yang thob pa yin no / /
zhes ji skad du gsungs pa lta bu'o zhes gsungs so / /
lnga pa ni snying rjes 'od dkar nas bram ze rgya mtsho'i rdul gyis sems dang po bskyed par bshad do / /
bskal bzang du /
nga ni sngon tshe dman par gyur pa'i che / /
de bzhin gshegs pa shAkya thub de la / /
'jams gang zhig ni dbul bar byas nas kyang / /
dang por byang chub tu ni sems bskyed do / /
zhes gsungs la /
drin lan bsab pa ltar na ston pa 'di sngon rigs la gnas pa'i dus na las kyi nus pas dmyal ba'i lcags bsregs kyi sa gzhi la shing rta 'dren pa'i gyad cig tu skyes so / /
de'i tshe zla bo stobs chung ba la srung ma a wang gis yang yang bsnun pas shin tu brtse ba skyes te de'i rkyen gyis byang chub tu sems bskyed do / /
de nas a wang la 'di la snying rje'i sems cung zad skyed cig ces smras pas de rab tu khros nas mdud rtse gsum pa bsnun pas tshe'i dus byas te me'i shing rta'i dmyal ba las thar te bskal pa brgyad kyi sdig pa byang bar gyur to zhes 'byung la /
phung po gsum pa ltar na ston pa 'di tshong dpon gyi bu mngon dgar gyur pa na de bzhin gshegs pa mdzes chen la dang por sems bskyed par bshad de /
yang na rdza mkhan gyi khye'u snang byed du gyur pa'i tshe /
de bzhin gshegs pa shAkya thub pa chen po la kham pa'i bum pa gcig 'gron bu lnga mchil lham zung gcig gdugs gcig rnams phul te /
de bzhin gshegs pa khyed sku ci 'dra dang / /
'khor dang sku tshe'i tshad dang zhing khams dang / /
de bzhin mtshan mchog bzang po ci 'dra ba / /
de 'dra kho nar bdag kyang 'gyur bar shog /
ces smon lam btab ste sems @# / /
skyod do / /
gnyis pa tshogs bsags tshul la gsum ste /
gang bsags bya'i tshogs ngos bzung /
ji tsam bsags ba'i dus /
ji ltar bsags pa'i tshul dang gsum mo / /
dang po la tshogs kyi rang bzhin /
de phar phyin la sbyar ba /
nges tshig /
las /
sgrub tshul /
'bras bu /
dmigs yul /
rnam grangs kyi sgo nas dbye ba dang brgyad do / /
dang po ni /
mdo sde rgyan nas /
byang chub sems dpa' rnams kyi tshogs / /
bsod nams ye shes mchungs pa med / /
gcig gis 'khor bar mngon mtho byed / /
gzhan gyis nyon mongs med par 'khor / /
zhes pas mngon mtho nges legs kyi rgyur gyur pa'i dge ba zag bcas zag med rnams ni tshogs kyi rang bzhin no / /
gnyis pa ni /
sbyin dang tshul khrims bsod nams kyi / /
tshogs yin shas rab ye shes kyi / /
gsum po gzhan ni gnyis ka'i ste / /
lnga char yang ni ye shes tshogs / /
zhes so / /
gsum pa ni /
rgyun du bsgom pa thob nas ni / /
dge ba yang dang yang du bsgrub / /
ces pas saM skr-i ta la saM b+ha ra zhes pa chogs yin pas saM ta na rgyun du b+ha wA na zhes pa bsgom pa /
ra ti ni yang nas yang du ste /
rgyun mi 'chad par yang yang bsgom pa thob pas tshogs so / /
bzhi pa ni /
brtan pa'i tshogs gang yin pa de / /
don kun sgrub par byed pa yin / /
zhes so / /
lnga pa ni /
'jug dang mtshan ma med pa dang / /
lhan gyis grub par bya ba dang / /
dbang bskur mthar thug bya ba'i phyir / /
brtan rnams tshogs ni sgrub par byed / /
ces pas /
mos pas spyod pa dang /
sa dang po nas drug pa'i bar dang /
sa bdun pa dang /
sa brgyad dgu gnyis dang /
sa bcu ba'i tshogs rnams ni grangs bzhin du /
sal 'jug pa dang /
sa bdun par mtshan ma med pa dang /
brgyad par lhun gyis grub pa dang /
bcu par dbang bskur ba dang /
sangs rgyas kyi sa la mthar thug bar bya ba'i phyir sgrub po / /
drug pa ni rin chen phreng bar /
sangs rgyas rnams kyi gzugs sku ni / /
bsod nams tshogs las 'khrungs pa ste / /
chos kyi sku ni mdor bsdu na / /
rgyal po ye shes tshogs las 'khrungs / /
zhes pa dang /
rigs pa drug cu par /
bsod nams ye shes las byung ba'i / /
dam pa gnyis ni thob par shog /
ces pas so / /
de yang rgyu'i gtso po'i sgo nas bstan pa ste /
phal pa'i tshul gyis gnyis ka yang tshogs gnyis ka'i 'bras bu yin no / /
bdun pa mi bsod nams tshogs kyi dmigs yul kun rdzob bam ji snyed pa /
ye shes tshogs kyi dmigs yul don dam ma ma ji lta ba'o / /
brgyad pa la dbye sgo bcu gnyis tsam du mdzad de /
dang po theg chen gyi lugs la /
thabs shes rab gnyis te mtshan mar 'dzin pa gcod pas shes rab dang /
dge ba'i rtsa ba sdud pas thabs so / /
g.ya go ri'i mdo las /
thabs ni sdud pa shes pa'o / /
shes rab ni gcod pa shes pa'o zhes so / /
de nyid la shes rab kyis stong pa nyid la dmigs shing rtogs /
thabs snying rjes sems can gyi don byed pas stong nyid snying rje'i snying po can zhes bshad do / /
gnyis pa ni /
pha rol tu phyin pa drug gis dge chos thams cad bsdus shing sangs rgyas kyi chos yongs su rdzogs par byed pa yin te /
dkar po'i chos kun rnam par gi yongs pa dang /
mnyam par bzhag dang gnyis kar shes par bya / /
pha rol phyin pa gnyis dang gnyis / /
gnyis kyis yongs su bsdus pa yin / /
zhes pa dang /
longs spyod mngon par mi dga' dang / /
rab gus gnyis la mi skyo dang / /
rnal 'byor rnam par mi rtog pa / /
theg chen mtha' dag 'dir zad do / /
zhes theg chen thams cad phyin drug gis bsdus par gsungs so / /
'o na nyan rang la phyin drug med dam zhe na /
med de theg bsdus 'grel @# / /
par| bse ru lta bu rnams la ni / /
pha rol phyin drug ming yang med / /
bcom ldan nyag gcig pha rol phyin / /
drug gi spyi la bzhugs pa lags / /
zhes so / /
'o na nyan thos kyi sde snod du'ang phyin drug la sogs byang chub sems dpa'i spyod pa rnams bstan pas bsal zhe na /
de ni cung zad tsam zhig bstan pa yin gyi yongs su rdzogs pa lta ga la ste /
rin chen phreng bar /
nyan thos theg pa de las ni / /
byang chub sems dpa'i smon lam dang / /
spyod pa yongs bsngo ma bshad des / /
byang chub sems dpar ga la 'gyur / /
zhes pa dang /
mdo sde rgyan las kyang /
ma tshang ba dang 'gal ba dang / /
thabs ni de ltar ma bstan phyir / /
nyan thos kyi ni theg pa 'di / /
theg chen chos zhes bya ba min / /
zhes pas so / /
gsum pa sa'i sgo nas dbye ba ni /
rin chen phreng bar /
ji ltar nyan thos theg pa las / /
nyan thos sa ni brgyad bshad pa / /
de bzhin theg pa chen po la / /
byang chub sems dpa'i sa bcu 'o / /
zhes pa'am /
skyabs gsum bdun cu par /
ji ltar dgra bcom zad ye shes / /
sa bdun sngon du 'gro ba can / /
de bzhin rdzogs sangs rgyas ye shes / /
sa bcu sngon du 'gro ba yin / /
zhes pas nyan thos la dkar po rnam par mthong ba'i sa dang /
rigs kyi sa dang /
brgyad pa'i sa dang /
mthong ba'i sa dang /
bsrabs pa'i sa dang /
'dod chags dang bral ba'i sa dang /
byas pa rtogs pa'i sa dang /
rang sangs rgyas kyi sa ste brgyad yod pa ltar /
theg chen la rab tu dga' ba la sogs pa'i sa bcu re re la pha rol tu phyin pa bcu re re gtso che la gzhan phal pa'i tshul du spyod pas dag par bshad do / /
de sa'i gtso bo yin gyi phal pa ni /
dad pa'i sa la gnas pa yis / /
zhes pa ltar tshogs lam la dad pa'i sa dang /
sa thob pa ni mos pa dang / /
zhes pa ltar /
sbyor lam man chad mos spyod kyi sa'ang yod do / /
yang byang sar sa bdun du bshad pa'ang yod de /
rigs kyi sa dang /
mos pas spyod pa'i sa dang /
lhag pa'i bsam pa dag pa'i sa dang /
nges pa'i sa dang /
spyod pa'i sa dang /
spyod pa nges pa'i sa dang /
mthar thug par 'gro ba'i sa'o / /
bzhi pa bsdu ba bzhir dbye na /
rgyan las /
sbyin mtshungs de ston len 'jug dang / /
bdag nyid rjes su 'jug rnams kyis / /
snyan par smra dang don spyod dang / /
don mthun nyid du 'dod pa yin / /
zhes pas sbyin pa'i phar phyin dang mtshungs pa'i sbyin pa dang /
gzhan la phyin drug ston pa'i snyan par smra ba dang /
gzhan dag phyin drug len du 'jug pa'i don spyod pa dang /
rang nyid kyang phyin drug la 'jug pa don mthun pa ste bsdu ba bzhi'o / /
lnga pa spyod pa bzhir dbye na /
rgyan las /
lus can theg pa chen po dang / /
theg pa dman la mos pa dang / /
gnyis ka 'dun par bya ba dang / /
gdul ba'i phyir na brtan rnams kyi / /
spyod pa bzhi po mdo bzhin du / /
rjes su 'brangs nas bshad pa yin / /
zhes pas theg chen la mos pa rnams kyi phyir phar phyin bcu'i ngo bor gyur pa pha rol tu phyin pa'i spyod pa /
theg dman la mos pa rnams kyi phyir byang phyogs so bdun gyi bdag nyid byang chub kyi phyogs dang mthun pa'i spyod pa /
gnyis ka la mos pa rnams mthus 'dun par bya ba'i phyir mngon shes drug gi rang bzhin mngon shes kyi spyod pa /
theg pa gsum ka'i gdul bya smin pa'i phyir gdul bya smin pa'i thabs dpag tu med pa ston pa sems can yongs su smin pa'i spyod pa ste bzhi gtsug na rin chen gyi mdo bzhin du bshad do / /
byang sa las kyang /
byang chub sems dpa'i spyod pa 'di bzhis ni byang chub sems dpa'i spyod pa thams cad bsdus par rig par bya'o zhes so / /
drug pa mi zad pa brgyad cur dbye na dag nyi khri'i 'grel pa shAn+ti bas mdzad pa /
ldan las /
sems@# / /
bskyed bsam sbyor lhag bsam dang / /
pha rol phyin drug tshad med dag /
mngon par shes dang bsdu dngos bzhi / /
so sor rig ston tshogs gnyis dang / /
byang chub phyogs mthun zhi gnas sogs / /
gzungs sogs chos kyi mdo bshad dang / /
bgrod gcig thabs la mkhas pa'o / /
zhes pas sems bskyed pa dang /
bsam pa dang /
sbyor ba dang /
lhag pa'i bsam pa dang /
pha rol tu phyin pa drug dang /
tshad med pa bzhi dang /
mngon shes lnga dang /
bsdu ba bzhi dang /
so so yang dag par rig pa bzhi dang /
chos la rton gyi gang zag la mi rton /
don la rton gyi tshig 'bru la mi rton /
nges don la rton gyi drang don la mi rton /
ye shes la rton gyi rnam shes la mi rton ba ste rton pa bzhi dang /
tshogs gnyis dang byang chub kyi phyogs kyi chos so bdun dang /
zhi gnas lhag mthong gnyis dang /
gzungs dang spobs pa gnyis dang /
'dus byas thams cad mi rtag zag bcas thams cad sdug bsngal chos thams cad bdag med myang 'das thams cad zhi ba ste chos kyi mdo bzhi dang /
bgrod pa gcig pa dang thabs la mkhas pa ste brgyad cu blo gros mi zad pas bstan pa'i mdo las bshad cing /
thub pa dgongs rgyan du de dag gis theg chen gyi lam thams cad bsdus bar yang bshad do / /
bdun ba sems bskyed nyi shu rtsa gnyis su dbye na mngon rtogs rgyan las /
de yang sa gser zla ba me / /
gter dang rin chen 'byung gnas mtsho / /
rdo rje ri sman bshes gnyen dang / /
yid bzhin nor bu nyi ma glu / /
rgyal po mdzod dang lam po che / /
bzhon pa bkod ma'i chu dang ni / /
sgra snyan chu bo sprin rnams kyis / /
rnam pa nyi shu rtsa gnyis so / /
zhes pa la dpe de dag gis mtshon pa'i don 'phags pa rnam grol sde dang slob dpon seng bzang ltar na grogs 'dun pa dang bsam pa dang lhag pa'i bsam pa dang sbyor ba dang phar phyin bcu re re dang mngon shes drug dang tshogs gnyis dang byang phyogs so bdun dang snying rje lhag mthong dang gzungs spobs dang chos kyi dga' ston dang bgrod gcig lam ldan dang chos kyi sku ldan te grogs de dag dang ldan par 'dod la| mdo sde rgyan gyi 'grel pa dang dag ldan dang thub dgongs su mi zad pa brgyad cu'i phyin drug re rer bgrangs pa gzhan sde tshan re bgrangs pa dang go rim bzhin sbyar ro / /
de lta bu'i sems bskyed nyer gnyis kyis theg chen gyi lam 'bras bu dang bcas pa bsdus par slob dpon seng ge bzang po dang 'jigs med la sogs pa mang pos bzhed la kha cig slob lam bsdus par bzhed do / /
brgyad pa sbyor ba bzhir dbye na /
rnam kun mngon rdzogs dang /
rtse mo'i sbyor ba dang /
mthar gyis pa'i sbyor ba dang /
skad cig ma'i sbyor ba'o / /
rgyu sbyor ba bzhi yi bdag nyid dang / /
zhes so / /
yang na go cha'i sgrub pa 'jug pa'i sgrub pa tshogs kyi sgrub pa nges 'byung sgrub pa ste sgrub pa bzhi'o / /
dgu pa theg pa thun mong gi skad dang bstun nas lam bzhir dbyen tshogs lam dang sbyor lam dang mthong lam dang sgom lam ste bzhi'o / /
mthar phyin pa'i lam ni 'bras bu yin bsam gtogs so / /
tshogs sbyor gnyis ni de kho na nyid mos pas spyod pa tsam yin gyi mngon sum du ma mthong bas mos pas spyod pa'i sa yin la mthong lam dang 'jig rten las 'das pa'i sgom lam gyis de nyid mngon sum du mthong bas mngon par rtogs pa'o / /
dang po gnyis ni zag bcas kun rdzob shes pa yin pas lam bden dngos min no / /
'o na bsdu bar /
lam gyi bden pa gang zhe na /
tshogs kyi lam gang yin pa dang /
sbyor ba'i lam gang yin pa dang /
rnam par dag pa'i lam gang yin pa de thams cad gcig tu bsdus pa ni /
lam gyi bden pa zhes bya'o / /
zhes pa dang /
kun las btus su'ang lam lnga lam bden du @# / /
bshad do zhe na /
skyon med de lam bden gyi 'khor yin pa'am lam bden rjes mthun pa yin pa la dgongs te kun btus 'grel par /
lam rnam pa lnga zhes bya ba ni rab tu dbye ba lnga'i skabs kyis so / /
rab tu dbye ba 'di yang lam gyi bden pa 'khor dang bcas pa'i skabs kyis rig bar bya'o / /
zhes lam gyi bden pa'i 'khor du bshad la /
bsdu bar yang /
'jig rten pa'i chos gang dag yang 'byung ba'i srid pa sun 'byin cing de la mi phyogs pa 'jig rten las 'das pa'i lam bskyed par byed pa de dag ci'i phyir kun 'byung ba'i bden pas bsdus pa yin zhe na /
de dag ni ngo bo nyid kyis yang 'byung ba'i srid pa la mi phyogs pa yin mod kyi 'on kyang yang 'byung ba'i lus dang ngag dang yid kyi legs par spyad pa dang rjes su mthun pa yin pas de'i phyir de dag kyang kun 'byung ba'i bden pas bsdus pa yin par rig par bya'o / /
zhes so / /
tshogs sbyor gyi rang ldog zag med yin la lam bden mtshan nyid pa'o zhe na /
mkha' rag pa /
de mi 'thad de bsdu bar /
thos pa dang bsam pa las byung ba'i shes rab kyis dran pa nye bar gzhag pa dag la brtson par byed de de yang kun rdzob shes pa dge ba zag pa dang bcas pa yin no / /
de de la brten nas nges par 'byed pa'i cha dang mthun pa'i sbyor ba bsgoms pa las byung ba'i dran pa nye bar gzhag pa de dag la brtson par byed de /
de yang kun rdzob shes pa dge ba zag pa dang bcas pa yin no / /
de de la brten nas mthong ba'i lam gyi sbyor ba nges par 'byed pa'i cha dang mthun pa dang ldan pa'i dran pa nye bar gzhag pa de dag la brtson par byed de /
de yang kun rdzob shes pa dge ba zag pa dang bcas pa yin no / /
de de la brten nas mthong ba'i lam gyi bar chad med pa'i lam gyis bsdus pa 'jig rten pa'i chos kyi mchog skyed par byed de /
de yang kun rdzob shes pa dge ba zag pa dang bcas pa yin no zhes de dag zag bcas su bshad do / /
bcu ba bslab pa gsum du dbye na /
lhag pa'i tshul khrims dang lhag pa'i sems dang lhag pa'i shes rab kyi bslab pa'o / /
rgyan las kyang /
bslab gsum dbang du mdzad nas ni / /
rgyal bas pha rol phyin pa drug /
yang dag bshad de dang po gsum / /
tha ma gnyis kyis rnam pa gnyis / /
gcig ni gsum car la yang gtogs / /
zhes so / /
bcu gcig pa ni bsod nams bya ba'i dngos po gsum ste /
spyin pa las byung ba'i bsod nams bya ba'i dngos po rnams dang /
tshul khrims las byung ba'i bsod nams bya ba'i dngos po dang /
bsgoms pa las byung ba'i bsod nams bya ba'i dngos po ste gsum mo / /
dang po ni /
sbyin pa'i pha rol tu phyin pa'o / /
gnyis pa ni tshul khrims kyi pha rol tu phyin pa'o / /
gsum pa ni bzod pa brtson 'grus bsam gtan shes rab kyi phar phyin rnams so / /
bcu gnyis pa lam bdun nam byang phyogs sum cu so bdun du dbye ba ni grags pa nyid do / /
de lta bu'i tshul gyis ston pa'i gsung rab thams cad kyang bshad par nus gsungs so / /
gnyis pa dus ji tsam du bsags pa'i dus ni /
gsung rab nas mi 'dra ba mang du 'byung ste bskal pa grangs med gsum dang bdun dang bcu dang sum cu rtsa gsum la sogs pa bshad la /
bcu gsum du bshad pa'ang yod gsung ngo / /
de la grangs med gsum ni gsung rab phal cher las 'byung zhing grangs med kyi don yang mngon pa mdzod kyi 'grel pa dang thub pa dgongs rgyan la sogs pa mang po nas /
bgrangs ba las 'das pa'i grangs med ma yin gyi /
grangs kyi gnas gzhan drug cu phyin pa'i grangs med la bzhed la /
grangs ni /
gcig /
bcu /
brgya /
stong /
khri /
'bum /
sa ya /
bye ba /
dung phyur /
ther 'bum /
ther 'bum chen @# / /
po| khrag khrig /
khrag khrig chen po /
rab bkram /
rab bkram chen po /
gtams /
gtams chen po /
dkrigs /
dkrigs chen po /
mi 'khrugs pa /
mi 'khrugs pa chen po /
khyad phyin /
khyad phyin chen po /
pang steng /
pang steng chen po /
ded 'dren /
deng 'dren chen po /
mtha' snang /
mtha' snang chen po /
rgyu rig /
rgyu rig chen po /
'od mdzes /
'od mdzes chen po /
dbang po /
dbang po chen po /
legs phyin /
legs phyin chen po /
rtogs 'gro /
rtogs 'gro chen po /
'bying rdul /
'bying rdul chen po /
rgya rtags /
rgya rtags chen po /
stobs 'khor /
stobs 'khor chen po /
brda shes /
brda shes chen po /
rnam 'byung /
rnam 'byung chen po /
stobs mig /
stobs mig chen po /
grangs med pa ste bar nas grangs kyi gnas gzhan brgyad chad ces gsung ngo / /
byang chub sems dpa'i sa las bskal pa chen po grangs med pa bgrang ba'i tshul gnyis te /
bskal pa chen po re re la'ang lo dang zla ba dang skad cig la sogs pa grangs med pa'i bskal pa chen po grangs med pa zhes bya ba dang /
bskal pa chen po bgrang ba las 'das pa'i grangs med pa la bskal pa chen po grangs med pa zhes bya ba gnyis las 'tshang rgya ba la grangs med mang po dgos par bshad pa ltar na grangs med dang po bzung la grangs med gsum gyis chog pa ltar na grangs med kyi lugs phyi ma 'dzin par bzhed do / /
'di ltar byas na mdo dag las bskal pa chen po gang+gA'i klung gi bye ma snyed las 'das pa zhes pa dang mthun par snang ngo / /
brgyad stong 'grel par grangs med gsum du bshad pa dgongs pa can yin gyi nges don du grangs med sum cu rtsa gsum du bzhed de /
ji skad du 'di ltar bskal pa grangs med pa dang pos ni tshogs kyi sa nas brtsams te sa dang po'i bar du rdzogs par 'gyur ro / /
gnyis pas ni dri ma med pa'i sa nas bzung ste sa bdun pa'i bar du'o / /
yang bskal pa grangs med pa gsum pas ni sa mi g.yo ba nas bzung nas sangs rgyas kyi sa'i bar du'o / /
zhes so / /
de ltar na bskal pa grangs med pa gsum gyis sangs rgyas nyid thob par 'gyur ba yin pas na sgra ji bzhin pa nyid kyi mdo dang 'gal lo zhe na /
gsum tshan du mtshungs pas na bskal ba grangs med pa gsum gyis shes gsungs pa yin gyi don dam par ni ma yin no / /
des na de ltar drang ba'i don gyi mdo bshad pa ni shin tu 'gal ba kho na'o / /
'di ltar dbyig gnyen gyi zhal snga nas kyis /
tshogs kyi sa kun tu rdzogs par byed pa la bskal pa grangs med pa gcig 'da' bar byed do / /
de'i 'og tu mos pas spyod pa'i sa rdzogs par byed pa na bskal pa grangs med pa gnyis 'da' bar byed do / /
de'i 'og tu sa rab tu dga' ba nas brtsams te byang chub sems dpa'i sa chos kyi sprin gyi bar yang so sor bskal pa grangs med pa gsum gsum gyis byang chub sems dpa'i sa rdzogs par byas nas sangs rgyas kyis kun tu 'od sgrub par byed pa yin te de ltar na bskal pa grangs med pa sum cu rtsa gsum gyis sangs rgyas nyid thob pa yin no zhes bshad do zhes so / /
rgya cher rol par /
bskal pa grangs med pa bdun du dge ba'i rtsa ba thams cad yang dag par bsgrubs pa zhes bdun du bshad do / /
nyan thos sde pa kha cig /
grangs med bcur 'dod par dul lha'i sde pa tha dad bklag par bshad do / /
des na lugs mang po snang yang mang pos 'dod cing grags pa dang /
byams pas /
sa ni dang po yin par 'dod / /
'di de bskal pa dpag med kyis / /
zhes pa dang /
grangs med gsum ni rdzogs pa yis / /
sgom pa'i lam ni tshar phyin to / /
zhes pas grangs med gsum du bshad par bya'o / /
de yang sems bskyed byas ma @# / /
thag grangs med rtsom pa lam zhugs te /
ji skad du /
dkon mchog sprin las /
rigs kyi bu de bzhin gshegs pa ni bskal pa grangs med pa du mas yang dag par grub pa yin te /
rigs kyi bu de bzhin gshegs pa ni /
dpag pa dang /
bsam pa dang /
brtag par mi nus so / /
byang chub sems dpa' sgrib pa thams cad rnam par sel pas gsol pa /
bcom ldan 'das bskal pa grangs ma mchis pa gsum gyis de bzhin gshegs pa rnams yang dag par grub pa ma lags sam /
bcom ldan 'das kyis bka' stsal pa /
rigs kyi bu ci'i phyir zhe na / /
byang chub sems dpa' de bzhin gshegs pa'i yul bsgrub par bya ba ni bsam gyis mi khyab ste /
de ni bskal pa grangs med pa gsum gyis yang dag par bsgrub par mi nus kyi nam byang chub sems dpa' chos mnyam pa nyid du zhugs par gyur pa de'i tshe nas brtsams te bskal pa bgrang bar bya'i /
thog ma'i sems nas brtsams te de ni ma yin no zhes gsungs so / /
des na theg bsdus las /
bzang dang smon pa'i stobs can dang / /
sems brtan khyad par 'gro ba yis / /
byang chub sems dpa' grangs med gsum / /
kun tu rtsom par mdzad pa yin / /
zhes pa'i 'grel bar /
bzang po ni dge ba ste de stobs dang ldan par gyur pa ni bzang po'i stobs can te /
de de la yod pa'i phyir ro / /
smon pa ni 'dir smon lam du 'dod de de la de yod pas smon lam gyi stobs can no / /
de la dge ba'i rtsa ba'i stobs can ni mi mthun pa'i phyogs kyis zil gyis mi gnon pa'i phyir ro / /
smon lam gyi stobs can ni rtag tu dge ba'i bshes gnyen dang phrad pa'i phyir ro / /
sems brtan pa nyid ni mi dge ba'i grogs bos mos pa bzlog kyang byang chub kyi sems yongs su mi gtong ba'i phyir ro / /
khyad par du 'gro ba ni mthong ba'i chos dang tshe rabs phyi ma la dge ba'i chos 'phel ba dang yongs su mi nyams pa'i phyir ro / /
de ltar gang gi tshe dge ba'i rtsa ba dang smon lam gyi stobs can dang sems brtan te bar ma dor mi ldog pa dang khyad bar du 'gro ba ste yon tan cung zad kyis chog par mi 'dzin pa de nas brtsams te grangs med pa gsum brtsams so / /
zhes so / /
kha cig na re grangs med kyi mgo sbyor lam nas rtsom ste /
byang sa las /
bskal pa chen po grangs med pa dang pos ni mos pas sbyod pa la gnas pa las yang dag par 'das nas sa rab tu dga' ba la gnas ba thob ste zhes pa dang /
de'i 'grel par /
brtson rgyang ro ba 'grus 'bar ba rgyun mi chad bar dge ba'i rtsa ba la gnas pas ni mos pas spyod ba'i sa nas grangs med pa yin par bstan pa'i phyir zhes bshad pas so / /
zhes zer ro / /
'di dpyad par bya ste /
mos bas spyod pa'i sa nas rtsom par bshad pas sbyor lam kho na nas brtson par mi 'grub ste byang sa nas kyang mos pas spyod pa sems dang po bskyed pa yan chad la bshad cing kun las btus kyi 'grel par yang /
mos pas spyod pa can gyi byang chub sems dpa' ni rigs la gnas pa thog mar smon lam chen po btab pa nas bzung nas rab tu dga' ba'i sa lam zhugs pa'i bar du ste so so rang gis 'jig rten las 'das pa thob pa med pa'i phyir ro zhes pas so / /
de ltar min na sngar gyi lung dang /
a b+h+ya ka ra gup+tas /
bskal pa grangs med pa dang pos ni tshogs kyi lam nas brtsams nas sa dang po rdzogs kyi bar du'o / /
zhes pa dang ji ltar mi 'gal /
des na tshogs lam du bzang po'i stobs can la sogs pa nam grub pa nas grangs med rtsom mo / /
yang bsdu bar /
ji ltar skye ba gcig gis bla na med pa yang dag par rdzogs pa'i byang chub mngon par bsgrub tu rung ste dgra bcom pa la ni re zhig skye ba gcig kyang med na skye ba'i rgyun lta smos kyang ci dgos she na /
smras pa /
tshe'i 'du byed bsrings nas mngon par sgrub par @# / /
byed do zhes bshad do / /
dbu ma pa chos kyi bshes gnyen ni byang chub sems dpa'i dbang po dang brtson 'grus la sogs pa'i dbang gis grangs med gsum gyi nges pa med gsungs so / /
gsum pa ni /
byang chub sems dpa'i sde snod bzhin du bshad na /
dang po rgyal po'i pho brang rnam par rgyal ba'i rgyal mtshan du rgyal po tshe rnam par rgyal ba'i sras gzhon nu brtson 'grus spyod ces bya bar gyur ba'i tshe de bzhin gshegs pa phung po chen po 'jig rten du byon pa la bsnyen bkur zhing dge ba'i rtsa ba bskrun pa nas brtsams nas bskal pa grangs med gcig tu tshogs bsags pas sa dang po thob par gyur to / /
de nas grong khyer 'dzam bu chu bo'i gser du rgyal po mdzes par snang ba'i sna chen po tshong dpon shes rab bzang du gyur pa'i tshe de bzhin gshegs pa dkon mchog yan lag 'jig rten du byon pa la bsnyen bkur zhing rjes su bstan pa mnos pa nas bzung ste grangs med gcig tu tshogs bsags pas sa bdun non par gyur to / /
de nas bram ze'i khye'u sprin zhes bya bar gyur pas bram ze rin po che la rig byed bslab nas bsnyen bkur bya ba'i rgyu btsal ba'i phyir yul dbus kyi grong khyer dag tu ljongs rgyur song ste mthar gyis rgyal po dgra thul gyi pho brang pad ma can zhes bya ba'i tshong 'dus kyi dbus su phyin te /
de'i tshe bram ze mar me'i bdag po'i sras de bzhin gshegs pa mar me mdzad 'jig rten du byon te nam mkha' la lha rnams me tog dang rol mo'i sil snyan glu dbyangs dang bcas te bzhugs pas mthong nas /
khyed ci zhig byed dris pas khyed kyis mi shes sam /
'di na sangs rgyas mar me mdzad bzhugs so zhes zer ro / /
de skyi bung zhes byed cing /
kye ma sangs rgyas 'byung ba ni rnyed par dka' bas bdag gis slob dpon gyi yon ni phyis bsab par bya ste /
kar+sha pa Ni lnga brgya po 'dis sangs rgyas la mchod par bya'o snyam du dgongs nas bram ze'i bu mo bzang len ldan la rngan par skye ba thams cad du khyim thab tu khas blangs shing ut+pa la lnga nyos nas sangs rgyas la gtor te /
kr-i sna sa ra'i pags pa bting nas mar me mdzad de bzhin gshegs pa kun nas spyan bdag gi lhag pa'i bsam pa thugs su chud par mdzod la ri dwags kyi pags pa 'di la zhabs bzhag par mdzod cig /
ces pa dang /
der byon pas mnyes bar byas te ral pa gser gyi mdog can stan du bting nas mar me mdzad kun nas spyan 'di la zhabs mi 'jog gam lung mi ston na 'di nyid du lus bskam par bya'o zhes yi dam brtan por bcas pa dang /
ston pas zhabs bzhag ste /
dge slong dag khyed kyis khye'u 'di'i skra la rdog pa ma 'jog cig /
de ci'i phyir zhe na /
'di ni lha dang bcas pa'i 'jig rten gyi mchod gnas yin te ma 'ongs pa'i dus su shAkya thub pa zhes bya bar 'gyur ro zhes lung bstan pa dang /
dga' ches te shing ta la bdun srid du nam mkha' la 'phags nas ting nge 'dzin brgya stong yang mngon du byas nas sa brgyad pa thob ste /
ji skad du /
sangs rgyas mar me mdzad la ut+pal lngas / /
gtor te ral bstan du bting byas bas / /
mi skye'i chos la bzod r+pa thob gyur nas / /
shAkya'i rgyal por 'gyur zhes nga lung bstan / /
zhes pa dang /
lung las /
gang tshe mar me mdzad kyis nga / /
lung bstan gyur pa de yi tshe / /
sa brgyad pa ni thos gyur te / /
dbang bcu dag kyang thob bar gyur / /
ces so / /
de nas bzung ste grangs med gcig tu tshogs bsags pas sa bcu rdzogs so /
mchims pa ni /
grangs med gsum pa'i tha ma de bzhin gshegs pa skar ma'i rgyal po yin par mngon cing /
de'i tshe tshogs rdzogs mod kyi rnam pa thams cad du ma rdzogs pas bskal pa 'di'i tshe lo nyi khri pa la grong khyer nyer ldan du sangs rgyas 'od srung byon pa'i @# / /
tshe bram ze'i khye'u bla mar gyur pa'i bar du tshogs bsags gsung ngo / /
de dag gi skabs su'ang sangs rgyas grangs med pa bsnyen bkur zhing chos gsan te /
zla ba sgron mar /
sangs rgyas dag ni bye ba khrag khrig dang / /
de las lhag pa gang+gA'i bye ma snyed / /
kun kyang bya rgod phung po 'dir bzhugs te / /
mi dbang de kun nga yis bkur ste byas / /
zhes gsungs so / /
gsum pa mngon par rdzogs par sangs rgyas tshul la /
sangs rgyas kyi rang bzhin ngos bzung /
thub pa'i mdzad pa khyad par du bshad /
chos kyi 'khor lo'i don bye brag tu gtan la dbab pa'o / /
dang po la /
sangs rgyas kyi sa thams cad rten sku /
brten pa ye shes /
mdzad pa phrin las gsum du 'chad pa dang /
sku gsung thugs yon tan 'phrin las lngar 'chad pa dang /
spangs rtogs 'phrin las gsum du 'chad ba dang /
phun sum tshogs pa gnyis sam gsum du 'chad pa la sogs pa bshad tshul mang po gsungs la /
sangs rgyas sa'i mdo las /
shin tu 'dus chos lngas sangs rgyas kyis bsdus te /
lnga gang zhe na /
chos kyi dbyings rnam par dag pa dang me long lta bu'i ye shes dang mnyam pa nyid kyi ye shes dang so sor rtog pa'i ye shes dang bya ba grub pa'i ye shes so zhes gsungs la /
sku gsum mam bzhir yang gsungs pas 'di la lnga /
sku gsum gyi ngo bo /
nges tshig /
grangs nges /
gang gi yul yin pa /
dbye ba dang lnga'o / /
dang po ni /
rgyan las /
rang bzhin chos rdzogs longs spyod dang /
sprul pa dag gis tha dad 'jug /
'di ni sangs rgyas rnams dag gi /
chos dbyings rnam par dag par bshad / /
sangs rgyas rnams kyi sku dbye ba / /
rang bzhin longs spyod rdzogs pa dang / /
gzhan ni sprul pa'i sku yin te / /
dang po gnyis pa'i rten yin no / /
zhes pa'i rang bzhin gyi sku dang ngo bo nyid sku dang chos kyi sku zhes pa rnam grangs yin la /
chos kyi dbyings rnam par dag pa dang me long lta bu'i ye shes ni chos sku'o / /
rgyu bdag gzhan mnyam par bsgoms pa'i 'bras bu mi gnas pa'i myang 'das la zhugs pa mnyam nyid ye shes dang /
shes bya thams cad thogs med du mkhyen pa'i so sor kun rtog gi ye shes gnyis longs sku'o / /
sna tshogs su sprul nas sems can gyi don sgrub pa bya grub ye shes ni sprul pa'i sku'o / /
rgyan las| sangs rgyas sprul pa dpag med pas / /
sprul pa'i skur ni 'dod pa ste / /
don gnyis phun sum tshogs pa ni / /
rnam pa thams cad gnyis la gnas / /
zhes so / /
gnyis pa ni /
d+harma ka ya zhes pa chos sku ste| ka ya'i byings ni tsi tsa ye zhes pa bsags pa ste /
zag med kyi chos bsags pas sku zhes pa'am /
bden gnyis las /
chos rnams kun gyi lus yin phyir / /
yon tan bsam yas kun rten phyir / /
rigs pa'i rjes 'brang ngo bo'i phyir / /
skyob pa rnams kyi chos sku yin / /
zhes pa ltar khyab pa dang rten byed pa dang ngo bo nyid du grub bas chos sku'o / /
saM b+ho ga ka ya zhes pa longs spyod rdzogs pa'i sku ste theg pa chen po'i chos la yongs su rdzogs par longs spyod pas longs spyod rdzogs sku ste /
sna tshogs chos la rdzogs longs spyod / /
ces sam /
'di de chos rdzogs longs spyod pas / /
zhes pa dang /
chos la rdzogs longs spyod don phyir / /
zhes so / /
ni ra mA Na ka ya zhes pa sprul sku ste nges par 'gyur ba'am rgyun mi brtan pa'am nges par gzhan du sprul zhing bsgyur bas sprul sku ste /
dpag med bsam yas sprul pa yis / /
sems can don kun bsgrub pa'o / /
zhes so / /
gsum pa ni /
sku gsum dag gis sangs rgyas @# / /
kyi| |sku bsdus par ni shes bya ste / /
sku gsum dag gis rang gzhan gyi / /
don 'di rten dang bcas par bstan / /
zhes pas longs sku rang don / /
sprul sku gzhan don /
de gnyis ka'i rten chos skur nges so / /
bzhi pa ni /
chos sku yongs su rdzogs pa ni sangs rgyas kho na'i yul /
rjes mthun pa sa brgyad pa'am sa dang po thob pas kyang mngon du byed nus la mo spyod pas kyang don spyi tsam yul du byed do / /
longs sku ni byang sems sa bcu ba yan chad thob pa kho na'i yul du 'dod pa dang sa thob pa thams cad kyi yul du 'dod pas lugs gnyis su'o / /
dang po ni rin chen phreng bar /
bsam yas ye shes yul gyi bdag /
dbang phyug chen po mchog yin no / /
zhes pa'am /
dbu ma pa chos kyi bshes gnyen gyis kyang longs sku mtshan nyid pa sa bcu pa thob pa'i yul du bshad do / /
'dod tshul gnyis pa ni /
skyabs gsum bdun cu par /
bsod nams tshogs ni tshad med las / /
'khrungs pa de ni rgyal ba'i sras / /
sa bcu la ni gnas rnams kyi / /
mthong bar gyur pa sku de yis / /
chos kyi rdzogs longs spyod 'di ni / /
rgyal sras rnams ni spyod pa yin / /
zhes sam /
byang chub sems dpa' sa bcu la bzhugs pa rnams dang thabs cig ces pas so / /
sprul sku la mchog gi sprul sku ni drod yan chad nas nam 'dod du mthong zhing tshogs lam chen po nas phal cher mthong ste /
rgyan las /
de ltar mthong dka'i thub pa rtag mthong zhing / /
zhes pas so / /
de man chad du'ang mthong ba srid ces gsungs so / /
skye ba'i sprul pa la sogs pa ni gang la gang 'dul du snang ste /
gang dang gang la gang dang ni / /
gang tshe bya ba phan gyur pa / /
de dang de la de snang ngo / /
zhes so / /
gdul bya min pa'am mi snang ba'i gdul ba rnams la mi snang ste /
rgyan las /
ji ltar chu yi snod chag na / /
zla ba'i gzugs brnyan mi snang ba / /
de bzhin sems can ngan pa la / /
sangs rgyas gzugs kyang mi snang ngo / /
zhes so / /
lnga pa dbye ba la chos sku la /
gser 'od las /
de kho na nyid dang yang dag pa'i ye shes nyid tsam du gnas pa de ni chos kyi sku zhes bya'o / /
zhes pas chos can chos nyid dam dbyings ye shes sam 'dus byas 'dus ma byas gnyis so / /
longs sku la dbu ma pa chos kyi bshes gnyen gyis longs spyod rdzogs pa chen po sa bcu pa thob pa yan chad kyi yul dang /
sa dang po thob pa'i byang sems yan chad kyi yul sprul sku khyad par can la longs skur btags pa gnyis so zhes gsung ngo / /
dang po ni nges pa lnga ldan te /
gnas nges pa 'og min ni bkas bcad bar par 'og min gtsang ma'i gnas kyi logs shig na yod par bshad /
lang kar gshegs par /
rin chen sna tshogs mdzes pa yi / /
'og min gnas ni nyams dga' bar / /
gtsang ma'i gnas kyi steng bzhugs nas / /
yang dag sangs rgyas der sangs rgyas / /
sprul pa po de 'dir 'tshang rgya / /
zhes pa dang /
rgyud las kyang /
gtsang ma'i gnas ni spangs pa ni / /
zhes pa dang /
slob dpon ka ma la shI las /
'og min zhes bya ba ni lha dag ste /
de dag gi phyogs gcig na gnas gtsang ma'i ris kyi lha rnams yod do / /
der 'phags pa nyid 'ba' zhig gnas so / /
de dag gi steng na dbang phyug chen po'i gnas zhes bya ba'i gnas yod de der sa bcu pa la bzhugs pa'i byang chub sems dpa' srid pa tha ma pa kho na skye ba bzhes pa yin la 'dir ni de lta bu'i sprul pa dmigs pa yin no / /
zhes bya ba'i lung yin no / /
zhes pas 'og min phal ba'i steng na yod par bshad pas /
gzhi dang snying po me tog gis brgyan pa'i zhing khams nyid longs sku'i zhing du chos kyi bshes gnyen bzhed do / /
gling bzhi pa bye ba phrag brgya la stong gsum /
de bye ba phrag brgya la rab 'byams kyi mtshams sbyor ba gcig /
de dbye ba phrag @# / /
brgya la rab 'byams kyi rgyud gcig /
de dbye ba phrag brgya la rab 'byams kyi rgyud bar ma gcig /
de dbye ba phrag brgyal me tog gi gzhi'i snying po'i rgyan bkod pa ste rnam snang gi zhing /
de'ang rnam snang gangs chen mtsho'i phyag gi mthil gyi rdul phran gcig la gnas shing rnam snang de longs skur 'dod do / /
ngo bo nges pa mtshan dpes brgyan pa /
'khor nges pa sa bcu'i byang sems /
longs spyod nges pa theg chen gyi chos la rdzogs par longs spyod pa /
dus nges pa rgyun mi 'chad pa'o / /
sprul sku la /
bzo dang skye dang byang chub che / /
mya ngan 'das pa rtag ston pa / /
sangs rgyas sprul pa'i sku 'di ni / /
rnam par grol ba'i thabs chen po / /
zhes pas /
dang po las thams cad pa'am dri zer sprul pa dang /
gnyis pa bya la sogs par ston pa dang /
gsum pa shAkya thub pa lta bu'am /
bzhi pa myang 'das te bzhi'am /
chos kyi bshes gnyen gyis rnam par smin pa yin min gnyis so / /
zhes gsungs so / /
de ltar byang sems du ma sangs rgyas pa rnams gcig kyang min la mang po'ang min zhing gcig dang tha dad gang du yang ma grub ste /
rgyan las /
zag med dbyings nas sangs rgyas rnams / /
mkha' ltar lus ni med phyir dang / /
sngon gyi lus rjes 'brangs pa'i phyir / /
gcig min mang po nyid ma yin / /
zhes dang /
tha dad rigs don med phyir dang / /
rdzogs dang thog ma med pa'i phyir / /
sangs rgyas gcig min dri med gnas / /
tha dad min phyi na mang po'ang min / /
zhes so / /
gnyis pa ni /
thub pa la mdzad pa bsam gyis mi khyab kyang grangs la dga' ba rjes su bzung ba dang gtso bo nye bar bzung nas mkhas pa rnams kyis mdzad pa bcu gnyis su tha snyad mdzad de /
pad ma'i ngang tshul gyis /
sangs rgyas kyi sku'am mdzad pa bcu gnyis la sogs pa bsam la bying ba zhi bar bya'o zhes dang /
chos kyi bshes gnyen gyis kyang dga' ldan gyi gnas nas babs pa la sogs pa mdzad pa bcu gnyis kyis gdul bya smin par mdzad ba zhes bshad pa yin no / /
de la'ang /
rin chen phreng bar /
snying rje'i dbang du gyur pa rnams / /
gshegs dang bltams dang rol pa dang / /
khab nas 'byung dang dka' spyod dang / /
byang chub ched du bdud sde 'joms / /
chos kyi 'khor lo bskor ba dang / /
lha rnams kun nas babs pa dang / /
de bzhin du ni mya ngan las| |'das pa ston pa'i mdzad pa yin / /
zhes pa la sogs pa lha las babs pa'i mdzad pa zhes pa gcig tu bgrang ste de'ang rgya gar gyi grong khyer sgra can zhes bya ba'i grong khyer chen por /
bcom ldan 'das kyis /
sum cu rtsa gsum du yum 'dul ba la byon nas /
de nas mar lam bai DUr+ya'i skas la byon pa la lha las babs pa zhes zer ro / /
thabs la mkhas pa zhes pa la sogs pa'i mdo las /
dam pa'i chos nub pa la mkhas pa zhes chos nub pa'ang mdzad pa gcig tu gsungs te chos don du mi 'gyur ba na nub par bstan nas sems can la chos spong gi las mi 'byung bar bya ba'i phyir yin te /
gser 'od dam pa las /
sangs rgyas mya ngan yongs mi 'da' / /
chos kyang nub par mi 'gyur te / /
zhes so| |kha cig rigs ral na re /
dga' ldan nas 'pho ba zhes gcig tu byed pa la /
gzhan dag na rgyang ro ba re mi rigs te /
mdo sde rgyan gyi 'grel par yang dga' ldan gyi gnas na bzhugs pa la sogs pa ston pa'i sgo nas zhes pa dang| mngon rtogs rgyan gyi 'grel bar yang /
dga' ldan gyi gnas na bzhugs pa la sogs pa kun tu ston par rung ba zhes pa dang /
rgyud bzlar /
skye ba mngon par skye ba dang / /
zhes dga' ldan na gnas pa mdzad pa'i thog mar bshad @# / /
pas so / /
zhes gsungs so / /
'on kyang dgongs pa nges 'grel gyi 'grel chen du /
'jig rten gyi khams thams cad du sprul pa'i skus dang po dga' ldan gyi gnas nas babs pa nas tha ma yongs su myan ngan las 'das pa chen po ston pa'i bar gyi sangs rgyas kyi mdzad pa bcu gnyis la sogs pa gcig car ston zhes pa dang mthun par snang ngo / /
'o na mdzad pa 'di dag sangs rgyas sam byang sems gang gi mdzad pa yin zhe na /
mdo yab sras mjal bar /
thub pa'i dbang po 'di sngon bskal pa dpag tu med pa'i mngon rol du sangs rgyas dbang bo'i tog ces bya bar sangs rgyas shing da dung sangs rgyas ba dang byang chub sems dpa'i tshul gyis gzhan don byed pa'i sprul bar bshad de /
ji skad du /
bye ba brgyad cur rgyal ba nyid / /
sangs rgyas nyid du bstan gyur kyang / /
da dung chog ba'i 'du shes bsal / /
byang chub mchog tu thugs kyang 'jug /
stong gsum drug cu rtsa gcig gi /
sangs rgyas zhing rnams dag gyur pa / /
ji ltar thub pa thabs mkhas dang / /
rgyal ba khyod ni kun gyis 'tshal / /
da dung dang por thugs bskyed par / /
de dang der ni yongs bstan te / /
da dung du yang 'dren pa khyod / /
sangs rgyas mang po ston par mdzad / /
ces so / /
dam pa'i chos pad ma dkar po las kyang /
bskal pa bye stong bsam gyis mi khyab ba / /
de yi tshad ni nam yang med pa nas / /
byang chub mchog rab 'di ni ngas thob ste / /
nga ni rtag tu chos kyang rab 'chad do / /
zhes sngar sangs rgyas par gsungs so / /
de mnyam pa nyid la dgongs pa yin du chug na'ang grub mtha'i 'dod tshul gsum las nyan thos kyi lugs gong du bstan cing /
theg chen gyi lugs kyis sangs rgyas rnams 'og min du sangs rgyas nas 'dod khams su mdzad pa bcu gnyis ston par gsungs te /
lang dkar gshegs par /
'dod pa'i khams dang gzugs med du / /
sangs rgyas rnam par 'tshang mi rgya / /
gzugs kyi khams kyi 'og min du / /
'dod chags bral khyod 'tshang rgya'o / /
zhes pa dang /
stug po bkod pa'i mdo las /
sangs rgyas thams cad 'og min du / /
sangs rgyas ma gyur 'dod khams su / /
sangs rgyas mdzad pa mi mdzad do / /
zhes dang /
rgyud bla mar yang /
thugs rje chen pos 'jig rten mkhyen / /
'jig rten kun la gzigs nas ni / /
chos kyi sku las ma g.yos par / /
sprul pa'i rang bzhin sna tshogs kyis / /
skye ba mngon bar skye ba dang / /
dga' ldan gnas ni 'pho ba dang / /
lhums su zhugs pa dang bltams pa dang / /
bzo yi gnas la mkhas pa dang / /
btsun mo'i 'khor dgyes rol pa dang / /
nges 'byung dka' ba spyod pa dang / /
byang chub snying por gshegs pa dang / /
bdud sde 'joms dang rdzogs par ni / /
byang chub chos kyi 'khor lo dang / /
mya ngan 'das par gshegs mdzad rnams / /
yongs su ma dag zhing rnams su / /
srid pa ji srid gnas par ston / /
zhes sprul skur bshad pa dang /
rnam bshad rigs bar yang /
bram ze'i khye'u bla ma nas bzung ste yongs su mya ngan 'das pa chen po'i bar du sprul pa tsam zhig yin par bstan pa de la dgos pa ci yod ce na /
zhes pa'i 'grel par /
bcom ldan 'das 'od srung gi dus na bram ze'i khye'u bla ma tshangs par spyod pa la gnas pa sprul pa yin par bstan to / /
de nas dga' ldan du tog dkar por skyes pa dang de nas zas gtsang gi sras don thams cad grub par bstan pa dang /
khab na bzhugs pa dang /
khab nas nges par byung nas ring 'phur la sogs pa la byang chub kyi lam tshol ba la zhugs pa dang /
rim gyis sangs rgyas te chos kyi 'khor lo bskor ba dang /
de nas rim gyis mya ngan las 'das pa chen po'i bar du sprul ba tsam zhig yin par bstan to / /
zhes 'byung @# / /
zhing /
ngag gi dbang phyug grags pas kyang /
dpal ldan stug po bkod pa nyid du don dam thugs chud cing / /
dga' ldan skye bo'i don mdzad phyir ni dam pa tog dkar gyur / /
de nas 'dir ni 'gro ba'i don du shAkya'i tog gyur gang / /
'chi ba dag las rgyal sgyu ma kun ston da ni rgyal gyur cig /
ces pa la sogs pa mang po'i bzhed pas tshogs rdzogs nas sa bcu ba'i srid pa tha ma'i rten la 'og min du sangs rgyas nas gdong 'dod khams su mdzad pa bcu gnyis ston pas thams cad sangs rgyas kyi mdzad par 'chad do / /
shAkya bshes gnyen la sogs pa gsang ba 'dus pa pa'i lugs kyis dka' ba spyod pa'i dus su rnam smin gyi lus chu bo ni rany+dza ra'i 'gram du bzhag nas ye shes kyi lus 'og min du phyin nas longs spyod rdzogs pa'i skur sangs rgyas nas slar ye shes dka' ba spyod pa'i lus la zhugs te byang chub snying por gshegs pa la sogs pa mdzad pas dka' ba spyod pa man chad byang sems /
yan chad sangs rgyas su 'dod la /
lots+tsha ba chen po sprul ba'i sku rin chen bzang pos kyang sngags log sun 'byin du de ltar bshad do / /
dbu ma pa chos kyi bshes gnyen na re /
'og min du sangs rgyas nas 'dir mdzad pa ston pa thub pa 'di lta bu dang 'dod khams nyid du mdzad pa bcu gnyis ston cing sangs rgyas mngon du byed pa gnyis yod gsung ngo / /
theg pa thun sngags spyi dang bstun na legs rgyu med /
mong ba'i lugs kyis mngon pa kun las btus su /
de bzhin gshegs pa bsam gyis mi khyab pa gang zhe na /
gang dga' ldan gyi gnas na gnas pa nas bzung ste yongs su mya ngan las 'das pa'i bar du byang chub sems dpa'i spyod pa thams cad dang /
sangs rgyas kyi spyod pa yang 'dod ba'i khams su ston pa'i gang zag go zhes pa'i 'grel par /
byang chub sems dpa'i spyod pa thams cad ces bya ba ni dga' ldan gyi gnas na gnas pa nas bzung ste bdud las rgyal ba'i bar du'o / /
sangs rgyas kyi spyod pa zhes bya ba ni mngon par rdzogs par byang chub pa nas bzung ste yongs su mya ngan las 'das pa chen po'i bar du'o / /
zhes sgra ji bzhin par 'chad do / /
'dir rgyud bla ma'i tshigs bcad bzhin du bshad par bya ste /
bram ze'i khye'u bla ma de tshe 'phos nas dga' ldan du dam ba tog dkar po zhes bya bar gyur te lha rnams la chos ston to / /
de'i tshe nyid gyi bsod nams kyi mthu dang sangs rgyas rnams kyi byin gyi rlabs kyis lha'i rol mo'i sgra dag las / /
bsod nams rgya tshe tshogs mnga' dran rtogs dang / /
blo gros mtha' yas 'di gdags pa'i bstan bcos na zur tsam gsal /
rnam bshad rigs pa'i 'grel pa na gsal /
shes rab 'od mdzad pa / /
mtshungs med stobs mnga' sgyu rtsal rgya che ba / /
mar me mdzad kyi lung bstan dgongs par mdzod / /
skyes mchog khyed kyi bsod nams dpal gyis ni / /
dga' ldan bo brang shin tu mdzes mod kyi / /
'on kyang thugs rje'i thugs dang ldan pas na / /
thugs rje'i rgyal mtshan dag tu char ba phob / /
ces pa nas /
'di ni dus lags btang snyoms ma mdzad ces / /
snying rje'i yid dang ldan la skul bar byed / /
ces pa la sogs pas bskul lo / /
de'i tshe gnas gtsang ma'i lha'i bu rnams byang chub sems dpa' mngal du 'jug pa'i lo bcu gnyis kyi gong nas bram zer sprul te 'og nas 'chad pa'i rnam bas mngal du zhugs par gyur na /
mtshan dpe dang ldan te 'khor los bsgyur rgyal lam sangs rgyas su 'gyur ro zhes 'dod du 'jug cing rang sangs rgyas rnams la lo bcu gnyis na byang chub sems dpa' lhums su 'jug gi /
zhing 'di bor cig ces zer zhing de rgyal ngo'i khab kyi mjug ma bsgyur ba'i rang rgyal glang bo zhes bas thos te rdo la rkang rjes bzhag ste 'das so / /
wa ra NA sir rang rgyal lnga brgya me'i khams la zhugs te 'das na @# / /
ring bsrel lhung bas drang srong lhung bar grags so / /
de nas bskul ba'i don rjes su dgongs te /
dus tshe lo brgya pa dang /
gling 'dzam bu'i gling dang /
yul dbus dang /
rigs rgyal rigs te bzhi la gzigs pa'am lung ltar na /
\u0f38 drang srong chen po 'das da ltar gyi sangs rgyas /
chung ba mu stegs kyi drang srong /
gzhan 'od srung sogs kyis chos smra ba yin pas drang srong smra ba /
rgyal po tshangs bas byin gyis mi 'jigs pa byin pa'i ri dwags kyi nags /
rigs dang dus dang yul dang rus dang bud med la gzigs pa dang lngas 'jig rten la gzigs te mi'i yul du gshegs par rtsom pa na lha rnams la grogs po dag chos snad ba'i sgo brgya rtsa brgyad po 'di dag ni rgyal sras 'chi 'pho ba'i tshe bstan par bya'o / /
grogs po dag /
dad pa ni chos snang ba'i sgo ste bsam pa mi phyed par 'gyur ro / /
dang ba ni chos snang ba'i sgo ste sems rnyog ma can dang bar 'gyur ba'i phyir ro zhes pa nas /
dbang bskur ba'i sa ni chos snang ba'i sgo ste mngal du 'jug pa nas mya ngan las 'das pa chen po ston pa'i bar du 'gyur ro zhes pa'i bar du gsungs nas /
gang gi tshe na dga' ldan gnas mchog nas / /
'dren pa skyes bu seng ge 'chi 'pho'i tshe / /
lha rnams dag la tshig tu smras pa ni / /
grogs dag bag med spyod pa spang bar gyis / /
zhes pa la sogs pa gsungs shing rin po che'i cod pan ma pham pa'i dbu la bcings nas /
grogs po dag kho bo ni 'dzam bu'i gling du 'tshang rgyar 'gro ste khyed la ma pham pa chos ston to / /
zhes gsungs pas lha rnams mi dga' bar gyur nas /
skyes bu dam pa khyed ni mi bzhugs na / /
dga' ldan gnas 'di mdzes par mi 'gyur ro / /
zhes zer zhing /
byang chub sems dpa' 'dzam bu'i gling de ni deng sang 'od srung rdzogs byed dang /
kun tu rgyu gnag lhas kyi bu dang /
smra 'dod kyi bu mo'i bu yang dag rgyal ba can dang /
mi pham skra'i lwa ba can dang /
ka tya'i bu nog can dang /
gcer bu pa gnyen gyi bu ste rtog ge pa drug dang /
bram ze rgyu rgyal dang /
bram ze rnas rdeg dang /
bram ze bzang ldan dang /
bram ze tshangs pa'i tshe dang /
bram ze pad ma'i snying po dang /
bram ze dmar po ste rjes su sgrog pa drug dang /
rings byed kyi bu lhag spyod dang /
sgyu rtsal shes kyi bu ring 'phur dang /
kun tu rgyu rab bzang dang /
bram ze'i khye'u kun rgyal dang /
drang srong nyon mongs med dang /
steng rgyas 'od srung ral ba can te /
snyoms 'jug pa drug ste /
ston pa drug gsum bco brgyad kyis ma rungs par bgyis pas gshegs pa'i skabs ma lags so / /
zhes gsol bas dung gi sgra dang rol mo'i sgra sgra gzhan dang mi 'dre ba dang /
nyi ma'i 'od kyis 'od gzhan ltar de dag gi chos dang mi 'dre zhing de dag nga nyid kyis zil gyis gnon nus so / /
seng ge gcig gis gcan gzan tshogs rnams du ma rnam par skrag /
rdo rje gcig gis brag gi rtse mo du ma rnam par 'jig /
brgya byin gcig gis lha ma yin dbang du ma rnam par 'joms / /
nyi ma gcig gis mun pa'i tshogs rnams dum rnam par sel /
zhes gsungs nas kho bo ji lta bu'i gzugs kyis 'gro bar bya zhes dris pas /
la la tshangs pa'i gzugs kyis /
la la brgya byin la sogs pa'i gzugs kyis rigs so zer yang /
lha'i bu gzi brjid dam pa na re /
rig byed nas 'byung ba bzhin glang po che'i gzugs kyis rigs so zer nas /
byang chub sems dpa' chas pa dang rgyal po zas gtsang gi khyim du ltas brgyad byung ngo / /
de nas dgun 'das te dpyid zla tha chung skar mas ga la bab pa'i tshes bco lnga zla ba nya skar ma rgyal mdon 'di ga yod de 'grig pa dka' 'gyur 'chugs sam gsungs /
gyi dus su yum gso sbyong la gnas pa'i glo g.yas par glang po che'i rnam pas lhums su zhugs te /
gser gyi dra bas @# / /
legs g.yogs spyi gtsug dmar / /
thal ka ra mche ba drug dang rab ldan zhing / /
dung dang kha ba dngul mdog lta bu yi / /
glang po'i mchog cig khong du song snyam byed / /
de zhugs nas ni bdag gi lus dang sems / /
sngon chad mthong thos myong bar ma gyur pa'i / /
gya nom bde bas shin tu bder 'gyur te / /
bsam gtan mnyam par bzhag pa bzhin du gyur / /
ces so / /
rmi ltas de bram ze rnams la dris pas sras khyad par can zhig 'byung ste /
khab tu bzhugs na 'khor los sgyur rgyal dang /
rab tu byung na sangs rgyas su 'gyur bar lung bstan no / /
de nas yum gyi lhums rgyal sras kyi nye bar spyad pa rin po che bkod pa zhes par byin gyis brlabs nas /
zla ba bcur zag med kyi bde ba la longs spyad nas lha dang mi'i skye dgu khrag khrig phrag sum cu rtsa drug smin par byas so / /
de nas me tog kha 'bus shing rgyas par ma gyur pa la sogs pa ltas sum cu rtsa gnyis byung ba dang /
lum+bi? ni'i tshal du yum gyi phyag shing p+lak+Sha la 'jus te /
yum gyi glo g.yas pa nas yum la gnod pa med par na bza' dang bcas nas bltams pa na lhas me tog gtor /
tshangs pa dang brgya byin gyis ka shi ka'i ras kyis blangs /
dga' bo nyer dga' gnyis kyis sku khrus gsol ba dang /
kau shi ka nga thong gsung ste /
shar du dge ba'i chos thams cad \u0f38 rgya nag tu rgyal rabs bzhi pa tsi'u dbang zhes pa'i dus su shing pho stag gi la zla ba bzhi pa'i tshes brgyad la rgya gar du bcom ldan 'das sku 'khrungs /
de'i 'od dang cho 'phrul rnams rgya nag tu mthong bas sangs rgyas byon par shes /
lo nyi shu rtsa dgu khab tu bzhugs /
yum 'dul ba la sum cu rtsa gsum du byon pa'i bar la rgyal po utra ya nas mau gal gyi bu la bskul nas des lha yul du bcom ldan 'das kyi sku tsan dan las bzhengs te yul du gdan drangs bcom ldan 'das lha las babs nas byon pa'i tshe /
sku des bzhengs nas dbu dud de phyag byas /
sangs rgyas mya ngan las 'das nas lo stong nas rgya nag tu 'byon par lung bstan no / /
kyi sngon du 'gro bar bya'o / /
lhor lha mi rnams kyi sbyin gnas su 'gyur bar bya'o / /
nub tu nga ni 'jig rten na phul du phyin pa'o / /
'di ni nga'i skye ba'i tha ma ste skye ba dang rga ba dang na ba dang 'chi ba mthar dbyung ngo / /
byang du sems can thams cad kyi nang na bla na med par bya'o / /
'og tu bdud dang bdud kyi sde gzhom par bya'o / /
sems can dmyal ba pa thams cad kyi sems can dmyal ba'i me gsod pa'i chos kyi char sprin chen po'i char phab ste de dag bde bas tshim par bya'o / /
steng du sems can thams cad kyis gyen du lta bar 'gyur bar bya'o zhes gsungs te /
gom pa bdun bdun bor ba dang pad ma byung ngo / /
de'i tshe bkra shis pa'i ltas phyogs thams cad snang bas gang ba dang yul chen po bzhir rgyal phran bzhi btsas /
ya rabs kyi rigs lnga brgya /
grags ldan ma la sogs pa brgyad brgya /
'dun pa la sogs pa bran lnga brgya /
bsngags ldan la sogs rte'u khri /
rte'u mo khri dang /
ba lang khri yang btsas /
gling gi dbus su byang chub kyi shing skyes /
skyed tshal lnga brgya dang /
gter kha lnga brgya yang byung ste rgyal bu don thams cad grub par btags so / /
de nas rigs kyi lha mchod pa'i sar phyin te shAkya mu cor smra ba rnams thub pa bzhin 'dug pas shAkya thub par btags /
shAkya 'phel gyis phyag btsal ba'am lha rnams kyis phyag btsal bas lha'i lhar btags so / /
zhag bdun nas yum tshe'i dus byas te sum cu rtsa gsum du skyes so / /
de byang chub sems dpas nongs pa min gyi sras mngon par 'byung ba gzigs na yum snying 'gas par 'gyur bas tshe tshad mthar thug pa'i phyir ro / /
mdo gzhan nas ri bo kun 'dzin la gnas pa'i drang srong nyon mongs med kyi tsha bo mes byin gyi bus shes te /
mkhan po /
'dir ni nyi ma thams cad dag /
gcig car byung bar gyur tam ci / /
'di ltar ri ni phug bcas pa / /
'od gcig gis ni gsal bar gyur / /
zhes dris pas lan du /
nyi ma'i 'od ni rgyun du rno / /
bu gcig snang ba'i 'od @# / /
'di dag /
yan lag reg na 'od bsil bas / /
nges par thub pa de yi 'od / /
ces so / /
de nas nyon mongs med ser skyar zhugs te /
rgyal chen bdag cag 'dir mchis pa / /
khyed kyi sras ni mthong bar 'tshal / /
'jig rten gtso bo rnam 'dren pa / /
thub pa de ni blta bar 'tshal / /
zhes pa dang /
mnal du song ba na'ang spyan gzigs pas smras pa /
rigs dang ldan pa'i rta rnams ni / /
mtshan mo'i bzhi cha nyal ba ltar / /
dgos pa don gnyer rnams kyi gnyid / /
mig la yun ring mi gnas so / /
zhes so / /
mtshan mkhan dag 'khor los bsgyur bar lung ston na cir 'gyur /
sa bdag rtog pa po rnams blo 'khrul te / /
rtsod pa'i dus su 'khor los bsgyur mi 'byung / /
bsod nams mchog gi chos kyi mdzod 'di ni / /
nyes las rnam brgal sangs rgyas nyid du 'gyur / /
zhes so / /
gzhon nu skye dgu'i bdag mo la gtad de /
pang na 'tsho ba'i ma ma brgyad /
nu ma snun pa brgyad /
rtse ba'i ma ma brgyad /
dri ma phyi ba brgyad de so gnyis la gtad de bskyed bsrings so / /
de lta bu'i cho 'phrul de ri bo gangs can na gnas pa drang srong nag po zhes pa mngon shes lnga dang ldan pa zhig gis tshor nas snag tsha mes byin dang bcas pas rdzu 'phrul gyis ser skya'i grong khyer du phyin te de'i mtshan bltas pas de ji ltar 'gyur ba shes te ngo mtshar dang mya ngan skyes nas de'i zhabs la phyag 'tshal zhing bskor ba byas nas gdong mchi ma dang bcas te lung bstan pa /
btsas gyur gzhon nu 'di yi mtshan bltas na / /
sum cu rtsa gnyis mtshan gyis brgyan par mthong / /
'di ni gnyis su 'gyur gyi gzhan du min / /
khyim du gnas na 'khor los bsgyur rgyal lam / /
khyim nas khyim med rab tu byung gyur na / /
'dren pa gzhan gyi dring la mi 'jog par / /
'jig rten 'dir ni mngon rdzogs byang chub 'gyur / /
gsang ba'i gnas mchog sbubs su nub pa dang / /
spyi gtsug 'gro ba kun gyis mi mthong bas / /
khab tu'ang bzhugs mi 'gyur zhes lung yang bstan / /
zhes so / /
'o na khyod du ba'i rgyu ci /
lha bdag ni chos mdzod skyes bu mchog 'di dang| |phrad nas don ma grub par 'chi 'gyur te / /
zhi ba ma thob rang gi nyes mthong nas / /
yid la gdung ba skyes nas du ba yin / /
zhes so / /
de nas rang gi gnas su song ngo / /
de nas yar skyes nas shAkya'i khye'u stong phrag bcu dang lhan cig tu yi ge'i slob dpon kun gyi bshes gnyen gyi grwar byon te /
kye slob dpon tshangs pa'i yi ge la sogs pa drug cu rtsa bzhi las bdag gang la bslab /
slob dpon ngo mtshar te /
sems can dag pa ngo mtshar che / /
bstan bcos kun la bslab gyur kyang / /
'jig rten 'jig rten rjes bsnyeg phyir / /
yi ge'i grwar ni byon par gyur / /
yi ge gang gi ming dag kyang / /
bdag gis shes par ma gyur pa / /
de la 'di ni byang gyur kyang / /
yi ge slob pa'i grwar byon to / /
zhes smras so / /
de nas gzhon nu nags rgyur song zhing 'dzam bu'i grib ma la bsam gtan dang po nas bzhi pa'i bar la mnyam par bzhag pas phyi rol pa'i drang srong rdzu 'phrul can lngas nam mkha' la 'gro ma nus par phyag dang bskor ba byas so / /
de'i tshe shing gzhan gyi grib ma 'phos kyang /
de'i ma 'phos pas yab ngo mtshar te /
thub pa gang tshe bltams pa dang / /
gang tshe 'od ldan bsam gtan mdzad / /
'dren pa 'di ltar lan gnyis su / /
mgon po khyod zhabs phyag 'tshal lo / /
zhes phyag byas so / /
de nas shAkya rgan rabs dag gis /
rgyal po la lha ltas mkhan dag gzhon nu 'di khab bzhes na /
'khor lo sgyur bar 'gyur ro zhes lung ston na btsun mo blang bar bgyi'o / /
rgyal bos /
gzhon nu'i tshul dang mthun pa'i bu mo gang yod ltos shig /
de nas shAkya lnga brgya @# / /
tsam nged kyi bu mo mthun no zer ro / /
rgyal pos smras pa /
gzhon nu nyid la dris shig zer nas dris pas /
dgung bdun na lan bya'o gsungs te /
bsam pas /
'dod pa'i skyon ni bdag gis mtha' yas rig /
'thab mo 'khon bcas mya ngan sdug bsngal rtsa / /
'jigs byed dug gi lo ma 'dra ba ste / /
me dang 'dra zhing ral gri'i so dang 'dra / /
'dod pa'i yon tan bdag 'dod ma yin te / /
bdag ni bud med tshogs dang mdzes ma yin / /
bsam gtan ting 'dzin bde bas zhi sems su / /
bdag ni mi smra nags tshal gnas par bya / /
yang des brtags nas /
thabs mkhas pa dang snying rjes /
'dam dang lcag lcig khrod na padma rnam par 'phel / /
mi rnams gang ba'i nang na rgyal po mchod pa thob / /
gang tshe byang chub sems dpa' 'khor mchog thob gyur pa / /
de tshe sems can bye ba khrag khrig 'chi med 'dul / /
sngon gyi byang chub sems dpa' mkhas pa gang byung ba / /
de dag kun gyis btsun mo sras dang slas kyang bsten / /
'on kyang 'dod pas chags med bsam gtan bde ma nyams / /
bdag kyang de dag yon tan rjes su bslab par bya / /
snyam ste /
bud med kyi yon tan yi ge la bris te 'di 'dra ba bdag la gsol zhes pa dang /
rgyal pos mdun na 'don la khyod song la gang na yon tan 'di dag yod pa'i pu mo de 'on cig /
rgyal rigs bram ze'i bu mo dang / /
rje'u rigs dmangs rigs de bzhin te / /
su la yon tan 'di yod pa'i / /
bu mo de ni 'dir 'on cig /
nga yi bu 'dis rigs dag dang / /
rus la ngo mtshar 'dzin ma yin / /
yon tan bden pa chos kyi rnams / /
de la 'di yi yid dga'o / /
zhes smras so / /
de nas bram ze des yul kun tu song song bas shAkya lag na be con can gyi bu mo sa 'tsho ma mthong nas yi ge de byin pa dang bzhin 'dzum ste /
bram ze yon tan 'di dag bdag la kun tshang gis / /
des pa'i gzugs can de ni bdag gi khyim thab 'os / /
gal te gzhon nu bzhes na phyi bshol ma mdzad gsungs / /
brgya la skye bo phal dang zhugs par gyur kyang gda' / /
zhes smras so / /
de mdun na 'don gyis rgyal po la gsol bas rgyal pos bud med 'di rdzun che bas yid ma ches te zhag bdun na bu mo thams cad 'dun khang du shog cig /
gzhon nus yid du 'ong ba'i yo byad dag sbyin no zhes smras te /
dgung bdun nas gzhon nus 'dun khang du song ba la bu mo rnams ji ltar 'ongs pa bzhin yo byad dag byin zhing de dag gis kyang gzi brjid ma bzod par myur du song ngo /
de nas sa 'tsho ma 'ongs pa dang yo byad zad de /
des 'dzum dmul te bdag gis nongs pa ci bgyis nas bdag la rngan sdang mdzad /
gzhon nus rngan sdang min gyi khyed 'phyis pas lan no gsungs nas sor gdub srang brgya stong ri ba de byin no / /
de nas de song ba dang bya ra ba dag gis rgyal po la gzhon nu sa 'tsho ma la spyan chags te bka' mchid kyang cung zad bgyis so zhes gsol to / /
de nas rgyal pos shAkya lag na be con can la khyed kyi bu mo gzhon nu la byin cig ces pho nya ba btang bas /
de na re gzhon nu pho brang na skyid de bar 'khrungs pas sgyu rtsal mi shes na /
bdag gi rigs chos la bu mo sgyu rtsal shes pa la gtong ba lags na sgyu rtsal mi shes pa la ji ltar sbyin zhes zer ro / /
de bzlas pas nga la 'dis 'di dang lan gnyis su ngor bltas te brnyas so snyam ste rgyal po sems shing 'dug go /
de nas gzhon nus de thos nas rgyal po la ci nongs /
'di bka' mi stsal du mi rung ngo / /
zhes smras pas rgyal pos don de bsnyad do / /
de nas gzhon nus sgyu rtsal shAkya thams cad kyis phyag byed pa na /
rgan pas gzhon pa la phyag byed dgos pa a zer nas phyag byed ma nyan /
gyis 'gran par khas blangs pas rgyal po mnyes te sgyu rtsal @# / /
'gran par dril bsgrags so / /
de nas zhag bdun na shAkya gzhon nu lnga brgya tsam tshogs te sa 'tsho ma rgyal ba'i ru mtshon du bzhag ste ral gri'i thabs dang 'phong dang gyad kyi 'dzin stangs rgyal bas khyer cig ces dam bcas so / /
de nas thog mar lha sbyin 'ongs pa dang /
glang po che khrid pa dang phrad de phrag dog dang nga rgyal gyis thal mo lan gcig bsnun te bsad do / /
de nas mdzes dga' bos grong khyer gyi sgo nas gud du bor ro / /
de nas byang chub sems dpas rkang pa'i mthe bos blangs nas ra ba bdun 'obs bdun gyi phyir rgyang grags gcig tsam du 'phangs te gshong chen por gyur nas glang po'i gshong zhes grags so / /
de nas slob dpon kun gyi bshes gnyen dbang du btsugs te yi ge 'gran pas byang chub sems dpa' rgyal lo / /
de nas shAkya srid sgrub dpang du btsugs te brtsis pas byang chub sems dpa' rgyal te srid sgrub kyis kyang mi 'khrugs pa tshun chad las ma shes byang chub sems dpas snying po mchog gi bar shes so / /
de nas mchong pa dang /
rkyal dang bang yang byang chub sems dpa' lhag go /
de nas dga' bo kun dga' bo gnyis kyis stobs brgal ba'i phyir drung du phyin pas de'i lag pa reg ma thag 'gyel lo / /
de nas lha sbyin gyis phyin pas byang chub sems dpas phyag g.yas pas btegs te nam mkha' la bskor nas sa la bor yang lus la mi gnod par byas so / /
de nas shAkya gzhon nu thams cad rub pa dang byang chub sems dpa' reg ma thag 'gyel lo / /
de nas 'phong 'gran par byed de kun dga' bos rgyang grags gnyis /
lhas byin gyis rgyang grags bzhi /
mdzes dga' bos rgyang grags drug /
be con can gyis dpag tshad gcig gi pha rol du lcags rnga re 'ben du btsugs pa la rang rang gi la phog gi /
de phan chad la ma phog go /
byang chub sems dpas rgyang grags bcu'i pha rol tu lcags rnga gcig /
de'i drung du shing ta la bdun dngar /
de'i pha rol du lcags kyi phag rgod gcig btsugs te lha khang nas /
mes seng ge za 'gram gyi gnam ru blangs te phyed krung du 'dug pas brdungs te mda' 'phangs pas lcags rnga gcig /
shing ta la bdun /
phag rgod rnams phug ste sa la zug nas mi snang bar gyur nas khron pa lta bu byung bas mda'i khron pa zhes grags so / /
de nas lag rtsis dang glang po che'i gnyar zhon nas spos sbyor gyi bar sgyu rtsal thams cad la byang chub sems dpa' lhag par gyur pa dang /
be con can gyis bu mo phul lo / /
byang chub sems dpas kyang 'jig rten dang mthun par bya ba'i phyir bud med brgyad khri bzhi stong gi mchog tu sa 'tsho ma dbang bskur te de dag dang rtse dga' la yongs su spyod do / /
de nas lha klu kha cig /
ma la /
skyes bu dam pa 'di ni btsun mo'i 'khor du yun ring du bzhugs na /
snod du gyur pa'i sems can rnams med par 'gyur zhing de nas mngon par 'byung bar mi 'gyur grang snyam zhing /
gus pa dang bcas pas mngon par 'byung zhing sangs rgyas nas chos gsung snyam zhing 'dug go /
sangs rgyas bcom ldan 'das rnams kyis kyang /
sil snyan gyi sgra las skul ba'i tshigs su bcad pa /
sdug bsngal brgyas gang sems can mthong nas ni / /
'gro ba'i mgon dang skyabs dang gnas gyur cing / /
phan byed mgon dang dpung gnyen gyur cig ces / /
khyod kyis sngon ni smon lam de skad btab / /
dge ba dpa' bo sngon gyi spyod pa dang / /
'gro phan bya zhes smon btab dran par byos / /
'di ni khyod kyi dus dang tshod yin gyi| /
drang srong mchog rab khyim nas 'byung bar byos / /
zhes sogs kyis bskul zhing /
btsun mo rnams kyi rol mo'i sgra las kyang sngon gyi skyes rabs dag gleng ste / /
srid gsum rga dang nad kyi sdug bsngal 'bar / /
'chi me rab 'bar 'di ni mgon @# / /
med pa / /
srid las 'byung la 'gro ba rtag tu rmongs / /
bum par chud pa'i bung ba 'khor ba bzhin / /
srid gsum mi rtag ston ka'i sprin dang 'dra / /
'gro ba'i skye 'chi gar la blta dang mtshungs / /
'gro ba'i tshe 'gro nam mkha'i glog 'dra ste / /
ri gzar 'bab chu lta bur myur mgyogs 'gro /
zhes sogs nas /
sngon gyi spyod de rjes su dran gyis la / /
gti mug ma rig mun pas bsgribs pa yi / /
'gro la shes rab dam pa 'od bzang ba / /
chos mig dri med nyon mongs med pa byin / /
zhes pa'i sgra thos nas byang chub sems dpa' yang rgyags pa'i sems spangs te byang chub tu sems btang ngo / /
lha'i bu 'bum phrag sum cu rtsa gnyis kyis kyang /
'chi 'pho ba ni shin tu bstan / /
skyes bu seng ges tshe yang bstan / /
btsun mo'i 'khor kyang bstan pa mdzad / /
khyod kyis 'jig rten rjes mthun mdzad / /
'jig rten chos ni rjes thob pas / /
lha mi mang po yongs smin mdzad / /
mngon par 'byung ba'i blo dgongs pa'i / /
de yi dus la deng babs so / /
zhes sogs nas /
dbyangs snyan cing ni dbyangs 'dzam pa / /
mar me mdzad kyis lung bstan dgongs / /
yang dag de bzhin ma nor bar / /
rgyal ba'i sgra dbyangs bsgrag tu gsol / /
zhes bskul lo / /
de'i tshe rgyal po'i rmi lam du byang chub sems dpa' rab tu byung ba rmis te nyug rum la byang chub sems dpa' 'dug gam dris pas 'dug zer ro / /
de nas rgyal pos byang chub sems dpa' rab tu byung ba'i ltas so snyam ste /
byang chub sems dpa' chags par bya ba'i phyir dpyid bsil /
dbyar ran /
dgun dro ba'i khang bzang gsum /
re re'ang gru skas mi lnga brgya lnga brgyas 'dzugs shing 'bebs pa'i tshe gzhon nu sus kyang ma tshor bar mngon par 'byung du 'ong ngo zhes pa'i sgra dpag tshad phyed du byung ngo / /
ltas mkhan kun gyis kyang bkra shis kyi chab sgo nas mngon par 'byung bar 'gyur ro zhes bstan no / /
de nas rgyal pos sgo 'phar chen po sgra dpag tshad phyed du grags pa mi lnga brgya lnga brgyas 'byed cing gcod pa byas so / /
de nas byang chub sems dpas 'dun pa la skyed mos tshal du 'gro ba'i shing rta sbyor cig /
'dun pas kyang rgyal po la don de gsol te /
rgyal pos gzhon nu'i yid du mi 'ong ba mi mthong bar byas te nyams dga' bar byas so / /
de nas byang chub sems dpa' shar sgo nas thon pa dang /
nyid kyi mthus lhas sprul pa'i rgas pa'i sdug bsngal gyis nyen pa gzigs te /
'dun pa la /
kha lo bsgyur ba mi ring nyam chung zhing / /
sha khrag skam la rgyus lpags nyi tshes dkris / /
mgo dkar so rnal lus ni rab bskams la / /
'khar ba brten cing mi bde 'khyor 'gros su / /
des smras pa /
lha gcig mi 'di rga ba'i zil gyis non / /
dbang po nyams shing sdug bsngal brtson stobs nyams / /
gnyen gyi skye bos brnyas shing mgon med gyur / /
don bgyid mi nus nags khrod shing ltar bor / /
byang chub sems dpas smras pa /
'di yi chos 'di rigs kyi yin nam 'on tam ci / /
'gro ba 'di kun la yang 'di srid de smros shig /
tshig 'di yang dag ji bzhin myur du smros shig dang / /
thos nas de bzhin don la 'dir ni tshul bzhin bsam / /
des smras pa /
lha 'di rigs chos ma yin yul 'khor chos ma lags / /
skye bo kun gyi dar la babs pa rga bas 'joms / /
khyed kyi yab dang yum dang nye du gnyen tshogs kyang / /
rga las ma thar 'bros pa'i thabs ni gzhan ma mchis / /
byang chub sems dpas smras pa /
kha lo sgyur ba byis pa'i skye bo mi mkhas pa'i / /
blo ngan gzhon pas rgyags shing myos pas rga ma mthong / /
nga ni slar 'gro nga yi shing rta myur du sgyur / /
nga yang rga la gnas pas rtse dags ci zhig bya / /
zhes gsungs nas nang du @# / /
log go /
yang lho sgor thon pas na ba gzigs te smras pa /
kha lo sgyur ba mi rtsub lus kyi mdog ngan la / /
dbang po thams cad nyams shing dbugs dbyung rab tu dka' / /
yan lag kun bskams lto bas dkrugs shing nyam thag gyur / /
rang gi gcin rtug smad pa'i gnas na 'dug 'di su / /
des smras pa /
lha gcig mi 'di shin tu nad kyis btab pa ste / /
nad kyi 'jigs pa nye bar mchis pas 'gum la thug /
nad med gze brjid ma mchis stobs kyang rnam par nyams / /
mgon dang skyabs dang gling dang dpung gnyen ma mchis lags / /
byang chub sems dpas smras pa /
nad med pa yang rmi lam na ni rtse dang mtshungs / /
nad kyis 'jigs pa 'di lta shin tu mi bzad pa / /
skyes bu mkhas pas nad 'di mthong na ji lta bur / /
rtse la dga' dang sdug pa'i 'du shes bskyed par 'gyur / /
yang nub tu shi ba gzigs te smras pa /
kha lo sgyur ba mi 'di khyogs la blangs nas ni / /
mi dag skra bshig mgo la sa yis 'thor byed cing / /
sna tshogs dag gi tshig ni brjod la brang brdung bas / /
kun nas bskor ba byas te 'khyer ba su zhig yin / /
des smras pa /
lha gcig mi 'di 'dzam bu'i gling du gum pa ste / /
slan chad pha ma mchis brang bu rnams mthong mi 'gyur / /
longs spyod khyim dang mdza' gnyen tshogs rnams spangs nas ni| |'jig rten pha rol mchis te slan chad gnyen mi mthong / /
byang chub sems dpas smras pa /
rga bas gnod par 'gyur ba'i gzhon pa cir mi rung / /
sna tshogs nad kyis gnod 'gyur nad med cir mi rung / /
ring du mi gnas gson pa mkhas la cir mi rung / /
dga' la chags pa skyes bu mkhas la cir mi rung / /
gal te rga med na med 'chi ba med gyur kyang / /
'o na kyang phung po lnga 'dzin sdug bsngal che yin na / /
rga na 'chi ba rtag tu 'brang ba smos ci dgos / /
legs par slar ldog rab tu thar par bya bar bsam / /
yang byang sgor dge slong gzigs te smras pa /
kha lo sgyur ba skyes bu sems zhi rab zhi zhing / /
mig phab 'gro la gnya' shing gang tsam lta byed cing / /
dur smrig gos gyon shin tu rab tu zhi bar spyod / /
lhung bzed thogs nas mi rgod ma khengs su zhig yin / /
des smras pa /
lha gcig mi 'di dge slong zhes ni bgyi ba lags / /
'dod pa'i dga' ba spangs shing shin tu dul bar spyod / /
bdag nyid zhi ba tshol zhing rab tu byung bar gyur / /
'dod chags zhe sdang bral bar bsod snyoms spyod cing rgyu / /
byang chub sems dpas smras pa /
'di ni dag bar legs smras nga yang 'dod pa ste / /
rab tu byung ba mkhas pa rnams kyis rtag tu bsngags / /
de ni bdag la phan zhing sems can gzhan la'ang phan / /
'tsho ba bde zhing nyams mthun 'chi med 'bras bur 'gyur / /
de nas byang chub sems dpa' nang du zhugs so / /
rgyal pos kyang de dag mthong thos pas bsrung ba'i phyir ra ba dang 'obs dang sgo brtan po btsugs /
grong khyer gyi bzhi mdor srung ba'i dpung bzhag /
btsun mo rnams kyang glu dbyangs dang rtse dga' sbyor du bcug go /
de'i tshe byang chub sems dpa' rab tu 'byung ba'i ltas su bya skad mi 'byin /
pad ma rnying /
shing la me tog mi 'chags /
gling bu dang pi wang rgyud chad /
rdza rnga la sogs brdungs kyang sgra med par gyur pas rgyal po yang sems khong du chud cing 'dug go / /
sa 'tshom yang rmi lam du sa g.yos pa la sogs pa rmis so / /
byang chub sems dpa' rmi lam du rkang lag gis rgya mtsho dkrugs pa dang /
sa mal char gyur /
ri rab sngas su bcug /
'od kyis mun pa bsal /
sa las gdugs shig byung bas 'jig rten gsum khyab /
srog chags dkar nag bzhi dang bya kha dog bzhi pa 'ongs nas kha dog gcig tu gyur pa dang /
ngan skyug gi ri la 'dzegs kyang ma gos pa dang /
chus khyer ba bton pa @# / /
dang /
nad pa gsos ba dang /
ri rab kyi ngos la seng ge'i khri la 'dug pa la lha rnams kyis phyag 'tshal ba rmis so / /
de nas byang chub sems dpas phas ma gnang bar rab tu 'byung bar mi rigs so snyam ste pa'i drung du song ste smras pa /
bdag mngon par 'byung ba'i dus la bab kyi gegs dang mi dgyes pa ma mdzad cig /
rgyal pos /
khyod ci 'dod pa'i mchog sbyin gyi khab tu bzhugs shig /
byang chub sems dpas smras pa /
rga nad 'chi rgud bzhi med pa stsol cig /
des smras pa /
de sbyin pa'i mthu med do / /
gzhan slongs shig /
byang chub sems dpas smras pa /
rga na 'chi ba'i 'jigs dang rgud par mi 'gyur ba / /
lha gcig gal te mchog bzhi 'di dag mi stsol na / /
gzhan yang mchog cig gsol gyi rgyal po gsan du gsol / /
'di nas shi 'phos nying mtshams sbyor bar mi 'gyur mdzod / /
de nas rgyal pos khyed kyis bsam pa rdzogs par gyur cig ces smras so / /
de nas byang chub sems dpa' rang gi gnas su song ngo / /
rgyal pos kyang don de shAkya rnams la bsnyad pas bsrung ngo zhes bgros te /
sgo bzhi re rer shAkya gzhon nu lnga brgya re re'ang shing rta lnga brgya shing rta re re'ang dpung bu chung lnga brgya dang bcas pa bkod do / /
shAkya rgan rabs rnams lam gyi bzhi mdo dang gsum mdor 'khod do / /
rgyal po'ang mel tshe byed do / /
de'i tshe gnod sbyin rnams dang 'phrog ma'i bu lnga brgya rnams kyang do nub byang chub sems dpa' mngon par 'byung gi mchod pa'i las brtson no / /
rgyal po sde bzhi yang chibs pa 'degs par sems so / /
sum cu rtsa gsum pa rnams kyang mchod pa'i las byed do / /
byang chub sems dpa' sngon gyi smon lam bzhi mngon du byed do / /
lha'i bu chos spyod la sogs pas btsun mo'i 'khor mi sdug par bsgyur ba la gzigs pas dur khrod kyi 'du shes bskyed de /
e ma skye dgu dag ni sdug bsngal gyur / /
srin mo'i tshogs la dga' ba ji ltar rnyed / /
'dod pa'i yon tan yon min yon tan 'dzin / /
gti mug mun pas rab bsgribs blo gros ngan / /
dper na bya ni bya rgyar chud pa bzhin / /
nam yang 'byung ba rnyed par 'gyur ma yin / /
zhes gsungs te /
rnam pa sum cu rtsa gnyis kyis brtags nas mi sdug par bsgoms so / /
de nas byang chub sems dpa' khang bzang gi steng du song ste sangs rgyas thams cad la phyag 'tshal te bltas pas /
brgya byin dang rgyal po sde bzhi dang nyi zla gnyis kyang phyag 'tshal zhing 'dug par mthong ngo / /
skar ma rgyal yang shar bar mthong nas 'dun pa la smras pa /
nga yi bkra shis 'di ni don kun 'grub / /
do nub gdon mi za bar don 'grub kyi / /
'dun pa byi bshol mi byed la gor du / /
rta rgyal rgyan gyis brgyan pa nga la byin / /
des smras pa /
gang du bzhud /
smras pa /
mngon par 'byung ba'o / /
de nas 'dun pas lan mang du bzlog kyang 'dod pa'i nyes dmigs mang du gsungs te ma bzlog pa dang /
lha'i bu zhi ba'i blo gros dang brtse ba bkod pas ser skya ba rnams gnyid log cing sgra mi grags par byas so / /
byang chub sems dpas kyang 'dun pa la rta byin cig ces smras so / /
de'i tshe lha'i dbang po dang rgyal chen bzhi yang ser skyar lhags so / /
'dun pas dus ma lags so zhes smras pa dang /
byang chub sems dpas smras pa /
sems can rnams kyi don ni tshol ba na / /
byang chub rga shi med pa'i gnas thob nas / /
'gro ba sgrol zhes nga yis yun ring na / /
smon lam btab pa de yi dus la bab / /
ces smras pa dang /
lha'i bu yang dag skul pos bskul ba /
stobs dang brtsen 'grus 'phags pa myur du bzhengs / /
sdug bsngal nyen pa'i sems can thams cad sgrol / /
da ni mngon par 'byung ba'i dus la bab / /
ces bskul lo / /
de nas brgya byin gyis bkra shis kyi sgo phye /
'dun pas rta bsngags ldan brgyan te phul ba @# / /
la chibs te rgyal chen bzhis btegs nas nam mkha' la byon te tshangs pa brgya byin gnyis kyis lam bstan /
'od kyis mun pa bsal /
mchod pa dang rol mo sna tshogs dang bcas te gyad kyi yul 'das te mchod rten rnam dag gi drung du phyin pa dang rta dang rgyan 'dun pa la byin te slar ldog cing der mchod rten brtsigs pas 'dun pa slar log pa'i mchod rten zer ro / /
de nas mchod rten rnam dag gi rtsar nyid kyi gtsug phud bcad pa lha rnams kyis gdan drangs te mchod rten brtsigs pas gtsug phud kyi mchod rten zhes zer ro / /
de nas rab tu byung ba'i tshul dang ka shi ka'i gos mi mthun pas rab byung gi tshul dang mthun pa'i gos shig rnyed na rung snyam pa dang /
gnas gtsang ma'i lha rngon pa'i gzugs su sprul pas gos dur smrig phul lo / /
byang chub sems dpas kyang ka shi ka'i gos rnams de la byin no / /
des kyang lag pa gnyis kas blangs te spyi bor bzhag nas mchod pa'i phyir lha'i 'jig rten du song ngo / /
de 'dun pas mthong nas mchod rten brtsigs pas dur smrig blangs pa'i mchod rten zer ro / /
de'i tshe don grub rab tu byung ngo zhes pa'i sgra 'og min gyi bar du grag go /
'dun pas kyang rta dang rgyan khyer te rgyal po dang btsun mo'i 'khor gyi mya ngan bsal lo / /
de nas byang chub sems dpas gtsug phud bcad /
gos dur smrig bgos te rab tu byung nas bram ze rigs ldan la sogs pa'i gnas su song nas yangs pa can du byon pa dang /
sgyu rtsal shes kyi bu ring 'phur slob ma sum brgya la ci yang med pa'i skye mched ston pa de'i drung du phyin te slob mar khas blangs te bslabs pas ci yang med pa'i sems mngon du gyur te ring 'phur la khyod kyis chos 'di tsam zhig khong du chud dam /
smras pa /
de bzhin no / /
byang chub sems dpas smras pa /
de kho pos kyang khong du chud do / /
smras pa| ngas gang shes pa khyed kyis shes /
khyed kyis gang shes pa ngas shes kyi gnyis kas slob ma'i tshogs la bstan no zer ro / /
de nas byang chub sems dpa' chos 'dis nges par 'byung bar mi 'gyur gyi de bas lhag pa zhig btsal lo snyam ste rim gyis ma ga d+har song ste ri skya bor zhugs so / /
de nas chu dron can gyi sgo nas rgyal po'i khab kyi grong khyer du zhugs so / /
de'i tshe grong khyer pa rnams dang /
rgyal po gzugs can snying po shin tu dad de rgyal srid kyi shas phul ba yang ma bzhes so / /
de nas rings byed kyi bu lhag spyod sleb ma bdun brgya la srid rtse'i sems ston pa mthong nas /
bdag 'di lta bu'i brtul zhugs dang dka' thub brtsams nas bdag khyad par du 'phags pa'i 'du shes bskyed cing zag bcas kyi bsam gtan sun dbyung ngo snyam ste /
de'i slob mar khas blangs nas myur du srid rtse'i sems khong du chud nas sngar bzhin brjod nas /
'dis ni myang 'das su 'gyur ba ma yin no zhes sun phyung ste song ngo / /
de'i tshe lnga sde yang byang chub sems dpa'i rjes su 'brangs te rim gyis ri ga ya'i rtse mor sngar ma shes pa'i dpe gsum mngon du gyur te /
chu bo ne rany+dza na'i 'gram du phyin nas /
bdag gis snyigs ma lnga'i dus dman pa la mos nas brtul zhugs ngan pas dag par 'dzin pa sun dbyung pa'i phyir brtul zhugs dang dka' thub brtsam mo snyam ste /
lo drug tu mkha' khyab kyi ting nge 'dzin la bzhag ste til 'bru gcig dang rgya shug 'bru gcig dang 'bras 'bru gcig gis lo drug tu dka' ba spyad de dbugs rgyu ba bcad de bzhugs so| |de'i tshe lha'i bu kha cig gis /
lha mo sgyu 'phrul la gzhon nu shi'o zhes brjod pas lha mo 'ongs pa dang byang chub sems dpa'i lus bskams pa dang shi ba dang 'dra ba mthong nas bltams ma thag tu nga'i skye ba'i tha ma 'di'o zhes pa'i dam bca' yang ma @# / /
rdzogs /
drang srong nag po'i lung bstan yang mi bden no zhes smre sngags 'don pa la byang chub sems dpas smras pa /
nyi zla skar tshogs sa la ltung 'gyur srid / /
so so skye bo yin yang nga mi 'chi / /
de phyir 'di la mya ngan khyod ma byed / /
ring por mi thogs byang chub sangs rgyas mthong / /
zhes smras pas /
dga' ste gnas su song ngo / /
grong gi ba lang rdzi la sogs pas kyang rna bar shing bal bcug nas snar 'byin pa la sogs byed do / /
bdud kyang srog gces par gyis shig ces pa la sogs pa snyan par smras shing glags btsal yang ma rnyed do / /
de nas byang chub sems dpas dka' thub kyis grol bar 'dzin pa dgag pa'i phyir zas rags pa zos la byang chub snying por 'gro'o snyam ste /
zas rags pa za'o zhes brjod pas lnga sde ma dad nas wA ra NA sir song ngo / /
byang chub sems dpas legs skyes ma'i bran mo grum ma zhes pa'i ro gso ras kyis dkris pa de blangs te lhas lag pa brdabs pa'i rdzing du brgya byin gyis bzhag pa'i rdo lab la bkrus so / /
de ngal te rdzing nas 'byung snyam pa las bdud kyis gad pa mthon por sprul pa la shing gi lha mos yal ga smad pa la 'jus te byung nas shing sgrub byed kyi drung du phyag dar khrod kyi snam sbyar bsgrubs shing gnas gtsang ma'i lhas kyang gos dur smrig phul ba bzhes te spyod yul gyi grong du zhugs so / /
de nas lhas sbran te legs skyes mas ba stong gi 'o ma lan bdun du nying khur byas pa dang /
'bras dang 'bru gsar pa yang blugs te btsos pas de'i nang du dpal be'u la sogs pa'i bkra shis pa dag snang bas dga' ste mtshan mkhan gyis kyang bdud rtsi thob par lung bstan no / /
de nas byang chub sems dpa' mgron du bos nas 'o thug sbrang rtsi can gyis gser snod bkang ste phul ba bzhes nas ne rany+dza na'i 'gram du song ste zas dang chos gos bzhag nas khrus mdzad pas lhas mchod cing khrus chu lhas khyer la skra dang ag tshom legs skyes mas khyer te chu de'i klu mos phul ba'i seng khri la bzhugs te 'o thug gsol nas gser snod chur bor ba klu'i rgyal po rgya mtshos khyer ba la brgya byin gyis blangs nas sum cu rtsa gsum du khyer nas lo re bzhin snod kyi dus ston byed do / /
byang chub sems dpas khrus byas zas zos pas lus mthu dang ldan pas bdud las rgyal ba'i phyir byang chub kyi shing drung du skyes bu chen po'i stobs kyis chas so / /
rlung dang char sprin gyis lam 'phyags shing chag chag gdab /
ri dang shing thams cad dang bu chung btsas ma thag thams cad kyang mgo de phyogs su ston no / /
stong gsum gyi bdag lo tshangs pa dbang bsgyur gyis 'khor la byang chub sems dpa' do nub byang chub snying por 'gro yi mchod pa'i las gyis shig ces bsgos nas /
mchod pa'i bkod pa bsam gyis mi khyab pa sprul lo / /
byang chub sems dpas 'od bkye ste nyon mongs dang sdug bsngal zhi zhing snod dag par sbyangs te klu nag pos bstod do / /
de nas lam gyi g.yas na rtswa tshong bkra shis rtswa brnga ba la /
bkra shis rtsa ni nga la myur du byin / /
de ring nga la rtswa ni don chen 'gyur / /
dpung dang bcas pa'i bdud ni bcom nas su / /
byang chub dam pa zhi bar reg par 'gyur / /
zhes gsungs pa dang /
des kyang rtswa sngo ljang yid du 'ong ba phul te khyer nas byang chub shing la lan gsum bskor te rtswa rtse mo nang du bstan nas rtsa ba phyir bstan pa la shar phyogs su bltas te 'dug nas lus drang por bsrang dran pa mngon du bzhag nas /
stan 'dir bdag gi lus ni bskams kyang rung / /
bags pa rus pa sha rnams zhig kyang rung / /
bskal mang rnyed dka'i byang chub mthob par / /
stan 'di las ni lus bskyod mi bya'o / /
zhes yid dam brtan por byas so / /
de'i tshe lha rnams @# / /
byang chub sems dpa' bsrung ba'i phyir phyogs bcur 'khod do / /
byang chub sems dpas kyang byang chub sems dpa' skul ba zhes bya ba'i 'od bkye ste zhing dpag med snang bar byas nas byang chub sems dpa' mang po bsdus nas mchod pa byed do / /
de nas bdud la ma sbran par 'tshang rgya bar mi rigs so snyam ste smin mtshams nas bdud kyi dkyil 'khor thams cad 'joms bar byed pa zhes bya ba'i 'od zer bkye bas bdud kyi gnas thams cad snang zhing g.yos mog mog por byas te /
sems can shin tu dag pa bskal mang spyod spyad pa / /
zas gtsang sras po rgyal srid dag ni rab spangs te / /
phan byed de ni bdud rtsi mngon par 'dod pas byung / /
byang chub shing drung 'ongs kyi de ring sgrim par gyis / /
zhes pa la sogs pa'i sgra byung zhing /
bdud sdig can la'ang rang gnas mun pas khyab pa la sogs pa'i rmi lam so gnyis rmis te /
rang gi 'khor la sbran pa dang /
bu ded dpon gyis bzlog kyang ma bzlog par /
gnod sbyin grul bum lto 'phyo chen po'i gzugs / /
srin po yi dwags sha za'i gzugs dang bcas / /
'jigs byed mi sdug drag gzugs ji snyed pa / /
thams cad sgyu yis der ni sprul pa byas / /
zhes pa la sogs pa rnam 'gyur du ma mthong yang /
shAkya'i sras po chos rnams rten 'byung ba / /
dngos po med pa'i ngo bo nyid du rtogs / /
nam mkha' lta bu'i sems dang rab tu ldan / /
dpung bcas g.yo sgyu mthong yang myos pa med / /
de nas bdud kyi g.yas nas byang chub sems dpa' la dga' ba rnams kyis bzlog /
g.yon nas mi dga' ba rnams kyis bskul te mtshon cha sna tshogs 'phangs bas me tog tu gyur to / /
de nas bdud kyis khyod kyi bsod nams de tsam gyis thar pa ga la thob ces smras pa dang /
byang chub sems dpas /
khyod kyis gtan pa med pa'i mchod sbyin gcig byas pas 'dod pa'i dbang phyug tu gyur pa yin /
ngas gtan pa med pa'i mchod sbyin du ma byas so zhes brjod pa dang /
bdud kyis /
sngon chad kho bos mchod sbyin kha na ma tho med / /
gtan pa med par byas pa khyod 'dir dpang du yod / /
khyod la 'dir ni dpang po gang yang yod min pas / /
smras kyang phan pa ci yod khyod ni pham par gyur / /
byang chub sems dpas smras pa /
sa 'di nga yi dpang yin no gsungs te /
phyag g.yas pa sa la brdabs te /
sa 'di 'gro ba kun gyi gnas yin te / /
rgyu dang mi rgyu snyoms shing nye 'khon med / /
'di ni bdag gi dpang ste bdag rdzun med / /
'di la khyod ni bdag gi dpang byos shig /
ces gsungs pas sa rnam pa drug tu g.yos pa'i gseb nas sa'i lha mo bstan ma lus phyed phyung nas thal mo sbyar te /
skyes bu chen po de de bzhin no / /
khyod kyis ji skad smras pa de bzhin te 'di ni bdag la mngon sum mo / /
'on kyang bcom ldan 'das nyid lha dang bcas pa'i 'jig rten gyi dpang du gyur ba lags so zhes smras te mi snang bar gyur to / /
g.yon can dpung bcas sa sgra de thos nas / /
nags su seng ge'i sgra bsgrags was thos dang / /
bya rog rdo 'phangs mod la byer ba bzhin / /
sdangs skrag snying gas thams cad rab tu byer / /
de nas sdig can yid ma bde nas /
rang gi bu mo rnams sad du btang ste /
de dag gis kyang bzhin phyed 'gebs pa la sogs pa sgyu so gnyis bstan kyang bslur mtshugs pas sdig can yid mi dga'o / /
de'i tshe shing gi lha mo dpal ldan la sogs brgyad kyis byang chub sems dpa' la /
khyod ni dgung zla yar gyi ngo ltar mdzes pa'o / /
zhes sogs bcu drug gis bstod /
gnas gtsang ma'i lhas /
bdud la sdig can khyod ni glang rgan 'dam du bying ba ltar nyam chung ba'o zhes sogs bcu drug gis smad cing /
lha rnams kyis bcu drug gis bzlog kyang ma bzlog par mtshon cha sna tshogs 'phangs shing cho 'phrul sna @# / /
tshogs bstan kyang glags ma rnyed cing bdud dpung mi 'khrugs pa yang 'thor te zhag bdun du ma phrad do / /
bdud mang pos byang chub tu sems bskyed do / /
de nas byang chub sems dpas bsam gtan bzhi bskyed /
rig pa gsum bskyed nas nam gyi cha smad skya rengs 'char kha rnga brdung ba'i tshod tsam na rten 'brel bcu gnyis dang bden bzhi shes nas skad cig gcig dang ldan pa'i shes rab kyis mngon par sangs rgyas so / /
de nas shing ta la bdun tsam du 'phags te lam gyi rgyud ni chad do zhes pa la sogs pa ched du brjod pa brjod do / /
lha rnams kyis kyang me tog pus mo nub tsam gtor te mchod do / /
'jig rten snang bar byas /
sa g.yos /
phyogs bcu'i sangs rgyas kyis chos kyi dga' ba bskur phyag brkyangs te /
bdag cag ji ltar byang chub thob ltar khyod sangs rgyas / /
dper na mar dang mar gyi nying khu mtshungs 'dra bzhin / /
zhes gsungs shing lha'i bu mo rnams kyis bstod do / /
ston pas kyang /
bsod nams rnam smin bde ster sdug bsngal thams cad sel / /
bsod nams ldan pa'i mi yi bsam pa rnams kyang 'grub / /
bdud bcom nas ni byang chub myur du reg par 'gyur / /
mya ngan las 'das zhi ba bsil ba'i dngos po thob / /
ces ched du brjod do / /
lha rnams kyis rgya cher bstod nas skyil krung ma bshig par zhag bdun du byang chub shing la gzigs so / /
zhag bdun pa gnyis pa la stong gsum rgyang ring du 'chag go /
gsum pa la ngas 'dir sdug bsngal mthar phyung zhes byang chub kyi snying po la spyan mi 'dzum par gzigs so / /
bzhi pa la shar nub kyi bar du rgyang mi ring par 'chag go / /
de nas bdud sdig can gyis mya ngan las 'da' bar gsol ba btab kyang gdul bya'i don byas zin gyi bar du mi 'da' bar zhal gyis bzhes te mya ngan du gyur cing bu mo dga' ma la sogs pa'ang drung du song ba na rgan mor mdzad do / /
zhag bdun pa lnga pa la yul ngan chen po byung ste klu btang bzung gi gnas na bzhugs so / /
drug pa la shing n+ya gro d+ha skyong du bzhugs te kun tu rgyu rnams la /
chos thos pa dang mthong ba dang / /
dben par dga' ba bde ba yin / /
srog chags 'byung po rnams la bsdams / /
gnod ba mi byed 'jig rten bde / /
zhes sogs gsungs so / /
bdun pa la shing sgrol rgyu'i drung du bzhugs te /
tshong pa ga gon dang bzang pos sbrang rtsi dang skyo ma dang bu ram shing bshus pa dag phul ba dang /
lag pas blangs nam legs /
sngon gyi sangs rgyas kyis snod ji lta bur bzhes snyam pa dang /
rgyal chen bzhis gser la sogs pa'i lhung bzed phul ba ma bzhes pas rnam sras la rngon pa'i rigs kyi lhas byin pa'i rdo'i lhung bzed bzhi yod pa re res bzung ste me tog gis bkang ste phul bas /
phyag brkyangs te /
bde bar gshegs la lhung bzed phul cig dang / /
khyod ni theg pa mchog gi snod du 'gyur / /
nga 'dra dag la lhung bzed phul ba ni / /
dran dang blo gros nam yang nyams mi 'gyur / /
zhes gsungs te bzhes nas gcig tu byin gyis brlabs te der blangs so / /
de nas ga gon dang bzang pos ba stong gi 'o ma'i nying khu'i spris ma bzhams te rin po che'i pas khyer ro| |ston pas kyang /
lha yi bkra shis don grub pas khyer ro| |ston pas kyang /
lha yi bkra shis don grub cing / /
phyogs rnams bkra shis byed pa des / /
khyed kyi don rnams 'grub gyur cig /
thams cad myur du mthun par shog /
ces pa la sogs pa'i shis pa brjod de sbrang rtsi 'byung ba zhes pa'i rgyal bar lung bstan no / /
de nas ston pa thugs las chung ngur bzhugs te /
zab zhi spros bral 'od gsal 'dus ma byas / /
bdud rtsi'i chos ni bdag gis thob par gyur / /
bdag gis bstan kyang gzhan gyis mi shes te / /
mi smra nags 'dabs gnas par bya ba snyam / /
@# / /
zhes dgongs shing /
'jig rten kun la snying rje mtha' yas nga / /
gzhan gyis gsol ba btab la nga mi ltos / /
skye bo 'di dag tshangs la dad pa ste / /
de yis gsol ba btab na 'khor lo bskor / /
snyam ste 'od bkye bas stong gsum gyi bdag po tshangs pa gtsug phud can gyis shes nas grogs sbran te tshangs pa 'bum phrag drug cu rtsa brgyad dang bcas pas thal mo sbyar te /
ye shes chen po mchog gi dkyil 'khor bsgrubs nas ni / /
phyogs bcu dag tu 'od zer rnam par bkye mdzad de / /
ye shes zer gyis mi yi pad ma kha 'byed pa / /
smra ba'i nyi ma de ring ci slad btang snyoms bzhugs / /
zhes pa la sogs pas bskul bas cang mi gsung bas gnang ste song ngo / /
ston pa yang thugs las chung ba la gzhol ba dang /
des brgya byin sbran te brgya byin gyis /
zla ba nya ba gza' las thar pa ltar / /
khyed kyi thugs ni rnam par grol ba lags / /
g.yul las rnam par rgyal ba bzhengs su gsol / /
'jig rten mun par shes rab 'od dbyung gsol / /
zhes gsol bas cang mi gsung ba dang /
tshangs pas kun tu 'tshal bar 'gyur ba mchis lags kyi / /
thub pa khyod kyis chos ni bstan du gsol / /
zhes pa dang /
ston pas /
skye dgu 'dod pa rnams kyis bcings / /
rgyun gyis rab tu bdas pa yin / /
ngas 'di tshegs ni chen pos rtogs / /
de lta bas na bstan mi phan / /
zhes gsungs so / /
yang ston pa thugs las chung ba la thugs btud pa dang mi dge ba'i ltas me mi 'bar ba la sogs pa byung bas gtsug phud can gyis /
ma ga d+ha 'dir sngon chos ma dag pa / /
drim bcas par sems dpa'i smra ba byung / /
de slad thub pa bdud rtsi'i sgo dbye gsol / /
dri med sangs rgyas chos ni nyan cing mchis / /
zhes nan tan du gsol bas bcom ldan 'das kyis ma nges pa'i sems can la gzigs nas /
tshangs pa ma ga d+ha yi sems can gang / /
rna ba ldan zhing dad dang ldan gyur pa / /
mi tshe 'du shes rtag tu chos nyan pa / /
de dag la ni bdud rtsi'i sgo dbye'o / /
zhes zhal gyis bzhes so / /
de nas byang chub shing gi lha chos sred la sogs pas ston pa chos kyi 'khor lo gang du bskor /
wA ra NA si ru'o / /
de ni skye bo nyung zhing grib ma chung bas gzhan du rigs so zhes gsol bas /
bka' stsal pa /
bzhin bzang dag de skad ma zer cig gsung ste /
thog mar gdul sla ba su la chos ston snyam pa dang lhag spyod 'das te zhag bdun lon /
ring 'phur 'das te zhag gsum lon par rig nas lnga sde la bstan par bya'o zhes dgongs te /
ma ga d+ha nas gsal ldan du song ba dang 'tsho ba pa zhig dang phrad de gtam mang po byas te 'tsho ba pas /
nyer 'gro /
khyed dbang po ni gsal /
pags pa ni dag na su las tshangs par spyad /
bka' stsal pa /
nga la slob dpon gang yang med / /
nga dang 'dra ba yod ma yin / /
nga ni gcig pur rdzogs sangs rgyas / /
bsil gyur zag pa med pa yin / /
des smras pa /
dgra bcom par zhal gyis 'che 'am /
bka' stsal pa /
nga ni 'jig rten dgra bcom pa / /
nga ni ston pa bla na med / /
lha dang lha min dri zar bcas / /
nga yi do zla'i gang zag med / /
des smras pa /
rgyal bar zhal gyis 'che'am /
bka' stsal pa /
gang dag zag pa zad brnyes pa / /
nga 'dra rgyal bar shes par bya / /
nga ni sdig pa'i chos las rgyal / /
de bas nyer 'gro nga rgyal yin / /
des smras pa /
gar bzhud /
bka' stsal pa /
nga ni wA ra NA sir 'gro /
grong khyer gsal ldan song nas ni / /
long ba lta bu'i 'jig rten la / /
mtshungs pa med pa'i 'od bya'o / /
zhes sogs gsungs pas de bzhin du 'gyur ro / /
zer te lhor song ngo / /
ston pa byang du ri ga ya dang lteng rgyas dang tsan dan lar dang grong khyer kha lo bsgyur nas gaM gA'i 'gram du gshegs so / /
gaM gA'i mnyan pas gru btsas blangs pas nga la gru btsas med gsungs te nam mkha' la gshegs so / /
rgyal po gzugs can snying @# / /
pos de thos nas phyis rab byung la gru btsas mi 'dod par byas so / /
de nas wA ra NA sir byon nas bsod snyoms bzhes te zas kyi bya ba byas te drang srong lhung bar gshegs so / /
lnga sdes ston pa 'byon pa mthong ste /
dge sbyong go'u ta ma lhod pa mang du za ba spong ba las nyams pa 'di 'ong gi /
sus kyang bsu bar mi bya ldang bar mi bya chos gos dang lhung bzed blang bar mi bya /
stan lhag ma 'di la 'dod na 'dug cig zer ba'i 'og khrims bcas te /
kun shes kyis sems kyis khas ma blangs so / /
de ltar ston pa byon pa dang lnga sdes ma bzod nas khrims dral te stan las langs te /
la las bsu /
la las gdan gting /
la las zhabs bkru ba'i chu bshams nas /
khyod legs par byon to / /
gdan 'di la bzhugs su gsol zhes gsel ba dang /
ston pas gdan la bzhugs nas lnga sde dang mgu bar bya ba'i gtam mang po byas te /
lnga kun shes kau di n+ya /
rta thul /
rlangs ba /
ming chen /
bzang ldan te /
sdes /
tshe dang ldan pa go'u tam dbang po gsal la pags pa ni yongs su dag na /
ye shes mthong ba'i khyad par mngon du mdzad dam /
bka' stsal pa /
khyod de bzhin gshegs pa la tshe dang ldan pa ma zer cig /
yun ring por mi bde bar gyur ta re ngas? ni bdud rtsi thob bo / /
sangs rgyas so / /
thams cad mkhyen pa'o / /
khyed cag gis 'og khrims 'di ltar ma bcas sam zhes bka' stsal pas de dag dge slong du gyur te /
ston pa'i zhabs la gtugs te nyes pa bshags nas gus pa bskyed do / /
ston pas sku gsil nas gang du chos 'khor bskor snyam pa dang /
phyogs der rin chen sna bdun gyi khri stong byung ba'i gsum la bskor ba byas te bzhi pa la bzhugs nas 'od kyis stong gsum snang bar gyur cing sa g.yos sems can rnams dag par byas so / /
de nas lha rnams kyis gser gyi 'khor lo rtsibs stong dang ldan pa phul nas chos kyi 'khor lo bskor bar gsol ba dang /
nam gyi cha stod la cang mi gsung ba dang gung thun la yang dag par 'chags pa'i gtam dang cha smad la lnga sde la bka' stsal pa /
dge slong dag mtha' gnyis po 'di dag ni rab tu byung ba'i 'jug par bya ba min te 'dod pa bsod nyams dang ngal zhing dub pa'i mtha'o / /
mtha' gnyis spangs nas dbu ma'i lam gyis de bzhin gshegs pa chos ston te 'di lta ste 'phags pa'i lam yan lag brgyad de / /
dge slong dag 'di ni bden pa bzhi ste sdug bsngal pa dang kun 'byung ba dang 'gog pa dang lam mo / /
zhes sogs dang /
sdug bsngal ni yongs su shes par bya'o kun 'byung ni spang bar bya'o zhes sogs dang /
sdug bsngal yongs su shes so kun 'byung spangs so zhes sogs te bden pa bzhi lan gsum bzlas pas rnam pa bcu gnyis kyis 'khor lo bskor bas kau di n+yas dgra bcom ste dkon mchog gsum grub bo / /
de ltar rnam pa bcu gnyis kyis / /
chos kyi 'khor lo rab bskor ba / /
kau da n+yi kun 'dir dge slong du? byung dang gsal /
shes te / /
dkon mchog gsum ni mngon par grub| |ces so / /
chos kyi 'khor lo 'di la'ang gnas dus 'khor chos dgos pa ste lnga lngas 'chad gsung bas dang po 'khor mo 'jig go /
dus kha cig lo drug zla drug go zer ro / /
mchims pa na re lo bdun zer ro / /
chag na re lo bdun du zla ba gnyis kyis ma tshang ba'o zhes zer ro / /
'khor ni kau da n+yi /
rta thul /
rlangs pa /
ming chen /
bzang ldan te mi lnga /
lha'i 'khor mang po'o / /
chos bden pa bzhe lan gsum du bzlas pa rnams pa bcu gnyis kyi 'khor lo ste /
mdzod las /
chos kyi 'khor lo mthong ba'i lam| |myur bar 'gro sogs rtsibs sogs phyir / /
zhes te /
mthong lam ni 'khor lo dang myur du 'gro ba dang 'dor ba dang 'jug pa'i phyir dang /
ma rgyal ba las rgyal bar byed pa dang rgyal ba rnal du 'god pa'i phyir dang /
'phar ba dang 'bab pa'i phyir chos @# / /
mthun pas chos kyi 'khor lo'o / /
btsun pa dbyangs sgrog na re /
'phags lam yan lag brgyad kyi ltab rtog pa rtsol ba dran pa rnams rtsibs /
ngag las mtha' 'tsho ba gsum lte ba /
ting nge 'dzin mu khyud dang chos mthun pas 'khor lo'o / /
mthong lam chos kyi 'khor lo yin te kau di n+ya la de skyes pa la 'khor lo bskor zhes gsungs so / /
lan gsum du bzlas pa ni 'di ni sdug bsngal lo zhes sogs dang de yongs su shes par bya'o zhes sogs dang /
de yongs su shes so / /
zhes sogs so / /
bzlas pa re rer mig skyes so / /
zhes pa dang rig pa dang blo skyes so zhes sbyor ba dang bar chad med pa dang rnam grol dang khyad par gyi lam skyes par bstan pa ni rnam pa bcu gnyis so / /
'o na bzlas pa bcu gnyis dang rnam pa drug cu rtsa bzhir 'gyur ro zhe na /
gsum tshan dang bcu gnyis tshan du chos mthun pa'i phyir skyon med do / /
bzlas pa gsum pos mthong sgom mi slob pa gsum bstan no / /
zhes bye brag tu smra ba zer ro / /
de ltar na chos kyi 'khor lo lan gsum bzlas pa dang rnam pa bcu gnyis ma yin par 'gyur te mthong lam kho na lan gsum bzlas pa dang /
rnam pa bcu gnyis ma yin pa'i phyir ro / /
des na chos kyi rnam grangs de nyid chos kyi 'khor lo yin te lan gsum du bzlas pa ni bden pa rnams lan gsum du bzlas pa'o / /
rnam pa bcu gnyis ni sdug bsngal dang kun 'byung ba dang 'gog pa dang lam mo zhes pa dang /
yongs su shes par bya spang bar bya mngon du bya bsgom par bya zhes bya ba dang /
yongs su shes spangs mngon du byas bsgoms zhes pa'o / /
bskor ba ni gzhan gyi rgyud la go bar byed pa'am shes par byed pa'i phyir ro / /
dgos pa ni bzlas pa dang po la kau di n+ya dang lha mang po la mthong lam skyes /
gnyis pa la kau di n+yas dgra bcom /
gzhan bzhir mthong lam skyes| gsum pa la ni bzhi pos kyang dgra bcom ste dngos kyi dgos pa'o / /
brgyud pa'am khyad par gyi dgos pa gdul bya gang zag tu 'dzin pa las bzlog nas 'bras bu bzhi la 'god pa'o / /
bka' bar pa mtshan nyid med pa'i 'khor lo ni gnas bya rgod phung po'i ri la| dus khro lo na re lo sum cu zer ro / /
mchims pa lo nyi shu rtsa bdun no zer ro / /
chag na re so gcig zer ro / /
kha cig lo bcu gnyis so zhes zer ro / /
'khor ni stong nyis brgya lnga bcu'am lnga stong gi dge slong dang dge slong ma dang dge bsnyen pha ma dang byang chub sems dpa'i 'khor bye ba phrag khrig brgya stong la'o /
chos ni mtshan nyid med pa'i 'khor lo ste sher phyin dang bka' bar par gtogs pa rnams so / /
sher phyin la chos kyi bshes gnyan na re snying po'i don ston pa dang mngon par rtogs pa'i don ston pa gnyis so / /
dang po don dam stong pa nyid dam rnam thar sgo gsum ston pa ste sher snying la sogs pa'o / /
gnyis pa ni rgyas pa stong phrag brgya pa dang /
'bring gi rgyas pa nyi khri lnga stong pa dang /
'bring gi 'bring khri brgyad stong pa /
'bring gi bsdus pa shes rab khri ba /
bsdus pa'i rgyas pa brgyad stong pa dang /
bsdus pa'i bsdus pa yon tan rin po che sdud pa'o / /
de dag don mngon rtogs brgyad ston par khyad med tshig rgyas bsdus kyi khyad kho nar zad do zhes /
de la bsdus sogs rab dbye ba'i / /
khyad par yod pa kho nar zad / /
ces pa'i 'grel par 'byung ngo / /
de la dang po lnga gcig car gsungs pa yin te /
zhu ba po thams cad mthun par byung zhing zhing dag sbyor du gaM gA'i lha mo lung bstan par mtshungs pas so / /
khyab pa yod de sangs rgyas gcig gis gang zag gcig yang yang byang chub tu lung ston par mi rigs so / /
'o na klu sgrub lung bstan du ma byung ba dang 'gal zer na /
de ni lung bstan tha dad de kha cig tu bstan pa gsal byed du bstan la kha cig tu byang chub tu lung bstan pa yin no / /
gi gA'i lha @# / /
mo ni byang chub tu lung bstan par khyad par med pas se / /
'o na gleng gzhir 'khor brgya phrag phyed dang bcu gsum zhes dang /
lnga stong zhes grangs mang nyung 'byung pa dang 'gal zhe na /
dge 'dun bgrangs pa dang gang zag bgrangs pa'i khyad do zhes zer ro / /
stong phrag brgya par byams rtag chos 'phags mjug sdud bzhi med pa ni klu sgrub kyis klu'i yul nas gdan ma 'drongs pa yin no / /
'on kyang /
gsung gcig nyid du gsungs mod kyi / /
du ma nyid du so sor rig /
ces pa'am /
gsung ni gcig gcig gsung mdzad la / /
du ma nyid du rig 'gyur te / /
de ni bdag gi ched du'o zhes / /
thams cad kyis ni rtogs phyir ro / /
zhes pa bzhin du rang gi blo dbang po rtul 'bring rno gsum gyis tshig rgyas 'bring bsdus gsum du go ba bzhin du sdud pa pos kyang bsdus pa yin no / /
sdud pa pos de ltar sdud mi nus pa'i skyon med de sangs rgyas nyid kyi byin rlabs sam rnam 'phrul yin pas so zhes 'bum phrag gsum pa gsung zhes khro phu lo tsA ba dang chag lots+tsha ba la sogs pa rnams gsung ngo / /
sdud pa ni rjes la 'khor rnam bzhi dga' bar bya ba'i phyir ma ga d+ha'i skad kyis gsungs so zhes 'grel par 'byung ngo / /
dgos pa ni gdul bya rnams lta bar song ba thams cad bzlog nas bgrod pa gcig pa'i lam stong pa nyid du tshul gcig pa la 'god pa'o / /
rgya cher rol par /
kun gzhi med cing spros pa med / /
skye 'gag med cing blang dor med / /
stong pa nyid du tshul gcig pa'i / /
chos kyi 'khor lo rab bskor ro / /
zhes so / /
de dag 'khor lo bar pa yin par yang /
sher phyin nas /
lha rnams kyis nam mkha' la lhung lhung 'degs kyi sgra phyung ste kye ma 'dzam bu'i gling du chos kyi 'khor lo gnyis pa bskor pa yang mthong ngo zhes pas so / /
gsum pa don dam rnam par nges pa'i 'khor lo ni gnas ni ri ma la ya dang yangs ba can la sogs par ro| |'khor theg pa sna tshogs la mos pa zhes gsung yang theg pa thams cad la yang dag par zhugs pa'i byang sems su rigs so / /
dus ni mchi mas pa lo bcu zer ro / /
khro lo na re lo bcu gnyis zer ro / /
chag na re lo bdun nam dgu zer ro / /
kha cig /
lo nyi shu rtsa drug gam rtsa brgyad zer ro / /
dus kyi nges pa 'di rnams kyi khungs gsal ba kho bos ma mthong ngo / /
chos ni don dam rnam par nges pa'i chos sngar 'khor lo dang pos med par lta ba bzlog pas yod rtog shas che bar gyur pa la 'khor lo bar pas med par lta ba shas cher gyur pa la 'dis kun btags med gzhan dbang kun rdzob tu yod yongs grub gnyis don dam du yod par bstan pas mtha' gnyis su 'dzin pa bzlog pa nges don rtsod med yin /
dang po gnyis drang don rtsod pa can yin no zhes sems tsam pa 'dod do / /
dgongs pa nges 'grel las /
de nas bcom ldan 'das la don dam yang dag 'phags kyis 'di skad ces gsol to / /
bcom ldan 'das kyis dang po yul war NA si ra drang srong lhung ba ri dwags kyi nags su nyan thos kyi theg pa la yang dag par zhugs pa rnams la 'phags pa'i bden pa bzhi rnams par bstan pas chos kyi 'khor lo ngo mtshar rmad du byung ba sngon lhar gyur pa'am mir gyur pa sus kyang chos dang mthun par 'jig rten dum bskor ba zhig rab tu bskor te bcom ldan 'das kyi chos kyi 'khor lo bskor ba de yang bla na mchis pa skabs mchis pa drang pa'i don rtsod pa'i gnas su gyur pa lags /
bcom ldan 'das kyis chos thams cad ngo bo nyid ma mchis pa nyid las brtsams /
skye ba ma mchis pa dang 'gag pa ma mchis pa dang /
gzod ma nas zhi ba dang rang bzhin gyis yongs su mya ngan las 'das pa nyid las brtsams nas theg pa chen po la yang dag par zhugs pa rnams la stong pa nyid smos pa'i rnam pas ches ngo mtshar rmad du byung ba'i chos kyi 'khor lo gnyis pa bskor te /
@# / /
bcom ldan 'das kyis chos kyi 'khor lo bskor ba de yang bla na mchis pa skabs mchis pa drang ba'i don rtsod pa'i gzhi'i gnas su gyur pa lags /
bcom ldan 'das kyis chos rnams kyi ngo bo nyid ma mchis pa nyid las brtsams /
skye ba ma mchis pa dang 'gag pa ma mchis pa dang gzod ma nas zhi ba dang rang bzhin gyis yongs su mya ngan 'das pa nyid las brtsams nas theg pa thams cad la yang dag par zhugs pa rnams la legs par rnam par phye ba dang ldan pa ngo mtshar rmad du byung ba'i chos kyi 'khor lo gsum pa bskor te /
bcom ldan 'das kyis chos kyi 'khor lo bskor ba 'di ni bla na ma mchis pa skabs ma mchis pa nges pa'i don lags te rtsod pa'i gzhi'i gnas su gyur pa ma lags so zhes gsungs so| |dgos pa mtha' gnyis su dogs pa bsal nas dbu ma'i lam la 'god pa'o / /
dbu ma pa rnams bka' dang po dang tha ma gnyis dgongs pa can bar ba rnams nges don du 'dod do / /
sngar gyi lung ni dgongs pa can du 'chad do / /
kha cig bka' dang po gnyis kyi 'gal spong du 'thad de /
kun rdzob tu ni thams cad yod / /
dam pa'i don du yod ma yin / /
des na dngos po gcig nyid la / /
yod dang med pa ji ltar 'gal / /
zhes lang kar gshegs par gsungs so / /
zer te de ni dbu ma'i bzhed gzhung yin gyi /
sems tsam gyi min te /
don dam du bden pa gcig kyang med pa sems tsam pas mi 'dod do / /
nyan thos dang dbu ma'i lta ba'i 'gal ba sems tsam gyis spang mi nus so / /
kha cig dang po bden pa bzhi'i 'khor lo /
gnyis pa bden pa gnyis kyi 'khor lo /
tha ma bden pa ma bzhag pa'i 'khor lo zer te tha mar bden bzhi'am bden gnyis kyi rnam par bzhag pa tshad mas grub bo / /
kha cig tha ma theg pa sna tshogs bstan pas theg pa sna tshogs kyi 'khor lo ste /
rgya cher rol par /
ji ltar sgyu ma smig sgyu dang / /
rmi lam chu zla brag ca dang / /
'dra ba'i chos tshul sna tshogs kyi / /
chos kyi 'khor lo mgon pos bskor / /
zhes pas so zer ro / /
paN+Di ta gzhan phan bzang po na re /
rigs med pa la mngon mtho'i 'khor lo bskor gsung ngo / /
sad dza na na re /
rang sangs rgyas kyi rigs can la rang rgyal gyi chos kyi 'khor lo bskor gsung pa la /
chag na re /
'khor lo gsum du bshad pa dang 'gal zhing de lta bu'i sde snod logs pa mi snang bas bsal zer ro / /
de ltar bde bar gshegs pas ngag kun nas slong ba'i bag chags spangs pas ngag gis ston pa med pas sangs rgyas nas mya ngan las ma 'das par du yi ge gcig kyang ma gsungs kyang sems can gyi bsam pa'i dbang gis sna tshogs su ston te /
'phrul 'khor las byas sil snyan ni| |rlung gis bskyod pas sgra 'byin cing / /
de la brdung ba 'ga' med mod / /
de lta na yang sgra 'byung ltar / /
de bzhin sngon legs sbyangs pa'i phyir / /
sems can rnams kyi bsam pa yis / /
bskul bas sangs rgyas gsung 'byung ngo / /
de la 'dir rtog yongs mi mnga' / /
zhes gsang ba bsam gyis mi khyab pa las 'byung ngo / /
de ltar ston pas sems can ma rig pa'i ling tog gis g.yogs /
bdag lta'i mdud pas bcings /
nga rgyal gyi ri bos ni non /
'dod chags kyi mes ni gdungs /
zhe sdang gi mtshon gyis ni rmas /
'khor ba'i dgon par ni zhugs /
skye rgan 'chi'i chu bo las ma brgal te sdug bsngal bar gzigs nas de las thar par bya ba'i phyir dpal gyi mgur dung gi tshems par nas 'phrul gyi ljags brkyangs te tshangs pa'i gsung phyung ste chos kyi 'khor lo ma lus bar bskor ro / /
de nas mya ngan las 'das pa'i mdzad pa ni /
bcom ldan 'das kyis kun dga' bo la mya ngan las mi 'da' bar gsol bar bskul ba'i phyir du /
kun dga' bo gang su yang rung rdzu 'phrul @# / /
gyi rkang pa bzhi la brten bsgoms mang du byas pa de 'dod na bskal pa'am bskal pa las lhag gi bar du yang 'dug go /
de bzhin gshegs pas rdzu 'phrul gyi rkang pa bzhi la brten bsgoms mang du byas pas na /
de bzhin gshegs pa bzhed na bskal pa'am bskal pa las lhag pa'i bar du yang bzhugs so / /
zhes lan gnyis lan gsum gyi bar du bskul yang kun dga' bo bdud kyis khebs pas cang mi zer ro / /
de nas bdud sdig can gyis mya ngan las 'da' bar gsol ba btab pas zla ba gsum nas 'da' bar zhal gyis bzhes so / /
de nas bcom ldan 'das kyi 'tsho ba'i 'du byed ni byin gyis brlabs tshe'i 'du byed ni spangs so / /
de'i tshe sa g.yos skar mda' ltung phyogs tshig bar snang la lha rnams rnga brdung bar gyur to / /
de'i rgyu zhus pas sa g.yo ba'i rgyu brgyad gsungs pas kun dga' bos bcom ldan 'das kyis tshe'i 'du byed spangs par rig nas gsol ba btab kyang ma gnang ngo / /
de nas tsa ba la'i dge 'dun rnams la gdams pa gsungs nas yangs pa can nas byon te g.yas phyogs kyis gzigs te bri dzi'i grong gi byang gi shing sha ba'i tshal du byon no / /
der dge slong rnams la bslab pa gsum gsungs nas rim gyis longs spyod kyi grong gi byang shing sha pa'i tshal du byon zhing sa g.yos pa myur du mya ngan las 'da' ba'i rgyur bstan nas mdo sde la 'jug /
'dul ba la snang /
chos nyid dang mi 'gal na chos su gzung la de lta min na mi gzung ngo zhes bka' stsal to / /
de nas sa pa'i grong du mgar ba'i bu tsun da las bsod snyoms kyi tha ma bzhes te chos bstan nas grong khyer rtswa can du song ste /
sdig pa can dang chu bo dbyig ldan gyi bar du gzigs shing kun dga' bos chu bo ka ku ta las chu rnyog ma can blangs te drangs bas zhal bshal zhabs bkus pas bde bar gyur nas bzhengs te /
gyad kyi sna chen po la gtogs pa g.yung po dang par mdzad nas g.yung po las ras bcos bu gser ltar ser ba zung gcig bzhes te kha tshar bcad nas gsol bas sku'i kha dog shin tu gsal bar snang nas de'i rgyu zhus pas do nub mya ngan las 'da' ba'i rgyur gsungs nas chu bo dbyig ldan du khrus mdzad de tsun da'i 'gyod pa sel ba'i thabs gang gis bsod snyoms gsol nas sangs rgyas pa dang mya ngan 'das par gyur pa gnyis bsod nams mnyam par gsungs so / /
kun dga' pos 'dun pa ji ltar gdul zhus pas tshangs pa'i chad pas bsdigs /
de nas skyo bar bya /
de nas kA tyA ya na la lung nod du gzhug go /
zhes gsungs nas rtswa can du gshegs pa'i lam du bsnyungs te gzims so / /
de nas kun dga' bos byang chub kyi yan lag smras pas bzhengs te grong khyer rtswa can gyad kyi yul dang nye ba'i shing sA la zung gi bar du khri bcas 'phang byang du bstan pa la glo g.yas pa phab /
zhabs kyi steng du zhabs bzhag nas /
snang ba'i 'du shes dang dran shes bzhin dang mya ngan las 'da' ba'i 'du shes mdzad nas gzigs so / /
kun dga' po ni /
khri la 'jus te du zhing smre sngags 'don pa la ngo mtshar ba'i chos bzhis mya ngan bsal lo / /
kun dga' bos yul 'dir 'da' ba'i rgyu zhus pas sngar rgyal po legs mthong chen po la sogs pa 'khor los bsgyur ba drug 'dir 'das /
sangs rgyas dang bdun 'da'o / /
zhes gsungs so / /
de'i tshe dge slong dab can gyi gzi brjid lha rnams kyis mi bzod pas bskrad do / /
kun dga' bos sku gdung la mchod pa ji ltar bgyi zhus pas /
'khor los bsgyur rgyal la byed pa bzhin du lus shing ba la gyi lwa bas dkris /
ras zung lnga brgyas g.yogs /
lcags kyi sgrom bur bcu gnas 'bru mar gyis bkang steng nas lcags khebs gnyis kyis bkab nas @# / /
dri zhim po'i shing spungs te bsregs nas me 'o mas bsad de rus pa gser gyi bum par bcug nas bzhi mdor mchod rten brtsigs nas mchod cing dus ston byed pa bzhin du bya'o zhes gsungs so / /
de nas rtswa can gyi gyad rnams la de bzhin gshegs pa do nub 'da' 'o zhes sbran pas gyad rnams 'dus te spyan sngar phyin pas chos bstan de dag la kun dga' bos dge bsnyen gyi sdom pa phog nas song ngo / /
de nas ston pas sku dngos kyi gdul bya rab bzang dang rab dga' gnyis lus pa la rab dga' 'dul ba'i phyir pi wang rgyud stong pa khog ba bai DUr+ya las byas pa bsnams te dri zar sprul te rab dga'i sgo drung du phyin pa dang de dang glu dbyangs 'gran cing rgyud rim gyis gcig ma gtogs pa bcad kyang sgra gdangs khyad med do / /
de nas ston pas rgyud gcig kyang bcad de nam mkha' kho na la sgra gdangs sngar bzhin du gyur pa dang /
rab dga' nga rgyal chag ste ngo mtshar skyes pa dang /
ston pas sku mngon sum du bstan te de la rab dga' dad nas phyag byas te chos nyan pa'i phyir 'dug pa la chos bstan te bden pa mthong ngo / /
de'i tshe rtswa can na kun tu rgyu rab bzang lo brgya nyi shu lon pa dgra bcom par grags pa zhig yod pas rdzing bu dal 'bab kyi 'gram u du ma bA ra'i tshal gyi me tog rnying pa dang /
ston pa mya ngan las 'da'o zhes thos pa'i rgyus bdag gi the tshom sel bar 'gyur srid snyam ste song nas kun dga' bo la lan gsum zhus pas ma gnang ba ston pas mkhyen nas nga dang mu stegs can gtam gleng ba'i tha ma 'di yin gyi thongs gsungs nas rab bzang la dga' bar bya ba'i gtam mang po mdzad nas /
rab bzang nga ni na tshod nyi shu dgu lon te rab tu byung nas lo grangs lnga bcu gcig lhag tu dge ba gang yin ci zhig byas gyur kyang /
rab bzang chos 'dul ba gang la 'phags lam yan lag brgyad med pa de la dge sbyong gi 'bras bu bzhi med la yan lag brgyad yod na yod do 'di las phyi rol na dge sbyod med ces sogs gsungs bas bden pa mthong ngo / /
tshur shog gis bsnyen par rdzogs pas dgra bcom thob ste ston pa mya ngan las 'da' ba blta bar mi bya'o snyam nas gnas lnga byin gyis brlabs nas mya ngan las 'das so / /
de nas ston pas mu stegs can shAkya dang me pa ral ba can ma gtogs pa rab tu mi dbyung /
'khor rnam bzhis phan bder 'gyur pa'i gsung rab bcu gnyis bklag /
ston pa so thar la gyis /
rgan pas gzhon pa rnams yo byad kyis bsdu /
gzhon pas rgan pa'i ming 'bod mi bya /
dad pa can la ston pa 'khrungs pa sangs rgyas pa chos gsungs pa mya ngan las 'das pa'i phyogs bzhi bstan par bya'o / /
dge slong dag dkon mchog gsum dang bden pa bzhi la the tshom yod na zhus shig /
de nas sku'i stod g.yogs bsal te dge slong dag de bzhin gshegs pa lta ba ni rnyed bar dka'i de bzhin gshegs pa'i sku la ltos shig /
dge slong dag re zhig cang ma smra zhig dang /
'di ltar 'dus byas thams cad ni 'jig pa'i chos can yin te de la 'di ni de bzhin gshegs pa'i gsung gi tha ma yin no zhes gsungs nas bsam gtan bzhi dang gzugs med bzhi 'gog snyoms la lugs 'byung lugs ldog la snyoms par zhugs nas slar bsam gtan bzhi pa la zhugs te rab mtha' las mya ngan las 'das so / /
slob dpon tshul khrims bskyangs kyi phran tshegs 'grel pa las kha che ba dang bstun nas rab mtha'i rjes la lung ma bstan gyi sems las mya ngan las 'das pa yin yang rab mtha' dang nye bas rab mtha' zhes brjod par bshad do / /
de ma thag sa g.yos skar mda' ltung phyogs tshig lha'i rol mo'i sgra grag go /
de'i tshe 'od srung chen po rgyal po'i khab na gnas pas ston pa 'das par shes te /
'dus @# / /
byas kyi chos nyid 'di 'dra'o snyam ste de ma skyes dgras thos na 'chi bar 'gyur bas de'i thabs shig bya'o snyam ste /
bram ze dbyar byed la khyod myur du skyed mos tshal du song la ston pa lhums su zhugs pa dang /
sangs rgyas pa dang /
'khor lo bskor ba dang /
mnyan yod du cho 'phrul bstan pa dang /
grong khyer sgra can du lha las babs pa dang /
rtswa can du tha ma'i gzims mal du gshegs pa rnams bris /
gzhong ring mar gsar gyis gang ba bdun /
brgyad pa tsan dan gor shir+Shas bkang ba rnams zhog la rim gyis ston la /
de nas brgyal ba dang gzhong ring bdun dang brgyad par bcug pas sos so / /
zhes bslab pa bzhin dbyar byed kyis byas te /
rim pa bzhin bstan te /
'di ni rtswa can du ston pa d ma'i gzims mal du gshegs pa'o / /
rgyal pos smras pa /
ci ston pa 'das sam /
cang mi zer ro / /
de nas rgyal po 'gyel zhing brgyal ba la sngar bslab pa bzhin byas pas sos so / /
de'i tshe dge slong zhig gis /
sA la zung ni rab mdzes pa'i| |ljon shing mchog gi tshal du 'dir / /
ston ba mya ngan 'das pa la / /
me tog dag gis rab tu gtor / /
brgya byin gyis /
kye ma 'du byas mi rtag ste / /
skye zhing 'jig pa'i chos can yin / /
skyes nas 'jig par 'gyur ba ste / /
de dag nye bar zhi ba bde / /
tshangs pas /
'byung po kun gyis 'jig rten 'dir ni bsags pa'i mtha' / /
'dod 'gyur 'jig rten 'di na gang zag zla med gcig /
de bzhin gshegs pa stobs rnams brnyes pa spyan ldan pa / /
ston pa 'di lta bu yang yongs su mya ngan 'das / /
ma 'gag pas /
brtan pa'i thugs kyis skyob mdzad cing / /
mi g.yo zhi ba brnyes gyur pa / /
dbugs dbyung ba dang rdub 'gags nas / /
spyan ldan yongs su mya ngan 'das / /
de'i tshe dge slong kha cig sa la 'gre ldog /
kha cig ku co 'don /
kha cig sdug bsngal gyis gzir cing 'dug /
kha cig chos nyid la brten nas rtog cing gnas so / /
sang nang bar kun dga' bos rtswa can gyi gyad rnams la sbran te gyad rnams kyis nyi ma bdun gyi bar la sta gon byas nas /
bdun pa la gyad kyi chung ma dang bu mo rnams kyis bla re bres /
gyad gzhon nu dag gis khyogs bzung /
lha rnams kyis dri dang phreng ba dang bdug pa la sogs pas bkur stir byas te rtswa can gyi nub sgo nas dbus la zhugs /
shar sgo nas thon dbyig ldan brgal gyad kyi dbu rgyan btags pa'i mchod rten gyi drung du bzhugs su gsol te /
la rnams kyi me tog pus nub tsam to ro / /
de'i tshe 'tsho ba pa zhig gis me tog mang po blang ste sdig pa can gyi grong du song ba dang /
'od srung chen po gdung ma nyams pa la phyag 'tshal 'dod nas 'ongs pa dang phrad de ston pa 'das pa'i gtam bsnyad pas rgan zhug shig 'di ska du /
kye dge slong dag 'di ni bya ba'o 'di ni bya ba ma yin pa'o zhes smra ba las thar ro / /
da ni nus pa bya mi nus pa mi bya'o zhes smras pa de lhas bsgribs te 'od srung ma gtogs pas mi thos pa byas so / /
'od srung gis dge 'dun rnams myur du sku gdung ma nyams pa la blta ba'i phyir rings par 'gro'o zhes bskul lo / /
de'i tshe gyad rnams kyis gdung 'khor los bsgyur rgyal la bya ba ltar byas te zhugs la zhen par 'dod kyang me ma 'bar ba ma 'gag pas 'od srung ma sleb pas yin par shes te smras pa dang 'od srung sleb ste /
sgrom phye ras dang shing bal bsal te sku ma nyams pa la phyag byas so / /
de'i tshe nyan thos chen po kun shes /
skul byed /
stobs bcu 'od srung /
'od srung chen po ste bzhi las ye shes ldan zhing bsod nams che ba 'od srung chen pos shing pal gyi 'dab ma gzhan dang ras zung lnga brgya gzhan gyis kyang dkris /
lcags kyi sgrom du bcug 'bru mar gyis bkang /
@# / /
lcags khebs gnyis kyis bkab ste dri zhim po'i shing thams cad spungs pas me rang 'bar du gyur te /
kun dga' bos smras pa /
rnam par 'dren pa rin chen sku mnga' ba / /
rdzu 'phrul chen po tshangs pa'i 'jig rten gshegs / /
sangs rgyas sku la ras zung lnga brgya dang / /
chos gos stong snyed kun tu dkris gyur pa / /
nyid kyi gzi brjid kyis ni sku gdung dang / /
shin tu dkris pa rab tu tshig par gyur / /
de la chos gos gnyis ni ma tshig pa / /
nang rim dang ni phyi rim 'di rnam gnyis / /
zhes so / /
de nas gyad rnams kyis me 'o mas bsad de 'o ma las gser can /
ser skya /
rta don /
u dum wAr ste bzhi skyes so / /
sku gdung rnams gser gyi bum par bcug ste grong khyer gyi dbus su bzhugs nas mchod pa byas so / /
de nas yul sdig pa can gyi gyad rnams kyis ston pa 'das nas zhag bdun lon par thos te /
dpung yan lag bzhi go bskon nas rtswa can gyi gyad rnams la smras pa /
ston pa ne nged la yun ring po nas phangs shing sdug pa yin te /
khyed kyi grong gi nye 'khor du 'das pas gdung sha ri ram gyi skal ba nged la byin cig sdig pa can du mchod rten brtsigs nas mchod pa dang dus ston bya'o / /
mi ster na dmag gis dbrog go /
de dag gis smras pa /
de bzhin bya'o / /
de bzhin du yul rtogs pa g.yo ba'i rgyal rigs bu lu ka dang /
sgra sgrog gi gro d+ha ba dang khyab 'jug gling gi bram ze dang /
ser skya'i shAkya dang yangs pa can gyi li tsa byi rnams la'ang sbyar ro / /
ma ga d+ha'i ma skyes dgras kyang de rnams sku gdung gi skal ba len du song zhes thos nas chas te glang po che la zhon pa dang ston pa'i yon tan dran te brgyal lo / /
de nas dbyar byed btang ste nga'i bkas gyad rnams la gnod pa chung ngam nyam nga ba chung ngam /
bskyod pa yang ngam /
'tsho'am /
stobs dang ldan nam /
bde ba la reg par gnas sam zhes dris la /
ston pa ni nged la yun ring po nas phangs shing bla mar gyur pa yin te de khyod kyi grong gi nye 'khor du 'das pas gdung gi skal ba nged la byin cig rgyal po'i khab tu mchod rten brtsigs nas mchod pa dang dus ston bya'o zhes smros shig /
de nas dbyar byed kyis de bzhin byas pa dang /
gyad rnams na re nged kyang de bzhin byed zer ro / /
'o na dmag gis dbrog go /
zhes byas pas de bzhin bya'o zer te gyad kyi chung ma dang gzhon nu rnams kyis kyang 'phong bslab ste gzhan gyi dpung yan lag bzhi dang 'thab pa'i phyir gyad rnams yan lag bzhi go gon te phyir byung ngo / /
de'i tshe bram ze'i rigs bre bo dang mnyam pas de dag 'thab na /
gcig 'chi bar rig nas rtswa can gyi gyad rnams la smras pa /
ston pa ni yun ring po nas bzod pa dang ldan pas bzod pa'i bsngags pa brjod pa yin pa la sku gdung gi phyir gcig gis gcig gsod par mi rigs kyi bdag gis sku gdung cha brgyad du bgos la sbyin bum pa la kho bos mchod pa bya'o / /
gyad na re de bzhin bya'o zer ro / /
de nas sdig pa can gyi gyad nas dbyar byed kyi bar la de bzhin smras pas de bzhin bya'o zhes zer nas sku gdung cha brgyad du bgos te rtswa can gyi gyad nas dbyar byed kyi bar la byin pas de dag rang rang gi yul du mchod rten brtsigs nas mchod pa dang dus ston chen po byas so / /
sgra sgrog pa'i skal ba klus 'phrog ste klus mchod do / /
gdung bcug pa'i bum pa bre bo dang mnyam pa la byin pas bre bo dang mnyam pa'i grong khyer du mchod rten brtsigs so / /
n+ya gro d+ha skyes la sku gdung gi sol ba byin pas bram ze'i khye'u des n+ya gro d+ha'i yul du mchod rten brtsigs te /
mchod pa dang dus ston chen po byas te de'i tshe mchod rten bcur gyur tshems mche ba bzhi dang bcu bzhi'o / /
spyan ldan sku gdung bre bo brgyad dag las / /
bdun ni 'dzam bu gling pa'i mchod par thob / /
skyes bu mchod de'i bre bo @# / /
gang zhig ni / /
grong khyer sgra sgrog klu yi rgyal pos mchod / /
skyes mchog de yi mche ba bzhi dag las / /
mche ba gcig ni rtsa gsum 'jig rten mchod / /
gnyis pa tshig 'dzin grong khyer yid 'ong na / /
gsum pa ka ling rgyal po'i yul na ste / /
skyes mchog de yi mche ba bzhi pa ni / /
grong khyer sgra sgrog klu yi rgyal pos mchod / /
mya ngan med rgyal skya nar bur gnas pas / /
mchod rten bdun po rgya cher spel byas te / /
de yi mthu yis dbyig 'dzin 'dir yang ni / /
smon lam dngos pos mngon par brgyan gyur te / /
'di ltar spyan ldan sku gdung de la ni / /
lha dbang klu dbang mi yi dbang po dang / /
mi dang klu dang gnod sbyin bdag po yis / /
rab tu bkur nas bkur sti mchod pa byas / /
rab mkhyen thugs rjer ldan pa stobs mnga' ba / /
shA ka 'khrungs ma ga d+ha ra ni byang chub ste / /
ka shir chos kyi 'khor lo bskor gyur nas / /
grong khyer rtswa can brten nas mya ngan 'das / /
zhes gsungs so / /
de la mya ngan las 'das pa'i don ni nyan thos ltar na bud shing zad pa'i mi bzhin du bem rig thams cad gtan rgyun chad nas mya ngan las 'das par 'dod do / /
theg chen pa kha cig /
longs spyod rdzogs pa'i sku ni mya ngan las 'das yang 'khor sus kyang 'das par mi shes te dper na brgya byin ni gcig shi nas gcig skyes kyang 'khor gyi lhas mi shes pa bzhin no zer te /
de mi 'thad de longs sku rgyun mi 'chad pa'i rtag par gsungs pa'i phyir ro / /
tshe ring ba'i rgyu gnyis te srog gcod pa spangs pa dang /
gzhan la zas sbyin pa'o zhes gsungs shing /
de gnyis mthar phyin pa'i tshogs gnyis bsags pa'i phyir dang /
rdzu 'phrul gyi rkang pa bzhi la brten bsgoms mang du byas na 'dod na bskal pa'am bskal pa las lhag par yang gnas so zhes gsungs pa'i phyir ro / /
sgo mtha' yas pa sgrub pa'i gzungs kyi 'grel par /
sprul pa'i sku ni mya ngan las / /
'da' bar brjod kyi gcig shos min / /
gtan du gnas pa'i rgyu ldan pa / /
mya ngan 'da' bar yang mi rigs / /
zhes so / /
des na sprul pa'i sku mya ngan las 'da' ba'i tshul ston kyi longs sku ni ma yin no / /
sprul sku yang mya ngan las 'da' ba'i tshul ston gyi gtan rgyun chad pa ma yin te /
dam pa'i chos pad dkar du /
sman pa mkhas pa'i bu sman mi 'thung ba la sman sbyar nas yod pas 'thungs shig nga ni 'chi'o zhes 'chi bar bcos /
bu des kyang phe sman pa ni shi gzhan sman shes pa ni med pas 'tsho ba'i phyir sman 'thung ngo / /
de nas nad sos pa na pha shi ba min par shes kyang rdzun gyi nyes par mi 'gyur ba bzhin du gsungs shing /
gser 'od las kyang /
sangs rgyas mya ngan yongs mi 'da' / /
chos kyang nub par mi 'gyur te / /
sems can yongs su smin mdzad phyir / /
yongs su mya ngan 'da' bar ston / /
zhes pa dang /
mdo sde rgyan las /
ji ltar ma ni gzhan du 'bar / /
gzhan du zhi bar 'gyur ba ltar / /
de bzhin sangs rgyas sems can la / /
snang dang mi snang shes par bya / /
zhes gsungs shing /
mdo sde rgyan las sprul sku rgyun gyis rtag par byed pa'ang yang yang zas sbyin pa la rtag tu zas sbyin zhes pa ltar yang yang sprul pa ston pas rtag pa ste /
'dir mya ngan las 'das kyang gzhan na ma 'das par bzhugs shing 'dir yang sangs rgyas kyi skur snang ba'i gdul bya med pas 'das kyang brgya byin la sogs pa'i gzugs kyi gdul bya rnams yod pas ma 'das so / /
dpa' bar 'gro ba'i ting nge 'dzin las /
da lta shar phyogs na sangs rgyas kyi zhing rnam par spud pa na sangs rgyas rnam par snang mdzad 'od zer gyis brgyan pa rnam par 'phrul pa'i rgyal po zhes bya ba tshe bskal ba grangs med pa bdun brgya thub pa de ston pa 'di yin par @# / /
bshad cing /
gling bzhi pa bye ba phrag brgyan la lar bltams pa dang la lar sangs rgyas pa dang la lar chos kyi 'khor lo bskor ba dang la lar mya ngan 'da' bar gsungs pas so / /
des na sgrib pa ma lus pa spangs pas mya ngan las ma 'das pa min /
mdzad pa ma rdzogs pas 'das pa'ang min te theg chen bsdus par /
sgrib pa kun las nges grol phyir / /
mdzad pa rnams kyang ma rdzogs phyir / /
zhes pas so / /
'o na dgung lo du la 'das she na /
kha cig /
kun tu rgyu rab bzang dang dri za rab dga' 'dul ba la lo re re bzhugs pa'am /
tsun das gsol ba btab bas lo gnyis nur te brgyad cu rtsa gnyis la 'das zer te khungs ma mthong ngo / /
mchod rten brgyad kyi bstod par /
tsun das gsol btab zla ba gsum du bzhugs / /
zhes pa dang 'gal lo / /
'dul 'dzin kha cig phran tshegs las brgyad cu rtsa bzhi la 'das par bshad zer te phran tshegs ma mthong bar zad de /
phran tshegs las kun dga' bo de bzhin gshegs pa ni /
na tshod brgyad cur lon te sku bgres 'khogs gtugs ston phur par gyur te zhes gsungs so / /
des na brgyad cu la 'das pa yin te gser 'od las /
sku tshe brgyad cu zhig thub ste zhes pa dang /
snying rje pad dkar las tshe'i lnga cha gtong bar gsungs shing gzhan yang mdo mang po las brgyad cur bshad la bye brag tu bshad pa las kyang /
chos 'khor gnas dang yangs pa can / /
sa dkar can dang lha yi gnas / /
byis pa gsod dang kau shaM b+hi / /
'brog dang mchod rten ri dang ni / /
'od ma'i grong dang sgrar bcas dang / /
ser skya'i gnas kyi grong khyer du / /
de rnams su ni thub pa yi / /
skyes mchog lo re lo re bzhugs / /
nyi shu rtsa gsum mnyan yod du / /
sman gyi nags su lo bzhi ste / /
'bar ba'i phug gi gnas su gnyis / /
rgyal bo'i khab kyi grong du lnga / /
dka' ba spyad pa lo drug ste / /
nyi shu rtsa dgu khab gnas su / /
rgyal ba de ltar brgyad cu la / /
thub mchog dam pa mya ngan 'das / /
zhes bshad do / /
dus ni mya ngan las 'das pa chen po'i mdo las dpyid zla tha chung sa ga'i zla ba'i tshes bco lnga'i mtshan mo'i gung thun la 'das par bshad la /
phran tshegs kyi 'grel pa slob dpon tshul khrims bskyangs kyis mdzad par ston zla tha chung smin drug gi zla ba'i dkar phyogs kyi tshes brgyad kyi gung thun la 'das par 'dod do / /
paN chen shAkya shris kyang /
smin drug zla ba'i dkar phyogs kyi / /
tshes brgyad nam gung mnyam pa la / /
zla ba ri bo la nub tshe / /
thub dbang yongs su mya ngan 'das / /
zhes gsung ngo / /
de la nyan thos ltar na /
srod la lha'i bu'i bdud btul /
tho rangs rdo rje lta bu'i ting nge 'dzin gyis nyon mongs pa'i bdud btul /
bdud kyis mya ngan las 'da' bar gsol ba btab bas 'khor rnam bzhi'i don byas ma zin gyi bar du mya ngan las mi 'da' bar gsungs pas 'chi bdag gi bdud bcom zhes kha cig zer ro / /
kha cig dka' ba spyod pa'i dus su phung po'i bdud bcom zer ro / /
kha cig /
'chi bdag dang phung po'i bdud gnyis mya ngan las 'das nas bcom zer ro / /
'on kyang 'od ma'i tshal du dbyar gnas mdzad /
de tshe snyun drag po'i tshul bstan /
de nas bdud kyis bskul nas tshe'i 'du byed btang /
'tsho ba'i 'du byed byin gyis brlabs pas rim pa ltar 'chi bdag dang phung po'i bdud gnyis bcom par gsal te ye shes snying pos /
'di dag la sogs tshig gis ni / /
de dag byin gyis brlabs par bstan / /
de ni bdud gnyis bcom pa yis / /
gdul ba la ni thugs brtse'i phyir / /
'chi bdag dang phung po'i mtshan nyid kyi bdud gnyis bcom pas gdul ba gang @# / /
yin pa la de la thugs brtse ba'i phyir byin gyis brlabs pa de mdzad do / /
'chi ba la dbang mnga' bar bstan pa'i phyir ni btang ngo / /
phung po la dbang mnga' bar bstan pa'i phyir ni byin gyis brlabs te de ltar nges par gzung bar bya'o zhes gsungs so / /
theg chen pa ltar na khyod kyis byang chub pa dang dus mnyam pa kho nar bdud bzhi bcom pa lags so / /
zhes pa ltar /
gcig car du bcom par shes par bya'o / /
mdzad pa bcu gnyis 'di dag la lung dang mngon 'byung dang rgya rol rnams la mi mthun pa ci rigs su 'byung mod kyi 'dir rgya rol gyi rjes su 'brangs te bshad cing mya ngan las 'das pa'i tshul phran tshegs bzhin bshad do / /
'di dag gi dgongs pa la sogs pa zhib tu thabs la mkhas pa'i mdo la sogs par shes par bya'o / /
gsum pa chos kyi 'khor lo'i don bye brag tu gtan la dbab pa ni gsum ste /
sdud pa pos bstan pa bsdus tshul /
bsdus pa'i bstan pa gnas tshul /
gnas pa'i mthar 'jig cing nub pa'i tshul lo| |dang po la nyan thos kyi lugs dang /
theg chen gyi lugs gnyis las /
dang po la bsdu ba rim pa gsum gyi dang po ni /
de ltar sku gdung gi mchod rten la sogs pa grub pa dang /
shA ri'i bu 'khor brgyad khri /
mo'u gal gyi bu 'khor bdun khri| ston pa 'khor dge slong khri brgyad stong dang bcas pa 'das pas tshe bskal pa mang po thub pa'i lha rnams ston pa'i gsung rab ni dud pa tsam du gyur te dge slong dbang yod? pa dag kyang 'das pas sde snod gsum mi sgrog go /
zhes 'phya ba bsal ba'i phyir /
'od srung chen pos dge slong bsdu ba'i phyir gang po la dge 'dun sdus shig ces brjod do / /
gang pos rab mtha'i bsam gtan la zhugs te bltas nas gaN+Di brdungs bas ba lang bdag ma gtogs pa 'dus so / /
gang po ba lang bdag 'bod par bsgos pas rdzu 'phrul gyis shi ri sha ka'i gzhal med khang na ba lang bdag gnas par song nas phyag byas te 'di skad ces 'od srung la sogs pa'i dge slong gi dge 'dun rnams tshe dang ldan pa ba lang bdag nad med par gyur cig /
dge 'dun gyi bya ba cung zad yid kyi myur du bos shig zer ro / /
zhes smras pa dang /
de 'dod chags dang bral ba yin yang byams pa'i bag chags kyis bsgos pas /
tshe dang ldan pa gang po /
bcom ldan 'das gdul bya'i don du 'jig rten gzhan dum gshegs sam /
dge 'dun 'thab pa dang rtsed pa dang 'gyed pa dang mtshang mi 'bru'am /
de bzhin gshegs pas chos kyi 'khor lo bskor pa mu stegs kyis ma bzlog gam /
de dag 'dus nas nyan thos kyi dge 'dun la gnod pa ma byas sam /
de bzhin gshegs pa nyi ma dang 'dra ba la nyon mongs pa'i dkris pa'i dbang du gyur pa'i dge sbyong dang bram ze dang spyod pa dang kun tu rgyu dag gis brnyas par ma gyur tam /
ma rig pa'i mun pas g.yogs pa'i blo gros can dag gis dge /
'dun 'dus pa'i dbyen ma byas sam /
de bzhin gshegs pa'i chos dang 'dul pa la chos dang 'dra pa'i tshig dang yi ge dang lta ba'i dri ma ma byung ngam /
tshangs pa mtshungs par sbyod pa dag klog pa dang 'don pa dang yid la byed pa dag las slo bsgyur ?? ?? bre mo'i gtam ste? par ma gyur tam /
the? nyom dang yid gnyis la zhugs pa'i sems kyis chos ma yin pa la chos su /
chos la chos ma yin pa ??????? ????? ??? dge slong dag ser sna'i dri mas g.yogs pas tshangs la mtshungs par spyod pa glo bur du 'ongs pa rnams la kun tu dga' bar bya ba'i chos drug la sogs pa mi byed pa'i khyad du gsod par mi byed dam /
rab tu myung ba ngan pa dag gis bram ze dang @# / /
khyim bdag dad pa can dag bstan pa la ma dad par byas nas mu stegs la brten par ma gyur tam /
log par 'tsho ba kun tu spyod cing zhing rmo ba dang nyo tshong byed pa dang rgyal po la brten cing 'tsho ba ltos par ma gyur tam /
sbyangs pa'i yon tan blangs nas bas mtha'i gnas mal du brten pa las sbyangs pa'i yon tan bor bar ma gyur tam /
dge sbyong ma yin pa dge sbyong du khas 'ches nas tshangs pa mtshungs par spyod pa 'khrug par mi byed dam /
de lta mod kyi jo bo gang po /
sangs rgyas la sogs pa'i dge slong gi dge 'dun zhes smra bar rigs na /
'od srung la sogs pa zhes smra'am /
thugs rje chen po la sogs par gnas pa kun tu spyod pa la zhugs pa'i ston pa phung po lhag ma med pa'i mya ngan las 'das pa'i dbyings su yongs su mya ngan las 'das pa la ma zhugs sam /
'gro ba'i ru skya 'dzin pa med nas 'jig rten 'khrugs par ma gyur tam /
stobs bcu ldan pa mi rtag pa'i stobs kyis ma non nam /
sems can gyi ston pa bdag cag sad par byed pa'i mgon po ma gzims sam /
sangs rgyas nyin byed ma nub bam /
thub pa'i dbang po'i zla ba sgra gcan gyis bcom nas snang ba med par ma gyur tam /
sum cu rtsa gsum na dbang phyug dpag bsam gyi shing dri zhim pa byang chub yan lag gi me tog gis mdzes par byas la dge sbyong gi 'bras bu bzang po bzhi dang ldan pa mi rtag pa'i glang po che smyon pas ma bcom mam /
ye shes kyi sgron ma mi rtag pa'i rlung gis bdas nas yongs su mya ngan las ma 'das sam /
zhes dris pa dang /
gang pos /
blo ldan bstan pa gnas bya'i phyir / /
nyan thos dge 'dun tshogs nas ni / /
de dag der ni 'dus gyur te / /
khyod la sdod cing de brtson byed / /
gru chen rgyal ba de zhig ste / /
ye shes ri yang rnam par bsnyil / /
bstan pa rab mchog ldan pa yi| |dge slong mang po rnam par zhi / /
gyi na ma lags legs par ni / /
bdag ni pho nyar 'dir 'ongs na / /
bstan pa gnas par bya ba'i phyir / /
de bas khyod ni nges par bzhud / /
des smras pa /
gang po chog gi /
'gro ba'i dus min no / /
'gro ba'i sgron ma mgon po bzhugs pa der / /
bdag ni 'gro bar bya ba'i blo yod kyang / /
de ni pha rol rab zhir gshegs gyur na / /
blo ldan gang zhig 'jig rten de dag 'gro /
lhung bzed chos gos rnam gsum mchog 'di dag /
khyod kyis dge 'dun dag la dbul bar gyis / /
bdag ni zhi ba yang srid med par 'gro / /
bdag gi bsam pa 'phags la bzod par gsol / /
zhes smras te /
rdzu 'phrul bstan te 'das so / /
de'i lus la rang byung ba'i mes tshig cing de las chu rgyun bzhi babs pa las tshigs su bcad pa bzhi byung ste /
da lta dus rnams ngan gyur te / /
sems can rang gi las la brten / /
'gro ba'i sgron ma de 'das pas / /
thams cad 'gro bar 'jug par rtogs / /
'dus byas bsags pa'i skad cig 'jig 'gyur te / /
skye la sogs pa sdug bsngal nyon mongs ldan / /
so so skye bo bdag tu nga rgyal te / /
de dag byed pa med par rig par bya / /
mkhas pas rtag tu dgongs pas bag yod cing / /
bsod nams yid la bya ba de brtson bya / /
'byung po'i tshogs kun song zhing 'jig 'gyur te / /
srog dang bcas pa'i dpal ni g.yo bar 'gyur / /
thub pa de la blo mchog yang dag btud / /
rang gi dgongs pa ma lus thams cad byas / /
gus shing rab tu dad pas bla ma de'i / /
phyi bzhin ba lang bdag kyang de ltar song / /
de nas gang pos rdzu 'phrul gyis dge 'dun 'dus pa'i nang du phyag byas te lhung bzed la sogs pa phul nas /
mgon po'i sku ni med par des thos nas / /
bsod nams las kyis rab tu zhi bar song / /
de yi lhung bzed chos gos 'di yin te / /
de bsam dge 'dun da @# / /
la bzod par gsol / /
de nas 'od srung chen pos dge slong dag nyon cig /
ji ltar de ni 'phags pa'i tshul gyis 'das / /
gzhan gyis de bzhin rab zhir 'gro mi bya / /
de bas ji srid dgos pa'i don bya zhing / /
dbang can tshogs nas de srid 'gro bar bya / /
ji ltar bsod nams las kyi gzhir gyur pa / /
shir sha ka yi sems mchog ba lang bdag /
de ltar khyed kyis de bzhin mi bsam ste / /
'gro don dgongs phyir tshogs nas blo gros bya / /
zhes khrims su bcas nas smras pa /
'dir chos kyi tshul bshad na dge slong mang po 'ongs na g.yeng bar byed pas ma ga d+har 'gro'o / /
legs so zer nas slob pa'i dge slong gzhan ldog cing kun dga' bo chu'i zhal ta bar bskos nas kun dga' bo dge 'dun dang bcas pa ljongs rgyu zhing song /
'od srung chen po drang po nas song ste rgyal po'i khab tu song ba dang /
ma skyes dgras mthong ste ston pa dran te glang po che las lhung ba 'od srung gis mthus bzung nas phyis de ltar mi byed par bcas te lha'i gnas 'dir chos kyi tshul bgro bar 'tshal lo / /
des smras pa /
legs kyi bdag gis yo byad thams cad sbyar ro zhes so / /
de nas 'dus te shing n+ya gro d+ha'i phug tu rgyal pos mal stan dang yo byad sbyar te dbyar gnas par khas blangs te 'od srung chen pos kun dga' bo'i sems la kun tu bltas nas ma 'gag pa la /
'khor 'dir de bzhin gshegs pas rab tu bsngags pa'i nang na dge slong 'dod chags dang bcas pa zhe sdang dang bcas pa gti mug dang bcas pa sred pa dang bcas pa len pa dang bcas pa slob pa dag yod do / /
ma 'gag pas mngon shes kyis bltas te smras pa /
mkhyen par mdzod cig dge slong gi dge 'dun ni snying po med pa dang bral ba dag pa gtsang ba snying po can bla na med pa bsod nams kyi zhing 'jig rten gyi sbyin gnas yin mod kyi kun dga' bo ni /
sngar gyi de lta bu yin no / /
de nas 'od srung gis spyos pas 'dul bar shes te /
des de la nged ni mchog 'dus pa yin la khyod dang lhan cig chos bgro bar mi bya'i khyod song zhig /
de gnad du phog pa bzhin du g.yos te 'od srung chen po chog gi /
bdag gis tshul khrims lta ba spyod pa 'tsho ba nyams par ma byas /
dge 'dun la nyes pa cung zad kyang ma byas kyi bzod par mdzod cig /
'od srung gis khyod ston pa'i zhabs 'bring na 'dug pas nyams pa bzhi ma byas pa ngo mtshar ci che /
dge 'dun la nyes pa ma byas na longs la tshul shing zungs shig /
nyes pa bstan par bya'o / /
kun dga' bo langs pa dang stong gsum g.yos lha rnams ngo mtshar du gyur te /
kye ma 'od srung bden pa dang phan par smra bas thub pa lus 'phags kyi gnas 'di nas kun dga' bo la drag tu spyos so zhes zer ro / /
de nas 'od srung gis khyod kyis bud med rab tu dbyung bar gsol bas /
ston pas kun dga' bo bud med rab tu dbyung zhing bsnyen par rdzogs te dge slong ma'i dngos po thob par 'gyur bar ma smra zhig /
de ci'i phyir zhe na /
chos 'dul ba 'di la bud med rab tu phyung na chos 'dul ba yun ring du mi gnas te /
dper na 'bras sA lu phun sum tshogs pa'i zhing la ser ba bab na med par 'gyur ba bzhin du bud med rab tu phyung na chos 'dul ba yun ring du gnas par mi 'gyur zhes ma gsungs sam /
de ngo tsha med pa sogs ma lags kyi 'on kyang sru skye dgu'i bdag mo ston pa'i nu ma snun pa'i mam yin pas byas pa gzo ba dang 'khor rnam bzhi dang ldan pa'i phyir du lags so / /
khyod kyis byas pa gzo ba ni chos sku la gnod pa byed pa ste sangs rgyas kyi zhing phun sum tshogs pa la ser ba phabs bas lo stong tshang bar gnas pa yun thung ngur lhag ma tsam du byas so / /
sngon sems can nyon @# / /
mongs chung ba la 'khor rnam bzhi rigs kyi da lta ston pa mi bzhed bzhin du gsol ba btab pas 'di ni nyes pa dang po ste tshul shing zhog cig /
yang mya ngan las mi 'da' bar gsol ba ma btab bo / /
de bdud kyis khyab par gyur to / /
de nyid nyes pas tshul shing zhog cig /
yang dris pa'i lan gzhan du btab pas tshul shing zhog cig /
yang na bza' phrug rkang pas brdzis so / /
de 'then pa'i grogs med do / /
de nam mkhar dor na lhas 'dzin te tshul shing zhog cig /
yang rnyog chu drangs so /
! bcom ldan 'das dge 'dun dang bcas pa'i dbus su shA ri'i bus /
dge slong 'gog pa'i snyoms 'jug thob pa khams kyi zas spangs te yid kyi rang bzhin gyi lus can du skyes nas der yang 'gog pa la snyoms par 'jug pa mchis zhes smras pas /
'char kha na re /
'di ni gnas med skabs med go skabs med do / /
zer ba la /
bcom ldan 'das kyis de'i rgyu mtshan dris pas 'dod pa las 'dod chags dang bral nas yid kyi rang bzhin gyi lus can gzugs med du skyes nas der 'gog snyoms byed mi srid zer ba la /
ston pas kun dga' bo mang du thos pa yin pas gshags 'byed du re ba la /
lan gnyis lan gsum gyi bar du 'byed ma nyan /
de nas bcom ldan 'das kyis kun dga' bo la mi gti mug can ba lang dang 'dra bas dgra bcom pa ri rab dang 'dra ba la mtho 'tsham pa la bzod par byed dam /
zhes gsungs pas /
ston pa mad lags ma zhus par /
kun dga' bo na re /
dpe can la /
dge slong dge can 'di ni gzhan gyis brjod pa gzhan la sbyor bar byed pa ste zhes sogs smras nas bcom ldan 'das kyi bka' rlung la bskur ba'o / /
bcom ldan 'das kyis gshags drang por phye pa ni /
yid lus can ni gzugs khams pa ste /
der 'gog snyoms rung ngo zhes lung 'dren dang bcas mdzod 'grel na yod /
lung la la chad /
la la gor rung med /
de chu bo ka ku ta la shing rta lnga brgyas phyin nas rnyog par gyur to / /
de nyid nyes te nam mkhar bzung na lhas chu yan lag brgyad ldan ldugs pas tshul shing zhog cig /
yang tshul khrims phra mo dang phran tshegs dag 'dod na dge 'dun gyi phyir glod la bde ba la reg par mnos shig ces 'byung ba na phran tshegs gang lags zhes ma zhus so / /
de la ltung ba sde lnga man chad dang /
so sor bshags pa man chad dang /
ltung byed man chad dang /
spang ltung man chad dang /
ma nges pa man chad phran tshegs su gsungs pas /
de la brten nas kha cig pham pa bzhi las mi bsrung /
kha cig ma nges pa yan chad las mi bsrung bas mu stegs kyis skabs rnyed cing 'phya bas nyes so / /
de ston pa dang 'bral ba'i mya ngan gyis non no / /
de nyid nyes pas tshul shing zhog cig /
yang khyim pa dang bud med la 'doms kyi spa ba spubs su nub pa bstan no / /
de bud med po mtshan dang bral lam snyam pa'o / /
de nyes pas tshul shing zhog cig /
yang sku bud med la bstan pas mchi mas dri ma can du gyur pa'o / /
de sku de lta bu de mthong na sems can rnams sems bskyed par 'gyur ro snyam mo / /
de nyid nyes pas chags pa cung zad dang ldan pas 'dod chags dang bral ba mchog 'dus pa'i nang du ma 'dug par songs shig /
de nas kun dga' bos phyogs bzhir bltas te snying rje ba dang sdug bsngal ba'i sems kyis dal bus smras pa /
kye ma nga'i dus ni 'di 'dra ste /
bdag de bzhin gshegs pas ni spangs /
mgon skyabs dang snang ba yang su la bsten par bya / /
de'i tshe lhas kyi ma lha rgyal /
lha min smad bstan pa rgyas te /
ston pa dang 'dra ba'i nyan thos kyis ston pa dang 'dra ba'i nyan thos la spyos so zhes so / /
de nas kun dga' bos /
'od srung bzod pa mdzod cig de ltar chos bzhin bgyid cing slan chad mi bgyid mod kyi /
ston pas bdag khyod la gtad do / /
kun dga' bo khyod mya ngan ma byed cig /
khyod 'od srung chen po la gtad do / /
khyod nyes pa chung ngu la mi bzod pa ma byed par bka' bzhin byos shig gsungs so / /
des kun dga' bo khyod ma du par khyod kyi dge ba'i chos 'phel bar 'gyur gyi 'grib par mi 'gyur ro / /
ngas khyod la bstan pa la brtson pa'i phyir chad pa bcad do zhes smras so / /
de nas ma 'gag pas @# / /
'od srung la kun dga' bo med na bka' ji ltar bsdu /
des kun dga' bo yon tan dang ldan yang lhan cig mi gnas so / /
de ni 'dod chags la sogs ba dang bcas pas bslab dgos te lhan cig bzlas pa mi bya'o / /
de nas kun dga' bo khyod songs shig /
khyod brtson pas dgra bcom par gyur na lhan cig yang dag par bzlas pa bya'o / /
de nas kun dga' bo mig mchims gang bzhin du ston pa dang bral bas yid mi dga' bzhin de nas song ste /
bri ji'i grong du song nas bri ji'i bus g.yog byas te chos 'chad pa'i tshe /
bri dzi'i bus mkhan po'i sems la bltas nas /
go 'u ta ma bag med ma mdzad par / /
shing drung thibs po bsten na mya ngan 'da' / /
thugs la bzhag ste bsam gtan mdzod cig dang / /
ring por mi thogs zhi ba'i gnas thob 'gyur / /
de ltar spong byed bu'i gdams ngag las nyin mo dang mtshan mo'i thun dang po la 'chag pa dang 'dug pas sems kyi sgrib pa sbyangs te /
gung thun la gtsug lag khang gi phyi rol du rkang pa bkrus nas nang du glo g.yas pa phab ste sngas la mgo ma bzhag pa kho nar dgra bcom ste slar n+ya gro d+ha'i phug tu phyin no / /
de nas 'od srung gis phyi ma'i dus kyi dge slong brjed ngas pa'i don du snga dro tshigs bcad dang phyi dro lhug pas bgro zhing de yang sngar mdo sde bsdu bar bgros pa dang /
'od srung gis kun dga' bo la spro ba dris /
gsol gnyis kyi las kyis mdo sde bsdu bar bskos nas /
seng ge'i khri la dgra bcom pa lnga brgyas snam sbyar bting ste /
de la kun dga' bo 'dug ste mdo sde bzung ba thams cad bshad par bya'o snyam pa dang /
lha rnams kyis shes nas gus par nyan no / /
de nas 'od srung gis /
ston pa 'jig rten phan bzhed pa / /
rgyal bas gsungs pa'i chos rnams kyi / /
rnam pa mchog ni gang bshad pa / /
tshe dang ldan pas mdo sde gsung / /
zhes gsol ba btab bo / /
de nas kun dga' bos ston pa'i yon tan dran pas kha byang chub snying por bltas /
thal mo sbyar te sgras khyab par byas te /
'di skad bdag gis thos pa dus gcig na bcom ldan 'das yul grA ra NA si drang srong smra ba ri dwags kyi tshal na bzhugs so / /
zhes brjed ma thag lha mi rnams mya ngan skyes te /
kye ma 'jig rten 'di dag tu / /
mi rtag par ni khyad par med / /
gang gis rin chen gter de yi / /
yon tan rgya mtsho dag kyang bskams / /
gang las bdag gis sngon thos pas / /
chos ni thar pa'i dbye ba byed / /
'di skad thos zhes rab sbyar te / /
de yang de ring bsgrags pa yin / /
zhes so / /
de nas bcom ldan 'das kyis dge slong lnga po la 'di skad ces bka' stsal te dge slong dag ma thos pa'i chos 'di ni sdug bsngal 'phags pa'i bden pa'o zhes sogs mdo sde bshad do / /
de nas kun shes kyis 'od srung la /
bdag gis chos kyi rnam grangs 'di mngon sum du thos te bdag gi khrag dang mchi ma'i rgya mtsho bskams rus pa'i ri las brgal ngan song gi sgo ni bcad mtho ris thar pa'i sgo phye ste 'di bshad pas bdag dang lha brgyad khris chos kyi mig thob na de ring 'dir 'di skad thos nas bshad de /
kye ma thams cad mi rtag par khyad med do zhes smras nas stan las babs te 'dug go /
gzhan rnams kyang stan las babs te bdag cag gi chos 'chad pa mngon sum du mthong ba las mi rtag pa'i stobs kyis bcom ldan 'das de yang thos pa'i lam du gshegs par gyur to / /
de nas dgra bcom pa rnams kyis mngon shes kyis bltas nas kun dga' bo la khyod kyi lung de yin nam /
des bdag cag gi lung de lags so / /
khyed cag gi lung de lta bu lags sam /
de kho na'o / /
de nas 'od srung gis bdag gis mdo sde dang po bsdus na gang gis kyang ma bzlog pas chos so snyam ste kun dga' bo la mdo sde gnyis pa gang du bshad /
'di @# / /
skad bdag gis thos nas sdug bsngal 'phags pa'i bden pa gang zhe na /
skye ba'i sdug bsngal dang zhes sogs sngar bzhin no / /
mdo sde gsum pa gang du bshad /
des 'di skad ces sogs nas dge slong dag gzugs ni bdag min no zhes sogs kun dga' bos bzlas nas dgra bcom pa lnga brgyar gcig gis ma tshang bas gzhung du byas te phung po dang ldan pa ni phung por /
skye mched dang ldan pa ni skye mched du /
rten 'brel dang 'phags pa'i bden pa rig pa dang ldan pa ni gleng gzhi dang ldan par /
nyan thos kyi bshad pa mang ba de ni nyan thos kyi bshad par /
sangs rgyas kyi ni sangs rgyas kyi bshad par /
byang phyogs dang ldan pa ni lam gyi yan lag tu /
brjod pa mang po ni yang dag par brjod pa'i sder /
tshigs bcad mang ba ni yang dag par ldan pa'i ming du /
lung ring po ni ring por /
bar ma ni bar mar /
tshig gcig la sogs pa ni gcig las 'phros pa'i lung zhes bsdus te bzhag go / /
de nas 'od srung gis kun dga' bo la lung de snyed cig gam /
de snyed cig lags te 'di las lhag pa med do zhes smras nas khri las babs te sa la 'dug go / /
de nas nye bar 'khor la spro ba byas te gsol gnyis kyi las kyis 'dul ba bsdu bar bskos te nye bar 'khor seng ge'i khril bzhag nas bcom ldan 'das kyis bslab gzhi dang po gang du bcas wA ra NA sir ro / /
gang gi don du na /
lnga sde'i don du sham thabs zlum por bgo bar bya'o zhes bcas so / /
de nas dgra bcom pa rnams kyis mngon shes kyis bltas zhes ba nas /
chos so snyam ste bslab gzhi gnyis pa gang du bcas /
wA ra NA sir lnga sde la chos gos zlum por bgo bar bya'o zhes sogs nas sngar bzhin no / /
bslab gzhi gsum pa gang du bcas /
ka lan+ta ka'i grong du bzang sbyin la mi tshangs spod pham par bcas pa nas pham pa dang lhag ma dang ma nges pa dang spang ltung dang ltung byed dang so sor bshags pa dang bslab pa mang po dang rtsod pa zhi byed dang bcas pa dang rjes bcas dang spang gnang dang rab byung dang gso sbyong dang dgag dbye dang phra mo dang gleng gzhi dang mos pa ni 'di'o zhes 'dul ba bsdus nas nye bar 'khor khri las babs so / /
de nas 'od srung gis ma 'ongs pa'i gang zag gi don du ma mo bsdu ba'i phyir gsol gnyis kyi las byas te ma mo zhes bya ba ni bdag kho nas smra bar bya ste ma mo lta bu ni shes bya'i mtshan nyid rab tu gsal bar byed pa ste 'di lta ste dran pa nye bar gzhag pa bzhi dang zhes sogs sngar bzhin no / /
de nas lha rnams kyis dgra bcom pa lnga brgyas sde snod gsum bsdus pas lha 'phel lha min 'grib bo / /
zhes bsgrags shing lnga brgyas yang dag par bsdus pa zhes pa'i ming du gyur to / /
de nas 'od srung chen pos /
kye ma stobs bcu mnga' ba'i gsung ni tshad med pa / /
'gro la phan phyir chos kyi bstan bcos 'di bsdus pas / /
gang na 'jig rten blo ngan mun byed chud zos pa / /
blo gros rab rib bsal pas sgron mar yang dag ldan / /
de nas 'od srung gis ston pa'i gsung ci nus su bsgrubs shing phan gdags pa cung zad byas te ma lus par sus nus /
da mya ngan las 'da' bar bya'o snyam ste /
bdag gis thub pa'i mdo sde ni / /
yang dag bsdus nas chos lam bzhag /
gcig nas gcig tu yun ring bar / /
ston pa'i gsung ba 'di gnas 'gyur / /
ngo tsha med rnams chad bas bcad / /
ngo tsha byed ni yongs su bzung / /
bdag gis phan dang dge byas pas / /
bdag ni mya ngan 'da' dus bab / /
kun dga' bo shes par gyis shig /
ston pas nga la bstan pa gtad nas 'das so / /
nga yang mya ngan las 'da' bas bstan pa khyod kyis skyongs shig /
khyod kyis kyang sha na'i gos can la gtod cig /
de nas 'od srung gis sku gdung gi mchod rten brgyad klu'i yul gyi tshems mche ba la mchod de /
sum cu rtsa gsum du phyin te /
tshems @# / /
mche ba la mig mi 'dzum par bltas nas spyi bo la bzhag nas mchod nas lha rnams la bag yod par byos shig ces gdams nas rgyal po'i khab tu phyin te ma skyes dgra la sbran pas gnyid du song ste sad pa dang sbran no zhes smros shig ces byas nas lho ri bya rkang gi ri la 'jigs te ri gsum gyi dbus su rtswa bting ste bcom ldan 'das kyi phyag dar khrod kyi snam sbyar gyon te byams pa'i gsung rab rgyas kyi bar du mi nyams par byin gyis brlabs te cho 'phrul du ma bstan nas mya ngan las 'das so / /
de nas lha rnams kyis mchod nas ri gsum bkab ste smre sngags mang po bton nas mi snang bar gyur to / /
de'i tshe ma skyes dgra rgyal rigs kyi zhang po rgyud chad ba rmis nas sad pa dang /
'od srung 'das pa thos te brgyal lo / /
sangs pa dang bya rkang gi ri la 'dzegs pas gnod sbyin gyis ri phye'o / /
de la rgyal pos phyag mchod byas te bsreg par brtsams pa dang /
kun dga' bos 'di ni byams pa'i gsung rang byung gi bar byin gyis brlabs te byams ba'i nyan thos bye ba dgu bcu rtsa dgus 'od srung gi lus 'di bzung nas 'di shAkya thub pa'i nyan thos sbyangs I yon tan 'chang ba'i mchog des bstan pa bsdus so zhes bstan pas de dag gis mi rnams chung zhing ston pa'i sku che bar shes so / /
de nas byams pas 'di shAkya thub pa'i snam sbyar ro / /
zhes bstan pas 'khor rnams kyis sbyangs pa'i yon tan len cing dgra bcom pa thob par byed pas 'di bsreg mi nus kyi mchod rten brtsig par bya'o / /
de nas mchod rten brtsigs nas mchod pa byas so / /
de nas ri gsum bkab bo / /
de nas kun dga' po mya ngan las 'da' ba ma skyes dgra la ston par khas blangs te /
'od ma'i tshal du gnas pa'i tshe sha na'i gos can rgya mtsho bde bar brgal te 'ongs nas bdag lo lnga'i dus ston bgyid na ston pa gang na bzhugs /
de 'das so zhes smras pas brgyal lo / /
sangs pa dang shA ri'i bu la sogs pa gang na /
de dag kyang 'das so / /
de nas kun dga' bo dge 'dun dang bcas pa la lo lnga'i dus ston byas te mthar rab tu byung nas sde snod gsum la mkhas par byas so / /
de'i tshe dge slong zhig gis /
gang na lo brgyar 'tsho ba na / /
nges par chu la bya gag bzhin / /
chu la bya gag mthong ba ltar / /
bdag nyid gcig bu'i 'tsho ba dge /
de kun dga' pos thos nas /
ston pas de skad ma gsungs kyi 'on kyang /
gang na lo brgyar 'tsho ba ni / /
nges par skye dang 'jig pa yin / /
gang zag gnyis la ston pa yis / /
sa 'dir rtag par bshad pa ni / /
ma dad zhe sdang blo can dang / /
dad la phyin ci log gyur pa'o / /
mdo sde log par bzung gyur pas / /
ba lang 'dam du song ba bzhin / /
de ni nye bar 'jig 'gyur te / /
rang gi 'chi blos blo med pas / /
thos pa mi shes 'bras bu med / /
log par shes pa dug dang 'dra / /
thos pa yang dag nyid shes pa / /
bral ba 'bras bu lo ldan yin / /
des de'i mkhan po la smras pas /
kun dga' bo ni rgas gyur te / /
de yi dran pa'ang nyams par gyur / /
smras pa / /
rga ba dag gis gzir gyur pa / /
lus can de ni dran pa nyams / /
yang dag rjes su mi dran pa / /
de yi blo ni rgas pas non / /
de kun dga' bos thos nas /
de la smras na 'thab mor 'gyur /
de'i mkhan po'i drung du bdag 'gro bar mi rigs pas mya ngan las 'da' bar bya'o snyam ste /
rnying pa dag kyang sngar 'das te / /
gsar bu de dang bdag mi mthun / /
bdag ni gcig pu bsam gtan la / /
sgo nga las skyes bzhin du gnas / /
bdag gi grogs dang mdza' po kun / /
sngon du 'das shing song bar gyur / /
ji ltar bsam gtan gnas dran pa / /
de 'di'i bshes gnyen 'di na med / /
de nas sha na'i gos can la /
ston pas 'od @# / /
srung la /
des kyang nga la bstan pa gtang ngo / /
da'ang 'da' bas bstan pa khyod kyis skyongs shig /
yul bcom brlag gi ri mu run dar tshong dpon gyi bu na da dang pa tas gtsug lag khang brtsigs nas sbyin bdag byed par lung bstan no| |der spos tshong sbas pa'i bu nyer sbas rab tu phyung zhig /
nga 'das nas lo brgyan de mtshan med pa'i sangs rgyas su 'gyur te sangs rgyas kyi bya ba byed do zhes ston pas lung bstan no / /
des de bzhin bya'o zhes so / /
de nas ma skyes dgra la sbran te gaM gA'i dbus su song ngo / /
rgyal pos gdugs kyi yu ba chag pa rmis nas sad pa dang sbran pa thos te brgyal lo / /
sangs pa dang dpung dang bcas te gaM gAr song ngo / /
de'i tshe lhas yangs pa can pa la /
'phags pa kun dga' 'gro ba'i sgron ma ni / /
skye bo phal po che la thugs rje mdzad / /
thub pa 'dis ni mya ngan mun bsal nas / /
rab zhi bstan par yangs pa can du gshegs / /
de nas li tsa byi rnams kyang gaM gAr song ngo / /
de'i tshe drang srong zhig 'khor lnga brgyas bskor te rab tu 'byung bar zhus pas /
kun dga' bos gaM gA'i dbus su gling sprul te der bsnyen par rdzogs pas dgra bcom par gyur nas dus dang gnas kyi dbang gis nyi ma gung ba'am chu dbus pa zhes grags so / /
kun dga' bo'i sngon la 'da' bar zhus pas /
kha che ni /
bsam gtan dang mthun pa dang gnas mal gyi mchog tu dang /
nga 'das nas lo brgyan dge slong nyi ma'i gung zhes pas bstan pa 'jog go zhes lung bstan pas de bzhin gyis shig /
des de bzhin bgyi'o zhes so / /
de nas kun dga' bos cho 'phrul sna tshogs bstan te mya ngan las 'das te lus phyed yangs pa can pas /
phyed ma skyes dgras thob ste /
ye shes rdo rje rnon po yis / /
rang gi lus kyi ri bcom ste / /
phyed ni mi yi dbang por byin / /
phyed ni thub pa'i tshogs la byin / /
de nas yul yangs pa can dang skya nar bur mchod rten brtsigs so / /
de nas nyi ma'i gung pas ston pa'i lung bstan dang mkhan po'i gsung bsgrub pa'i phyir kha cher song ste /
skyil krung bcas te mnyam par bzhag pas klu 'khrugs te /
sa g.yos rdzi char drag po phab kyang chos gos kyi mtha' yang ma g.yos /
mda' mtshon gyi char phab pa me tog tu bsgyur bas /
klu rnams ngo mtshar te bka' ci stsol zer ba dang /
ston pas lung bstan pas gnas 'di nga'i yin no gsungs te skyil krung gcig gis lung pa dgu'i mdo non pa'i sa de phul te 'khor ji snyed mnga' /
dgra bcom pa lnga brgya'o / /
des de la gcig gis ma tshang na yang gnas dbrog go /
gnas brtan gyis de lta mod kyi sbyin bdag gnas sar len po yod pas de dag kyang gzhug par bya'o / /
de nas skye bo'i tshogs bcug cing de dag spel ba'i phyir ri spos kyi ngad ldan du phyin nas gur gum bton nas klu rnams 'khrugs pa dang /
de dag btul ba dang /
klu rnams kyis bstan pa ji srid gnas /
gnas brtan gyis lo stong ngo / /
de dag gis ston pa'i bstan pa gnas kyi bar gnang ngo / /
gnas brtan gyis de bzhin du gyur cig ces smras so / /
de ltar kha cher bstan pa bzhag ste mya ngan las 'das so / /
sha na'i gos can gyis nyer sbas la /
des d+hi ti ka la /
des nag po la /
des legs mthong la bstan pa gtad de mya ngan las 'das so / /
bsdu ba gnyis pa ni /
ston pa 'das nas lo brgya dang bcu lon pa na yangs pa can gyi dge slong rnams kyis rung ba ma yin pa'i gzhi bcu /
a la la dang rjes su yi rang spyod pa dang / /
brtag pa dang ni lan tsha dag dang lam dang ni / /
sor mo gnyis kyis rung dang dkrugs dang gding ba dang / /
gser dngul byas pa 'di ni bar sdom yang dag bsgrus / /
zhes pa de dag kun tu spyod do / /
de'i tshe yangs pa can na dgra bcom pa thams cad 'dod ces pa rnam thar brgyad ldan zhig @# / /
snying las chung ngur 'dug go /
grong khyer nor can na dgra bcom pa grags pa 'khor lnga brgya dang bcas pa ljongs rgyu zhing yangs pa can du phyin nas rnyed pa bgod pa dang thug ste /
rnyed pa'i skal ba chen po byung ste dris pas rung ba ma yin pa'i gzhi bcu spyod par rig nas /
thams cad 'dod can phyin te /
a la las rung bar bgyid par rung ngam /
de ci yin /
yangs pa can gyi dge slong rnams mi mthun par chos min dang mthun pas chos kyi las byas nas a la la zhes bya bas rung bar byed do / /
tshe dang ldan pa rung ba ma yin no / /
gang du bcas /
tsam par ro / /
gang la brten te bcas /
drug sde la'o / /
ltung ba cir 'gyur /
nyes byas su'o / /
gnas brtan 'di ni gzhi dang po mdo sde las 'das /
'dul ba las 'das /
ston pa'i bstan pa dang bral te mdo sde la mi 'jug 'dul ba la mi snang /
chos nyid dang 'gal ba ste /
de la rung bar ston cing spyod na de btang snyoms su bzhag gam /
de cang mi smra bar 'dug go /
gnas brtan de ni der bas na /
'di zhu bar bgyi ste /
rjes su yi rang gis rung ba rung ngam /
sngar bzhin sbyar la /
sngar lta bu las byas nas nye 'khor gyi dge slong rnams rjes su yi rang ba byed du 'jug cing des rung bar byed do / /
mi rung ste /
tsam par drug sde la nyes byas su'o / /
kun spyod ni /
rang gi lag gis sa brkos nas kun tu spyod pas rung bar byed de /
mnyan yod du drug sde la ltung byed du'o / /
tshwa ni /
ji srid 'tsho'i bar du tshwa dus rung dang bsres nas spyod cing dus rung du byed de /
rgyal ba'i khab tu shA ri'i bu la ltung byed du'o / /
lam gyis rung ba ni| dpag tshad dang dpag tshad phyed du song na 'dus shing zan zos nas lam gyis rung bar byed do / /
rgyal po'i khab tu lha sbyin la ltung byed du'o / /
sor mo gnyis ni /
ltag por ma byas pa'i bza' bca' sor mo gnyis kyis rung bar byas te za ste /
mnyan yod du mang po la ltung byed du'o / /
nad pas ni /
srin bu pad ma bzhin du chang bzhi bas te 'thungs nas nad pas rung bar byed de mnyan yod du legs 'ongs la ltung byed du'o / /
bsres pas rung ba ni /
'o ma bre gang dang zho bre gang dkrugs nas dus min du zos nas rung bar byed de /
mnyan yod du mang po la ltung byed du'o / /
gding ba ni /
gding ba rnying pa bde bar gshegs pa'i mtho gang gis 'khor bas gsar pa la ma glan par spyod de /
mnyan yod du mang po la ltung byed du'o / /
gser dngul ni /
lhung bzed dri zhim pos bskus te dge sbyong gi mgo'i steng du khri'u stan dang bcas pa'i steng du bzhag nas lam srang dang bzhi mdor lhung bzed 'di ni bzang po ste /
'dir byin nam blugs na 'bras bu chen por 'gyur ro zhes byas pas gzhan gyis der gser dngul blugs pa longs spyod de /
drug sde sogs la spang ltung du bcas so / /
de nas thams cad 'dod na re /
khyod song la phyogs tshol cig /
ngas chos bzhin grogs bya'o / /
de nas grags pas grong khyer nor can gyi g.yo ldan dang /
sang ka sha'i nor can dang /
dmar bu can gyi zla sgur 'gog snyoms mdzad pas yid dga' la dang /
sug na na ma pham pa dang /
ma he ldan na yang dag skyes dang /
lhan cig skyes na nam gru gnas pa la /
sngar bzhin brjod pas des khyod ngal bso langs phyogs btsal lo zhes des phyogs tshol du song ngo / /
de nas yangs pa can gyi dge slong rnams kyis grags pa'i slob ma la mkhan po gar song dris pas khyed cag gnas nas dbyung ba'i las byed pa'i phyogs tshol lo / /
de dag gis smras pa /
de legs pa ma yin pa byed de /
ston pa 'das pa'i gsung rab la rnam pa de dang de dag gis 'tsho bar rung na nged rnams la ci'i phyir mtho brtsam /
gzhan zhig gis smras pa /
khyed rung ba ma yin pa spyod cing bstan pa la chu bur bskyed pas nges par gnas nas dbyung ba'i las byed do / /
zhes smras pas skrag ste /
grags pa'i slob ma la snam sbyar dang chos gos la sogs pa byin nas bar bcol lo / /
de nas grags @# / /
pas phyogs btsal te slar 'ongs pa dang slob ma de dag gis mkhan po thugs 'di lta bu pa ldog par rigs te /
ston pa 'das pa'i gsung rab la rnam pa de dang de dag gis 'tsho bar rung na ci'i slad du de dag la gnod pa'i las bgyi /
zhes smras pas de dag gis gsug blangs par shes nas de dag bshad de /
gang gis bshol bar bya ba rings byed rings par bshol byed pa / /
tshul bzhin bya ba rab spangs byis pa de ni sdug bsngal 'gro /
de ni grags pa med pas skal ldan grogs kyis rnam par spang / /
de yi don ni mi 'phel mar gyi ngo yi zla ba bzhin / /
gang gis dgongs pa de bzhin rings byed blo ldan mi bshol ba / /
tshul bzhin ma yin rab spangs mkhas pa de ni bde ba thob / /
de ni grags pa skal ldan grogs po rnams kyis spang mi 'gyur / /
de yi don ni 'phel ba yar gyi ngo yi zla ba bzhin / /
de nas grags pa 'khor gyi khyams su zhugs te smon nas shes pas brtags te gaN+Di brdungs pas /
dgra bcom pa bdun brgyar gcig gis ma tshang ba 'dus te kun dga' bo'i slob ma sha stag go /
zla sgur 'gog snyoms la zhugs pas ma thos so / /
de nas grags pas ming phyung ste bzlas na 'khrug pa chen por 'gyur bas ming mi dbyung bar brjod par bya'o snyam ste /
rgan pa'i mtha' logs su thal mo sbyar te 'dug go /
de'i tshe zla sgur 'gog pa las langs pa la lha zhig gis khyed dang mkhan po gcig pa'i dgra bcom pa bdun brgyar gcig gis ma tshang ba bstan pa sdud pas rings par bzhud cig /
des rdzu 'phrul gyis khyams kyi sgor 'dug ste sgo brdungs pas /
khyod su yin 'dri ba la /
gang dag dmar bu can na gnas pa yi / /
dge sbyong mang du thos pa 'dul ba 'dzin / /
de dag las ni gzhan zhig 'dir 'ongs te / /
dbang po dul zhes bya ba sgo na 'dug /
dbang po dul ba gzhan yang yod kyi su yin / /
the tshom bcad dang /
'gyod pa med dang /
zla sgur zhes smras pas sgo phye ste nang du zhugs so / /
de nas grags pas rgan rims su tshe dang ldan pa dag a la las rung ba rung ngam /
zhes sogs sngar bzhin las dge slong kha cig ces ming ma phyung bar bzlas te rab tu spyod de /
de bdag cag gis dor bar bgyi'o zhes gzhi bcu rgyas par brjod nas de dag gis kyang yang dag par brjod nas phyir byung nas gaN+Di brdungs te yangs pa can gyi dge slong rnams bsdus te rgan rims su yangs pa can gyi dge slong zhes ming phyung ste gzhi bcu rgyas par brjod de thams cad kyis de dag bdag cag gis dor bar bya'o zhes brjod pas /
'dun brgyas yang dag par brjod pa zhes grags so / /
de ltar na dgos pa rung min gzhi bcu bsal ba'i phyir /
dus ston pa 'das nas lo brgya dang bcu na /
gnas yangs pa can gyi kusma pu ri'i gtsug lag khang du /
sbyin bdag chos rgyal mya ngan med kyis byas te /
dgra bcom pa bdun brgyas bsdu ba gnyis pa byas so / /
bsdu ba gsum pa ni /
lung na med pas mi mthun pa ci rigs su snang ste /
kha cig ston pa 'das nas lo brgya dang sum cu rtsa bdun lon pa na rgyal po dga' bo dang padma chen po zhes bya ba byung bas grong khyer skya bo'i bur gnas brtan 'od srung chen po dang bla ma la sogs pa bzhugs pa'i dus su bdud sdig can bzang po zhes bya ba dge slong gi cha byad du byas nas rdzu 'phrul sna tshogs bstan te /
dge 'dun rnams phye nas bstan pa dkrugs te de'i tshe gnas brtan klu'i sde dang yid 'ong gi dus su sde pa so sor gyis nas lo drug cu rtsa gsum na gnas brtan gnas ma'i bus bstan pa bsdus so zhes zer ro / /
kha cig ston pa 'das nas lo brgya drug cu na grong khyer me tog gis rgyas pa zhes par rgyal po mya ngan med byung ba'i tshe dgra bcom pa rnams legs par sbyar ba dang tha mal pa dang zur chag dang sha za'i skad kyis ston pa'i gsung rab 'don pa las slob ma rnams so sor gyes pas sde pa bco brgyad du gyur te grub mtha' mi mthun pa sna tshogs kyis bstan pa dkrugs pa na dgra bcom pa dang so so'i skye bo mkhas pa rnams dzal+n+d+ha ra'i dgon par 'dus nas bsdus te /
de tshe ston pa 'das nas lo sum brgya lon zer te /
nga 'das nas lo brgyan grong khyer skya nar gyi bur mu ra'i rigs su rgyal po mya ngan med ces bya ba 'byung ste /
nyin gcig la nga'i sku @# / /
gdung gi mchod rten brgyad khri bzhi stong byed par 'gyur ro zhes snying rje chen po pad dkar las 'byung ba dang /
'od ldan nas /
de nas rgyal po d+harma a shwa ka shi ba dang /
dgra bcom pa rnams kyis tha mal pa dang zur chag pa dang bar mar 'don pa'i tshig la mngon par zhen pa gdul ba'i dbang gi phyir rim gyis gzhung gzhan dang gzhan du sbyar te rgya chen po'i skad du sbyar ba'i mdo sde la sogs pa lta bu ste /
bstan pa rnam pa bco brgyad kyi bar du gyur pa yin no zhes pa dang cung zad 'gal snyam mo / /
kha cig /
dgos pa ni /
gyes pa bco brgyad bka' ma yin pa'i dogs pa bsal ba'i phyir /
dus ston pa 'das nas lo sum brgya na /
gnas kha che'i yul kun pa na zhes bya ba'i dgon par /
sbyin bdag dza lan+d+ha ra'i rgyal po ka ni kas byas te /
sdud pa po pur+Ni ka la sogs pa dgra bcom pa lnga brgya /
b+ha su mi tra la sogs pa byang chub sems dpa' lnga brgya /
so so skye bo'i paN+Di ta nyis brgya lnga bcu'am khri drug stong 'dus nas zhal 'don du mdzad de bco brgyad po thams cad bkar bsgrubs so / /
de la sde pa'i gyes tshul la /
b+ha bya na re /
rtsa ba phal chen pa dang gnas brtan pa gnyis yin zer ro / /
kha cig /
rnam par phye ste smra ba dang gsum yin zer ro / /
gzhi yod smra ba na re /
bsdu ba gnyis pa'i bar du gzhi thams cad yod smra gcig pu las med pa la de rjes nas skad tha dad kyis 'don pas bcu bdun te /
gyes pa ni /
bstan pa min te /
sdom gyis ma bsdus pas 'dul ba la mi snang /
don phan tshun 'gal bas mdo sde la mi 'jug /
tshig gi don gzhan du ston pas chos nyid dang mi mthun pas bka' min no zer ba la /
gyes pa bcu bdun gyi gzhung bka' yin te /
tshul khrims ston pas 'dul ba la snang /
lhag pa'i sems ston pas mdo sde la 'jug /
myang 'das dang mthun zhing lhag pa'i shes rab ston pas chos nyid dang mi 'gal ba'i phyir ro / /
chos thams cad bdag med pa la sogs pa'i phyag rgya gsum gyis btab pa'i phyir dang /
sangs rgyas kyi gsung don kho na gtsor bzhed pa'i phyir dang /
dgra bcom pa rnams kyis rnam par dbye ba mdzad pa'i phyir dang /
de dag kyang sangs rgyas kyi byin rlabs las byung ba'i phyir dang /
rgyal po kr-i kr-i'i rmi lam bshad pa'i mdo las /
rgyal po chen po khyod kyi rmi lam du mi bco brgyad kyis ras yug 'dren pa mthong ba de ni /
shAkya thub pa'i bstan pa rnam pa bco brgyad du gyes par 'gyur la de'i rnam par grol ba'i ras ni gyes par mi 'gyur ba'o zhes gsungs pas bkar bsgrubs so / /
dul lha dang lo dri mkhan pos rtsa ba'i sde bzhir 'dod do /
dul lhas /
shar dang nub dang gangs ri dang / /
'jig rten 'das par smra ba dang / /
rtag par smra ba'i sde pa rnams / /
lnga tshan dge 'dun phal chen pa / /
gzhi kun pa dang 'od srung sde / /
sa srung sde dang chos srung sde / /
mang thos gos dmar slob ma dang / /
rnam par phye ste smra ba'i sde / /
thams cad yod par smra ba yin / /
rgyal byed tshal gnas 'jigs byed gnas / /
gtsug lag khang chen gnas brtan pa / /
sa sgrog ri dang srung ba pa / /
gnas ma'i bu yi sde rnams ni / /
kun gyis bkur ba rnam pa gsum / /
yul don slob dpon bye brag gis / /
tha dad rnam pa bco brgyad gyur / /
ces 'byung ngo / /
lo dri mkhan po ltar na /
phal chen sde la drug /
yod smra la bzhi /
mang pos bkur ba la lnga /
gnas brtan pa la gsum du 'dod /
de la phung po skye mched khams gsum mam /
dus gsum thams cad rdzas su yod par smra bas thams cad yod par smra ba /
ya rabs las 'jig rten gyi chos lugs 'byung ba bzhin du /
saM skr-i ta'i skad kyis brjod cing sde pa gzhan gyi chos lugs 'byung ba'i gzhi yin pas /
@# / /
gzhi thams cad yod smra'o / /
mkhan po rgyal rigs bslab pa la gus pa'i mchog sgra gcan zin bzang po /
skad saM skr-i ta'i skad /
snam sbyar snam phran nyer lnga pa nas dgu pa yan chad la rtags ut+pa la dang padma dang rin po che dang shing lo 'byung ngo / /
dge 'dun phal chen pa ni /
dge 'dun yang yin la de nyid phal che ba yang yin pas dge 'dun phal chen pa /
mkhan po bram ze sbyangs pa'i yon tan gyi mchog 'od srung chen po /
skad tha mal pa'i skad /
snam phran nyer gsum nas bdun yan chad rtags dung ngo /
skye bo mang pos bkur ba'i slob dpon gyi lugs ston pas kun gyis bkur ba /
mkhan po dmangs rigs 'dul ba 'dzin pa'i mchog nye bar 'khor /
skad zur chag pa a b+ha b+h+raM si'i skad /
snam phran nyer gcig nas lnga yan chad rtags me tog so tsi ka'o / /
gnas brtan pa ni /
gnas brtan 'phags pa'i rigs yin par smra bas gnas brtan pa /
mkhan po rje rigs mtha' 'khob 'dul ba'i mchog ka tya na /
skad 'bring du 'don pa /
snam phran dang rtags mang pos bkur ba dang mthun par grag go /
kha cig /
phal chen pa skad 'bring du 'don pa'i skad /
kun gyis bkur ba tha mal pa'i skad /
gnas brtan pa zur chag tu 'dod do /
de ltar bco brgyad po lta ba'i khyad par che zhing ston pa'i bstan pa yin te /
ji skad du /
lta ba'i bye brag 'ba' zhig gi /
rgyu yis 'di dag tha dad byas / /
ston pa tha dad yod ma yin / /
zhes pa dang /
shAkya seng+ge'i bstan pa ni / /
de ltar dbye ba bco brgyad du / /
'gyur te 'gro ba'i bla ma de'i / /
sngon gyi 'phrin las nges pa yin / /
zhes so / /
de ltar bsdu ba gsum pa byas nas so so skye bo gzungs ma thob pa rnams bka' lhag chad du 'don pa las thub pa'i gsung mi nyams par bya ba'i phyir glegs bam yi ger bkod kyi de /
yan chad blo la 'don gyi yi ge med zer ro / /
kha cig /
de mi 'thad de /
'jam dpal rtsa rgyud las /
ma skyes dgra'i bu u pa zhes bya bas sangs rgyas kyi gsung rab rnams yi ger 'bri bar 'gyur ro zhes bshad pa'i phyir ro zhes zer ro / /
gzhan yang dri med 'od las /
bcom ldan 'das yongs su mya ngan las 'das par gyur pa na sdud par byed pa po dag gis theg pa gsum glegs bam la bris te /
zhes gsungs pas sngar yang bris sam snyam mo / /
gnyis pa theg chen gyi lugs ni /
rgyal po'i khab kyi lho phyogs bi ma la swa b+ha wa zhes pa'i ri la rgyal sras 'bum phrag bcu 'dus te /
'jam dpal gyis mngon pa /
byams pas 'dul ba /
phyag na rdo rjes mdo sde bsdus so zhes grag go /
rtog ge 'bar ba las kyang /
theg pa chen po sangs rgyas kyis gsungs pa yin te /
rtsa ba'i sdud par byed pa po kun tu bzang po dang 'jam dpal dang gsang ba pa'i bdag po dang byams pa la sogs pa rnams kyis bsdus pa'i phyir ro / /
bdag cag gi slob dpon lags ldan 'byed kyi dbus ma'i snying po bsdus pa shu log brgyad cu /
de'i 'grel pa /
rtsa ba'i sdud par byed pa nyan thos ni /
ma yin te /
theg pa chen po'i gsung ni /
de dag gi yul ma yin pa'i phyir ro zhes 'byung ngo / /
'bum TIka tu'ang phyag na rdo rje ni /
sangs rgyas stong gi bstan bsdud pa bor gsang ba bsam gyis mi khyab par bshad cing phyag na rdo rje dbang bskur ba'i rgyud las kyang /
phyag rdor sdud pa por bshad pas phyag rdor gyis byams pa la sogs pa rnams la 'di skad ces bsdus par bzhed do / /
gnyis pa gnas tshul la gsum ste /
bstan pa ji srid gnas pa'i dus /
dus der 'byung ba'i bstan 'dzin gyi gang zag lung bstan pa /
@# / /
lung bstan pa'i gang zag gis bstan pa la bya ba byas tshul lo / /
dang po la 'dul 'dzin kha cig /
bstan pa lo bdun stong du gnas pa la skye dgu'i bdag mo rab tu byung bas nyis stong 'grib ste lnga stong du gnas par phran tshegs nas bshad zer te /
phran tshegs su yang yang lo stong du gnas par gsungs pa dang 'gal lo / /
mdo bskal bzang las chos la lnga brgya dang gzugs brnyan lo lnga brgya ste stong du bshad /
mdzod kyi mdo TI ka tu gser phreng can gyi rtogs pa brjod pa las kyang rgyal po khyod kyi rmi lam du skye bo phal po che 'dus nas tshig ngan brjod de chad pa dang gnod pa byed pa mthong ba gang yin pa de ni sangs rgyas shAkya thub pa de'i bstan pa lo stong du gnas shing mthar ngan par smra ba dang chad par byed pas nub par 'gyur ba'i snga ltas yin no zhes 'byung ngo / /
mngon pa mdzod kyi rang 'grel du /
de dag kyang lo stong du gnas so zhes bshad do / /
gzhan dag na re /
rtogs pa ni /
de lta bu yin gyi /
lung ni yun ring du gnas so / /
zhes zer ro zhes lo stong du gnas par gsungs so / /
drin lan bsab par /
gal te de bzhin gshegs pas sangs rgyas kyi bstan pa la bud med 'jug tu gnang bar gyur na /
dam pa'i chos lo lnga brgyas sngar nub par 'gyur te /
de bas na de bzhin gshegs pa ni bud med rnams sangs rgyas kyi bstan pa la 'jug par mi dgongs so / /
zhes bud med rab tu phyung bas lo lnga brgya 'grib par bshad do / /
blo gros mi zad pas bstan pa'i mdo'i 'grel par slad ma'i dus lnga brgya pa tha ma la zhes pa'i 'grel par /
dper na mi'i tshe lo brgya thub pa la lo lnga bcu'i bar du ni 'phel ba'i dus te /
lus dang shes rab dang rtsal la sogs pa 'phel zhing skye'o / /
de ltar lo lnga bcu 'das nas de'i phyi ma lnga bcu ni /
'grib pa'i dus te /
lus dang shes rab dang /
rtsal la sogs pa nyams shing 'bri bar 'gyur ro / /
de bzhin du sangs rgyas shAkya thub pa'i bstan pa 'bras bu thob pa dang shin tu rgyas pa'i dus ni /
lo stong zhig ste /
'dzam bu'i gling na gnas so / /
de yang phyed du bgos te lnga brgya snga ma ni 'phel ba'i dus su bzhag la lnga brgya phyi ma ni 'grib pa'i dus zhes bya'o zhes gsungs so / /
yang zla ba snying po'i mdo las /
nga mya ngan las 'das nas dam pa'i chos kyi gzugs brnyan lo nyis stong gnas par 'gyur ro zhes pa dang /
snying rje pad dkar du /
bdag mya ngan las 'das nas lo stong du dam pa'i chos gnas par gyur cig /
yang lo lnga brgyar dam pa'i chos kyi gzugs brnyan gnas par gyur cig ces phyed dang nyis stong du gsungs la /
rdo rje gcod pa'i 'grel par /
lnga brgya pa tha ma zhes bya ba la /
brgya phrag lnga'i tshogs ni /
lnga brgya ste /
bcom ldan 'das kyi bstan pa lnga brgya phrag lnga'i bar du gnas zhes grags pas de'i phyir tha ma zhes bye brag tu mdzad do zhes pa dang /
thub dgongs su /
bcom ldan 'das shAkya thub pa'i dam pa'i chos ni /
lo lnga brgya pa lngar gnas par gsungs so zhes kha cig zer ro zhes phyed dang sum stong dang /
'bum TI ka tu /
lo lnga stong gnas pa las stong phrag re re la phyed phyed du bcad pas lnga brgya phrag bcu la le'ur bcur 'gyur te /
de la lnga brgya dang po dang gnyis pa dang gsum pa rnams la rim pa ltar dgra bcom pa dang phyir mi 'ong ba dang rgyun du zhugs pa mang du 'byung pas /
dgra bcom pa'i le'u dang phyir mi 'ong pa'i le'u dang rgyun du zhugs pa'i le'u zhes bya ste /
khong du chud pa'i le'u gsum dang /
de nas lnga brgya bzhi ba dang lnga pa dang drug pa rnams la go rim bzhin du lhag mthong dang ting nge 'dzin dang tshul khrims dang ldan pa mang du 'byung bas lhag mthong gi le'u dang ting nge 'dzin gyi le'u dang tshul khrims kyi le'u zhes bya ste /
sgrub pa'i @# / /
le'u gsum dang /
de nas lnga brgya bdun pa dang brgyad pa dang dgu pa la rim pa ltar chos mngon pa dang mdo sde dang 'dul ba ston pa mang du 'byung bas mngon pa'i le'u dang mdo sde'i le'u dang 'dul ba'i le'u ste /
lung gi le'u gsum dang /
lnga brgya pa bcu pa ni /
rab tu byung ba'i rtags cam las lta spyod rnal ma dang mi ldan pas rtags tsam 'dzin pa'i le'u ste /
'di nyid la lnga brgya tha ma zhes bya'o zhes bshad do / /
slob dpon 'jam dpal grags pas /
lnga brgya phrag bcu po la mngon par rtogs pa'i dus gsum dang sgrub pa'i dus gsum dang lung gis dus gsum dang rtags tsam 'dzin pa'i dus zhes bshad la /
dang po la 'bras bu'i dus zhes kyang bya'o / /
yang 'phags pa dga' ba'i bshes gnyen gyi rtogs brjod las /
'jam bu'i gling ba'i mi rnams kyi tshe lo bcu pa las yar 'phel te /
tshe lo drug brgya par gyur pa'i bar du bcom ldan 'das shAkya thub pa'i bstan pa dam pa'i chos gnas par 'gyur ro zhes bshad do / /
de la lo stong dang stong lnga brgya dang nyis stong dang nyis stong lnga brgyar bshad pa ni /
drang don du gsal te /
dgongs gzhi sgrub pa la sogs pa nyams pa la dgongs te /
thub dgongs su /
dam pa'i chos nub pa ni /
sgrub pa yongs su nyams pa yin no zhes pa dang /
rdo rje gcod pa'i 'grel par dam pa'i chos rab tu rnam par 'jig pa ni /
mos pa dang klog pa dang kha ton byed pa dang lung nod pa dang 'chad pa dang nyan pa dang sems pa la sogs pa nyams pa'o / /
zhes bshad pas so / /
dgos pa gdul bya skyo ba bskyed pa'i phyir yin no / /
dngos la gnod byed lha mo dri ma med pa'i 'od lung bstan par /
nga yongs su mya ngan las 'das nas lo nyis stong lnga brgya na gdong dmar can gyi yul du dam pa'i chos rgyas par 'gyur ro zhes sogs dang /
thogs med sku mched la sogs pa lung bstan pa dang /
'gal ba'i phyir ro / /
mdzod kyi 'grel bshad du /
lung gi chos yun ring du gnas pa ni /
lo stong gi 'og tu yang gnas so zhes bya ste /
phyogs 'di nyid rigs par blta'o zhes so / /
lnga stong du gnas pa nges pa'i don te de la sngar lo du song na /
jo bo rje ni /
ston pa shing pho byi ba la lhums su zhugs /
shing mo glang la bltams /
sa mo phag la sangs rgyas /
shing pho spre'u'i ston zla tha chung gi yar ngo'i tshes brgyad la 'das par bzhed la /
chos rje sa skya pa ni /
me mo yos rab byung /
la lhums su zhugs /
sa pha 'phrug la bltams /
chu pho stag la sangs rgyas /
me mo phag gi dbyid tha'i nya'am ston tha'i tshes brgyad la 'das par bzhed do / /
de la ston pa 'das nas lo brgya sum cu rtsa bdun na rgyal po dga' byed rab byung /
de nas lo brgyad brgya rnam byung /
na rgyal po zla srung dga' byed /
byung /
de nas thams cad 'dul /
lo nyis brgya sum cu rtsa gcig na rgyal po brjed mangs byung /
de nas lo bdun brgya nyi shu rtsa bzhi nas 'phra bzung nas lo brgyad brgya bcu bzhin ba la bor rgyal po 'od zer go cha byung /
de nas lo nyis brgya bzhi bcu rtsa gnyis na bod kyi rgyal po khri gtsug lde bcan ral pa can byung ste /
de yan chad la lo nyis stong dgu brgya lnga bcu rtsa lnga song zhes rgya gar dang bal bo'i lo bcos pa dang bod kyi rgyal po rnams kyis legs par brtsis pa las 'byung zhing /
jo bo rje'i rjes su 'brangs te mchims nam mkha' grags kyis /
me mo sbrul lo sum stong sum brgya dgu bcu rtsa gsum 'das par bzhed pas chu pho khyi yan chad la sum stong bzhi brgya lnga bcu rtsa brgyad 'das par bzhed do / /
thub pa 'brug lo par bzhed pa'i lugs kyis /
rje btsun grags pa rgyal mtshan zhi bar gshegs pa'i chos 'khor me pho byi ba la mdzad pa'i tshe /
sa skya paN+Di tas brtsis pas sum stong sum brgya bzhi bcu zhe dgu lon /
de nas me mo glang @# / /
la chu mig chos 'khor gyi dus su bla ma chos rgyal gyis brtsis pas sum stong bzhi brgya dang bcu lon par brtsis pas chu pho khyi rnga chen lo la bla ma ti shri kun dga' blo gros rgyal mtshan dpal bzang po bod du bsnyen rdzogs la byon pa'i lo yan chad la sum stong bzhi brgya lnga bcu rtsa lnga 'das /
rtsa drug pa'i steng na yod pas /
'bras bu dang sgrub pa'i dus kyi lnga brgya phrag drug dang /
lung mngon pa'i dus kyi bzhi brgya lnga bcu rtsa lnga ni 'das la /
lhag mar mngon pa'i lo bzhi bcu zhe lnga /
mdo sde 'dul ba rtags tsam 'dzin pa'i lnga brgya phrag gsum ste /
lo stong lnga brgya bzhi bcu zhe lnga lhag mar lus so zhes bya'o / /
kha che shAkya shrIs shing pho byi ba lo la khro phur brtsis pa dang /
me mo yos la sol nag thang chen du brtsis par /
smin drug zla pa'i dkar phyogs kyi / /
tshes brgyad nam gung mnyam pa la / /
zla ba ri bo la nub tshe / /
thub dbang yongs su mya ngan 'das / /
de rjes lo ni stong phrag gcig /
bdun brgya dang ni lnga bcu dang / /
zla ba gnyis dang zla ba phyed / /
de bzhin nyi ma lnga rab 'das / /
lo ni stong phrag gsum dang ni / /
nyis brgya dang ni bzhi bcu dgu / /
zla pa dgu dang nyi ma bcu / /
ma 'ongs bstan pa'i lhag mar gnas / /
zhes me mo yos dpyid 'bring gi tshes lnga la brtsis pa dang lcags pho rta la sa skyar brtsis pa'i lugs kyis /
lo stong brgyad brgya drug cu rtsa lnga cu pho khyi lo yan chad la 'das par bzhed pa la /
chos rje sa skya pa'i zhal nas /
lugs de ni rgya gar na nyan thos sen d+ha ba rnams dus brjod pa'i tshe ston pa 'das nas lo 'di song zhes nub re zhing brtsi ba zhig yod pa las /
de'i lugs ma ga d+ha'i byang chub chen po'i sku gzugs de slob dpon mtho brtsun grub rje dang bde byed bdag pos mdzad par bzhed nas can dan gyi lde gu spungs pa na rang byung du byung ba'i dus de nas bzung bas dus tshigs 'khrul te /
ston pa 'das nas lo 'di song zhes brtsi bas de'i rjes su 'brangs nas rgya bal kha che'i paN+Di ta phal cher bzhed kyang yid brtan par mi bya ste /
lha mo dri ma med pa'i 'od kyi lung bstan na gdong dmar gyi yul du zhes pa bod yin pas de dang klu sgrub la sogs pa lung bstan pa'i lo grangs dang rgyal po la sogs pa'i rabs brtsis na mi 'thad pa'i phyir ro zhes gsungs so / /
rba bzhed nas gdong dmar gyi yul rgyal bshad do / /
kha cig dus 'khor lugs kyis chu pho khyi yan chad la stong drug brgya bcu gsum 'das /
lhag ma brgya brgyad cu rtsa bdun lus so zer ba ni /
dus kyi 'khor lo'i dgongs pa ma shes par rig par bya'o / /
kha cig /
ka ma la shI la'i lugs kyis nyis stong bzhi bcu 'das la bzhi brgya drug cu lus zhes smra pa la shes byed ma mthong ngo / /
des na dus 'khor lugs kyis /
rtsa rgyud bstan nas chu pho kyi yan chad la lo nyis stong chig brgya dgu bcu rtsa brgyad 'das par shes par bya'o / /
tshe lo drug brgya'i bar du gnas par bshad pa ni /
sku gdung gi mchod rten la sogs la dgongs pa yin nam snyam mo / /
gnyis pa bstan pa 'dzin pa'i gang zag ni /
'od srung kun dga' sha na'i gos can dang / /
nye sbas d+hi d+hi ka dang nag bo dang / /
legs mthong chen po bstan pa'i gtang rabs bdun / /
'dul ba phran tshegs nang nas 'byung ba yin / /
lang kar gshegs pa'i /
bde gshegs mya ngan 'das nas ni / /
yang dag bstan ba su zhig 'dzin / /
zhes sogs kyi 'grel par /
thub pa nas d+hi d+hi ka'i bar lung dang 'dra ba las /
des bi b+ha ga la /
des btsun pa bud+d+ha nan+ti la /
des bud+d+ha mi da la /
des slob ma dge slong rtsibs la /
des su na sha ta la /
des rta skad la /
des ma shi ba la /
des klu sgrub la /
@# / /
des Ar+ya de ba la /
des rA hu la la /
nges saM g+ha nan+ti la /
des dge slong dgra bcom pa la /
des g+ha la shal /
des ku mA ra ta la /
des sha ya ta la /
des ba su ban+d+hu la /
des ma no ta la /
des ha ka li ka na ya na sha la| des dge slong seng ge la bstan pa gtad par bshad do / /
snying rje chen po pad dkar las /
ston pa 'das nas bstan pa sus 'dzin zhus pa'i lan du /
kun dga' bo dge slong 'od srung dang khyod gnyis kyis lo bzhi bcu lhag tsam du nga'i dam pa'i chos 'dzin par 'gyur ro / /
grong khyer bcom brlag na ri spo dang ngos che zhes pa na kun dga' ra ba 'dam bu can zhes bya bar yul glan pa zhes bya ba'i dge slong 'byung yang de nyid du dge slong dga' ba can zhes pa 'byung| ri u shi rar dge slong bzhi khri bzhi stong dang /
grong khyer skya nar gyi bur kun dga' ra ba lam zhes bya bar dge slong rta sbas dang /
der bya gag gi kun dga' ra bar dge slong bla ma dang /
yul yan lag tu lo lnga'i dus ston la dgra bcom pa khri sum stong dang /
grong khyer gser gyi brer dge slong mkhas pa zhes bya ba dang /
yang dag brgyal ba can zhes bya ba gnyis dang /
grong khyer gnas bcas su dge slong brtson 'grus che dang /
byang phyogs kyi rgyud yul spos 'dzin du dge slong 'od srung ste /
dge slong de dag thams cad rdzu 'phrul che ba mthu che ba dbang che bar grags pa gsal ba 'jigs pa med pa mang du thos pa 'dul ba 'dzin pa mdo sde 'dzin ba ma 'dzin pa yang dag par ston pa 'dzin du 'jug pa gzengs bstod pa rab tu dga' bar byed bas nga'i bstan ba rgyas par byed do / /
byang phyogs kyi rgyud du grong khyer rdo 'jog ces par khyim bdag ral ba can zhes pa 'byung /
des nga'i lus dang nyan thos rnams mchod par 'gyur te bskal pa stong nas bskal pa bzang byed la bkod pa chen pos legs bar brgyan pa'i 'jig rten du sangs rgyas kun tu snang ba zhes bya bar 'gyur ro / /
byang phyogs na pho brang rgyas ldan du bram ze dang khyim pa bstan pa la dad pa mang po 'byung ste /
shi nas dga' ldan du skye la rab tu byung ba phal cher chos bzhin mi spyod bas log par ltung ngo / /
der dge bsnyen chos 'phel zhes bya ba rdzu 'phrul dang ldan pa zhig 'byung ngo / /
byang phyogs su dge slong 'tsho byed ces pa thig chen ba zhig 'byung ste /
des sangs rgyas kyi mchod rten zhig ba 'chos shing gser gyis brgyan pa la sogs byed cing bde ba can du skye'o / /
mtha' 'kho ba kyi yul nags kyis na rgyal po'i pho brang zhing na rgyal po mes byin zhes bya bas sku gdung dang nyan thos rnams mchod de /
der dgra bcom pa sum stong lhag tsam 'du'o / /
byang phyogs kyi rgyud na grong shing kun skye ba zhes bya bar tshems mche ba la mchod brgya chen po byed cing dge slong khrims ldan mang du 'byung ste thams cad theg ba gsum gyis mya ngan las 'da' ste de rnams kyis nga'i bstan pa rgyas par byed par 'gyur gyi mya ngan ma byed ces gsungs so / /
lang kar gshegs par /
lho phyogs be da'i yul du ni / /
dge slong dpal ldan cher grags pa / /
de ming klu zhes 'bod pa ste / /
yod dang med pa'i phyogs 'jig pa / /
nga yi theg pa 'jig rten du / /
bla med theg chen rab bshad nas / /
rab tu dga' ba'i sa bsgrubs te / /
bde ba can du de 'gro'o / /
zhes pa dang /
'jam dpal rtsa rgyud las /
de bzhin gshegs pa nga 'das nas / /
lo ni bzhi brgya lon pa na / /
dge slong klu zhes de 'bod 'byung / /
bstan pa la ni dad cing phan / /
rab tu dga' ba'i sa thob pa / /
lo ni drug ba rgya dag tu 'tsho / /
rig ba rma bya chen mo ni / /
bdag nyid chen po des kyang 'grub / /
bstan bcos sna @# / /
tshogs don dang ni / /
dngos po med pa'i don de rig /
gang tshe lus de bor ba na / /
bde ba can du skye bar 'gyur / /
de ni mthar gyis sangs rgyas nyid / /
nges pa kho nar yang dag 'thob / /
ces klu sgrub lung bstan no / /
thogs med ces bya'i dge slong ni / /
bstan bcos de ni don la mkhas / /
mdo sde nges don drang pa'i don / /
rnam pa mang po rab tu 'byed / /
'jig rten rig pa ston bdag nyid / /
gzhung 'byed ngang tshul can du 'gyur / /
de yis rig pa grub pa ni / /
sA la'i pho nya mo zhes brjod / /
de yi sngags kyi mthu yis ni / /
blo ni bzang po skye bar 'gyur / /
bstan pa yun ring gnas bya'i phyir / /
mdo yi de nyid don sdud byed / /
lo ni brgya dang lnga bcur 'tsho / /
de lus zhig nas lha yul 'gro /
'khor ba rnams su 'khor ba na / /
yun ring bde ba rjes myong nas / /
bdag nyid chen po mthar gyis de / /
byang chub thob par 'gyur ba yin / /
zhes thogs med lung bstan no / /
nga ni mya ngan 'das 'og tu / /
lo ni dgu brgya lon pa na / /
zhes zer ba ni rgyud na med do / /
'on kyang rgya'i slob dpon rdzogs gsal gyis dgongs 'grel gyi 'grel par bris pa'o / /
phyi ma de tshe dus dag tu / /
dge slong dgra bcom zhes bya ba /
de ni sngags don bdag nyid can / /
rgyud shes de bzhin mang du thos / /
gnod sbyin sngags ni rab brjod pas / /
de la bum pa bzang bo grub / /
ces sogs kyis dgra bcom lung bstan no / /
dge slong mang du thos pa ni / /
de yi tshe na 'byung 'gyur ba / /
ma khol zhes kyang bya ba ste / /
nga nyid kyi ni bstod byed pa / /
ji bzhin yon tan bzang po ni / /
ji lta bzhin du brjod par 'gyur / /
kun nas sems ni rab dwangs shing / /
sangs rgyas rnams kyi bstan la dad / /
sgrub dka' sngags ni rab grub cing / /
'jam pa'i dbyangs kyi de bzhin no / /
yon tan ldan zhing tshul khrims ldan / /
mang du thos shing chos kyang smra / /
zhes pa nas /
thams cad mkhyen pa'i byang chub 'thob / /
ces pa'i bar gyis ma ti tsi tra lung bstan no / /
ston pa'i gsung rabs steng du / /
dus mtha' 'jig rten nyams pa na / /
sdom brtson rgyal po'i tshul gyis ni / /
'byung bar 'gyur bar the tshom med / /
dper na ma khol zhes bya dang / /
me tog ces byar rnam par grags / /
yi ge ma zhes gzhon nu zhes / /
dang po tha mar chos la dga' / /
klu bos zhes kyang rnam par grags / /
rin chen 'byung zhes bya ming dang / /
yi ge ga zhes gzhon nu zhes / /
yi ge ba zhes chos sems byed / /
yi ge a ming bdag nyid che / /
ston pa'i bstan pa gces 'dzin byed / /
blo ldan yon tan kun gyis bkur / /
dang po'i yi rin chen 'byung gnas zhing ste shAn+ti pa zhes grags so / /
ge la zhes bstan / /
rgyal po sangs rgyas pa yi phyogs / /
ston pa'i bstan pa gsal bar byed / /
sdom ba brtson yi ge a zhes bsgrags / /
bram ze la ni rab tu byung / /
grong khyer gnas bcas gnas pa ste|| de bzhin tshe ni brgyad cur 'tsho / /
dang yig yi ge a dge slong / /
lho yi phyogs su 'byung bar 'gyur / /
blo ldan tshe ni drug cur 'tsho / /
ka shi zhes bya'i grong du gnas / /
yi ge d+ha zhes sdom brtson nyid / /
lho yi phyogs su rnam par bsgrag /
pha rol rgol ba bzlog nas kyang / /
de bzhin sdom brtson sngags kyang 'grub / /
gzhan yang rab byung dam pa ni / /
seng+ge la yi grong na gnas / /
'phags pa min la 'phags ba'i ming rta ma kirti /
ming / /
sing+ga la yi gling na gnas / /
pha rol rgol ba bzlog nas ni / /
mu stegs rnams kyi sngags sun phyung / /
de dus 'jigs su rung ba yi / /
dus kyi mtha' la 'byung bar 'gyur / /
yi ge da dang la dang daM Sh+Ta se na /
bor / /
'phags pa lha /
sdom brtson gang zhig rab gsung dang / /
yi ge ra dang ba dang rA hu la shrI @# / /
por| /
dge slong gang zhig rab byung gsung / /
ston pa'i bstan pa gsal byed pa / /
'byung bar 'gyur ba the tshom med / /
rgyal po nag po zhes bya bar / /
yi ge ma zhes sdom brtson 'byung / /
mchod rten kun dga' ra ba gnas / /
rdzing dang khron pa'ang thams cad du / /
ston pa'i gzugs brnyan de bzhin brtag /
gzings dang zam pa nyid rnams ni / /
byad par 'gyur bar the tshom med / /
mtshon gyis lus zhig mtho ris 'gro /
de nas yi ge sa dang ka /
dang po ngag tu brjod pa dang / /
de bzhin yi ge ra dang g+ha /
dang po dag tu rab brjod dang / /
dang por yi ge ba dang ni / /
legs bzhin legs te sde zhes bstan / /
sbyin byed sbyin par byed pa gnyis / /
gzhan gyi grub mtha' sun byed pa / /
tshong pa sngon dang sman pa sngon / /
gnyis ka sbyin byed sna tshogs byed / /
yi ge ba zhes sdom brtson bsgrags / /
de las gzhan pa dang yig ra / /
dang po yi ge ba grags dang / /
ston pa'i gzugs brnyan don yang byed / /
blo ldan dang por yi ge ma / /
de bzhin sdom brtson dad pa 'byung / /
rnam pa du ma sdom brtson gsung /
ba su ban+d+hu dbyig gnyen /
de tshe mtha' yas 'byung bar 'gyur / /
sdom brtson thams cad bsgrags pa yang / /
ston pa'i bstan pa gsal byed pa'o / /
bstan pa de tsha sa steng du / /
rnam par nyams shing shrad+dA ka ra /
snang med la / /
ston pa'i gzugs brnyan yid du 'ong / /
byed par 'gyur ba the tshom med / /
thams cad byang chub lung bstan te / /
nga yi byang chub mchog thob 'gyur / /
de bzhin 'jig rten sbyin gnas 'gyur / /
srid pa gsum gyi mthar yang byed / /
sngags dang rgyud la mngon brtson bas / /
grags ba 'dzin par shes par bya / /
bram ze chos kyi ngang tshul can / /
da ni rab tu brjod par bya / /
sngags dang rgyud la mngon brtson pas / /
rgyal po'i lugs la nye bar gnas / /
de tshe mi bzad dus dag tu / /
'jig rten kun la 'byung bar 'gyur / /
yi ge ba zhes bram ze mchog /
phyug cing rig byed pha rol phyin / /
de 'dir sa rnams ma lus par / /
rtsod pa'i phyir ni rab tu rgyu / /
mtsho gsum pa yi mthar thug par / /
pha rol mu stegs rtsod la dga' / /
gang phyir dang po gtso bo'i tshig /
sems can rnams la phan 'dod pas / /
gzhon nus yongs su gsungs gyur pa / /
yi ge drug pa'i sngags kyang zlos / /
cho ga rab 'byams 'di dag la / /
des ni de phan de la bstan / /
rgyal dang legs par rgyal ba dang / /
grags ldan dge ba de las gzhan / /
rigs ldan chos dang ldan pa dang / /
rtsod ldan legs par khyab 'jug dang / /
sbrang rtsi sbrang rtsi bzang po dang / /
de bzhin grub dang legs bral dang / /
ra g+ha sa dang dmangs rigs dang / /
de bzhin ka shir skyes pa gzhan / /
gzhon nu 'di yis bzlas pa la / /
thams cad kun yang 'byung bar 'gyur / /
de dag kun kyang bzang po ste / /
blo ldan mang du thos pa yin / /
zhes pa dang /
de 'og rnam par grags pa ni / /
bram ze dang po'i yi ge bi / /
grong khyer me tog ces bya bar / /
de ni khro bo grub par 'gyur / /
zhes dang /
de 'og rnam par grags pa ni / /
bram ze yi ge dang po a / /
chos don dge ba ldan bdag nyid / /
bden par smra zhing dbang po thul / /
zhes dang /
de 'og rnam bar grags pa ni / /
bram ze chos don sems byed pa / /
de nas mthar ni dang yig sha / /
ma la'i yul du de ni 'byung / /
zhes dang /
de 'og rnam par grags pa ni / /
lho yi phyogs su bram ze ni / /
yi ge dang po ba bstan pa / /
ston pa'i bstan la da brtson byed / /
mchod rten kun dga' ra ba gnas / /
ston pa'i gzugs brnyan yid 'ong gis / /
sa ni rgya mtsho gnyis mthar thug /
thams cad kyi ni rgyan du byas / /
de 'og rnam par grags pa ni / /
bram ze'i @# / /
gtso bo nor chen ldan / /
dang po yi ge na zhes pa / /
lho yi phyogs su yang dag brten / /
bdag nyid chen po sngags zlos ldan / /
nges par byang chub gzhol bar 'gyur / /
zhes pa 'di gnyis dbyig gnyen dang phyogs glang la sbyor ba mang ste /
min pa 'dra /
sdom brtson las logs su phye bas bshad pa'i phyir dang /
byed las dang mtshan nyid med pa'i phyir ro / /
dbus kyi yul du bstan pa ni / /
bram ze gang ba bzang zhes pa / /
'dul ba dang ni tshul bzang nyid / /
gang ba bcom brlag nyid du gnas / /
dang yig b+ha ni nor gyi spyan / /
rgyal po rnams kyis bsngags mchod byed / /
bram ze 'di dag bstan pa ni / /
ston pa'i bstan pa mchod byed pa'o / /
zhes gsungs so / /
shar phyogs rgya mtshor brten nas ni / /
de 'dir 'brog gi mthar thug par / /
blo ldan lo hi ta las gzhan / /
byang du de bzhin kha ba can / /
zhes pa 'di yar 'brog tu 'khrungs pa'i lo tsA ba chen po bstan par 'dod de /
rgyal po lung bstan pa'i skabs yin pas brtag dgos te /
de'i 'phro las /
nub tu ka shi nyams dga'i grong / /
rtse mo zhes bya'i grong de bzhin / /
'di yi nang du rgyal po ni / /
ston pa'i bstan pa gsal byed pa / /
de ni seng ge lnga zhes bya / /
zhes pas so / /
gzhan yang ston pa 'das nas lo brgya na grong khyer me tog can du rgyal po mya ngan med 'byung ste lo brgya lnga bcur 'tsho zhing lo brgyad cu rtsa bdun du mchod rten mchod par byed do / /
de nas rgyal po mya ngan bral zhes pa lo bdun cu rtsa drug tu mchod rten mchod do / /
de nas rgyal po dpa' bo'i sde lo bdun cur rgyal srid byed do / /
de nas rgyal po dga' bo lo lnga bcu rtsa drug rgyal srid byed cing de'i grogs po bram ze pA Ni ni yin no / /
de nas rgyal po zla ba sbas pa 'byung /
de dge slong dga' bo'i 'og tu tsan+da skyong zhes pa lo sum brgyar srid byed /
de'i blon po tsa na ka ste /
dmyal bar 'gro /
dge slong dga' bo'i 'og tu tsan+da skyong zhes pa lo sum brgyar 'tsho ba 'byung /
de nas rgyal po btsun pa zhes pas shar phyogs nas kha che'i bar gyi lha khang mchod rten rnams bsreg btsun pa rnams gsod par byed pa 'byung /
de'i 'og tu rgyal po sangs rgyas phyogs zhes pa 'byung /
de nas rgyal po thams cad sngon dga' zhes pa lo sum brgya thub pa zhig 'byung /
de'i bu rgyal po zab mo'i phyogs zhes pa lnga len du 'byung /
gangs ri'i nang byang phyogs lnga ldan gyi yul du rgyal po mi'i lha zhes pa lo brgyad cur thub pa zhig 'byung /
rgya'i yul du rgyal po dbyig gi snying po zhes pa lo brgya lnga bcu thub pa de'i yul du /
byang chub sems dpa' dpa' bo che / /
'jam pa'i dbyangs ni 'od chen po| |mngon sum de yi yul dag na / /
byis pa'i gzugs kyis bzhugs pa yin / /
byang phyogs su rgyal po tu ruSh+ka zhes pa lo sum brgya thub pa 'byung /
de nas tu ruSh+ka mang pos bkur ba zhes pa lo nyis brgya thub pa 'byung /
nub phyogs 'phags rgyal gyi pha rol la de'i yul du rgyal po ngang tshul zhes pa lo sum brgyar rgyal srid byed /
de nas rgyal po g.yo ba zhes pas lo lnga bcu rtsa lnga dang zla ba lngar thub pa 'byung zhing de dag phal cher byang chub thob par lung bstan no / /
gzhan yang rgyal po mang po lung bstan te /
mangs kyis dogs pas ma bris so / /
mgon po mngon 'byung gi rgyud las kyang /
nya pa gcig nya yis zos nas shi ba dang rnal 'byor pa d+hA ri ka zhes par gyur nas des chu bo gang+gA la 'ching 'phangs pa chu tshod gcig nas yul ba da ha zhes par 'gyur ro / /
de'i sngags kyi 'bras bus mkha' 'gro dang mkha' 'gro ma 'ching ngo / /
zhes pa dang /
yul o ru bi sa der skyes bu brtson 'grus chen pos sbyor ba dang ldan par ma ni'i bka' dang mtshungs pa sde tshan dang po'i ka la dbyangs yig dang pos @# / /
brgyan pa sde tshan bdun pa'i bzhi pa cung zad na la zhon pa'i ming can rnal 'byor dbang po gcig po 'dis dngos grub chen po brgyad thob par 'gyur ro / /
zhes ka h+na pa ste nag po spyod pa ba lung bstan no / /
yang de'i slob ma rnal 'byor pa drug gis lus dngos po spangs pa'i phyag rgya chen po thob par 'gyur ro zhes pa dang /
paN+Di ta rnams kyi gtso bor gyur pa chos kyi grags pa zhes par grags pa 'di dang skyes bu drug bstan pa la phan pa tshangs par spyod pa la gnas pa rnams kyis grub pa thob bo / /
phyi nas ma hi la dang sAM ga ra dang b+ha bya g+ho Sha dang sa ha pra kar+Na zhes pa'i ming can yongs su skyong ba rnams le bcu gsum gyis grub pa thob par 'gyur ro zhes pa dang /
de'i lho phyogs su grong khyer A dzA ra yo go ni zhes pa 'byung ste /
der klu sgrub zhes bya ba'i rnal 'byor pas /
shing sha la zhon pa go pA la zhes pa la rgyal po byin pas bu shi nas ba ha na'i tsha bo la sogs pa'i rgyal po 'byung ngo zhes so / /
dus kyi 'khor lo'i rgyud phyi ma las /
dge slong slob dpon klu sgrub ces bya ma lus yon tan 'byung khungs sems can kun la phan 'dogs pa / /
slob dpon blo brtan zhes bya gcod byed tshe yi grub pa stong phrag bcu dang bcas pa rnams zhes bya ba dang / /
dge bcu'i lam gyis grub par gyur pa 'phags pa lha dang zla ba'i na bza' rta dbyangs dang / /
phyogs kyi glang po gzhan la phan pa'i bsam pa zla ba padma padma'i myu gu zhes / /
ma 'gongs b+ha sa lha yi rtog pa'i rgyal po ma lus nag po rgyal ba in+d+ra bo d+hi dang / /
zhes pa dang /
ye shes ming can rdo rje dril bu lag ltung dag kyang de bzhin thod par chang 'thung zhing / /
kha TwAM ga dang rus pa'i rgyan cha chang snod cang te'u ster ba nag po'i ming can no / /
zhes gsungs pas lung bstan pa'i gang zag de dag gis bstan pa 'dzin par byed do / /
kha cig /
rnal 'byor pa'i cha byad can la lung bstan med ces smra ba'ang de dag gis khegs so / /
spyir sangs rgyas kyi bstan pa 'dzin pa'i bshad sgrub byed pa /
khyad par sangs rgyas stong gi bstan pa phyag rdor gyis srung sdud skyong /
thub pa 'di'i bstan pa 'jam dpal dang phyag rdor dang /
tshangs pa brgya byin la sogs pas bsrung ste /
'jam dpal rtsa rgyud las /
thub dbang yongs su mya ngan 'das / /
dam pa'i chos ni bsrung ba'i phyir / /
de tshe rtag tu srung bar ni / /
'jam pa'i dbyangs su 'gyur ba yin / /
zhes so / /
khyad par du gnas brtan bcu drug gis skyong ste /
sum cu rtsa gsum na gnas brtan lam pa /
gangs can na gnas brtan mi phyed pa /
nub ba lang spyod na gser can /
byang sgra mi snyan na ba ku la /
shar lus 'phags po na b+ha ra d+h+wa dza /
zangs gling na dus ldan chen po /
sing+ga gling na rdo rje'i mo'i bu /
pri yang ku'i gling na sgra gcan 'dzin /
chu bo ya mu na'i gling na dpal bzang /
ri bi hu la na sbed byed /
ngos yangs kyi ri la klu sde / /
lo ma bdun pa'i ri la nags gnas /
bya rgod spungs pa na lam phran /
kha cher gser gyi be'u /
ti se la yan lag 'byung /
drang srong shel nag la ma pham pa ste /
bcu drug po re re la dgra bcom pa mang pos bskor te mya ngan las mi 'da' bar thub pa'i gsung sgrub cing bstan pa skyong bar byed do / /
gsum pa lung bstan pa'i gang zag gis bstan pa la bya ba byas tshul ni /
sangs rgyas 'das nas lo bzhi brgya na lho phyogs pe dar+b+ha'i yul du bram ze phun sum tshogs pa zhig la bu med pa na rmi lam du bram ze brgya la chos ston dang na bu rnyed ces lhas lung bstan no / /
de nas de ltar byas te gsol ba btab pas zla ba bcu na khye'u zhig btsas te mtshan mkhan la bstan pas mtshan bzang mod kyi @# / /
'on kyang zhag bdun gyi tshe las med do zer ro / /
de la ci phan dris pas bram ze brgya la chos ston drangs pas zla ba bdun dang /
dge slong brgya la chos ston drangs pas lo bdun thub /
de nas thabs med do zer ro / /
de nas de bzhin byas te lo bdun nye ba na /
bu'i ro mthong ba pha mas mi bzod pas g.yog dang bcas pa 'khyam du btang ngo / /
de rim gyis song song ste khar+sa pA Ni'i zhal bltas te rim gyis dpal nA len+d+ra'i sgo drung du song ste snyan dngags kyi rig byed dag bsgrags pa na /
de na bram zes ra ha bzhugs pas gsan nas nang du khrid nas ji ltar gyur pa'i rgyu mtshan bshad pas /
slob dpon na re /
rab tu 'byung nus na thabs yod gsungs pas rab tu byung /
tshe dpag med 'chi bdag 'joms pa'i dkyil 'khor du dbang bskur nas gzungs 'don du bcug /
khyad par lo bdun lon pa'i nub mo mtshan thog thag bton pas 'chi bdag las thar te pha ma dang phrad pas kyang shin tu dga'o / /
de nas bram ze sa ra ha la dpal gsang ba 'dus pa la sogs pa'i gzhung gdams pa dang bcas pa zhus so / /
de nas nA len+d+ra'i mkhan po sgra gcan 'dzin bzang po la mkhan po zhus te bsnyen par rdzogs te dge slong dpal ldan zhes grags so / /
de'i tshe nA len+d+ra'i dge 'dun gyi zhal ta ba byas pa'i tshe mu ge chen po byung ba la gling bar nas gser 'gyur gyi rtsi blangs te gser 'gyur byas nas dge 'dun gyi gdugs tshod sbyar te dbyar gnas thon pa dang dge 'dun rnams kyis mi rid pa dang shi ba mthong nas mu ge byung 'dug pas dge 'dun gyi gdugs tshod ji ltar sbyar zhes dris pas sngar gyi tshul brjod pas dge 'dun la ma zhus par dge 'dun log 'tsho la bkod 'dug pas gnas nas phyung la gtsug lag khang dang mchod rten bye ba gyis shig ces bsgo'o / /
de nas 'jig rten dang 'jig rten las 'das pa'i dngos grub bsgrubs pas thob ste de'i tshe /
dge slong bde byed ces pas rig pa'i rgyan zhes pa'i gzhung 'bum phrag bcu gnyis pa byas nas thams cad sun phyung bas de gdul ba'i don du nA len+d+rar chos gsungs so / /
de'i tshe byis pa gnyis chos mnyan cing sa 'og tu song ba la su yin dris pas klu yin zer ba la slob dpon gyis gnod sbyin gyi 'dam khyer la shog gsungs pas /
de dag gis klu'i rgyal po la zhus pas slob dpon spyan drongs zer te spyan drangs pas don du 'gyur bar mkhyen nas klu'i yul du byon nas chos gsungs so / /
de'i tshe klus bzhugs par zhus pas nga mchod rten bye ba bzhengs pa'i 'dam tshol ba dang 'bum gdan 'dren du 'ongs kyi bsdad mi khom /
phyis 'ong srid gsung ste 'dam mang po dang /
'bum dang yi ge nyung du yang gdan drangs te /
'bum gyi zhabs nas bag tsam klus ma bskur zhes grag go / /
de nas 'dam des mchod rten la sogs bye ba byas /
klu rnams kyis grogs byas te phal cher grub la 'ga' zhig klu yul du mi 'gro ba'i phyir ma byas te klu sgrub ces pa'i ming du gyur to / /
de nas li kha ra shing 'phal du gser 'gyur byas te sbyin pa rgya chen po byas te de'i tshe bram ze rgan rgon gnyis la gser mang po gnang bas dad de rgan pos nye gnas byas chos mnyan te shi nas slob dpon klu'i byang chub tu gyur to / /
de nas shar phyogs pa Da be sar byon nas lha khang mang po bzhengs /
yul ra d+ha ra yang bzhengs /
dril bu lta bu'i brag gser du bya bar bzhed pa lhas bkag ste /
sgra mi snyan du gshegs pa'i lam grong khyer sa la ma na byis pa dzi ta ka'i lag ris las rgyal por lung bstan nas sgra mi snyan du byon nas na bza' shing la bkal te khrus mdzad pas gos de dag gis khyer ba la /
nga'i yin gsungs pas nga bdag can zer nas blta @# / /
skad /
der don byas te byon bas sngar gyi byis ba rgyal por gyur te des rin po che mang du phul te skyes lan du chos kyi rin po che rin chen phreng ba gnang ngo / /
slob dpon des /
bstan pa'i bya ba dge 'dun gyi zhal ta byas /
mchod rten lha khang mang po bzhengs /
rdo rje gdan la rdo'i dra mig gi r+wa bas bskor /
dpal 'bras spungs kyi mchod rten gyi bkod pa bzhengs /
bstan bcos la nang rig pa la /
lta ba gtso bor ston pa la mtha' bral gyi dbu ma lung gis ston pa dbu ma bstod pa'i skor /
rigs pas ston pa rigs pa'i tshogs /
spyod pa gtso bor ston pa la lung gis ston pa mdo kun las btus /
rigs pas ston pa theg chen blo sbyong /
nyan thos rigs sad par byed pa rmi lam yid bzhin gyi nor bu /
rten khyim pa'i spyod pa gtso bor ston pa bshes spring /
rab byung gi spyod pa gtso bor ston pa byang chub kyi tshogs /
sngags kyi phyogs la lta spyod mdor bsdus pa rgyud kun las btus /
lta ba gtan la 'bebs pa byang chub sems 'grel /
bskyed rim ston pa 'dus pa'i sgrub thabs /
mdor byas /
mdo bsre /
dkyil chog nyi shu pa /
rdzogs rim ston pa rim pa lnga pa la sogs pa mdzad do / /
gso ba rig pa'i bstan bcos sbyor ba brgya pa la sogs pa dang /
lugs kyi bstan bcos dmangs la gdams pa skye bo gso thigs /
blon po la gdams pa shes rab brgya pa /
rgyal po la theg chen gyi lta spyod zung 'brel du ston pa rin chen phreng ba /
gzhan yang rten 'brel gyi rtsis /
spos sbyor /
gser 'gyur la sogs pa rang rkang du brtsams pa mang po dang /
gzhan 'grel du btags pa gsang 'dus 'grel pa dang sA lu ljang pa'i mdo tshigs bcad du bsdus pa la sogs pa mdzad do / /
phyag rgya bzhi pa ni /
klu sgrub kyis mdzad pa min no zhes man ngag snye mar bshad do / /
slob dpon shes rab 'byung gnas blo gros kyis /
spyod 'jug 'grel par slob dpon klu sgrub kyis bslab ba kun las btus pa zhig kyang mdzad par bshad do / /
de ltar lo drug brgyar bstan pa'i bya ba mdzad do / /
de'i tshe rgyal po mthar 'gro zhon nam bde spyod bzang po la bu gzhon nu nus ldan zhes bya ba zhig la mas gos bzang ba srub med pa zhig byin pas 'di ngas rgyal srid 'dzin dus su dgos zer pa la /
mas khyod kyis rgyal srid 'dzin pa mi 'ong /
yab dang slob dpon klu sgrub tshe sgrub dang bcud len stabs su byas pas grub ste slob dpon dang srog gcig pa yin zer ba dang /
des dpal gyi ri la slob dpon klu sgrub bzhugs sar phyin te dbu bslangs pas chod gsung ste ral gris bcad pas mchod pa na /
slob dpon na re /
ngas rtswa ku sha bcad pas srog chags shi ba'i rnam smin yod pas ku shas chod gsungs nas bcad pas ske'i rtsa ba nas /
nga ni bde ba can gyi 'jig rten du / /
phyin nas lus 'di la yang 'jug par 'gyur / /
zhes tshigs bcad byung ngo / /
dbu de des khyer te phyin pas gnod sbyin mos 'phrog ste dpag tshad gcig tu der ro / /
dbu dang sku lus gnyis ka mnyams par lo re zhing nyer song nas mthar 'byar nas bstan pa dang 'gro don mdzad ces grag go /
nA gA rdzu na'i nA ga ni /
klu ste /
chos kyi dbyings su skyes brtag chad gnyis kyi mtha' la mi gnas pa /
gsung rab rin po che'i bang mdzod la mnga' brnyes pa /
sreg cing gsal ba'i lta ba dang ldan pas klu'o / /
a rdzu na ni srid sgrub ste /
chos kyi rgyal srid skyong ba dang /
nyes pa'i dgra tshogs 'dul bas srid sgrub ste /
bsdus pas klu sgrub bo / /
tshig gsal du /
gang zhig mtha' gnyis gnas la gnas bsal zhing / /
rdzogs sangs rgyas blo rgya mtshor skye ba brnyas / /
dam chos mdzod kyi zab mo nyid ji ltar / /
rjes @# / /
su rtogs bzhin thugs rjes ston par mdzad / /
gang gi lta ba'i me dpung gis / /
da dung phas rgol gzhung lugs kyi / /
bud shing dang ni 'jig rten gyi / /
yid kyi mun rnams 'joms par mdzad / /
gang gis gnyis med ye shes gsung mda'i tshogs / /
lha dang bcas pa'i gdul bya'i 'jig rten la / /
khams gsum dag tu rgyal thabs legs mdzad pas / /
srid pa'i dgra snga ma lus 'joms mdzad pa / /
klu sgrub de la phyag 'tshal nas ni de'i / /
zhes pa dang /
dbu ni don du gnyer ba 'ongs la thugs rjes dbu ni bcad de stsal mdzad nas / /
bde ba can du rgyal ba'i sras po klu sgrub gshegs par gyur pa des mdzad pa'i / /
zhes gsungs so / /
kha cig /
sprin chen po'i mdo las li tsa byi 'di da 'das nas lo bzhi brgya na klu zhes bya ba'i dge slong du gyur nas /
nga'i bstan brgyas par byed de mthar 'jig rten gyi khams dang ba'i 'od du sangs rgyas ye shes 'byung gnas 'dod du 'tshang rgya'o zhes bshad zer te /
sprin chen las /
lho phyogs drang srong byi bo'i yul du rgyal po rgud pa gso ba zhes bya ba 'byung ste de'i tshe lo brgyad cu pa na dam pa'i chos zhig pa'i lhag ma tsam du gyur pa na /
bsod nams ldan gyi grong khyer byem chen po zhes pa'i 'bab chu mdzes 'byor gyi byang gi 'gram du rje rigs 'bra go can gyis phyogs su litsa byi gzhon nu 'jig rten thams cad kyis mthong na dga' ba de bzhin gshegs pa'i chos dbyung ba'i phyir nga'i ming can du skye'o / /
des de bzhin gshegs pa klu rigs sgron ma'i drung du thub pa'i bstan pa la chos phyir srog gtong bar dam bcas ba des bstan pa rgyas par byed do / /
zhes 'byung gi klu sgrub kyi gsal kha med mod /
kha cig /
klu sgrub kyi mtshan shAkya bshes gnyen du 'dod pa ltar na brtag cing /
rnga bo che'i mdo las / /
klu sgrub lung bstan pa rgyas par bshad ces pa'ang brtag par bya'o / /
de'i sras slob dpon Ar+ya de wa ni /
sidga la'i gling du padma'i spubs su rdzus te skyes pa la de'i rgyal pos bur bzung ste cher skyes pa na slob dpon klu sgrub can du byon nas slob gnyer mdzad pas rig pa'i gnas thams cad dang phyi nang gi grub mtha' ma lus pa la mkhas par gyur te /
de'i tshe mu stegs kyi ston pa ma khol zhes bya ba lha dbang phyug chen po grub ste mngal skyes gang gis kyang mi thub pa'i mchog sbyin pa zhig yod pa des sangs rgyas kyi bstan pa la gnod pa byas te phal cher mu stegs la btsud de nA len+d+rar phyin no / /
nA len+d+ra pa rnams kyis /
dpal gyi ri la klu sgrub bzhugs pa la sbran nas /
slob dpon Ar+ya de was 'dul bar zhal gyis bzhes te byon pa'i tshe /
shing gi lha mo spyan slong ba la spyan gcig sbyin par btang ngo / /
de nas mu stegs pham par byas pa na mig gcig pa 'di ci 'dra zhes smra ba la /
drag po mig gsum ldan yang de nyid mthong ba med / /
brgya byin mig stong ldan yang de nyid mthong ba med / /
Ar+ya de wa mig gcig po ni gang yin des / /
srid pa gsum po ma lus pa yi de nyid mthong / /
zhes gsungs te chos kyis tshar bcad de bstan pa la bcug ste paN+Di ta chen por gyur to / /
slob dpon 'dis brgyad pa par grags te /
'jam dpal rtsa rgyud las /
'phags pa min la 'phags pa'i ming / /
zhes gsungs pas brtag par bya'o / /
slob dpon 'dis rang bzhin med pa'i don rgyas par ston ba dbu ma bzhi brgya pa /
bsdus te ston pa dbu ma lag pa'i tshad /
de la rtsod pa spong ba /
'khrul pa zlog pa'i gtan tshigs grub pa /
mtshan nyid dang sngags kyi grub mtha'i rnam gzhag ston pa ye shes snying bo kun las btus /
sngags phyogs la /
sngags kyi lta spyod gtan la 'bebs pa la @# / /
mdo rgyud rtog pa'i lung bsres nas sgrub pa spyod pa bsdus pa'i sgron ma /
rigs pas sgrub pa sems kyi sgrib sbyong /
smin byed dbang gi cho ga la gdan bzhi'i dkyil chog snying po mdor bsags /
bskyed rim ston pa gdan bzhi'i sgrub thabs /
ye shes mkha' 'gro ma'i sgrub thabs /
gtor chog /
rdzogs rim ston pa shing gcig gi dka' 'grel la sogs pa mdzad cing /
sgron gsal gyi 'grel bshad mdzad zer te /
dus mtshungs mi mtshungs brtag par bya'o / /
yang slob dpon klu sgrub kyi slob ma klu'i byang chub ni /
phyi nang gi grub mtha' thams cad la mkhas pa yi dam gyi lha'i zhal gzigs shing tshe'i dngos grub brnyes pas deng sang gi bar du yang dpal gyi ri la bzhugs par grags pa des kyang /
gsang 'dus kyi dkyil chog dang rim lnga'i 'grel pa la sogs pa mang du mdzad do / /
slob dpon tsan+d+ra go mi ni /
shar phyogs b+haM ga lar skyes shing gzhon nu la mkhas par gyur te ba ren+d+ra'i rgyal po'i bu mo tA ra zhes bya ba bag mar byas te 'dug pa na /
re zhig gi tshe g.yog mos tA ra zhes bos te bsam pa dang / /
mo dang yi dam gyi mtshan mthun pas mi rung bar shes te bzod par gsol te 'gro bar chas pa na /
'khor gyis bzung ste ci'i phyir 'gro zhes 'dri ba la rgyu mtshan brjod do / /
de rgyal pos thos te nga'i bu mo dang lhan cig mi 'dug na gaM gA la skyur cig zer ba dang /
gshed ma dag gis gang+gAr bskyur ba na /
slob dpon gyis sgrol ma la bstod pas sgrol mas chu dbus su gling sprul /
zhal mngon sum du bstan te byin gyis brlabs pas deng sang yang tsan+d+ra'i gling zhes grags so / /
de nas nya pas bsgral te ba ren+d+ra'i rgyal po'ang dad nas mchod gnas mdzad de mthar gyis nA len+d+rar song ste yon tan ci shes 'dri ba la sgra pA Ni dang /
mtshan brjod dang /
bstod pa brgya lnga bcu pa gsum shes zhes brjod pas /
mkhas pa chen por shes te bsu ba dang bkur sti rgya chen po byas so / /
de'i tshe sman dpyad la sogs pa'i bstan bcos phran mang du brtsams pas /
rje bcun 'jig rten dbang phyug gi zhal nas /
theg chen gyi bstan bcos mang du rtsoms shig gsungs nas zla ba sgron ma'i 'grel pa dang /
sku gsum la 'jug pa la sogs pa mang du mdzad /
de'i tshe slob ma rgyal rigs kyi dge slong zhig babs nas sdig pa sna tshogs byed pa zhig byung nas de 'dul ba'i don du slob ma la spring ba dang /
sgra'i mdo le'u sum cu so gnyis shu lo ka bdun brgya yod pa pA Ni ni dang mthun pa zhig mdzad de /
de'i yan lag tu gyur pa byings dang nyer bsgyur dang yi ge'i mdo dang u Na la sogs pa dang su pra dang tidra la sogs pa mdzad nas btul lo / /
'jam dpal dbyangs la bstod pa byas pas sku gzugs kyi dbu yon por mdzad de gsan pa byung bas 'jam dbyangs mjing yon gyi bstod pa zhes grags so / /
de'i tshe slob dpon zla ba grags pas sgra'i bstan bcos kun tu bzang po zhes bya ba tshigs bcad du byas pa legs pa zhig mdzad pa gzigs te /
rang gis byas pa'i bstan bcos mi legs pas snub bo snyam ste khron par bskyur ba dang /
'jig rten dbang phyug gis khyod kyis lhag bsam gyis byas pas phan che bar 'gyur gyi thon cig gsungs nas bton te /
khron pa de la tsan+d+ra khron pa zhes grags shing de la chu 'thung na'ang blo rno bar 'gyur zer ro / /
de'i tshe zla grags dang rtsod pa byas te de ring gi lan 'jig rten dbang phyug la zhus te nang ? btab pas zla grags the tshom du gyur te phyi bzhin bsnyegs pa na /
'jig rten dbang phyug gis lan slob pa gzigs te /
'phags pa nye ring ma mdzad ces gsol bas phyag mdzub bskum pa ma byung bar lus pas deng sang yang thugs rje @# / /
chen po mdzub ker zhes grags so / /
de ltar tsan+d+ra go mi yon tan chen po dang ldan pas bstan pa bzung ngo / /
zla ba grags pa ni /
yul lho phyogs sa ma nar 'khrungs te /
mdo rgyud kyi don la sbyangs pas klu sgrub yab sras kyi gsung rab la brten nas mkhas pa chen por gyur cing skye ba lnga brgyar 'jam dpal gyis byin gyis brlabs pa /
ri mor bris pa'i ba las 'o ma 'jo nus pa /
rdo'i ka pa la phyag mi thogs par g.yug ba des /
rigs tshogs dang bzhi brgya pa'i 'grel pa dang dbu ma la 'jug pa rtsa 'grel dang /
khyad par du nyi zla ltar grags pa'i 'grel pa rtsa she'i 'grel pa tshig gsal /
gsang 'dus 'grel pa sgron gsal te gsal ba rnam pa gnyis su grags pa mdzad do / /
de bzhin du sangs rgyas bskyangs dang zla grags dbu ma thal 'gyur 'jig rten grags sde spyod pa'i dbu ma /
slob dpon b+ha bya la sogs mdo sde spyod pa'i dbu ma /
ye shes snying po /
dpal sbas /
zhi ba 'tsho /
padma'i ngang tshul /
seng ge bzang po la sogs pa rnal 'byor spyod pa'i dbu mar 'phags pa yab sras kyi dgongs pa 'chad do / /
chig gsal du /
klu sgrub sgra gcan 'dzin ni bzang po'i zhal snga dang bcas lhas kyang gsung rjes su / /
'brangs pas de yi tshul lugs dus ni yun ring zhig tu gsal bar bstan par mdzad / /
de yi slob ma bstan bcos de la rnam par 'byed pa'i rnam nges blo ldan pa / /
rnams kyis kyang ni mu stags ma lus pham byas thub mchog bstan pa yun ring bshad / /
ces gsungs so / /
Ar+ya de ba'i slob ma ma khol gyis kyang bstan bcos mang du brtsams shing bstan pa la bya ba byas te lo rgyus rnams mangs pas 'jigs pas ma bris so / /
thogs med sku mched kyi byon tshul ni /
chos mngon pa la dgra lan gsum du dar te /
dang po mu stegs kyi rgan mo zhig na re| nang pa'i gaN+Di'i sgra las 'gem zhes pa zhig snang ste /
de 'o skol la gnod mi gnod brtag par rigs so zer nas brtags pas /
lha dang klu dang gnod sbyin gyis mchod pa'i / /
dkon mchog gsum gyi rtog sde 'di brdungs pas / /
mu stegs 'chal pa'i klad pa rnam par 'gem / /
zhes par rig nas dmag drangs te bsnubs so / /
de nas cung zad 'phel nas yod pa'i tshe da bus kyi rgyal pos stag gzig gi rgyal po la ras kyi na bza' srub med pa zhig skyes su bskur te de'i snying gar rkang rjes 'dra bzhig yod pas ngan sngags byas so zer nas dmag drangs te bsnubs so / /
de nas yang cung zad 'phel nas yod pa'i tshe nang pa'i gtsug lag khang zhig tu phyi pa'i sprang po gnyis slong du 'ongs pa la bkru chu gtor bas khros te nyi ma bsgrubs nas nang pa'i gtsug lag khang dang gsung rab mang po bsregs nas bsnubs so / /
de'i tshe bram ze mo gsal ba'i tshul khrims zhes pa'i bsam pa la bstan pa'i rtsa ba mngon pa la dgra lan gsum gyis bsnubs pas 'di dar bar byed nus pa gzhan yang mi snang /
bdag kyang bud med du song bas mi nus kyi lus la bu bskyed la dar bar byed du gzhug go snyam ste rgyal rigs dang 'dus pas thogs med dang /
bram ze dang 'dus pas dbyig gnyen byung nas btsas pa na lce la g+hi hang gis yi ge a 'bri ba la sogs pa blo rno ba'i cho ga yang byas te /
cher skyes pa'i tshe pha'i las gang yin zhus pas /
ma na re khyed de'i phyir ma bskyed kyi blo sbyong gyis la bstan pa dar bar gyis shig gsungs nas /
gcung kha cher slob dpon 'dus bzang gi drung du byon /
gcen gyis byams pa bsgrub la bstan pa dar bar bya'o snyam ste ri bya rkang gi phug tu sgrub tu byon te lo gsum du bsgrubs pas mtshan ma cung zad kyang ma mthong bas skyo ste phyir thon pa na rgan mo shing bal gyi @# / /
'dab mas lcags kyi sdong po la khab byed pa mthong nas /
khab ji ltar 'byung zhes dris pas /
snying stobs ldan pa'i skyes bu yis / /
bsgrub na mi 'grub gang yang med / /
dka' yang brnag pa ma dor na / /
ri bo rnams kyang thal bar rlog /
zer bas lo drug dang dgur bsgrubs te thon pa na /
chu thigs kyis kyang brag zad pa dang /
bya sgos brag zad par mthong ste lo bcu gnyis su bsgrubs kyang mtshan ma ma byung bas skyo ste thon nas phyin pa na khyi mo ro smad 'bus gzhig pa ro stod zug cing za ba zhig mthong nas snying rje lhag par skyes te /
bsal na 'bu 'chi mkhas la na khyi mo 'chi bar snang bas rang gi lus las sha bcad de der 'bu bsal snyam ste /
grong khyer a tsen ta zhes bya bar phyin te gseg gshang gteng par bcug nas gser gyi spu gri g.yar te rang gi lus las sha bcad lag pas blang na shi yis dogs te spyan btsum ste ljags kyis blang snyam pa dang /
khyi med par rje btsun 'od dang bcas pa mthong nas /
kye ma yab cig bdag gi skyabs / /
ngal brgyas 'bad kyang 'bras ma mchis / /
ci phyir char sprin rgya mtsho'i dpung / /
gdung bas bsregs te skom tshad 'bab / /
bdag gis de tsam bsgrubs kyang rtags ma byung na thugs rje re chung zhes 'khangs pas rje btsun gyis /
lha yi rgyal pos char phab kyang / /
sa bon mi rung mi 'khrungs ltar / /
sangs rgyas rnams ni byon gyur kyang / /
skal ba med pas bzang mi myong / /
nga dang bo nas yod de khyod rang gi sgrib bas ma mthong la /
da lta snying rje chen po skyes pas sgrib pa dag nas mthong ba yin te /
de ltar yin par khyod rang nga phrag gong du khur la ston cig gsungs nas bstan pas mthong ba ma byung bas der yid ches so /
khyod ci 'dod gsung ba la theg chen dar ba zhu 'tshal byas pas /
nga'i chos gos la 'jus shig gsungs nas dga' ldan du byon te lha'i dro skad gcig /
mi lo lnga bcu'am lnga bcu rtsa gsum du bzhugs par 'chad /
sa sde'i gna' mchan las zla ba drug bzhugs te gsan ces 'byung ngo / /
der yum gyi mdo rnams dang rnal 'byor spyod pa'i sa chen po dang theg chen gyi mdo sde mang du gsan no / /
de dag gi don ston pa'i bstan bcos rtsom bar zhus pas byams chos lnga brtsams so zhes slob dpon seng ge bzang po la sogs pa 'dod la /
gnad kyi zla zer las /
bka' bsdus pa'i rjes la dus der gnas pa nyid na mchog tu zab cing rtogs par dka' la rtogs par mi nus pas thugs rjes de rtogs pa'i don du 'phags pa byams pas mngon par rtogs pa'i rgyan gyi tshig le'ur byas pa'i bstan bcos kyis gsal bar mdzad kyi| 'phags pa thogs med kyis zhus nas dus phyis byas zer ba ni seng+ge bzang po la sogs pa rnams kyi 'khrul pa ste /
sngon du byas pa lam bshad ces pa ni gzhan dag gi'o / /
zhes gsungs so / /
slob dpon shan+ti pa ni /
mngon pa kun las btus kyang byams pas mdzad par 'dod ces grags kyang /
yongs su grags pa byams pa'i chos lnga mdzad pa rnams gsan te mi yul du byon nas /
rnal 'byor spyod pa'i sa chen po la sogs pa theg chen gyi sde snod dam /
sde snod gsum gtan la 'bebs pa rgyas pa'i bstan bcos sa sde lnga dang /
de'i don bsdus pa sdom rnams gnyis brtsams te /
mngon pa kun las btus ni theg pa thun mong gi sdom yin no / /
kha cig /
slob dpon a b+h+ya sa theg pa chen po'i bstan bcos mngon pa kun las btus zhes bshad pas thun mong du mi 'thad zer yang skyon med de /
theg chen gyi bstan bcos yin yang theg pa gsum ga'i don ston pa mi 'gal te /
sa sde bzhin no / /
byams chos lnga yang yi ger bkod de mngon rtogs rgyan dang @# / /
yum gyi don ston pa de nyid rnam nges brtsams /
rgyud bla'i 'grel pa dang /
mdo dgongs pa nges 'grel gyi 'grel pa la sogs pa mdzad cings gsum pa brnyes pas bstan pa la bya ba byas pa yin no / /
'grel chung gi bshad pa tshig gsal du /
slob dpon thogs med sa gsum pa 'od byed pa brnyes kyang dbyig gnyen gdul ba'i don du sems tsam du bstan no zhes pa dang /
sems tsam rgyan las /
byams pa thogs med kyis gsungs shing / /
klu sgrub kyang ni bzhed pa yi / /
tshad ma lung dang ldan pa yi / /
bden pa gnyis ni 'dir brjod bya / /
zhes pa'i 'grel par /
byams pa ni sa bcu pa'i byang chub sems dpa'o / /
thogs med ni sa gsum pa la gnas pa'i byang chub sems dpa'o / /
klu sgrub ni sa dang po la gnas pa'i byang chub sems dpa'o / /
zhes so / /
kha cig sa'i bstod 'grel las /
'jig rten kun la phan phyir thogs med ces bya ba / /
chos rgyun ting nge 'dzin stobs kyis drangs pa'i bdud rtsi'i chos / /
'phags pa mi pham zhal gyi bum pa nas blugs pa / /
gsan pa'i snyim pas gsol ba de la phyag 'tshal lo / /
zhes pa dang /
rnam par bshad pa bsdu ba'i mjug tu /
'phags pa thogs med bdag dang gzhan gyi grub pa'i mtha' rgya mtsho'i pha rol du byon nas chos kyi rgyun gyi ting nge 'dzin gyi khyad par brnyes pa 'phags pa mi pham pa'i zhabs kyi padma rnyog pa med pa spyi bos len pas mdzad ces bshad pas chos rgyun gyi ting nge 'dzin la gnas par bshad cing de tshogs lam na yod pas 'phags pa min yang rgyu la 'bras bu'i ming gis 'phags par btags so zer ba mi 'thad de /
slob dpon sang ge bzang pos chos rgyun gyi ting nge 'dzin ni tshogs lam du thob par bshad kyang de'i rjes la med par ma bshad pas so skyer mi 'grub cing /
mdo sde rgyan gyi 'grel bshad chen mo las /
chos kyi rgyun gyi ting nge 'dzin ni mos pas spyod pas mthar phyin pa'o zhes pa dang /
btsun pa ngo bo nyid med ba'i 'grel bshad las /
chos kyi rgyun gyi ting nge 'dzin ni 'jig rten pa'i chos kyi mchog go zhes gsungs la chos mchog dang mthong lam stan gcig tu skye bas shin tu'ang 'phags par gsal lo / /
des dgung lo lnga brgyar zer yang brgya lnga bcur bzhugs te theg chen dar bar mdzad do / /
dbyig gnyen gyis /
sngon rang rgyal mang pos chos mngon pa dar bar smon lam btab cing /
lung sman gyi gzhi las /
lhag mthong dang rjes su mthun pa'i gnas mal gyi mchog tu lung bstan pa'i kha cher slob dpon 'dus bzang gi drung du /
sngon dgra bcom pa zhi ldan dang sgur po la sogs pa mang pos mngon pa sde bdun dang lung gi don bsdus pa bstan bcos bye brag tu bshad pa zhes pa gzhung 'bum phrag gcig tu longs pa zhig mdzad do / /
'od ldan las /
nyer sbas kyis mdzad ces 'byung ngo / /
'di la 'grel pa rgyal sras mar bye brag bshad mtsho zhes 'byung ba ni bye brag tu bshad pa rgya mtshor gzugs can gyi rgyan gyis ston pa yin gyi ming ma yin la de bzhin du bye brag bshad mdzod ces 'dod pa'ang mi 'thad do / /
bye brag tu bshad pa dang mngon pa snge bdun la sogs pa bslab pas tshegs med par mkhyen nas rgya gar du byon par bzhed pa'i tshe yul de'i sho gam srung ba'i gnod sbyin gyi lha rten yod pa 'phrog nas lan gsum gyi bar du bzlog kyang nor ni med /
chos blo la yod pa dbral du mi btub pas btang ste nA len+d+rar byon pa dang /
gcen gyis bstan bcos mang du brtsams pa'ang gsan nas /
kye ma thogs med nags su lo / /
bcu gnyis bar du ting 'dzin bsgrubs / /
ting 'dzin ma grub glang chen gyi / /
rgyab khal longs pa'i grub @# / /
mtha' brtsams / /
zhes theg chen gyi gang zag dang chos la bsting pa gcen gyis gsan nas lo ga sgrub don min du 'gyur bar mkhyen pa de bzlog pa'i phyir slob ma gnyis la sa bcu pa dang /
blo gros mi zad pas bstan pa 'dzin du bcug nas gcung can song la srod dang tho rangs thon cig ces bsgos pa ltar bsgrubs pas srod la theg chen 'di rgyu bzang ba la 'bras bu kha g.yel ba 'dra gsung /
tho rangs rgyu 'bras gnyis ka bzang bar 'dug pa la ngas skur pa btab pa lce 'dis lan pas gcod gsung nas spu gri tshol ba'i tshe khong gnyis ljags dgum mi 'tshal /
de'i sgrib pa sbyang thabs gcen la mnga' bas der gshegs so / /
zhes smras te byon no / /
der chos mang du gsan cing 'bel gtam mang du mdzad pa'i tshe gcung ni spobs pa shin tu myur bar byung /
gcen cung zad bul yang lan bzang po byung bas 'di'i rgyu ci dris pas /
khyod ni skye ba lnga brgyar paN+Di tar gyur pas skyes thob kyi shes rab che ba yin /
nga la de lta bu med pas yi dam zhig la dris shing lan 'debs pa yin gsung /
de bdag la bstan par zhu byas pas /
rje btsun la zhu yi gsungs nas zhus pas /
khyod so so'i skye bo yin cing dang por theg chen la skur pa btab pas tshe 'di la mthong ba'i skal ba med kyi sgrib pa sbyang bar bya ba'i phyir theg chen gyi mdo 'grel mang du rtsoms /
gtsug tor rnam rgyal thon phyi ma la mjal gsungs nas /
de nas gcen la lhag par dad de /
nga yi phu bo klu dang 'dra / /
nga ni char sdod bya dang 'dra / /
klu yi rgyal pos char phab kyang / /
bya yi gre bar song ba med / /
ces zer zhing byams pa'i gsung yang bsgrubs la /
mdzod kyi tshig le'ur byas pa brtsams te skyes dang bcas pa 'dus bzang la springs so / /
de'i slob ma dag gis lo dang grag la sogs pa 'di 'o skol gyi grub mtha' la zur za'o zhes smras pa dang /
khong bstan bcos rtsom pa la mkhas pas tshig rgyan yin zer te shin tu mnyes nas 'grel pa mdo dang mthun pa yang sbyar ro / /
dus phyis 'grel pa mdzad de bskur ba dang /
rtsa ba sun 'byin gyi 'grel pa 'di lung dang rigs pas tshar gcad cing pham par byas la kho nyid kyi lag pas bsub tu gzhug dgos gsung ste bstan bcos lan gyi phung po'ang brtsams te rgya gar du 'gro bar chas pa dang /
dbyig gnyen gyis gsan nas slob dpon 'dus bzang ni bye brag tu smra ba'i grub mtha' la byang ba yin pas bzlog par dka' la de pham yang dgos pa med pas rang byung gi mchod rten bltar 'gro zhes bsgrags la bal yul du 'gro'o snyam nas byon no / /
de'i rjes la slob dpon saM g+ha b+ha dra 'dus bzang ngam dge 'dun bzang po 'khor rab tu byung ba mang po'i gos ngur smrig gi 'dod kyis nam mkha' dmar por song ba tsam byon te nA len+d+rar zhi bar gshegs so / /
slob dpon dbyig gnyen ni bal yul du hang du zhes pa rab byung gi cha byad 'dzin pa sdom khrims la mi gnas pa chang gi bum pa thogs pa mthong nas bstan ba nub 'dug gsungs nas skyo ba skyes te rnam rgyal ldog nas bton pas 'das te mchod rten brtsigs pa da rung yang yod par grag go| mdor na rigs mchog tu gyur pa bram ze'i rigs las rab tu byung ba'i dge slong /
skye ba lnga brgyar paN+Di tar gyur cing 'bum sde dgu bcu rtsa dgu'am brgyad cu'i don rtogs shing thugs la mda' ba 'bru mar gyis bcings pa mdzad nas zhag bcu gnyis su zhal 'don mdzad pa'i shes rab kyi dbyig dang ldan pa /
brtse ba'i sgo nas bstan pa dar bar mdzad pas 'gro ba'i gnyen du gyur pa ste /
ji skad du /
blo ldan rnams mchog 'jig rten gyis / /
sangs rgyas gnyis pa ltar brjod gang / /
@# / /
'gro ba'i yang dag gnyen gyur pa / /
dbyig gnyen zhes bya des mdzad do / /
zhes pa dang /
sa'i bstod 'grel las kyang /
'phags pa thogs med thub pa dpag bsam shing gyur las / /
tshig gi yal ga 'khrungs las yi ge'i me tog gi /
char pas rnam brgyan blo gter gyur pa dpal yon can / /
de yi gcung po dpal ldan de la phyag 'tshal lo / /
zhes bsngags pa'i slob dpon des bka' 'khor lo dang bo bstan pa'i gzhir bshad nas rigs pa'i mtshon rnon pos bshig pa chos mngon pa'i mdzod rtsa 'grel dang /
'khor lo bar pa'i don sems tsam du ston pa rgyal ba'i yum gyi gzhung 'grel dang /
'khor lo tha ma nges don du bshad pa rab tu byed pa sde brgyad dang /
gzhan yang sa bcu pa'i mdo dang /
blo gros mi zad pas bstan pa dang /
ga ya go ri'i mdo dang /
sgo drug pa'i gzungs dang /
chos bzhi pa'i mdo la sogs pa'i mdo 'grel mang po dang chos dang chos nyid rnam 'byed kyi 'grel pa la sogs pa bstan bcos mang du mdzad do / /
brgyad stong 'grel par yang /
'phags pa thogs med ces bya grags pa gsal ldan shes rab ldan pa'i mchog gyur pas / /
de nyid rnam par nges par bshad pa rab tu sbyar mdzad des mdzad pa yi mthus / /
dngos dang dngos med rnam dbye'i phyogs la mkhas par shes pa'i mngon rlom gyis mtho ba / /
slob dpon dbyig gnyen gyis ni gzhung gi 'grel par don bshad pa la gnas thob gyur / /
ces gsungs so / /
slob dpon de la slob ma rang bas mkhas pa bzhir grags te /
mngon pa rang bas mkhas pa slob dpon blo brtan ni /
slob dpon dbyig gnyen b+ha ga bi hA ra zhes bya ba na 'bru mar gyis zangs bkang ba'i nang na bzhugs te 'bum sde brgyad cu zhal ton mdzad pa'i tshe phug ron zhig rgyun du nyan pa zhig yod pa de re zhig gi tshe shi ste /
mtha' 'khob 'dra ma zhes bya ba dmangs rigs kyi bur skyes ma thag nga'i slob dpon gang na bzhugs zhes 'dri ba la khyod kyi slob dpon su yin byas pas dbyig gnyen yin zer nas phas yul dbus su 'gro ba'i tshong pa la dris pas bzhugs par thos nas cung zad skyes pa dang slob dpon dbyig gnyen can du bskyal nas slob dpon gyis yi ge'i phyi mo bslab pa nas bzung ste rig pa'i gnas thams cad la mkhas par bslab ste chung ba'i dus su nA len+d+ra na sgrol ma'i rten bzhugs pa'i phyag tu sran ma'i phud phul la bza' snyam nas 'ga' zhig phul bas 'dril nas byung /
yang phul bas 'dril /
'phags mas ma gsol bar rang za ba mi 'ong snyam nas zad zad phul yang 'dril bas byis pas dus so / /
der 'phags mas zhal dngos su bstan te du mi dgos ngas khyod la byin gyis brlabs kyi| khyim du song gsungs nas de nas mkhyen rab thogs med du gyur te rten de la sran ma'i sgrol ma zhes grags so / /
slob dpon de la mdo dkon mchog brtsegs pa'i le'u bzhi bcu zhe dgu yan chad thugs la mnga' zhing 'grel pa yang mdzad ces grag go /
de'i tshe mkhas pa'i grags pas kun tu khyab cing de'i dus na slob dpon yon tan 'od kyi sbyin bdag rgyal po shrI har shas chos kyi grags pa la da lta su mkhas dris pas /
mkhas par rgyal pos byas pa yi / /
btsun pa yon tan 'od kyang ste / /
bstan bcos kun gyi pod gcig la / /
slob dpon blo gros brtan pa nyid / /
ces gsung skad do / /
slob dpon des mdzod kyi 'grel pa gnam lcags thog zer /
chos mngon pa kun las btus kyi 'grel pa /
rab tu byed pa sde brgyad kyi 'grel pa la sogs pa bstan bcos mang du brtsams so / /
bod kha cig /
sprang po nyi ma'i dngos grub kyis chos bsregs rjes su slob dpon blo brtan gyis dkon brtsegs blo la bton nas /
bdag blo phyogs gcig bzhag @# / /
pa dang / /
gzhan blo phyogs gcig bzhag pa gnyis / /
srang la gzhal na bdag blo lci / /
zhes pa'i nga rgyal gyi dbang gis phag phrug tu skyes te ngur ba'i sgra la brtags pas /
nga ni sngon gyi mkhas pa blo brtan te| |nga rgyal dbang gis phag mo'i lto ru skyes / /
'di nas shi ma thag tu dga' ldan 'gro / /
zer zhes grag ste /
dus kyang 'gal zhing sangs rgyas kyi bstan pa 'dzin par lung bstan pa'i gang zag las kyi dbang gis ngan 'gror mi 'gro'am snyam mo / /
de'i slob ma gang ba spel yin la /
de'i slob ma dzi na mi tra dang shI len+d+ra b+ho d+hi la sogs yin gsung ste dpyad par bya'o / /
dbyig gnyen gyi slob ma tshad ma rang bas mkhas pa dpal ldan phyogs kyi glang po ni /
rigs bram ze la gnas ma bu pa'i sde pa'i mkhan po zhig las rab tu byung ste sgra la sogs pa tha snyad kyi gtsug lag la legs par spyangs te mkhan po la spong ba bsam gtan gyi man ngag zhus pas /
phung po las de nyid dang gzhan du brjod du med pa'i bdag sgoms shig gsungs nas bsgoms pas bdag ma rnyed nas phyi nang gi sgrib pas bsgribs sam snyam nas phyogs bzhir mar me chen po sbar /
lus gcer bur phyung mig bgrad de phyogs bcur bdag btsal yang ma rnyed do / /
de'i tshe spyod lam de ltar byed pa grogs kyis mthong nas mkhan po la zhus nas /
mkhan pos khyod ci'i phyir de ltar byed dris pas bdag tshol lo zhes so / /
khyod rang gi grub mtha' sun 'byin par 'dug pas song zhig zer ba dang /
mkhan po de nyid du rigs pas sun dbyung nus mod kyi 'os ma yin no snyam ste rim gyis byon te slob dpon dbyig gnyen can byon te theg pa gsum la mkhas par sbyangs shing /
khyad par rnam rig pa'i grub mtha' dang tshad ma la mkhas par gyur to / /
de nas slob dpon gyis /
'gro ba rnams kyi sdug bsngal gyi rgyu yang dag pa'i don ma rig pa yin pas de spang ba'i phyir dang /
gnyen po shes rab bskyed pa'i phyir mdzod kyi 'grel pa dang /
yon tan mtha' yas par bstod pa'i 'grel pa dang /
dmigs pa brtag pa la sogs pa bstan bcos thor bub brgya rtsa brtsams so / /
de dag kyang 'thor ba lta bur gyur pas gcig tu bsdus pa tshad ma'i mdo kun las btus pa brtsam mo zhes dgongs te /
phyogs kyi glang po'i phug ces pa'i brag ngos la rdo thal gyis /
tshad mar gyur pa 'gro la phan bzhed pa / /
ston pa bde gshegs skyob la phyag 'tshal te / /
tshad ma bsgrub phyir rang gi gzhung kun las / /
btus te sna tshogs 'thor rnams 'dir gcig bya / /
zhes mchod brjod dang bshad par dam bca' bris pa tsam gyis sa g.yos 'od gsal sgra chen po grag /
mu stegs kyi ston pa rnams kyi byin pa shing bzhin rengs pa la sogs pa ltas khyad par can du ma byung /
de'i tshe nye logs na mu stegs kyi ston pa nag po thub rgyal zhes bya ba zhig yod pas /
mngon shes phra mos bltas pas de'i mthur shes te phrag dog gi dbang gis slob dpon bsod snyoms la bzhud pa'i shul du phyin te lan gnyis su bsubs pa dang slob dpon gyis gsum pa bris nas mjug tu ngas bris pa'i tshigs su bcad pa 'phyi ba su yin /
ku re dang kyal ka'i phyir yin na dgos pa rgya chen po yod pas ma phyi /
phrag dog gi dbang gis yin na blo la yod pas dbyi bar mi nus so / /
nor te rtsod par bzod na lus snang bar gyis shig brtsad par bya'o zhes bris so / /
yang ltas sngar bzhin du byung ste /
phyir 'ongs pas brtsad par bya'o zhes pa mthong ste bsdad do / /
slob dpon bsod snyoms 'khor te byon pa dang phrad nas bstan pa rgyal du btsugs te brtsad pas lan gsum gyi par du mu stegs pham par byas te da khyod nang pa'i @# / /
bstan pa la zhugs gsungs pas /
kho khros pas kha nas me sbar te slob dpon gyi yo byad thams cad bsregs /
slob dpon yang tshig la khad par byas pas thugs skyo ste /
yong ye ngas sems can thams cad kyi don bya snyam mod kyi mu stegs 'di gcig pu'i don yang bya mi nus par 'dug pas rang don zhi bde mngon du bya'o snyam du dgongs nas rdo thal nam mkha' la 'phangs te sa la babs ma thag sems bskyed gtang ngo snyam du 'phangs pas sa lam bab par 'jam dpal dngos su byon te /
bu| ma byed ma byed theg pa dman dang phrad pa las ni blo gros ngan skye ste / /
khyod kyi bstan bcos 'di la mu stegs tshogs kyis gnod mi nus par shes bya ste / /
khyod kyis sa ma thob kyi bar du dge ba'i bshes sung? 'gyur gyi / /
phyi ma'i dus na bstan bcos kun gyi mig gcig tu ni 'di 'gyur ro / /
zhes rjes su bzung ngo zhes kha cig 'chad do / /
rnam nges kyi TIka chos mchog las /
slob dpon phyogs kyi glang po ri phug dben pa zhig na bsgom pa la brtson pas gnas pa na gnas skabs 'ga' zhig tu 'khor ba las yid byung nas sems can gyi don las gzhan du phyogs te gcig pu grol bar 'dod pa na /
skad cig de la 'phags pa 'jam dpal byon nas /
bu /
skye bo ngan pa rjes su mthun par sems sngar ba'i gzhan gyi dbang du gyur te sems can kun la phan par nus pa'i sems yod bzhin du ci'i phyir btang snyoms su byed ces gsungs pa dang /
lan du bcom ldan 'das 'khor ba ni bzod par dka' ba'i sdug bsngal du ma dang ldan pas sran par mi nus la /
sems kyang dam pa ma yin pa'i skye bo la dga' bas g.yo bar spyod cing khyod mthong yang bdag la byin gyis ma brlabs na de la ci zhig bgyid mchi zhes gsungs pa dang /
lan du bu ji srid sa ma thob kyi bar du khyod kyi dge ba'i bshes gnyen ni nga nyid do zhes gsungs te mi snang bar gyur to zhes 'byung la /
kha che dz+nyA na shrI'i TIka las /
khyod kyis sangs rgyas ma thob kyi bar du zhes 'byung ngo / /
slob dpon des tshad ma kun las btus rang 'grel dang bcas pa brtsams te mu stegs thams cad btul nas bstan pa rgyas par mdzad do / /
de'i slob ma slob dpon dbang phyug sde rig pa'i gnas la mkhas pa zhig byung ste kun las btus kyi 'grel bshad kyang mdzad do / /
de'i slob ma chos kyi grags pa ni rgya gar lho phyogs rgyal dbang gtsug gi nor bu zhes bya bar mu stegs kyi bram ze'i rigs su skyes te chung du la sgra legs par 'byongs nas /
zhang po mu stegs kyi ston pa gzhon nu ma len la mu stegs kyi bram ze rab tu byung ba'i chas blangs pas zhang pos ngan du smras te bskrad do / /
slob dpon gyis dgongs pas mu stegs thams cad pham par byed pa zhig bya'o snyam ste /
nang pa'i bstan pa la rab tu byung nas sbyangs pa mdzad cing khyad par slob dpon dbang phyug sde la tshad ma kun las btus tshar gsum du nyan par dam bcas nas mnyan pas dang po la slob dpon dbang phyug sdes ji ltar dgongs pa ltar go /
gnyis pa la phyogs glang gis dgongs ba bzhin go ste dbang phyug sde'i 'dod pa nor bar rtogs nas gsum pa gsung bar zhus pas /
phyogs glang la slob ma nga lta bu las med /
nga la'ang khyed lta bu las ma byung tshar re las 'chad pa'i srol med pa la gnyis su'ang bshad pa yin /
nga 'di gcig pu 'chad pas mi phan paN+Di ta'i bya ba gzhan yang bya dgos pas ras snum sta gon gyis shig nub mo 'chad do gsungs nas de ltar byas pas 'bras bu rgyu'i khyad par gyi rjes su byed pa lhag par rtogs pas slob dpon la sngar gyi tshul brjod pas shin tu mnyes nas da khyod kyis nga'i grub mtha' nor ba rnams phyogs sngar gyis la kun las btus la 'grel @# / /
pa rtsoms shig ces rjes su gnang ngo / /
de nas slob dpon gyis grangs can gyi grub mtha'i gsang tshig rnams rtogs pa'i don du bran du brdzus te zhang po'i chung ma'i g.yog byas nas mgu bar byas te grub mtha'i gnad la 'di 'dra 'dri dgos byas pas /
'dod pa spyod pa'i tshe dri yi khyed rang yid la zungs zer nas mo'i rkang pa la thag pa btags nas gang dka' ba de la thag pa 'then nas legs par shes pa dang bros te grub mtha'i gnad shes pas thams cad thub par shes te /
de'i tshe mkhas pa yod na rtsod par byed do zhes dril bsgrags pas phal cher yul gzhan du bros /
rtsod pa byas pa rnams chos kyis tshar bcad de chos kyi lam la bkod nas /
gal te chos kyi grags pa yi / /
smra ba'i nyi ma nub pa na / /
chos rnams gnyid log yang na shi /
chos ma yin rnams da sdod longs / /
zhes ched du brjod pa mdzad do / /
bstod pa byed pa dag gis kyang /
mu stegs rigs la sgra tshad mkhas / /
rgol ba tshar gcod mkha' la gshegs / /
d+harma kir+t+ti zhes bya ba'i / /
bla ma de la phyag 'tshal lo / /
zhes bstod do / /
de nas slob dpon rim gyis grong khyer dang ljongs rgyu zhing mthar rgyal po me tog rgyas pa'i sgo drung du sleb ste rgyal pos da lta su mkhas dris pas /
shes rab can ni phyogs kyi glang po ste / /
tsan+d+ra go mi brjod pa rnam par dag /
snyan dngags dpa' bo las byung sdeb sbyor mkhas / /
me tog kun tu rgyas pa longs spyod ldan / /
phyogs las rnam par rgyal ba nga min su / /
zhes gsungs pas rgyal po na re /
d+harma kirti yin nam /
de skad du'ang grags so gsungs pa dang /
rgyal pos gdan drangs te sbyin bdag mdzad nas rab tu byed pa sde bdun brtsams te mjug tu rnam 'grel gyi le'u dang po'i rang 'grel mdzad do / /
bstan bcos rnams mkhas pa'i grwa sar 'grims pas phal cher gyis ma shes so / /
la las shes kyang phrag dog byas nas nyes so zhes bsgrags te khyi mjug la btags pas /
slob dpon na re khyi grong dang srang kun tu rgyu ba bzhin bstan bcos kyang dar bar 'gyur ro|| zhes gsungs shing rnam 'grel gyi mgor /
skye bo phal cher phal la chags shing shes rab rtsal med pas na legs bshad rnams / /
don du mi gnyer kho nar ma zad phrag dog dri ma dag gis sdang bar yang / /
yongs gyur des na bdag la 'di ni gzhan la phan pa yin zhes bsam pa'ang med / /
sems ni yun ring legs bshad goms pa lhur len bskyed phyir 'di la dga' ba skyes / /
zhes pa bcug go /
zhes grag go /
de nas paN+Ti ta lha dbang blo la 'grel pa rtsom par bskos pas lan gcig brtsams te gzigs pa phul ba chus bkrus /
yang brtsams pa mes bsregs pas phyis brtsams nas /
phal cher skal ba med nyid dang / /
dus la'ang sdod pa med pa'i phyir / /
goms pa'i phyir ni mdor bsdus nas / /
dka' 'grel 'di ni 'dir byas so|| zhes pa phul bas 'phros dang tshig gi zur gyis mtshon pa'i don rnams ma byung bar 'dug ste tshig gis dngos su bstan pa'i don byung 'dug gsung /
'on kyang nga'i rigs pa 'di gzhan gyis ma nor bar mi shes par 'dug dgongs te /
rnam 'grel gyi mjug tu /
rgya mtsho la ni chu bo bzhin du rang gi lus la thim zhing nub pa nyid du 'gyur / /
zhes pa bcug ces grag go /
de'i slob ma shAkya blo yin la des 'grel bshad byas /
de'i slob ma 'od kyi blo yin zer ro / /
kha cig dza ma ri chos grags kyi dngos slob yin zer ro / /
rgyan gyis spur la lung blangs /
de'i slob ma dul lha /
de'i slob ma chos mchog zer te /
chos mchog ni chos 'byung byin dang dge srung gi slob ma yin par TIka las bshad do / /
dza ma ris rgyan la 'grel bshad @# / /
byas /
dul lha dang bde byed dga' bas sde bdun la 'grel pa byas zhes grag go /
slob dpon dbyig gnyen gyi slob ma phar phyin rang bas mkhas pa 'phags pa rnam grol snge ni /
gtsug lag khang rgya chen po du ma'i bdag po /
'phags pa ku ru kul+le'i sde pa /
slob dpon sangs rgyas 'bangs kyi dbon pos rab tu dga' ba thob pa des sangs rgyas la mngon sum du mnyan nas sher phyin gyi don ston pa mngon rtogs rgyan gyi 'grel pa nyi khri lnga stong pa dang sbyar ba nyi khri snang ba zhes bya ba mdzad do / /
btsun pa grol sdes nyi khri rnam 'grol mdzad de /
de'ang 'phags pa grol sde'i slob mar kha cig 'dod do / /
khyad par du slob dpon seng ge bzang po'i lo rgyus ni /
sngon shar phyogs seng ldeng gi nags zhes bya ba na sdong po chen po zhig la shing gi lha zhig yod pa las /
yul de'i phyugs rdzi zhig dus las 'das te /
de'i chung ma gzugs byad bzang mo zhig yod pas phyugs 'tshor song ba dang /
shing gi lha des 'dod pa spyad pas sras khyad par can zhig 'khrungs te gau pA la zhes btags so / /
de la phas nor bu rin po che byin pas de'i yon tan gyis sa thams cad la kha lo sgyur ba zhig byung ste des nA len+d+ra brtsigs so / /
de'i btsun mo dbang chung ba zhig gis rgyal po dbang du bya ba'i phyir slob dpon bram ze zhig la rig pa zhus pas des ri bo gangs can la sman blangs te rgya btab ste bran mo la bskur bas de stegs 'dred sa la lhung bas chus khyer te rim gyis rgya mtshor zhugs pa dang /
klu'i rgyal pos blangs te zos pas klu'i rgyal po rgya mtsho skyong dbang du gyur pas btsun mo dang phrad pas sras dpal ldan chos skyong bltams te dus bzang la mchod pa byas pa'i che sprul mgo rong nge byung bas rgyal po khros te /
chad pa bcad par brtsams pa las sor gdub bstan pas klu'i yi ge mthong bas slar bkur stir byas te bskyed bsrings so / /
des lha khang gzhan las khyad par du 'phags pa zhig rtsig par 'dod pas ltas mkhan la dris pas /
dge sbyong dang bram ze'i ras la sdong bu byas te rgyal po dang tshong dpon gyi khyim nas mar blangs shing dka' thub pa'i lha gnas nas kong bu blangs te mar me spar ba yi dam gyi mdun du bzhag ste gsol ba btab na chos skyong gi sprul pas kong bu bskyur bar 'gyur bas der rtsigs shig zer nas /
de ltar byas pas bya rog cig byung nas kong bu mtshor bskyur pas yi chad pa na mtshan mo klu'i rgyal po sbrul mgo lnga pa byung ste /
nga khyod kyi pha yin pas mtsho bskams la rtsig tu gzhug go /
zhag bdun bdun na mchod pa chen po gyis shig zer te /
de bzhin byas pas zhag nyer gcig na mtsho bskams te o tan+ta pu ri'i gtsug lag khang bzhengs so / /
rgyal po de la sras rgyal po dang paN+Di ta dang grub thob dang sdig spyod kyi rgyal po zhig ste bzhi yod pa las tha ma nor gyis brel dogs nas nor bu byin no / /
de la sras de wa pA la zhes bya ba smon lam gyi stobs can yum la dad pa thob pa zhig byung ste /
des pha la nor bu brkus te dge slong yum 'chad pa zhig la phul bas yab kyis rig ste /
nor bu ni rgyal po dbang ba yin gyi dge sbyong 'dod pa chung zhing chog shes par rigs pa la khyod de lta ma yin no zhes mgul pa bsgags te rin po che 'phrog go /
dge slong gis shi ma thag rang gi slob ma rgyal bu'i sras su skye bar smon lam btab pas de ltar gyur nas rgyal po sa skyong zhes bya ba yum la dad pa thob pa zhig tu gyur te phyogs kun tu yum 'chad pa tshol ba la zhugs pa na /
de'i tshe slob dpon seng ge bzang po zhes bya ba rgyal rigs las rab tu byung ba phyi nang gi grub mtha' thams cad la mkhas pa khyad par du yum gyi don la ring du goms pa zhig byung ste /
des @# / /
rang gi mkhan po rnam snang bzang po la byams pa'i sgrub thabs zhus nas sgrub pas rmi lam du dge slong gur gum gyi mdog can spyod lam mdzes pa zhig rmis te /
shar phyogs khar+sa pA Nir song zhig ces lung bstan no /
sad de der song nas zhag gsum du smyung gnas byas te rmi lam brtags pas tho rangs rmi lam na /
o tan+ta pu ri bi ha ri'i gan+d+ho la'i steng gi nam mkha' la sprin phung 'thug po zhig gi gseb na lha'i lus stod sprin gyi gseb nas phyung nas mchod rdzas sna tshogs kyis mchod pa mthong ste ci byed dris pas rje btsun byams pa brgyad stong pa gsung ba la mchod pa byed pa yin zer te /
ring du bltas pas rje btsun zhal gser mdog can spyi gtsug mchod rten gyis spras pa phyag g.yas chos 'chad kyi phyag rgya mdzad pa tsam zhig mthong nas phyag dang mchod pa byas te nyid kyi bstan bcos la deng sang 'grel pa mang du mchis na gang gi rjes su 'jug par bgyi zhes zhus pas /
thams cad kyi gzhung legs par rtogs la 'thad pa bsdus te khyod kyis phyogs gcig tu rtsoms shig ces gnang ba thob bo / /
sad de mchod pa byas te bstan bcos rtsom ba'i sbyin bdag btsal ba'i phyir shar nas nub tu byon pa na /
rgyal pos skyong gis yum 'chad pa la slob dpon seng ge bzang po mkhas par thos nas gdan 'dren du btang ba'i pho nya dang phrad nas /
gdan drangs te 'phags pa'i 'grel pa dang mthun par nyi khri'i bsdus don le brgyad ma dang /
brgyad stong 'grel chen dang /
don gsal 'grel pa dang /
sdud 'grel rtogs par sla ba dang /
sher phyin sgom pa la sogs pa mdzad do zhes grag go /
brgyad stong 'grel chen du dpal ldan chos skyong gis sbyin bdag byas nas tri ka tu ka zhes pa tsha ba gsum gyi gtsug lag khang du byas par bshad do /
slob dpon shes rab 'byung gnas blo gros kyis /
slob dpon seng ge bzang po skyes bu'i don la mngon du phyogs te shes rab kyi pha rol tu phyin pa ston pa na po ti du ma dag na 'dod ba du ma dang 'chad pa po rnams kyis bshad pa yang phan tshun 'gal ba mthong nas skyo ba skyes te mtha' gcig tu gnas pa na thugs rje chen po dang ldan pa'i bcom ldan 'das byams pas de'i skyo ba bsal ba'i phyir mngon par rtogs pa dang bcas pa'i bcom ldan 'das ma yang bshad do zhes zer ba rjes su thos pa yin no zhes bshad do / /
slob dpon chos kyi bshes gnyen ni lo bcu bdun du dge ba'i bshes gnyen mnyes par byas pas rmi lam du byams pas rjes su bzung zhes 'chad kyang slob dpon nyid kyis mkhas pa'i 'grel pa bzhi las rnyed cing /
khyad par 'phags pa gnyis kyi 'grel pa la brten par bshad de /
'grel chen du /
'di ni 'phags pa thogs med la sogs pa rnams kyis bshad pa bris pa yin pa'i phyir tshad mar bya'o zhes pa dang /
'phags pa rnam par grol sde yi / /
mthu yis don mthong sgo nas ni / /
zhes so / /
de'i slob ma slob dpon sangs rgyas ye shes zhabs zhes grags pa 'jam pa'i dbyangs las dbang bskur ba thob pa des tshogs su slob dpon gsang bas mig thon yang bzod par gsol bas nyin mtshan gnyis kar mthong ba'i spyan byin pa des slob ma gu Na mi tras bskul nas sdud 'grel brtsams /
gsang 'dus la lung gis zin pa'i chos bcu bzhi brtsams te 'jam dpal zhal gyi lung dang /
sgrub thabs kun tu bzang po dang /
kun tu bzang mo dang /
bdag grub par 'byung ba dang /
sna tshogs 'khor lo dang /
rin chen 'bar ba dang /
rtsa ba'i ye shes chen po dang /
tshigs su bcad pa'i mdzod dang /
grol ba'i thig le dang /
byang chub sems kyi thig le dang /
bkra shis kyi @# / /
rnam bshad dang /
bzhi pa la 'jug pa dang /
gtor ma dang sbyin sreg dang /
mchod pa dang /
dkyil 'khor dang /
chu dbang gi sgrub thabs la sogs par grag go /
slob dpon dbyig gnyen gyi slob ma 'dul ba rang bas mkhas pa yon tan 'od ni rgya cher 'grel las 'phags pa gzhi thams cad yod par smra ba'i 'dul ba 'dzin pa chen po bram ze'i slob dpon btsun pa yon tan 'od /
bdag dang gzhan gyi grub pa'i mtha' rgya mtsho'i pha rol du son pa /
bde bar gshegs pa'i chos 'dul ba bdud rtsi'i nying khus shes rab kyi dbang po rgyas pa de bzhin gshegs pa'i bka' dam pa nan tan snying po sgrub pa zhes 'byung ba'i yon tan dang ldan pa des 'dul ba'i mdo dang /
las brgya rtsa gcig dang /
byang sa'i tshul khrims le'u'i 'grel pa dang /
'dul ba'i mdo la rang 'grel la sogs pa mdzad do /
kha cig /
las brgya rtsa gcig dul ba lhas byas par 'dod do / /
slob dpon de kha cig nyer sbas kyi slob mar 'dod /
kha cig legs mthong gi slob mar 'dod de dus mi gcig pas nor bar rig par bya'o / /
stod 'dul ba dag /
legs mthong gis phyir mi 'ong la /
des glos mi 'bebs la des yon tan 'od la bshad zer te brtag dgos so / /
yon tan 'od kyis lo bzhi brgya thub zer ro / /
de'i slob ma shAkya 'od yin zer te mi bden te /
'od ldan las /
bdag gi mkhan po ma ga d+har gnas rgyan du gyur pa grags thob pa / /
bsod nams grags pa las ni bdag gis mnyan nas rang gi 'dul ba'i cho ga yi / /
rnam par bshad 'di gsum rig rnams kyis bshad pa'i phyogs kyi gzhi mdzad bstan pa yin / /
zhes pa dang /
gzhan yang /
bla ma dag ni ring na bzhugs pa grags pas rnam par byang ba zhi ba'i 'od kyis bdag /
dran pas dgongs pa mdzad par gyur cig snyam nas bdag gis 'grel pa don gsal byas pa yin / /
zhes bsod nams grags dang zhi ba 'od kyi slob mar bshad do / /
de'i slob ma shAkya bshes gnyen yin par sum brgya par bshad do / /
shAkya 'od kyis sum brgya pa dang de'i 'grel pa 'od ldan mdzad do / /
'dul ba'i mdo la chos kyi bshes gnyen gyis rgya cher 'grel mdzad cing /
de yon tan 'od kyi slob mar kha cig 'dod do / /
shAkya 'od kyi slob ma seng ge'i gdong can /
de'i slob ma dzi na mi tra yin zer ba'ang brtag par bya'o / /
rgyal sras zhi ba lha'i lo rgyus ni /
ngo mtshar can gyi gtam bdun zhes grags te /
lhag pa'i lha mnyes nA len+d+ra'i / /
bkod pa phun tshogs rtsod pa bzlog /
ya mtshan can dang sprang po dang / /
rgyal po mu stegs can btul ba'o / /
de la dang po lho phyogs su yul 'khor bzang po zhes bya bar rgyal po dge ba'i go cha zhes bya ba'i sras zhi ba'i go cha zhes bya bar bltams nas gzhon nu'i tshe rig pa mang po bslab cing khyad par du ku su lu zhig la 'jam dpal rnon po'i sgrub thabs shig zhus te bsgrubs pas zhal mthong ngo / /
re zhig na yab 'das te /
nang par rgyal por dbang bskur ba'i do nub rmi lam na /
sang rang nyid sdod par 'gyur ba'i khri de la rje btsun bzhugs nas /
bu gcig 'di ni nga yi stan yin te / /
nga ni khyod kyi dge ba'i bshes gnyen yin / /
nga dang khyod gnyis stan gcig la 'dug pa / /
'di ni rnam pa kun tu rigs ma yin / /
zhes gsung ba rmis pas sad pa dang rgyal srid gzung mi btub par shes te bros nas /
nA len+d+rar paN+Di ta lnga brgya'i khyu mchog rgyal ba'i lha las rab tu byung ste mtshan zhi ba'i lha zhes btags te nang gi kun spyod 'phags pa la chos gsan cing de la mnyam par 'jog pa dang bstan bcos zab mo rtsom par mdzad kyang /
phyi'i spyod lam za nyal 'gro ba ma gtogs @# / /
pa gzhan gyis ma rig bas b+hu su ku 'du shes gsum pa zhes grags shing /
gzhan rnams kyis phyi'i spyod pa la dpag nas /
rab tu byung ba'i bya ba 'khor lo gsum yin pa la 'di gang dang yang mi ldan par dad pas byin pa longs spyod par mi rung bas bskrad par bya /
de'ang mdo 'don res byas pas rang bud la 'gro'o snyam du bsam nas /
de la mdo 'don par bsgos pas mi nus zer ba dang /
mkhan po la zhus pas khyed nyid kyis sgos shig gsungs nas bsgos pas 'don par khas blangs pa dang kha cig ci yin mi shes snyam zhing the tshom du gyur bzhin du nyams sad pa'i phyir skye bo mang po'i dbus su khri mthon po bshams so / /
de nas ji ltar song mi mngon par phyag gis mnan nas steng du byon pas phal cher yid gnyis su gyur to / /
de nas sngar grags pa gdon nam ma grags pa gdon gsungs pas ma grags pa gdon par zhus pas /
bslab btus ni mang mdo kun las btus ni nyung pas tshig bsdus la don rgyas pa byang chub sems dpa'i spyod pa la 'jug pa zhal ton du mdzad cing sher le'i /
gang tshe dngos dang dngos med dag /
ces pa nas nam mkha' la je mtho je mthor song nas mthar sku mi snang bar gsung grags pa'i sgo nas rdzogs par bton te gshegs so / /
de nas gzungs thob pa rnams kyis ji ltar zin pa bsdus pas shu log bdun brgya dang stong dang stong lhag tu gyur pas the tshom za zhing /
bslab pa kun las btus pa yang / /
yang dang yang du blta bar bya / /
zhes pa dang /
yang na re zhig mdor bsdus pa / /
mdo rnams kun las btus pa blta / /
zhes pa'ang ngo ma shes pa na lho phyogs mchod rten dpal yon can na bzhugs par thos nas dge slong gnyis spyan 'dren du btang ba dang mjal nas de dag zhus pas /
bslab btus dang mdo kun las btus kho bo'i brang khang gi gdung gse ba na paN+Di ta'i yi ge phra mos bris pa zhig yod /
spyod 'jug shu log stong tshang ba de yin zhes lung bstan te de dag gi bshad pa dang sgrub pa'i lung yang gnang ngo / /
de nas shar phyogs su byon te rtsod pa chen po byed pa zhig gi 'thab zla mdzad pas rdzu 'phrul gyis thams cad 'dum par gyur te bde ba la bkod do / /
yang yul ma ga d+ha'i nub phyogs ha cang mi ring ba zhig na ya mtshan can gyi lta ba 'dzin pa lnga brgya gnas pa'i 'khor du bsdad pa dang re zhig yul nga na chen po byung bas bza' btung chad de nyon mongs par gyur nas su slong nus pa dbon du bkur zhing bsgo ba nyan par byas pa dang /
slob dpon gyis 'bras chan lhung bzed gang blangs te byin gyis brlabs pas thams cad tshim par mdzad nas de dag ya mtshan can gyi lta ba las bzlog ste thub pa'i bstan pa la bcug go /
de nas re zhig mu ge chen po byung ste sprang po stong tsam zhig bru ba tsha bas nyen te 'chi la khang pa na /
slob dpon gyis 'tsho ba sbyar zhing chos bstan te bde ba la bkod do / /
de nas shar phyogs su a ri bi sha na'i rgyal po la ma tsa la'i gnod pa bya ba 'tsho ba ma phyid pa kha cig /
rgyal po la 'khril nas kho la gnod pa byas na rgyal po gsod pas nor sbyin dgos pa yod pa bsrung ba'i phyir sku srung mdzad pa la slob dpon la rje btsun gyi phyag rgyar bcings pa shing gi ral gri zhig las med pas grogs kyis mthong ste /
rgyal po la mi 'di sgyu can zhig ste lag cha la gzigs shig ces gsol bas rgyal po khros te khyod kyi ral gri phyung zhig ces smras pas /
lha nyid la gnod par 'gyur ro zhes gsol bas gnod kyang bla yi /
nges par phyung zhig zer ro / /
'o na lha'i spyan gcig bkab ste gcig gis gzigs shig ces gsol pas @# / /
de ltar byas te ral gri phyung bas de'i 'od zer gyis ma bzod de mig gcig zhar ba dang bzod par gsol te skyabs su song ste chos la btsud do / /
de nas dpal gyi ri'i lho phyogs su byon te uts+tshusma'i spyod pa zhes pa sprang po'i cha byad gcer bu 'khrud ma pho ba'i tshigs mas 'tsho bar byed pa na /
kha ti bi ha ra'i rgyal po'i bran mo ka tsa la has 'khrud ma pho pa'i chu thor slob dpon la phog pas khol ba mthong ste /
de'i tshe mu stegs kyi ston pa shang+ka ra de pa zhes bya bas gnangs nam mkha' la dbang phyug chen po'i dkyil 'khor 'bri bas de bshig ma nus na nang pa'i chos dang lha rten bsregs nas phyi rol pa'i sgor 'jug dgos so zhes rgyal po la gsol pa dang /
rgyal pos dge 'dun bsdus te don de bsnyad pas sus kyang bshig par khas len ma nus pas rgyal po mya ngan du gyur pa na bran mos sngar mthong ba de bshad pas tshol cig gsungs nas phyogs kun tu btsal bas shing sdong zhig gi drung nas rnyed de don de zhus pas ngas nus kyi chu bum pa gang ras yug gnyis me rnams sta gon gyis shig gsungs nas de ltar byas so / /
sang dgongs ka thig btab ste song bas thams cad the tshom du gyur to / /
gnangs snga dro dkyil 'khor bris te shar sgo tsam zin pa na slob dpon gyis ting nge 'dzin mdzad pas 'tshub ma chen po langs nas rmeg med par khyer te rtswa dang shing dang grong khyer thams cad kyang 'gyel lam 'gyel la thug par ldeg /
der tshogs ba'i mi rnams kyang bdas /
mu stegs kyi ston pa yang rnam par 'thor /
rlung gis bdas pa'i bye'u bzhin du phyogs thams cad du khyer zhing mun pa chen por gyur to / /
de nas slob dpon gyis smin mtshams nas 'od byung nas rgyal po dang btsun mo la lam bstan te gos dang bral zhing rdul gyis g.yogs pa la chus bkrus nas ras gsar pa g.yogs te mes bsros te bde bar byas so / /
de nas mu stegs kyi lha khang rnams bshig nas sangs rgyas kyi bstan pa la btsud pas da lta'i bar du yang mu stegs pham pa'i yul zhes grags so / /
slob dpon des rang nyid so skyer zhal gyis bzhes kyang slob dpon shas rab 'byung gnas blo gros kyis 'phags par bshad cing /
nag po pas kyang 'jam pa'i dbyangs kyi zhabs kyi padma la spyi bos gtugs par bshad pa'i slob dpon des rgyas par ston pa bslab btus /
bsdus te ston pa mdo kun las btus /
don rgyas la tshig bsdus pa spyod 'jug dang gsum mdzad do / /
spyod 'jug la rgya gar na 'grel pa brgya rtsa yod par grags kyang bod du 'gyur ba brgyad tsam yod do / /
mdo lang kar gshegs par /
sgra byed pa ni pA Ni ni / /
zhes lung bstan cing 'jam dpal rtsa ba'i rgyud las kyang byang chub 'thob par lung bstan pa'i bram ze pA Ni ni la sogs pas mdzad pa'i sgra'i bstan bcos kyi lo rgyus ni /
dang po sum cu rtsa gsum du sarba dz+nyA zhes pa'i lha zhig gis sgra'i bstan bcos chen po zhig byas te lha rnams kyis spyad de /
nub nas 'dzam bu gling du ma phyin no / /
de nas lha'i dbang po brgya byin gyis sgra'i bstan bcos zhig mdzad de in+d+ra byA ka ra Na zhes grags pa de drang srong phur bus legs par shes nas lha'i bu rnams la ston pas lha'i bla ma zhes sam sgra mkhan zhes ming du grags so / /
de nga las sgra mkhas pa med snyam du nga rgyal byed pa na lha'i dbang pos rgya mtsho las chu bu ma pa gang blangs te de las ku sha'i rtses chu thigs pa gcig blangs te phur bu la /
sgra spyir rgya mtsho tsam /
ngas shes pa bum chu tsam /
khyod kyis shes pa 'di tsam mo zhes brjod pas phur bu yi mug ste sgra ye mi slob par sems pa la /
dbang pos 'on kyang ji ltar shes pa slobs shig ces bsgos pas bka' ma bcag par dus bzang bzhi @# / /
la mi slob gzhan la slob par khas blangs pas bram ze rnams deng sang yang /
tshes brgyad slob dpon nges par 'joms / /
bcu bzhi la ni slob ma 'joms / /
gnam stong la ni rig pa 'joms / /
tshes gcig la ni thams cad 'joms / /
zer nas dus bzang bzhi srung ba yang de yin no / /
bstan bcos de 'dzam bu'i gling du'ang phyin te dar bar gyur to / /
de nas de nub pa dang bram ze pANi ni byung ste sgra bslab par 'dod nas lag ris mkhan la bstan pas sgra mi shes par 'dug zer ba dang /
mtshon rnon pos lag ris bris te slob dpon tshol du song bas ma rnyed do / /
de nas mahA de lnga bsgrubs pas zhal bstan nas ci 'dod zer ba la sgra shes par 'tshal lo / /
zhes smras pas /
lhas byin gyis brlabs te dus gcig tu a i u zhes brjod pas sgra thams cad shes so zhes grag go /
nang pa rnams spyan ras gzigs bsgrubs pas shes par 'chad ba de lung dang mthun te /
'jam dpal rtsa rgyud las /
bram ze'i khye'u pA Ni ni / /
nges par nyan thos byang chub tu / /
nga yis lung bstan byas pa yin / /
'jig rten dbang phyug bdag nyid che / /
de yang de yi sngags 'grub bo / /
zhes pas so / /
slob dpon des sgra'i bstan bcos shu log nyis stong yod pa zhig byas te pA Ni byA ka ra Na zhes grags so| |de la klu'i rgyal po zhig gis ma hA b+ha Sha zhes pa'i 'grel pa shu log 'bum pa zhig byas te shin tu dar ro / /
dus phyis rgyal po bde spyod kyi btsun mo sgra'i cha shas cung zad shes pa zhig yod pa de dang rgyal po khrus byed cing rgyal pos chu gtor bas /
btsun mos /
ma mo da kA siny+tsa /
zhes saM skr-i ta'i skad du bdag la chu ma 'thor byas pas /
rgyal bos 'phral skad kyi tshig zur dang sbyar nas til gyi tshod ma blangs zhes par go nas bran zhig la til gyi la du bskur bas btsun mos khrel te ba lang 'dra ba 'di dang 'grogs pa bas shi bla'o snyam ste lceb par rtsom pa na /
rgyal pos ci yin dris pas gong gi lo rgyus bsnyad do / /
de nas rgyal po'i zhang pos sarba wa rma zhes bya bas rgyal po la ngas gzhon nu smin drug bsgrubs la ngag gi dngos grub blangs la rgyal pos kyang sgra shes par bya yi btsun mo la de ltar ma byed ces gyis shig /
rgyal pos kyang de ltar byas te btsun mo spro bsrings so / /
sarba warmas bsgrubs pas gzhon nu smin drug gi zhal bstan nas ci 'dod zer ba la /
sgra shes par 'tshal lo / /
zhus pas sid+d+hi war+Na sa mA mnA ya zhes pa nas le'u bco lnga'i bar du bshad pa dang /
de rlom pa skyes te des 'tshal lo zhes smras pas /
smin drug gi bzhon pa bskyod de rma bya'i mjug ma log ste byung ba dang ka lA pa bzod par gsol zhes smras so| |ka la pa ni cha bsags te rma bya'i mdongs la 'jug pas de bzhin grags so / /
de nas rgyal po la bslab pas shes nas btsun mo'ang mgu'o / /
de la sgra ma rdzogs par sarba wa rma dang bram ze mchog sred kyis bsnan te shu log bzhi brgya le'u nyer bzhi yod pa zhig byas so / /
de la paN+Di ta bgrod dka' seng ges 'grel pa mdzad do / /
paN+Di grags 'byor gyis 'grel pa slob ma la phan pa zhes pa byas so / /
de nas tsan+d+ra byA ka ra Na byung ngo / /
de la tsan+d+ra go mi'i zhang po chos kyi 'bangs zhes pas 'grel pa shu log stong phrag drug yod pa zhig mjad de /
de la slob dpon rin chen blo gros zhes pas 'grel bshad shu log stong phrag bcu gnyis pa mdzad / /
de la paN+Di ta zla ba gang ba zhes pas 'grel bshad kyi bshad pa shu lo gsum khri drug stong pa zhig mdzad do / /
de nas paN+Di ta rA dza shrI zhes pas ka lA pa dang tsan+d+ra pa gnyis ka'i don bsdus pa zhig mdzad de rA dza shrI byA ka ra Na zhes grag so / /
dus phyis paN+Di ta smr-i tis bod la phan pa'i sgra smu sgo mtshon cha mdzad do / /
de ltar @# / /
sgra'i bstan bcos dang snyan dang gas dang zlos gar dang sman dpyad la sogs pa'i lo rgyus rgyas par gzhan du shes par bya'o / /
de ltar lung bstan pa'i gang zag gis bstan pa bshad sgrub kyi sgo nas bzung bas deng sang yang cha tsam zhig gnas kyi yongs su rdzogs pa gang na zhig ste /
rnam bshad rigs pa las /
yang dag bsdu ba'i gzhi nyams phyir / /
mtha' dag min par rtogs pa yin / /
zhes gsungs shing sdug bsngal gyi phung po'i mdo dang /
'char byed kyis zhus pa dang /
bla ma'i mdo dang /
kun dga' bo'i mdo dang /
'od srung gi mdo la sogs ba mang po dbyig? gnyen bzhugs dus nas nub nas ma rnyed do / /
dkon mchog brtsegs pa'i le'u 'bum yod pa la zhe dgu dang /
'dus pa chen po le'u 'bum yod pa la tog la sogs pa brgyad dgu tsam dang /
phal po che le'u 'bum la le'u bzhi bcu lhag tsam dang /
lang kar gshegs pa sum khri drug stong la sum stong drug brgya tsam dang /
rgyan stug po bkod pa stong phrag bcu gnyis la stong sum brgya tsam dang /
sprin chen po 'bum yod pa la le'u cung zad dang /
ting nge 'dzin rgyal po bam po bco lnga tsam dang /
gcig las 'phros pa la gcig nas brgya'i bar du 'phros pa yod pa la gcig nas bcu'i bar tsam dang /
mya ngan las 'das pa dang dran pa nyer gzhag nas 'gyur mjug ma rdzogs shing /
dpa' bar 'gro ba'i mdo stong phrag bcu pa la le'u gcig tsam dang /
de bzhin gshegs pa'i gtsug tor chen po dang /
rtogs pa chen po dang /
zla ba snying pos zhus pa rnams la le'u mang du yod pa'i le'u re re tsam las med cing ma 'gyur la /
sngar 'gyur ba'ang ci rigs par nub cing gzhan yang rgya 'grel chen po rnams su lung drangs pa'i mdo mang po mi snang ngo / /
gzhan mdo sde rnal 'byor spyod pa'i sa chen po la sogs pa lha'i yul na bzhugs /
rgyal ba'i yum rgyas pa bye ba phrag brgya pa dri za'i rgyal po rnam par rgyal ba'i gnas na yod /
'bring 'bum phrag brgya pa lha'i dbang po'i gnas na yod /
bsdus pa 'bum klu'i yul na tshang bar bzhugs /
gsang sngags la'ang ye shes rdo rje kun las btus su bya ba'i rgyud stong phrag bzhi /
spyod pa'i rgyud stong phrag brgyad /
rtog pa'i rgyud stong phrag bzhi /
gnyis ka'i rgyud stong phrag drug /
rnal 'byor chen po'i rgyud stong phrag bcu gnyis /
rnal 'byor chen po bla na med pa'i rgyud stong phrag bcu bzhi gsungs par bshad cing rgyud rgyud kyi kha grangs so / /
re re'ang rtsa rgyud bshad kha grangs /
rgyud la sogs mang po rkang grangs so / /
yod pa las /
'dar byed kyi gling na kye rdo rje 'bum phrag lnga pa dang /
gsang ba 'dus pa stong phrag nyi shu rtsa lnga pa dang /
rkang grangs bzhi bcu /
bde mchog mngon par brjod pa chen po'i le'u 'bum dang /
rgyud phyi ma shu log 'bum pa dang /
dus kyi 'khor lo stong phrag bcu gnyis pa dang /
rnal 'byor rjes su rig pa sum khri drug stong pa dang /
rgyu 'phrul dra ba stong phrag bcu drug pa dang /
mahA ma ya lha'i gnas na yod /
stong phrag bco brgyad pa dang /
gshin rje'i gshed dmar po'i rgyud chen 'bum phrag sham+b+ha la na yod /
gsum pa dang /
sgrol ma mngon par 'byung ba'i rgyud le'u bdun brgya pa kha che'i klu'i rgyal po bsu d+ha ra'i gnas na yod /
dang /
rta mgrin gyi rtog pa bdun brgya pa dang /
don yod zhags pa'i rgyud 'bum phrag bdun pa la sogs pa rnams lha'i gnas dang /
sham+b+ha ... la dang /
u rgyan la sogs pa rnams na bzhugs zhes grag go /
gzhan yang rgya gar dang /
kha che dang bal yul dang /
li dang rgya nag dang rgya nag chen po dang /
bar sig dang /
tsam pa ka dang /
spre'u dang /
gser mig dang /
rug ma dang /
sham+b+ha ... la /
ram ma dang /
zangs gling dang /
rgya gar /
sing+ga ... la'i gling dang /
rgya gar /
phri yang ku'i gling dang /
ya mu na'i gling @# / /
dang /
gser gling dang /
zla ba'i gling dang /
ma kha dang /
kha sha dang /
gyi ljang dang /
zhang zhung dang /
bru sha dang /
'a zha dang /
sum pa dang /
za hor dang /
me nyag dang /
'jang yul dang /
yo gur dang /
tho gar dang /
u rgyan dang /
'gro lding ba'i yul dang /
long ba'i rgya gar /
yul dang /
tso la dang /
ka ling+ka .. la sogs pa'i yul chen po rnams dang /
bod yul rnams na bstan pa dar ba dang nub pa dang mgo zug pa'i tshul gyis theg pa rgya nag gi phyogs na yod /
gsum tshang ba dang ma tshang ba ci rigs su gnas so / /
bka' mang po klu'i yul na bzhugs par bshad de /
slob spring las /
bstan pa rin chen mchog ltar bzang la 'phan med pa / /
rnam par dag tshul gang yin klu mgo'i gdengs ka can / /
chen po rnams kyis gtsug gi rgyan bzhin gus mnos nas / /
sa yi gting na gnas pa'i rab rib sel bar mdzod / /
ces gsungs so / /
\u0f38 gsum pa nub par 'gyur tshul ni /
zla ba snying pos zhus pa las /
bcom ldan 'das dam pa'i chos 'di tha mar ji ltar nub par 'gyur /
rgyu ci las nyams /
sus ma mchis par bgyid ces zhus pa na /
nga 'das pa'i 'og tu lo lnga brgya'i bar du nga'i bstan pa spyod pa'i sems can rnam par grol ba mang du 'byung /
de nas lo lnga brgya'i bar du ting nge 'dzin spyod pa'ang mang du 'byung /
rgyal po dang sems can phal cher chos la dad cing spyod pa ni phyir zhing nyung bar 'gyur ro / /
de nas lnga brgya'i bar du dam pa'i chos ston cing sems can 'dren pa dang thar par byed pa'i slob dpon mang du 'byung la nyan thos kyi dgra bcom pa nyid ni nyung bar 'gyur ro / /
rgyal po dang sems can phal yang nyan pa tsam du zad kyi nyams su len cing spyod pa la brtson 'grus mi byed la dad pa 'bri bar 'gyur ro / /
dam pa'i chos kyi srung ma rnams kyang mi dga' bar 'gyur te dam pa'i chos lam dad pa rnams ni sngon pas mthu stobs skye'o / /
'dzam bu gling gi rgyal po rnams kyang phan tshan gcig la gcig dmag 'dren cing 'khrug par 'gyur ro / /
de nas lo lnga brgya'i sum brgyar ni dam pa'i chos spyod pa'i lha klu la sogs pa rnams mi ngas shing sems can rnams chos la ma dad par 'gyur /
chos spyod pa rnams kyang chos kyi gzhung bzhin mi spyod pa dang brtson 'grus chung bas grub pa'ang nyung bar 'gyur /
kha dog bzhi dang bzhi las gyur pa'ang dri ro la sogs pa chung bar 'gyur ro / /
mi nad dang phyugs nad dang mu ge'ang 'byung ngo / /
lo nyis brgya la dge slong yang chos bzhin mi spyod /
'jig rten gyi khe dang grags pa tshol /
snying rje chung tshul khrims la mi gnas /
dam pa'i chos ma nor bar spyod pa la ni skur pa 'debs /
longs spyod dang yo byad 'phrog /
'jig rten gyi rgyal po'i gsang la brten cing rgyal srid 'dzin /
rgyal po'i 'phrin par 'gro zhing ngo 'phrad tshol /
rgyal po dang 'bangs 'byed pa'i dbyen byed /
nyo tshong dang khe sogs byed thabs tshol /
dam pa'i chos spyod pa'ang snying nas nyams su blangs te mi spyod kyi phal cher kha gsag dang tshul 'chos byed do / /
de'i dus na chos la dga' ba'i lha klu thams cad kyis khams kyi dge slong 'di ltar spyod pa'i sa gzhi de bor te mi gnas shing /
bdud kyi ris la sogs pa chos kyi bgegs rnams der 'byung ste mthu dang stobs skye bar 'gyur /
rgyal po dang blon po la sogs pa dad pa 'bri /
dge sdig gi mtshams mi zin /
dam pa'i chos la rma 'byin /
dkon mchog gsum gyi dkor dang dge 'dun gyi rdzas la rku 'phrog byed /
sdig pa la mi 'dzem gzugs brnyan dang mchod rten rnams khad kyis bshig /
mchod pa'i yo byad 'bri /
de'i tshe dam pa'i chos ma nor bar spyod pa'i dge slong dang khyim pa 'ga' gnas pa'i bsod nams kyis yul phyogs su kha @# / /
char dus su 'bab cing lo legs pa dang mi nad phyugs nad nyung zhing yul bde ba dag kyang 'byung la /
de lta bu mi gnas pa phal cher ni sdug bsngal dang mi bde ba sna tshogs 'byung ngo / /
de'i dus su rgya gar dang rgya ma yin ba'i rgyal po ya ba na dang /
ba lA ba dang /
shi ku na zhes bya ba gsum 'byung zhing de dag dam pa'i chos bzhin mi spyod par dmag 'dren cing 'thab rtsod byed pas nub dang byang gi yul khams mang po med par byas yul khams de'i mchod rten dang gtsug lag khang bshig /
mes bsregs mchod pa'i yo byad dang dkon mchog gi dkor la sogs pa 'phrog bcom ste /
rgyal po de gsum gcig la gcig gnod pa byed pas gsum char gyi rgyal srid mi bde bar gyur nas re zhig de dag mdza' 'dum ste srid gcig tu byas te dmag mang po bsdus nas /
rgya gar gyi yul gaM gA'i tshu rol gan+d+ha ra dang mahA de sha la sogs pa 'phrog nas 'dzin bar 'gyur ro / /
de'i tshe gaM gA'i pha rol lho phyogs na ko'u sham+b+hi'i yul na rgyal po ma hen+d+ra se na zhes bya ba la bu zhig btsas pa'i ming du phra sa ha zhes bya ba smin mtshams na lcags kyi rme ba yod pa lag pa'i gru mo man chad khrag gis bskus pa zhig 'byung ngo / /
de dang dus mnyam du blon po lnga brgya la bu lag pa'i mkhrig ma man chad khrag can du byas pa lnga brgya btsa'o / /
de dag dang dus mnyam du rgyal po de la rte'u smra shes pa zhig kyang 'byung ste /
de'i nub mo nam mkha' la khrag gi char 'bab bo / /
rgyal pos drang srong lnga mngon par shes pa can zhig la de dag gis mtshan ltas dris pas /
drang srong gis rgyal po khyod kyi bus 'dzam bu'i gling gi sa gzhi la khrag gis gsher bar byas te de'i 'og tu 'dzam bu'i gling gi rgyal po byed par 'gyur ro / /
zhes lung bstan no / /
de nas rgyal bu btsas nas lo bcu gnyis lon pa dang /
sngar gyi rgyal po ya ba na la sogs pa gsum 'dus pa'i dmag sum 'bum rgyal po dang chas te rgyal po ma hen+d+ra se na'i yul du drangs pa na /
dmag byung bas rgyal po mi dga' ste mya ngan byed cing 'dug pa la bu du pra sa has yab la 'di lta bu'i thugs mi dgyes pa ci las gyur ces dris pa dang /
pha na re /
rgyal po gsum gyi dmag byung bas mi dga'o / /
zhes smras pa dang /
bus yab mi dgyes sum mdzad cig /
dmag 'di dag bdag gis thub par bgyi'o / /
zhes smras pa dang pha na re legs so zhes zer nas /
de nas rgyal bu de blon po'i bu ya mtshan can lnga brgya la sogs pa dmag nyis 'bum dang chas nas 'thab mo byas pa'i tshe smin mtshams nas lcags kyi sme ba bskyed nas lus ril gyis lcags su byas te rab tu khros nas brgal ba dang /
du pra sa ha'i dmag rgyal te phyir log pa dang /
phan re /
bu khyod kyis rgyal po gsum gyi dmag 'di lta bu dang 'thab pa las rgyal ba lags so / /
de phyin chad khyod kyis rgyal srid zungs shig /
nga ni rab tu 'byung ngo zhes bsgos nas rgyal srid bus bzung ngo / /
de nas lo bcu gnyis kyi bar du rgyal po gsum gyi dmag dang thab pa las dmag mang po'ang rims kyis gtugs /
rgyal po gsum yang bzung nas med par byas so / /
de phan chad 'dzam bu gling gi rgyal po chen po byas par gyur to / /
de nas rgyal pos blon po rnams la nga 'dzam bu'i gling gi rgyal po byed pa ni dga' na /
sems can mang po 'di snyed cig bsad pas sdig pa che bas mi dga' bas sdig pa 'di ji lta bu byas na 'byang bar 'gyur zhes dris pa dang /
blon po rnams na re yul pa Ta li pu ta na chos kyi mkhan po sde snod gsum shes pa zhes pa bram ze a ka na dra d+ha'i bu slob ma can zhes bgyi ba zhig dgon pa na gnas pa de spyan drangs na sdig pa 'byang bar bgyid nus so zhes zer ba dang /
rgyal po dga' nas dge slong slo ba ma can spyan drangs nas rgyal pos phyag byas te sdig pa @# / /
rnams thabs ci zhig gis 'byang zhes zhus pa dang /
des dkon mchog gsum la lo bcu gnyis su mchod cing skyabs su gsol na sdig pa 'byang ngo zhes byas so / /
de nas 'dzam bu gling na dge slong 'dug go cog la 'gugs pa btang ste thams cad ko'u shaM b+hir bsdus nas yul gzhan du chos spyod du mi ster bar gyur to / /
dge slong rnams kyang lam du gcan gzan dang mi rgod dang chu la sogs pas phal cher chud zos nas rgyal po'i drung du 'bum tsam zhig gis phyin par gyur to / /
de dag phyin pa dang rgyal pos mchod ston gsol yon phul te mchod do / /
de nas dge 'dun rnams phan tshun khyod kyi mkhan po ga re /
slob ma gar song grogs po khrims zla ga re zhes so sor gtam dris pa dang /
gcan gzan dang mi rgod kyis bsad pa dang chus khyer ba dang nad kyis btab ste shi ba la sogs pa'i gtam byas pas so so nas mya ngan langs te du mo 'debs shing brang brdungs par 'gyur to / /
de nas rgyal pos mya ngan ma byed ces bsgos par dge 'dun rnams kyis ma nyan pa dang rgyal po'ang mi dga' ste 'og tu kha phyogs te nyal lo / /
nyal ba'i tshe da 'jig rten gyi dge 'dun la ni skyabs ma byung gi dgra bcom pa'i zhal mthong bar shog shig ces smon lam btab pa dang /
'jig rten gyi lhas rmi lam du gan+d+ha mahA na'i ri la su rat+na sha'i bu des pa zhes bya ba dgra bcom pa zhig bzhugs te de spyan drangs na sdig pa 'byang zhing the tshom yang sel bar 'gyur ro zhes lung bstan pa dang /
rgyal po'i rmi lam bzhin du sad ma thag pho nya bkye ste 'phags pa spyan drangs te mchod cing phyag byas so / /
de nas tshes bcu bzhi'i nub mo dge 'dun 'dus pa'i nang nas dge slong gsar zhugs rnams kyi mkhan po slob ma can la 'dul ba bshad par gsol ba dang /
slob ma can na re mi la mig zhar sna dang rna ba med na me long gis ci byar yod /
'dul ba bshad kyang khyed 'dul ba bzhin mi spyod chos khrims mi srung ba la 'dul ba bshad pas ci phan zer ba dang /
dgra bcom pa des pas seng ge'i sgra bzhin du ngas sangs rgyas bcom ldan 'das kyi chos khrims mnos nas da tsam gyi bar du rtswa mchog tsam yang ma nyams na de skad ma zer bar 'dul ba shod ces smras pa dang /
mkhan ngo slob ma can gyis dgra bcom pa yin par shes nas rab tu gnong ste cad mi smra bar 'dug go /
de nas slob ma can gyi slob ma dge slong dpung rgyan zhes bya ba stan las langs te dgra bcom pa la khyod khrims kyang med 'dul byang mi shes par nga'i mkhan po sde snod gsum la mkhas pa la ci'i phyir brnyas zhes khros nas dgra bcom pa brdegs te bsad do / /
de nas dam pa'i chos la dga' ba'i gnod sbyin zho gdong zhes bya bas rdo rje thogs te mngon du byung nas dge slong dpung rgyan can la ci'i phyir dgra bcom pa gsod ces zer nas rdo rje brdegs te bsad do / /
dge slong ge rad ces bya bas slob ma can bsad do zhes 'byung ngo / /
de nas dge slong thams cad phan tshun gcig gis gcig bsad de gcig kyang ma lus so / /
de'i tshe nam mkha' la lha klu la sogs pa chos kyi srung ma phal mo che mi dga' nas dus pa'i mchi ma ni khrag dang me'i char du sa gzhi der 'bab bo / /
nam mkha'ang ser po dang nag po dang dmar por gyur glog dang sgra chen po yang 'byung /
skar ma d+hu ma ke tu zhes bya ba'i lus las du ba nag po zhig byung ste nyi zla la sogs pa'i 'od kyang mi snang ngo / /
de'i tshe sum cu rtsa gsum gyi lha dang yum sgyu 'phrul chen po la sogs pa 'ongs nas mya ngan byed cing dge 'dun gyi gos tshon can thams cad bsdus te sum cu rtsa gsum du khyer ro / /
de nas rgyal pos 'di lta bu'i ca co@# / /
chen po ci las byung zhes dris pas dge 'dun 'khrugs nas gcig gis gcig bsad par gyur to zhes gsol ba dang rgyal po ma dga' nas langs te tho rangs phyi rol gyi lha khang du bltar phyin pa dang dge 'dun la la ni mgo bcad /
la la ni rkang lag bcad /
kha cig ni mig phyung ste sna tshogs su shi ba mthong nas mya ngan langs te dgra bcom pa dang sde snod gsum pa slob ma can gyi pur btsal te mtshan khung g.yas g.yon du bcug nas dgra bcom pa ni nga'i ma yin /
sde snod gsum pa ni ches kyi mdzod yin te 'di gnyis 'das pas da phyin chad nga'i srog kyang gces pa med do / /
rgyal srid kyang su 'dod pa la sbyin no zhes smras nas mig kyang btsums te mi blta bar gyur to / /
de nas blon po rnams kyis rgyal po'i mya ngan sangs pa'i phyir mi lnga brgyar rab tu byung bar bcos te /
skra dang kha spu breg tu spu gris ma chod nas mes bsregs te phyugs ser po dang dmar po'i ko ba bskon te rgyal po'i drung du 'ong nas rab tu byung ba lnga brgya 'ongs so zhes gsol ba dang rgyal po dga' nas mig phye ste bltas pas thams cad phyugs kyi ko ba gon zhing skra dang kha spu mes bsregs pa mthong nas /
dkon mchog gsum la mchod pa'i yo byad khyer la shog ces bsgos nas de rnams la mchod do / /
de nas rgyal pos de dag la chos dris pas chos tshig gcig kyang mi shes nas rgyal po'ang mya ngan langs te du'o / /
de nas dge slong rnams kyi ro thams cad bsdus te bsregs nas mchod pa byed do / /
de'i tshe 'dzam bu gling gi dam chos ril nub bo / /
de nas gser ni dngul ngan pa dang rdor 'gyur /
dngul ni ra gan ngan pa dang rdor 'gyur ro / /
ra gan ni zangs su 'gyur /
mu tig ni r+wa ru 'gyur /
ro drug las kha ba dang skyur ba gnyis lus so zhes 'byung ngo / /
dge 'dun 'phel gyis lung bstan pa la sogs las /
sku lugs ma la sogs pa ni klu'i yul du spyan 'dren no / /
yi ge thams cad rang byi bar 'gyur ro / /
gos thams cad rtsub mor 'gyur /
ro kha ba dang bska ba ma gtogs pa dang rin po che thams cad nub bar 'gyur la /
rgyal po de'ang bstan ba nub pa'i mya ngan gyis 'chi bar 'gyur ro / /
zhes bshad do / /
de dag kyang bstan pa lo nyis stong gi dbang du byas nas gsungs la /
mngon rtogs rgyan gyi 'grel bshad chos kyi bshes gnyen gyis mdzad par /
de dag sngar byung zin par bshad par gsal lo / /
spyir bstan pa nub pa'i rgyu sangs rgyas kyi smon lam gyi 'phen pa zad pa dang bstan pa'i gdul bya zad pa yin la /
rkyen ni mdo dag las dge sbyong rnams rang gi lta spyod las nyams pa dang /
sbyin bdag rnams bstan pa la dad pa bri ba dang /
bdud dang bdud kyi ris kyi lha dang yi dwags kyis bar chad byas pa gsum gyis nub par 'gyur par gsungs pa la ston pa 'di'i bstan pa 'jig pa'i rkyen dang po gnyis su gsal lo gsung ngo / /
nub dus tshe lo bzhi bcu pa'i dus su nub par gdags pa las bshad zer ro / /
chag na re sum cu pa'i dus su zer te shes byed ma mthong ngo / /
snying rje pad dkar las /
de bzhin gshegs pa shAkya thub pa'i dam pa'i chos nub pa'i rjes la sku gdung rnams 'og tu gser gyis gzhi'i mthar thug par 'gro zhing nam mi mjed kyi 'jig rten du rin po ches 'phongs pa'i tshe sku gdung de dag nor bu bai DUr+ya tog gi blo gros zhes bya bar gyur nas dbul ba sel ba dang /
de nas yang sku gdung de dag steng du 'og min gyi bar du 'phags nas me tog sna tshogs kyi char 'bebs la /
me tog gi char pa de dag las dkon mchog gsum gyi sgra la sogs pa chos kyi sgra sna tshogs 'byung zhing /
chos kyi sgra de rnams 'dod gzugs kyi lha rnams kyis thos pas sdon byas pa'i dge ba dran nas @# / /
de dag 'dzam bu'i gling du babs te mi rnams dge ba bcu la 'god par 'gyur ba dang /
yang me tog nam mkha' la rin po che sna tshogs su gyur nas mi mjed du bab cing /
mi mjed kyi sems can rnams kyis 'thab rtsod la sogs pa rnams zhi zhing nad med pa dang lo legs ba la sogs pa dang /
sems can gang gis rin po che de dag mthong ba dang reg ba dang longs spyod pa de dag kyang theg pa gsum las phyir mi ldog par byas te slar yang sku gdung de dag gser gyi sa gzhi'i mthar thug par gnas par 'gyur ro / /
de bzhin du mtshon dang mu ge dang nad kyi bskal ba bar ma gsum 'byung ba'i dus su'ang sku gdung de dag nor bu rin po che an+da rnyil du gyur nas steng du 'og min gyi bar du 'phags nas gnas te snga ma ltar me tog gi char 'bebs shing chos kyi sgra sgrog pa dang /
rin po che'i char 'bebs pa dang mi mthun pa'i phyogs rnams zhi bar byas te slar yang gser gyi sa gzhi'i mthar thug par gnas par 'gyur bar gsungs la /
dga' ba'i bshes gnyen gyi rtogs brjod las /
'dzam bu'i gling pa'i mi rnams kyi tshe lo bdun brgya par gyur pa na /
gnas brtan chen po bcu drug gis sa'i steng na /
sangs rgyas shAkya thub pa'i bstan pa'i chos kyi tshogs ji snyed bzhugs pa thams cad gcig tu bsdus nas rin po che sna bdun gyi mchod rten byas te der bzhugs pa la kun nas bskor te skyil krung bcas te 'dug nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo zhes brjod de phyag byas nas gnas brtan de dag kyang lhag med du mya ngan las 'da' la rin po che sna bdun gyi mchod rten de yang nub nas 'og gi gser gyi sa gzhi la gnas par 'gyur zhing de nas bcom ldan 'das shAkya thub pa'i bstan pa dam pa'i chos nub par 'gyur ro / /
de nas de'i rjes la rang sangs rgyas bye ba phrag bdun 'jig rten du 'byung bar 'gyur ro / /
de nas skye dgu rnams kyis tshe lo brgyad khri thub pa na de bzhin gshegs pa byams pa 'jig rten du 'byung ngo zhes bshad do / /
byang chub sems dpa'i sde snod las /
tshe lo bcu pa nas byams pa ma byon gyi bar bskal pa yar 'phel la rang sangs rgyas brgyad khri 'byung bar gsungs so / /
kha cig de bzhin gshegs pa shAkya thub pa mya ngan las 'das nas lo bye ba phrag lnga bcu rtsa bdun na sangs rgyas byams ba 'byung ngo zer ro / /
rgyal ba'i bstan pa nor bu rin chen sgron / /
dge legs yon tan kun gyi gter gyur pa / /
dus kyi dbang gis yongs su gtugs gyur cing / /
me tog rlan dang bral ba bzhin du nyams / /
da ni bstan pa ring du mi gnas shing / /
tshe ni mi brtan rlung nang mar me bzhin / /
las nyon 'chi bdag bdud ni stobs ldan pas / /
bstan la bag yod byos dang rin chen grub / /
tshul 'di shAkya'i sras kyi dge slong gang / /
tshe 'di'i dbang gyur yang dag ting 'dzin bral / /
ne tso lta bu'i bu ston kha ches bris / /
dge bas myur du mi pham zhal mthong shog /
chos kyi 'byung gnas gsung rab rin po che'i mdzod las /
spyir 'jig rten du chos byung tshul gyi le'u ste gnyis pa'o / / / /
spyi don gnyis pa bod yul du chos ji ltar byung tshul la gsum ste /
bstan pa snga dar gyi rnam gzhag /
phyi dar gyi rnam gzhag /
de dag tu chos bsgyur ba'i dkar chag bstan pa'o / /
dang po la spyir bed kyi yul du mi'i 'gro ba dang po byung tshul ni /
lha las phul du byung ba'i bstod pa'i 'grel par /
slob dpon shes rab go chas byas pa'i /
skya seng bu lnga dang shAkya'i rigs so / /
dgra ngan dpung tshogs bcu gnyis 'thab pa'i dus su rgyal po ru pa ti zhes pa dmag stong phrag gcig dang bcas pa bud med kyi chas @# / /
su zhugs te ri gangs can gyi gseb tu bros pa las 'phel ba yin par bshad cing /
bod kyi gtam las spre'u dang brag srin ma las chad par 'chad de de dag rgyas par gzhan du blta'o / /
bod kyi rgyal rgyud ni kha cig ko sa la'i rgyal po gsal rgyal gyi sras lnga tshigs yin zer ro / /
kha cig gzugs can snying po'i sras chung ba stobs chung gi bod 'dir dang po mi med /
mi ma yin gyis gang ba la srid pa phywa'i mkhan rjes dbang byas /
de nas mu rje btsan po bdud ma traM ru tra /
srin po yag sha de wa /
klu rgyal gang po rnams kyis dbang byas /
de nas spre'u dang brag srin las mi rnams byung /
ma sangs spun dgu /
rgyal phran nyi shu rtsa lnga /
rgyal phran bcu gnyis /
rgyal phran sil bu bzhi bcus dbang byas so / /
sras lnga tshigs yin zer ro / /
kha cig bod rnams bdud dang gnod sbyin gyi rgyal phran bcu gnyis kyis mnar ba'i dus su /
bad sa la'i rgyal po 'char byed kyi bu mig mas 'gebs pa sor mo dra bas 'brel ba mtshan ldan zhig byung bas skrag ste zangs kha sbyor du bcug ste gang+gA la bskyur ba zhing pas rnyed de gsos te cher skyes pa na sngar gyi gtam bshad pas yid skyo ste gangs ri'i brag tu bros pas na rim gyis lha ri yol ba'i khar byung ste btsan thang sgo bzhir byon pa la bon po rnams dmu thag dang dmu skas la yongs pas lha yin zer ro / /
de nas khyed su yin dris pas btsan po zer /
gang nas byon dris pas nam mkha' la mdzub mo sbreng zhing skad ma go nas shing gi khri la bzhag ste mi bzhi'i gnya' ba la khur nas 'di la kho bo cag gi jo po bya'o zer te ming yang gnya' khri btsan por btags rgyal po snga shos yin no / /
de'i sras dmu khri btsan po /
de'i sras ding khri /
de'i sras so khri /
de'i sras ye khri /
de'i sras gdags khri /
de'i sras sri khri btsan sku mkhar gul? bu bla sgang brtsigs pas mtsho mi gshin gyi dbu rgya la gyi sa bon bsgyur zer /
sum pa'i bon bo a yongs rgyal ba btul lo / /
po dang bdun la khri bdun zer zhing tha ma de'i ring la rdol bon dar ro / /
de'i sras gsum gyi bya khril spu khri gung rgyal zhes btags /
de'i sras a sho legs /
de'i sras i sho legs kyis 'phying bar stag rtse brtsigs te mkhar snga shos yin no / /
de'i sras de sho legs /
de'i sras gu ru legs /
\u0f38 che ba sha khri bar pa gri gum btsan po chung ba bya khril spu de gung rgyal zhes grags /
gri gum dang blon po 'thab bas ma thub par blon pos bkrongs sku mched gsum kong bor brog kong po dang nyang po'i rje byas /
rgyal po blon po lo ngam gyis bzung /
sras gsum gyi a ma'i rmi lam du mi dkar po gcig dang bsdongs ba rmis khrag gi gong bu zheg byung ba las skyes pa'i bu /
rgyu las skyes zhes bas sras gnya' khri bcug pa la spu de gung rgyal zhes rgya lo ngam btul de'i ring la zhing 'debs pa gser dngul bzhu ba dang /
zam pa 'dzugs pa sogs byung ngo / /
de'i sras 'brong rje legs /
de'i sras tho sho legs ste drug la sa'i legs drug zer ro / /
de'i sras rgyal za rnam zin sde /
de'i sras lde snol /
gnam nas bzung ste khri thog rje thog btsan gyi bar yan chad rgyal rabs nyi shu rtsa drug na /
lha tho tho ri gnyan btsan byon pa'i tshe dgung lo drug cu thub pa na bang so gnam la btab lus 'ja' ltar yal zer /
pho brang yum bu blo sgang gri rtsen bzhugs ban na mkha' 'od 'khrul gzhung btsan /
se snol la bde /
se snol po lde /
lde skol nam /
lde rgyal lo / /
lde srin btsan ba lde brgyad zer /
de nas rgyal lde re long btsan /
khri btsan nam khri sgra spungs btsan /
nas za ma tog cig babs pa kha phye bas zam tog bkod pa /
dpang skong phyag brgya ba /
gser gyi mchod rten zhig byung ste /
ming gnyan po gsang bar btags te mchod pas lo brgya nyi shur thub ste dam pa'i chos kyis dbu brnyes shing de yan chad ni chab srid bon gyis bskyangs so / /
de'i rmi lam du mi rabs ldan 'di shes pa 'byung zhes lung bstan no / /
de'i sras khri gnyan zung btsan /
de sras 'bro gnyan lde ru /
mdze byung /
de'i sras stag ri gnyan gzigs dmus long zhig skyes pa rgyal sar bton te gnyan po gsang ba mchod pas spyan bye ste stag ri la @# / /
gnyan 'gro ba gzigs pas mtshan de ltar grags so / /
de'i sras gnam ri srong btsan dang /
btsun mo tshe spong bza' 'bri bza' tho dkar gyi sras mtshan dang ldan pa dbu la a mi tA b+ha bzhugs pa zhig me mo glang la bltams te khri lde srong btsan du btags te dbu'i 'od dpag med dar leb rgan gyis dkris te 'di'i ring? la rgya nag nas rtsis dang sman byung /
lo bcu gsum pa la rgyal sar bton te mtha'i rgyal phran thams cad dbang du 'dus te skyes 'bul 'phrin byams pa mi 'gyur gling du 'khrungs /
yig klog go /
de nas bod la yi ge med pas thon mi a nu'i bu la 'khor bcu drug dang bcas pa yi ge slob tu yab 'das nas /
btang bas paN+Di ta lha'i rig pa seng ge la sgra bslab ste bod kyi skad dang bstun nas gsal byed sum cu /
A li bzhir bsdus te gzugs kha che'i yi ge dang bstun nas lha sa'i sku mkhar ma rur bcos nas yi ge dang sgra'i bstan bcos brgyad mdzad de rgyal pos lo bzhi ru mtshams bcad de bslab bo / /
mdo za ma tog bkod pa dang /
dpang skong dang /
mdo sde dkon mchog sprin la sogs pa bsgyur ro / /
de'i tshe bod 'bangs kyis rgyal po la gshe ba gsan nas dge ba bcu'i khrims bcas te bod rnams chos la bkod pas ming srong btsan sgam por grags so / /
de nas rgya gar lho phyogs nas tsan+da sbrul gyi snying po las rang byung du byon pa'i spyan ras gzigs bcu gcig zhal spyan drangs /
bal po'i rgyal po 'od zer go cha'i sras mo bal mo khri btsun khab tu bzhes pas nges lha mi bskyod rdo rje /
byams pa /
tsan+da gyi sgrol ma rnams spyan drangs /
rgya'i rgyal po thang the'i rgyal po /
seng ge btsan po'i sras rgya mo kong co bzhes te des 'phrul snang gi jo bo dgung lo bcu gnyis pa'i tshad /
gdan drangs so / /
de nas khri btsun gyis gtsug lag dgung lo brgyad pa'i sku chad /
khang bzhengs 'dod kyang bzhengs su ma btub par bod kyi sa gzhi srin mo gan rkyal du 'gyel ba 'dra ba 'di mnan dgos par gzigs nas /
dpung pa g.yas la ska tshal /
g.yon la khra 'brug /
rkang pa g.yas la gtsang 'gram /
g.yon la grom pa rgyang ste ru bzhi'i gtsug lag khang bzhi /
gru mo g.yas la kong po bu chu /
g.yon la lho brag khom thing /
pus mo g.yas la ska brag /
g.yon la pra dum rtse ste mtha' 'dul bzhi /
lag mthil g.yas la byang tshal gyi rlung gnon /
g.yon la khams kyi 'dan glong thang sgrol ma| rkang mthil g.yas la mang yul byams sprin /
g.yon la mon yul bum thang /
spa gro skyer chu la sogs pa gtsug lag khang mang po bzhengs nas gdod 'o thang mtsho la rdo mkhar brtsigs shing gis phub klu'i 'dag pas zhal zhal byas te ra las bskyas nas brdal te lha sa'i gtsug lag khang ras 'phrul snang bzhengs / /
glo 'bur byang mar bzo rgyu spungs pa las rang byon du byon pa'i jo bo thugs rje chen po bcu gcig zhal bzhugs su gsol lo / /
de nas rgyal pos rgya nag ri bo rtse lngar byon nas lha khang brgya rtsa brgyad bzhengs so / /
rgya mo kong cos ra mo che'i gtsug lag khang bzhengs so / /
de'i tshe rgya gar gyi slob dpon ku sa ra dang bram ze shaM ka ra dang / /
bal po'i slob dpon shI la many+dzu dang /
rgya nag gi slob dpon hwa shang mahA de wa tshe dang /
lo tsA ba thon mi saM b+ho Ta dang /
de'i mchan bu d+harma ko sha dang /
lha lung rdo rje dpal rnams kyis chos ci rigs su bsgyur cing gtan la phab bo / /
rgyal po de ni thugs rje chen po'i sprul par grags shing li'i btsun pa gnyis kyi lo rgyus yod do / /
rgyal po des lo drug cu rtsa dgur rgyal srid bzung ste /
brgyad cu rtsa gnyis \u0f38 bod ru bzhi stong sder phye /
? /
lho nas glo dang mon /
nub nas zhang zhung /
byang nas hor /
shar rtswa mi shing mi rnams mnga' 'og tu chug go /
dgung lo brgyad cu rtsa gnyis sa mo bya la 'das so / /
@# / /
la gshegs so / /
de dang mnyam du kong co'i zhal nas lha shAkya mu ni ra mo che nas gdan drongs la 'phrul snang gi glo 'bur du sbos la sgo la zhal zhal gyis la 'jam dbyangs bris shig gsungs te khri btsun dang mnyam du gsum ga thugs rje sa mo bya /
chen po la thim pa'am 'das so / /
blon po rnams kyis kyang lha gnyis brjes te zhal chems ltar byas so / /
rgyal po de'i sras mang srong mang btsan /
de'i sras gung srong gung btsan /
de'i sras 'dus srong mang po rje blo nam 'phrul gyi rgyal po /
de'i sras khri lde gtsug brtan te des lha sa mkhar brag /
mchims pu gnam sral /
dar 'phur yod? bza'? khri btsun gyi sras /
chab srid lo lnga bzung lo bco brgyad la 'das /
\u0f38 la bco lngar sred bzung nyi shu rtsa bzhir 'das so / /
mkhar chu mo bya la skyes lo nyi shu rtsa dgur srid bzung nas 'das bod du bya dang rol mo mang po dang /
rtsal po che mi bdun zer /
ltag /
mad smad ling chu khri rtse /
brag dmar du ska chu shar sgo /
'phang thang ka med /
ka chu ban chung /
brag dmar 'gring bzang la sogs pa bzhengs /
bran ka mu la ko sha dang gnyags dz+nyA na ku mA ras mdo sde las brgya pa dang gser 'od dam pa gnyis bsgyur /
rtsis dang sman dpyad la sogs pa bsgyur te chos srol cher mdzad do / /
de'i sras 'jad tsha lha dbon la rgya'i rgyal mo'i sras gyi ma shang kong jo blangs pas bu shi ste mes dang 'dus nas lha shAkya mu ni bcal te mchod pa byas so / /
de la sras mtshan ldan zhig sa pho rta la 'khrungs te rgyal po la drug cu rtsa gsum la 'das /
'phang thang du bstan par chas pa na bu sna nam bzas 'phrog ste sna nam 'dzad tsha lha dbon blon pas bsad zer /
gyi bur byas nas khri srang lnga btsan zhes grags so / /
de chung ba'i dus su rgya'i yul du sang shi la sogs pa mi bzhi chos 'tshol du btang ngo / /
de'i dus su hwa shang mngon shes can gyis bod kyi pho nya ba 'phags pa byang sems kyi sprul pa zhig 'ong ste 'di 'dra'o zhes 'bag byas so / /
sleb pa dang rgya'i rgyal pos bsnyen bkur /
chos mang po bskur /
hwa shang zhig dang bcas pa brdzangs te bod du sleb pa na rgyal po 'das /
rgyal bu chung bas blon po rnams kyis chos khrims ba shig ste /
chos byed pa la spyugs par byas /
lha shAkya mu ni rgya yul du skyel bar brtsams pas mi sum brgyas ma theg par bye them du sbas /
lha sar bsha' ra byas so / /
de'i tshe sna nam khri thog rje thang la 'bar zhes bya ba rgyab gas nas shi /
cog gru skyes ngas rgyal 'gong bya ba bskams nas shi bas lha bye 'og tu bcug pas lan zer nas dre'u gnyis kyis bteg nas lha mang yul skyid grong du bskyal lo / /
mkhar brag dang 'gring bzang gnyis bshig go /
de'i tshe ba lam glag gi sbags la snang gi bu tsha ming sring gnyis dus gcig la gum nas hwa shang gis cho ga phyas te bu mo lo dus na rang gi bur skyes te skye ba dran pa zhig byung ste /
rgyal bus mang yul gyi kha blon por bskos te btang ngo / /
de'i tshe sang shis sleb ste chos brag la spas so / /
de nas khri srong lde btsan lo bcu gsum lon te rgyal sar bton te yab mes kyi le'u tshe gtam mdzad pa na chos kyi gtam byas te chos sbas pa blangs te snyan du gsol bas dad par gyur te rgya me ma go dang| paN+Di ta A nan+ta dang gsum gyis sgyur cig gsungs te bsgyur bar brtsams pa blon ma zhang grom pa skyes la sogs pas bkag go /
de nas blon po chos la dga' ba rnams kyi sang shi mang yul du brdzangs so / /
gsal snang gis mang yul du ma bsdad par rgya gar du phyin nas ma hA b+ho d+hi dang /
shrI nA len+d+ra la mchod pa byas /
bal yul du mkhan po bo d+hi satwa la mjal te mang yul du spyan drangs nas gtsug lag khang bzhengs sems bskyed de ye shes dbang po zhes ming @# / /
btags so / /
slob dpon bod du byon par zhus pas lung bstan cing zhal gyis bzhes te bal por gshegs so / /
sbas chos bslab ste /
pho brang rlung tshubs su rgyal po dang mjal te chos kyi bka' mchid byas /
bo phisatwa'i lo rgyus bsnyad pas /
khyod yibs shig /
ngas zhang nya bzang khad kyis gsol du gzhug go gsungs nas /
zhang nya bzang dang 'gos khri bzang la sogs pa chos la dga' ba'i blon po kun la chos byed par mol btab pas /
nya bzang na re| ma zhang dbang che la chos la gnag pas mi 'grub mchi zer /
'gos na re /
thabs bgyi bar rto? thogs /
kho bo'i gting gnon slad kyis mdzod cig zer ro / /
rgyal blon chad byas te 'gos kyis blo bton nas ma zhang grom pa skyes gson po dur du bcug ste kha pha bong gris bcad do / /
de nas ye shes dbang po A tsar+ya bo d+hi satwa spyan 'dren du btang /
lang grong sna ra dang /
gnyer stag btsan stong gzigs dang /
sbrang rgya ra legs gzigs gsum bsu ru btang ngo / /
mang yul du mjal nas lang grong sna ra dang A tsar+ya der bzhag nas /
pho brang du rje la zhes phul bas zhang blon rnams na re lho bal gyi ngan sngags byed mi byed brtag dgos zer te /
sang shi dang /
seng gong lha lung gzigs dang /
mchims me len gsum btang bas skad ma shes te /
kha che A nan+ta la lo tsatsha bcol te A tsar+ya ji 'dra dris pas bzang po zhig ste thugs 'phrig mi 'tshal zer nas pho brang du spyan drangs te kha che A nan+tas lo tsa byas te pho brang rlung tshubs su zla ba bzhir dge ba bcu khams bco brgyad rten 'brel bcu gnyis kyi chos bshad pas bod kyi lha srin khros te 'phang thang chus khyer /
dmar po ri la thog rgyab /
mi nad phyugs nad byung bas bod 'bangs yo log nas chos byas pas lan zer te A tsar+ya bal por btang ngo / /
de nas ring zhig nas spa gsal snang rgya yul du chos tshol du btang /
sang shi la sogs pa sum cu A tsar+ya spyan 'dren du btang ngo / /
de'i tshe rgya'i hwa shang na re da zla drug zhag drug na 'phags pa rta skad kyi sprul pa 'di 'dra zhig 'ong zhes 'bag byas shing sleb pa dang rgya rjes bya dga' byin hwa shang la sgom lung blangs te 'khor ba na skyes phul lo / /
A tsar+ya da rung spyan ma 'drongs par khyod song zhig gsungs nas bal por phyin nas A tsar+ya spyan drangs te brag dmar 'gring bzang du phyin te /
rgyal po la bod kyi lha srin mi thul bas chos byed mi ster zhing btsan po sku tshe thung ba des lan pas /
'dul ba la slob dpon padma saM b+ha wa zhes bya ba mthu rtsal dang ldan pa zhig yod pas de spyan drongs shig gsungs pa dang /
btsan pos rmi lam du byung ba skad bgyis te / /
sba rmang rje gsal snang dang /
seng gong lha lung gnyis la /
g.yog sna nam rdo rje bdud 'joms /
lce dz+nyA na sid+d+hi /
mchims shAkya phra b+ha /
brang ti dza ya rak+Shi ta /
shud pu dpal gyi seng ge dang lnga btang bas slob dpon gyis mkhyen te mang yul gung thang du byon pa dang mjal nas rim gyis lha srin gdug pa can rnams dam la 'dags shing byon te has po ri la phyag phebs te btsan pa dang mjal nas mal dro'i phur byon nas bod kyi lha srin thams cad dam la btags so / /
de nas slob dpon bsam yas su spyan drwangs te sa chog mdzad de slob dpon bo d+hi satwas sa dpyad mdzad de o tan+ta pu ri'i gtsug lag khang la dpe blangs te ri rab gling bcu gnyis nyi zla zung gcig mtha' lcags ris bskor ba'i bkod pa mdzad de me mo yos bu'i lo la rmang bting ngo / /
sngon la Ar+ya pa la'i gling bzhengs /
lha rnams bod kyi mi la dpa byas te bzhengs /
btsun mo che ba tshe spong bza' dmar rgyal me tog sgrel mas khams gsum zangs khang gling bzhengs /
pho yongs bza' rgyal mo btsun gyis dbu tshal gser khang gling @# / /
bzhengs /
'bro bza' byang chub sman gyis dge rgyas bye ma gling bzhengs so / /
sa mo yos la tshar nas A tsar+ya bo d+hi satwa dang /
padma saM b+ha wa sa rab gnas mdzad /
lo bcu gsum du dga' ston byas te /
lug gi lo la thams cad yod smra'i sde pa'i dge slong bcu gnyis spyan drangs te bod la btsun pa btub mi btub sad pa'i phyir du sad mi mi bdun rab tu byung ste rgan gsum ni dpa' many+dzu shrI /
dba' rat+na rak+ti ta /
bran ka mu ti ka /
gzhon gsum ni /
'khon nA gen+da /
pa gor bai ro tsa na /
rtsangs de we n+d+ra'o / /
bar pa glang ka ta na rab tu byung ba'i mtshan ye shes dbang po yin la rgyal po lcags pho rta lo pa lnga bcu rtsa drug la 'das pas bsam yas lcags pho stag la rmang bting zer ba'ang 'dug go /
mkhan po dA na shI las byas zhes kha cig zer ro / /
mkhan po bo d+hi satwas byas nas thog mar bya khri gzigs rab tu phyung bas mngon shes lnga dang ldan par gyur to / /
de nas sba gsal snang /
'ba' khri bzher sang shi ta /
pa gor bai ro tsa na rak+Shi ta /
ngan lam rgyal ba mchog dbyangs /
'khon klu'i dbang po srung ba /
rma A tsar+ya rin chen mchog /
gtsang legs gzhan yang blon sras sum brgya rab tu byung /
grub dang bdun rab tu byung ba'i mtshan ye shes dbang po dang dpal dbyangs la sogs pa yin /
sad mi mi bdun yin zer ro / /
ming gi mtha' la brtags na bo d+hi satwa'i mtshan shAn+ta rak+Shi ta yin pas de'i mkhan bur gsal la /
mkhan brgyud ni /
shA ri'i bu /
sgra gcan 'dzin /
klu sgrub /
legs ldan 'byed /
dpal sbas /
ye shes snying po /
mkhan po bo d+hi satwa rnams bsam yas kyi gyang ris la yod do / /
de nas slob dpon padmas ngam shod kyi bye ma ne'u gsing du bsgyur ba dang /
gtsang po sbubs su 'dzud pa la sogs pa mdzad par byas te /
btsan po khrus bsil ba'i chu dngul gyi bum pa nam mkha' la bskyur bas lha'i chu 'o ma'i mdog 'dra bas gang byung bas skra bsil bar gsol bas blon pos skyo ma byas te slar brdzangs so / /
gzhan yang rgya gar gyi slob dpon bim la mi tra dang /
sangs rgyas gsang ba dang /
shA n+tiM gar+b+ha dang /
bi shud+d+ha sid+ha la sogs pa dang /
bod kyi lo tsA ba sad mi mi bdun dang /
chos kyi snang ba dang /
ban+d+he nam mkha' dang /
sgro rin chen sde dang /
rnam bar mi rtog pa dang /
shAkya 'od la sogs pas lo tsA byas te chos mang po bsgyur to / /
sngags 'chad d+harma ki rti zhes pa spyan drangs te yo ga rdo rje dbyings la sogs pa'i dkyil 'khor du bdud 'dul sngags pa gling du dbang bskur /
kha che'i paN+Di ta dzin mi tra dang /
dA na shI la la sogs pas rnam dag khrims gang gling du khrims phob /
rgya'i hwa shang la sogs pas mi g.yo bsam gtan gling du bsam gtan byed /
brda sbyor tshangs pa'i gling du brda sbyor /
dkor mdzod pe har gling du nor 'jog /
bai ro tsa na'i gling du chos 'chad pa la sogs pas bstan pa yongs su rdzogs par dar bar byas te /
'brug gi lo la pho brang ldan dkar na bzhugs pa'i ston sgra sgyur gyi ban+d+he dpal brtsegs dang /
ban+d+he klu'i dbang po la sogs pas bod khams su dam pa'i chos 'gyur ro 'tshal gyi mtshan byang bam po dang sho lo ka'i grangs du mchis pa gtan la phab nas dkar chag tu bris so / /
de nas A tsar+ya bo d+hi satwa'i zhal nas bod du mu stegs ni mi 'byung gi /
sangs rgyas kyi bstan pa nyid kha gnyis su gyes te rtsod par 'gyur bas de'i tshe nga'i slob ma ka ma la shI la spyan drongs la rtsod pa byed du chu gcig byas pas rtsod pa chos phyogs su zhi bar 'gyur ro / /
zhes lung bstan te /
rtas phra brgya ba ste zhi bar gshegs so / /
dpal dbyangs slob dpon du bskos te chos ston /
ye shes dbang @# / /
po bros te lho brag tu sgom du song ba dang /
rgya'i hwa shang ma hA ya na'i slob ma dar te lus ngag gi chos spyod dge ba byas pas sangs mi rgya /
byar med la gnas na sangs rgyas zer nas chad lta la zhen nas dge sbyor mi byed /
bod phal cher de la dga' ste de'i lugs slob /
dpal dbyangs dang b+ha rat+na la sogs pa nyung shas shig A tsar+ya bo d+hi satwa'i lugs byed pas lta spyod ma mthun te rtsod pa la /
btsan pos A tsar+ya bo d+hi satwa'i bzhin du lta spyod gyis shig gsungs? pas ton mun pa rnams khros te /
chu gri rnon po re bsrel zhing tsen min pa ril gsod zer zhing rgyal po thugs ma bde nas /
ye shes dbang po 'bod du btang bas lan gnyis su ma khugs nas gsum pa la ma khugs na gsod par byas te btang bas /
brag phug 'doms bcu gnyis la dpyad thag la 'gro dgos pa zhig tu phyin te gshegs par zhu /
mi gshegs na gsod du 'ongs pas lceb byas pas byon te /
rgyal po la bdag dgug mi 'tshal mkhan po'i zhal chems 'di ltar bdog zhus pas rgyal po bsnyel sos te slob dpon ka ma la shI la spyan 'dren pa'i pho nya btang ste /
de hwa shang gis tshor nas yum rgyas pa la sogs pa mdo sde zab mo rnams spyan drangs te gshags bslab /
bstan bcos la chos bya mi dgos nyal bas chog ces ston pa /
bsam gtan nyal ba'i 'khor lo /
de la rtsod pa spong ba bsam gtan gyi lon /
yang lon gnyis /
de rigs pas sgrub pa lta ba'i rgyab sha /
lung gis sgrub pa mdo sde brgyad cu khungs la sogs pa byas /
mdo sde dgongs pa nges 'grel rang gi lta spyod dang 'gal bar mthong nas rdog pas dril lo / /
de'i tshe ye shes dbang pos mkhan po'i dgongs pa 'di bzhin yin zhes snyan du gsol bas btsan po dgyes te khyed nga'i A tsar+ya'o / /
zhes gsung ngo / /
de nas ka ma la shI la byon pa dang /
btsan po gong la bzhugs /
hwa shang g.yas gral du byas /
slob dpon g.yon gral du byas te tse na min rnams de'i mjug tu mthud de /
btsan pos gnyis ka'i lag tu me tog phreng ba gtad de khyed gnyis gshags gyis la gang rgyal ba la pham pas me tog phreng ba phul cig /
pham pa de 'dir ma sdod cig ces bka' stsal pa dang /
hwa shang na re las dge mi dge spyad na mtho ris dang ngan song du 'gro bas 'khor ba las mi thar zhing sangs rgyas thob pa la sgrib pa yin /
dper na sprin dkar nag gang gis kyang nam mkha' la sgrib pa dang 'dra /
gang zhig ci la yang mi sems /
ci yang mi bsam pa de 'khor ba las yongs su thar par 'gyur ro / /
ci la yang mi sems mi rtog mi dpyod pa ni mi dmigs pa yin pas gcig car du 'jug pa ni sa bcu pa dang 'dra'o zer ro / /
ka ma la shI la'i zhal snga nas /
de ltar ci la yang mi bsam zer ba de ni /
so sor rtog pa'i shes rab spangs pa yin no / /
yang dag pa'i ye shes kyi rtsa ba so sor rtog pa'i shes rab yin pas de spangs pas 'jig rten las 'das pa'i shes rab kyang spangs par 'gyur ro / /
so sor rtog pa'i shes rab med na rnal 'byor pa gang gis kyang rnam par mi rtog pa la gnas /
gal te chos thams cad dran pa med cing yid la bya ba med pa yin na nyams su myong ba thams cad mi dran cing yid la mi bya bar mi nus so / /
gal te bdag gis chos dran par mi bya'o snyam na de shin tu dran pa yid la byas par 'gyur ro / /
dran pa med pa tsam po la byed na brgyal ba'am 'bog pa'i dus su rnam par mi rtog par 'gyur ro / /
yang dag pa'i so sor rtog pa med par rnam par mi rtog pa la 'jug pa'i thabs med do / /
dran ba tsam po bkag kyang yang dag pa'i so sor rtog pa @# / /
med na /
chos thams cad ngo bo nyid med pa la ji ltar 'jug nus /
stong pa nyid ma rtogs par sgrib pa spangs par mi 'gyur ba kho na'o / /
des na yang dag pa'i shes rab kyis phyin ci log gi snang ba rgyad bsring ba yin no / /
des na dran bzhin du mi dran byar mi rung ngo / /
dran pa dang yid la bya ba med par sngon gyi gnas rjes su dran pa dang thams cad mkhyen par ji ltar 'gyur /
nyon mongs pa yang ji ltar spong /
de bas na /
yang dag pa'i shes rab kyis don nges par rtogs pa'i rnal 'byor pas dus gsum phyi nang thams cad stong par rtogs nas rtog pa nye bar zhi ste lta ba ngan pa thams cad spangs te de brtan nas thabs shes rab la mkhas pas sgrib pa thams cad bsal nas sangs rgyas kyi chos thams cad thob par 'gyur ro zhes gsungs so / /
de nas btsan po'i zhal nas 'khor kun gyis kyang mchid gshags thob cig gsungs pa dang /
dpal dbyangs na re rgya'i ltar gcig car 'jug cing rim gyis sbyong ba mchis na /
pha rol tu phyin pa drug mi mthun phyogs las gdags par gsungs te sbyin pa ni yongs su 'dzin pa la brten nas gdags te yongs su 'dzin pa thams cad btang na sbyin pa'i mchog lags /
de bzhin du shes rab kyi bar du sbyar nas /
ston pa 'das nas ring zhig tu lta ba la mi mthun pa ma mchis slad nas dbu ma rnam gsum ma mthun te /
ton mun gcig car du 'jug pa mchis te /
ma 'tshal ma rtogs pas de ltar gyur /
'jug sgo tha dad kyang sangs rgyas par gcig cing 'bras bu'ang gcig smras pa dang /
ye shes dbang pos /
gcig car 'jug bya ba dang rim gyis 'jug bya ba gnyis dpyod dgos te /
rim gyis 'jug na /
rgyu ma mchis pas nged dang mi 'dra /
gcig car 'jug na khyed da rung ci byed dang po nas sangs rgyas na ci nyes /
de bas na ri la 'dzeg pa'ang gom pa re res 'dzeg dgos te /
gom pa gcig gis bgrod mi nus pa ltar /
sa dang po thob pa'ang dka' na thams cad mkhyen pa lta ci smos /
nged tsen min gyi lugs kyis /
gsung rab kun la shes rab gsum gyis sbyangs pas don ma nor bar shes /
ches spyod bcu la bslab ste bsgoms pas bzod pa thob /
sa dang por skyon med pa la zhugs te sa bcu rim gyis sbyangs pas tshogs gnyis rdzogs nas 'tshang rgya ba yin /
khyed ltar na tshogs ma rdzogs blo ma sbyangs par 'jig rten gyi bya ba yang mi shes na /
shes bya thams cad shes par ji ltar 'gyur /
ci yang ma byas par nyal bas zan yang mi myong ste ltogs te 'chi na sangs rgyas ga la 'grub /
ma brtags ma dpyad par gom pa bor yang brdeg 'chos na chos ga la rtogs zhes bya ba la sogs pa rgyas par smras pas /
ton mun pas lan smra bar ma nus te me tog phreng ba slob dpon la phul te pham blangs te de'i tshe co rma rma la sogs pa mya ngan skyes te rang gi rten rdos brdungs te shi zhes grag go /
de nas btsan pos da phyin chad lta ba klu sgrub kyi lugs zungs /
spyod pa chos spyod bcu dang pha rol tu phyin pa slob /
ton mun gyi lugs byed du mi dbang ngo zhes bka' stsal te hwa shang rgya'i yul du brdzangs /
dpe rnams bsdus te gter du sbas so / /
ton mun dang rtsen mun ni rgya'i skad de gcig car ba dang rim gyis ba zhes pa'o / /
dus phyis hwa shang gi rgya'i bshan pa mi bzhis slob dpon ka ma la shI la'i mkhal ma mnyes te dkrongs so / /
ye shes dbang pos kham gyi zas sbangs te gshegs so / /
btsan po yang dgung lo drug cu rtsa dgu la gshegs te de 'jam dpal gyi sbrul par grags so / /
de'i sras mu ne btsan pos chu pho stag la rgyal srid bzung ste bsam yas su mchod pa chen po bzhi btsugs te bod @# / /
'bangs kyi ltogs phyug lan gsum bsnyams so / /
chab srid lo gcig dang zla ba bdun mdzad de bcu bdun pa la yum gyis dug btang ste 'das so / /
de nas gcung khri lde btsan lo bzhi pa la rgyal srid gtad pas sad na legs zhes grags te des skar chung rgyal sde bzhengs /
chos srol cher mdzad do / /
de la sras lnga 'khrungs te khri lde srong btsan ral pa can /
gtsang ma dang /
khri dar ma'u dum btsan /
lha rje lhun grub /
khri chen po /
ral pa can phyag na rdo rje'i sprul par grags pa des dgung lo bco brgyad lon pa la chab srid bzung ste /
pho brang 'u shang rdo rgya phibs dgu thog ma bzhengs te /
sngon lha sras yab kyi ring la mkhan po bo d+hi satwa dang /
ye shes dbang po dang /
zhang rgyal nyen nya bzang dang /
blon khri bzher sang shi dang /
lo tsA ba dz+nyA na de wa ko Sha dang /
lce khyi 'brug dang /
bram ze A nan+ta la sogs pas chos kyi skad bod la ma grags pa'i mang dag cig byung zhing /
rgya dang li dang za hor la sogs pa sna tshogs nas bsgyur bas brda mi 'dra ba mang pos chos bslab dka' bar gzigs nas /
nyi 'og gi mkhan po A tsa r+ya dza ni mi tra dang /
su ren+d+ra bo d+hi dang /
shI len+d+ra bo d+hi dang /
dA na shI la dang /
bo d+hi mi tra dang /
bod kyi mkhan po rat+na rak+Shi ta dang /
d+harma ta shI la dang /
lo tsA ba mkhas par chud pa dz+nyA na sai na dang /
dza yar+k+Shi ta dang /
many+dzu shrI warma dang /
rat+nen+d+ra shI la sogs pas theg pa che chung las byung ba'i rgya gar skad las bod kyi skad du bsgyur zhing ming du btags pa rnams dkar chag tu bris te nam du yang gzhung lugs de las mi bsgyur zhing kun gyis bslab tu rung bar gyis shig ces bka' stsal te sngar bsgyur ba rnams skad gsar bcad kyis kyang gtan la phab cing /
bkas bcad rnam pa gsum mdzad de /
sde pa pye brag tu gzhi thams cad yod smra las gzhan dang gsang sngags rnams ma sgyur cig ces bkas bcad do / /
tha na pre dang srang dang zho la sogs pa'ang rgya gar dang mthun par bcos so / /
rab tu byung ba re re la 'bangs mi khyim bdun bdun phul /
dbu thod gdan du gding /
zhabs spyi bor len no / /
rgya la dmag drangs te bcom nas dbon zhang 'dum byas pa'i yi ge lha sa'i rdo ring la bris /
des rab tu byung ba la chab srid phul bas blon po nag po la dga' ba rnams khros te chos khrims ba shig par lkog chad byas te lha sras gtsang ma rab tu byung ba gro mor spyugs /
btsun mo 'u shang rdo dpal dpe med dge 'phel gyi lha khang bzhengs 'di yan la rgyal blon rnams kyis gtsug lag khang stong rtsa brgyad bzhengs par byas so / /
ngan tshul ma dang /
ban+d+he chen po dpal gyi yon tan nal bshams zhes phra ma bcug ste ban chen po bkum /
btsun mo lcebs /
btsan po dgung lo so drug lcags mo bya la /
dba' rgyal to re dang /
co ro legs sgra gnyis kyis zhal ltag par bstan te dkrongs so / /
de nas btsan po glang dar ma'u dum btsan la chab srid gtad /
the'u rang dba' rgyal to re nang blon du bskos /
blon sna nam rgya tsha khri gsum la sogs kyis chos khrims dang 'gal ba mang du byas /
lo paN gyis chos bsgyur ba'i grwa bshig ste bsgyur 'phro la lus /
'u shang rdo la rab gnas ma grub par lus so / /
de nas btsan po nar son pa dang thugs su gdon gsol te rab tu byung ba kun phab /
btsun pa'i rtags 'bor du ma 'dod pa kun mda' gzhu rnga gshang bskur nas rngon pa la btang /
mi nyan pa rnams bsad do / /
lha shAkya mu ni bsgul ma nus par bye them du bcug ste sbas /
sgo brtsigs te zhal zhal byas nas btsun pa chang 'thung ba'i ri mo bris te bzhag go /
bsam yas dang ra mo che'i sgo la 'dag zhal byas /
po ti phal cher lha sa'i brag @# / /
la sbas so / /
de nas ring zhig na yer pa'i lha ri snying po na lha lung dpal gyi rdo rje bsgom gyin yod pas tshor te btsan po la snying rje khyad par can skyes te rta dkar po la sol ba'i phye mas byugs /
ber nang dkar la phyi nag pa gon /
lcags mda' lcags gzhu khyer nas lha sar phyin pa dang /
btsan po rdo ring gi yi ge klog cing yod pas mthong ste gtsug lag khang dang dga' ldan gyi mchod rten la dku brten nas bzhugs pa'i mdun du babs te pus mo la brten te gzhu brdungs pas rgyal pos zhe sa 'bul bar go'o / /
phyag dang po la gzhu brdungs gnyis pa la mda' ltong sbyar /
gsum pa la mtheb dkrol te mda' btang bas brang du phog ste /
da bdud ya bzher nag po bya ba yin rgyal po sdig can de ltar gsod pa yin zer nas bros so / /
lha sar btsan po dkrongs so ram mda' rgyugs zhes bos pas /
mi nag mtsho la rta bshan /
ber phyi nang ldog ste gon nas /
da lha gnam the'u dkar po bya ba yin zer te bros pa bdas pas ma zin te /
la la drang srong srin po snar zer /
la la grib se sgrom gyi phur zer /
la la than mo rdo ring du nam sros nas ma zin zer ro / /
de nas mngon pa kun las btus /
'dul ba 'od ldan /
karma sha tam dang gsum khyer te khams su byon /
paN+Di ta la la sbyugs /
la la yul du bskrad /
lo tsA ba phal cher bros /
gshed ma bkye ste nyang ting nge 'dzin bzang po dang rma rin chen mchog la sogs pa bsad de bstan pa med par byas so / /
glang dar ma'i btsun mo chen mas nga la sras sbrum pa yin byas te /
bu chung btsal nas nga lam dang skyes pa yin byas te bstan pas blon po rnams na re /
mdang skyes pa'i bu chung la so mi 'byung ste /
yum gyi bka' brtan du chug byas pas yum brtan zhes grags te /
de'i sras khri lde mgon po| rgyal po gnya' khri btsan po nas tho tho ri snyan shal gyi bar la lo drug brgya drug cu /
de nas srong btsan sgom po 'khrungs ba'i bar la brgya lnga bcu /
de nas byang gi ston pas rgyal rabs dpag bsam ljon shing brtsams pa yan la le dgu brgya dang nyi shu rtsa gsum /
de nas me pho khyi yan la de ba ther dmar po brtsams pa yan chad la stong bdun brgya go bzhi song /
de nas thams cad mkhyen pa ye shes mtshos lcags pho 'brug mnal brtsis pas stong brgyad brgya dgu bcu lo drug song 'dug gsungs so / /
de'i sras mgon gnyen /
de la sras rig pa mgon po dang /
nyi 'od dpal mgon gnyis /
rig pa mgon gyi sras khri lde po /
de'i sras 'od po| de la sras gsum /
a tsa ra dang /
mgon po btsan dang /
mgon po brtsegs so / /
nyi 'od dpal mgon gyi sras mgon spyod /
de'i sras tsha nal ye shes rgyal mtshan te che rgyud do / /
btsun mo chun ma la sras shig shing mo glang la 'khrungs /
chen mas gsad dam 'phrog gis dogs nas nyin mo nyi ma'i 'od dang /
mtshan mo mar me'i 'od rgyun mi chad par byas te bsrungs pas 'od bsrung du grags te rgyal sar bton te lo drug cu rtsa gsum la 'das so / /
de'i sras dpal 'khor btsan lo bcu gsum la rgyal sar bton te so gcig la 'das so / /
de la sras gnyis te bkra shis brtsegs pa dpal dang /
khri skyid lde nyi ma mgon gnyis so / /
bkra shis brtsegs pas rgyal srid bzung /
de la sras gsum /
che ba dpal lde /
chu mo glang /
bar pa 'od lde /
chung ba skyid lde'o / /
nyi ma mgon mnga' ris su spyugs pas pu rangs su sku mkhar nyi gzungs brtsigs te chab srid bzung /
de la sras gsum che ba dpal gyi lde rig pa mgon gyis mang yul bzung /
bar pa bkra shis lde mgon gyis pu rangs bzung /
chung ba lde gtsug mgon gyis zhang zhung bzung /
de la sras 'khor dang srong de gnyis so / /
de'i dus na dbus gtsang na sdom pa dang bshad nyan bka' chad de med cing gtsug lag khang gi gnyer pa sham thabs gong @# / /
pa can gon pa la ming gnas brtan dgra bcom zer bas byed /
sdom pa bsrung zer nas dbyar zla gsum rtsa bzhi sna yud la srung /
dgag dbye byed zer nas de nas mi bsrung ngo / /
sngags pa rnams kyang rgyud kyi don ma rtogs par sbyor sgol la sogs log par spyod do / /
gnyis pa bstan pa phyi dar gyi tshul ni /
dar mas bstan pa bsnubs pa'i dus su /
'jad kyi gyel mi gtsang rab gsal /
bo dong ba g.yo dge 'byung /
stod lung pa dmar shAkya mu ni dang gsum dpal chu bo rin bsgom zhing yod pa na btsun pa khyi ra byed pa mthong /
gtam dris pas /
rgyal pos bstan pa bsnubs par shes te /
'dul ba drel khal gcig bkal te mnga' ris stong du bros nas gar lo gnas lam thon nas hor yul du phyin te skad rigs mi gcig pa'i sar bstan pa dar bar bya snyam pa la dar bar ma nus te mdo smad lho ngos kyi be ro tshwa mtshon tshur byung ste rma lung rdo rje brag ra /
a chung gnam rdzong tan ti gshel gyi yang dgon na bsgom zhing yod pa las /
rma chu kha'i phyugs rdzis mthong ste dgongs ka mi 'dus pa rnams la smras pas /
las dang skal bar ldan pa mos pas spyod pa'i sa pa mu gzugs la 'bar bya bas bltar phyin pas dad nas rab tu 'byung bar zhus pas /
'dul ba'i po ti gtad nas 'di ltos dad na rab tu dbyung gsung /
bltas pas dad de mchi ma byung ngo / /
der gtsang gis mkhan po byas /
g.yos slob dpon byas te dge tshul du bsgrubs so / /
mkhan slob las ming sbyar te dge ba rab gsal du btags /
phyis thugs rab che bas dgongs pa rab gsal du btags /
de nas bsnyen rdzogs zhus pas dge slong lnga mtshang bas mi 'ong gsung ba dang /
sngar lha lung dpal gyi rdo rje ba dge slong gsum klong thang du 'dug pa mthong bas btsal te dpal gyi rdo rje dang mjal nas zhus pas /
ngas rgyal po bsad pas kha skong mi 'ong gi /
ngas btsal gyi gsungs te /
rgya nag hwa shang ke bang dang /
gyi ban bya ba gnyis btsal te btang ngo / /
de nas dge tshul lo gcig lon te sngar gyi mkhan slob kyis mkhan slob byas /
dmar gyis gsang ston byas /
rgya'i dge slong gnyis kyis kha skong byas te lnga'i tshogs kyis bsnyen rdzogs byas so / /
de nas lo lnga lon pa dang /
dbus nas klag pa lam pa glu mes tshul khrims shes rab /
'bring ye shes yon tan /
rag shi tshul khrims 'byung gnas /
sba tshul khrims blo gros /
sum pa ye shes blo dang lnga /
gtsang nas 'gur mo rab kha ba lo ston rdo rje dbang phyug /
sha bsgo lnga'i tshong btsun shes rab seng ge /
mnga' ris pa 'o brgyad spun gnyis /
bo dong pa u pa de dkar dang lnga ste /
mi bcu 'ongs nas gtsang la bka' drin zhus pas /
nga rgas nas mkhan bu mi skyong bas bla chen po la zhus gsungs pas zhus pas /
nga bsnyen rdzogs byas nas lo lnga las ma lon pas mkhan po mi btub gsung ba la /
gtsang na re /
dmigs bsal la btub pas gyis gsungs nas /
bla chen pos mkhan po byas gtsang dang g.yos las slob dang gsang ston byas dmar dang hwa shang gis kha skong byas te thams cad chig rdzogs byas so / /
de nas bla chen gyi zhal nas lo ston mthu che bas bstan srung gyis /
klu mes btsun pas mkhan po gyis /
tshong dge blo rno bas ston pa gyis /
'bring bskos mkhas pas gnas gzhi zungs gsungs so / /
de nas byings be tsho yar 'ongs /
klu mes kyis grum ye shes rgyal mtshan la 'dul ba nyan cing bsdad do / /
de'i dus su rag shi'i gcung dang sba'i gcung gnyis phu bo bsu ru 'ongs pa dang klong thang du mjal bas gcung gnyis dad de los mkhan po byas phu bo gnyis kyis slob dpon byas nas rab tu byung ste da lta sba rag gnyis gcig @# / /
tu sdeb pa'i rgyu mtshan yang de yin no / /
de nas lo ston na re khyed tsho sdod cig /
ngas tshong pa 'di rnams dang 'grogs te dbus gtsang du phyin la bstan pa dar bar nus mi nus bltas la nus na da bsdad kyi khyed rnams yar byon /
mi nus na nga mar log la 'ong gi gsungs nas 'dan ma'i tshong pa dang 'grogs te byon pas tshong pa rnams sum 'phrad du tshong bya snyam nas ldog par 'dug pa la khyed rnams 'dir tshong ma byed par gtsang du song la 'gur mo rab kha bya ba na lo nad gtsug na bya ba yod kyi de la khyod kyi bu rab tu byung nas dbus na yod gyis shig byas te btang bas tshong legs po byung bas deng sang bar du 'gur mor tshong 'dus byung ba'ang lo ston gyi drin yin no / /
de'i phyi de lo klu mes kyis mkhan po la kho bo dbus gtsang du 'gro bas mchod gnas shig zhu byas pas bon po'i zhwa 'ob zhu phog nas sa ser btab pa zhig gsol 'phrol gnang ste /
'di gyon lang rjes su dran par gyis gsung /
yar byon te thams cad dbus su byon pa dang /
sngon mkhas btsun rnams kyi gdan sa lha sa yin yang chad pas gcod pa'i sa yin pas 'gro ma nus par bsam yas su byon te /
klu mes kyis ka chu bzung /
sba mched kyis dbu tshal dang dbu rtse bzung /
rag shi mched kyis dge rgyas bzung /
'bring gis zangs khang bzung ngo / /
de nas dbus pa lngas rang cag gnas gzhi brtsig dgos gsungs nas /
klu mes kyis la mo chag de'u brtsigs /
de la mkhan bu bzhi byung /
gru mar tshul khrims 'byung gnas kyis sol nag thang chen brtsigs /
de las mched pa la thang skor zer /
zhang sna nam rdo rje dbang phyug gis ra tshag dang rgyal brtsigs /
de las mched pa la zhang skor zer /
rdog byang chub 'byung gnas kyis yer pa ba rang brtsigs /
smad kyi la mched pa gzad kyi lding ba dang chu shul gyi na bo dang /
spu sde lto gong dang /
yol thang dag lab so dang /
gral ma thang dang /
kha rag so gcig rnams brtsigs /
de nas gtsang du gzhu'i kun dga' ra ba dang tsha mig brtsigs /
skyid shod du rdog dang sum pa ye shes blo gros kyis g.yu sgro khang dmar brtsigs te de dag las mched pa la rdog tsho skor zer /
glan ye shes shes rab kyis rgyal gsar sgang dang /
glag mda' lha khang dang mtshal chung gnyis bzung /
de dag las mched pa la glan skor zer ro / /
sum pa ye shes blo gros kyis 'bro sa thang dud me ru brtsigs te zhig nas med la mched pa'ang med do / /
rag shis rag shi 'phrang 'og gi lha khang brtsigs /
sbas yungs 'khur brtsigs /
de nas lan pa spyil bu bzung /
de'i mkhan bu ma la sems ba shes rab kyis stod lung tsha thog bzhengs /
de nas thug ma lha khang dang mon gra bzung ste de tshol sba tsho zer ro / /
sba'i gcung gis gye re 'tshar sna'i mda' grong lha khang brtsigs /
de nas gzho'i 'chad khang bzung /
rag shis ka tshal dang zha bzung de las mched pa la rag tsho zer ro / /
rag shi'i gcung gis dgye rgyas bzung /
de'i mkhan bu mtha' bzhi rgyal 'phags kyis kyang de ga bzung /
de'i mkhan bu zhang btsun shes rab 'phags kyis lan ba rta bres brtsigs /
de nas mched pa la rag shi'i gcung gi brgyud pa zer ro / /
'bring gis ngan lam sbyi mo brtsigs /
de nas dkar chung bzung /
de nas snye thang brag sna bzung /
de'i lam stegs su brang ra mo che brtsigs /
de nas mched pa la 'bring tsho smad pa zer /
ngan lam pa'i 'bring tsho la 'bring tsho stod pa zer /
klu gong nas mched pa la 'bring tsho bar ba zer ro / /
gtsang gi lo ston rdo rje dbang phyug gis rgyan gong brtsigs /
de la mkhan bu nyi shu rtsa bzhi /
rgya shAkya gzhon nus las stod mar la thang brtsigs /
de la 'bring mtshams kyi @# / /
bul tog lha khang la sogs pa gyes pa la rgya tsho zer /
skyo shes rab rdo rjes don mo ri brtsigs /
stod kyi de nas mched /
stag lo gzhon brtson gyis stag lo lha khang brtsigs /
de nas mched pa la stag tshe zer /
a me zhu gcig mas 'phrang dang brag dmar bzung /
de nas mched pa la zhu tsho zer ro / /
'dar shAkya yon tan gyis gzus po bzung /
de nas mched pa la 'dar tsho zer /
li blo gros gzhon nus jo mo brtsigs /
de nas mched pa la li tsho zer /
smad kyi lnga la rgyan gong ma'i skor dang /
glag byang chub rgyal mtshan gyis chu mig brtsigs /
de nas mched pa la glag tshe zer /
chag sa'i 'ga' shes rab bla mas snyems brtsigs /
rdog ye shes 'byung gnas kyis spang dkar lha lung brtsigs te de gnyis kyis rkya ma thub pas glag tsho las gzhan med do / /
glang btsun byams pas 'om phug brtsigs /
de nas gtsang 'gram bzung /
de nas bum thang /
chags /
tri gong /
mgos ston khrol ma la sogs pa la glang tsho stod smad zer ro / /
'go ba ye shes g.yung drung gis sbre lha khang bzung ngo / /
de'i mkhan bu lce btsun sher 'byung gis zha lu 'a mo brtsigs te rgya gar du byon nas sdom pa bskyar nas blangs nas shul du 'go ba g.yung drung gis zha lu bzung /
de la ka bzhi gdung drug /
de las mched pa la zha lu rgya skor zer /
gyi ye shes dpang pos shangs kyi mkhar lung brtsigs /
de nas gye re glang ra brtsigs /
de gnyis kyi lam stegs su mu shangs kyi ro skam brtsigs /
glang ra nas mched pa la glang ra skor zer /
nyug gi u lung nas gyes pa la u tsho zer te gnyis ka la gyi tsho smad pa zer ro / /
glang ra nas 'khris kyi kha chad dgon pa bzung /
de nas a me'i mkhan bu zhang ston tshul 'phags kyis bya rgyus bzung /
a me'i mkhan bu kong po thar pa rin chen la mkhan bu bzhi byung ste /
gzu ston 'phan grags kyis sgre'i lce mtshams dang /
rgya mkhar stag lung bzung /
de las mched pa la zu tsho zer /
lce btsun dkar pos ang yig bzung /
g.yung ston 'dza' ka ris pas 'or bzung /
de gnyis 'a mo'i skor du song nas mched ba med /
shab rtses shab rtse lha khang brtsigs te de tshol kong tshe zer ro / /
de tshol gyi tshe bar pa zer ro / /
a mes kha chad dgan pa nas sad kyi la ste ra bzung /
der stod kyi mkhan bu on pa zhang rnam gsum byung ngo / /
khri ston brtson 'bar gyis shong snar bzung /
de nas mched pa la khri tsho zer /
sa rbad btsun chung gis bran chung bzung /
de nas mched pa la bran chung skor zer /
rgya ston Ar+ya de bas sgo ru ru sna bzung /
de nas mched pa la rgya tsho zer ro / /
mkhan po gzhon nu shAkyas sa phug bzung /
de nas mched pa las tsho zer /
de rnams la stod kyi khral tsho bzhi ste gyi tsho stod pa'o / /
a me'i mkhan bu spang gis 'khris bskyangs /
zhang btsun bsod grags kyis bya rgyus bzung ste /
de gnyis la gyi tsho bar pa zer /
gyi tsho stod nas mched pa'i mkhan bu gzhon nu 'byung gnas kyis rgyan mkhar thur la bzung /
de las gyes pa la thur tsho zer ro / /
gyi btsun dpal gyi ye shes kyis 'dod pas kun dga' ra ba gzung /
de gyi tsho stod nas mched pa yin no / /
tshong tsho la khral tsho dgu byung ste tshong tsho stod pa la skal skor dang rgyan skor gnyis byung /
tshong tsho bar ba la gnas gsar dang gnas rnying gnyis byung /
smad pa la khral tsho lnga med de /
a mes tshong btsun gyis rtsis kyi yang dben bzung ba'i dus su rtsis lha khang phul /
de nye gnas sba btsun blo gros yon tan la gtad /
des mkhan bo byas nas bskyangs pa tshol sba tsho zer te /
de'i mkhan bu yol chos dbang gis skyegs @# / /
gnas rnying bzung /
de nas mched pa la sba tsho stod pa zer /
yol thog 'bebs kyis lcang ra bzung /
stag pa jo btsun gyis lce sbe bzung /
de gnyis la sba tsho bar pa zer /
rtsis nas mched pa la sba tsho smad pa zer /
de nas a mes la nyan tsho phul nas /
mkhan bu r+wa blo gros bzang po dang khams pa gnyis la nyan tsho gtad /
r+was dur smrig bzung /
khams pas lcags mkhar bzung ste de gnyis la r+wa tsho dang khams tsho zer zhing gnyis ka la nya tsho skor du grags so / /
a mes la stag tshal gyis bya chos mkhar po che phul bas mkhan bu rgya rgyal bu tshul seng la gtad /
rgyas kong po ye 'byung la gtad /
kong pos smu'i gnas mo che dang /
bya chos gnyis ka bskyangs te rgyas bra thang brtsigs de rnams la bya chos skor zer ro / /
de nas a mes la mar shul la yon bdag mo snyos mos smon 'gro phul /
de mkhan bu mar pa rdo rje ye shes la gtad /
des mkhan bu sne po grags pa rgyal mtshan la gtad de rong mkhar phug bzung /
phyis a mes phyugs mtshams kyis stag tshal skyus thang bzhengs nas phul /
mar pas bran ma sgang po brtsigs /
lan gro'i stag tshang dang bzhi la smon 'gro'i ma dang mnyam pa'i bu bzhir grags te /
de rnams la smon 'gro skor zer ro / /
de nas yang a mes kyi ser gyi sgong khrog bzung nas| des mkhan bu zhang pa tsher khrod pa la gtad /
des ser gyi brag gshongs brtsigs /
de nas btsan mo sding bzung /
de nas rtsis kyi yang dben bzung /
de nas ra sogs mtshar la dang /
stag tshal mkhar po che bzung nas mkhan bu spa dge mthong la gtad des rong gi ba do bzung /
des mkhan bu bre btsun sngon po la gtad /
de rnams la do tshe zer te /
khral tsho 'dus nas 'dun ma byed pa'i dus su de dag gis btsun chung gsum byung ba la /
khyed kyi dpon po gar song byas pas shi zer 'on khyed dwa phrug tu 'dug byas pas ming da tshor chags so / /
de dag thams cad la smad kyi tshong tsho lnga zer ro / /
tshong tsho dgu po thams cad kyi 'a mo sngo gling yin no / /
gzhan yang ba zha mgo bo che'i bu 'a zha ye shes g.yung drung gis khams su sdom pa len du 'go bar 'dod nas lha sar phyin pas lha sa'i ste la'ang du 'gro ba'i skas gcig gi mar zur snga gdong la dpal mgon po'i gzugs ri mor bris nas yod pa la yar 'gro tsa na ri mor 'dug pa la mar 'ongs tsan dpal mgon po dngos thod pa'i nang na mi'i snying dang khrag bsres nas mi'i rtsi ba mas thur ma byas nas gsol zhing 'dug pa la gsol ba btab pas ngas khyed kyi chos skyong bya yi zla ba gcig la 'khor bar shog zer te /
'tsho mthu che ba'i rgyu mtshan yang de yin no / /
de nas 'a zhas khams kyi grwar phyin nas bla chen po'i mkhan bu bre bo mchog bla bya ba la bka' drin zhus bas ngas chu gtor btang la 'ong gi gsungs nas /
bka' drin nod long med par mkhan po 'das pas ngas chu gtor btang la 'ong gi zer ba tsam la sdom pa thob par byas nas de la dge tshul chu gtor ma zhes grags so / /
des mkhan po byas nas sna nam 'dre brdas bzung /
de nas 'o yug mda'i ra sha bzung /
de gnyis kyi lam stegs su stag gi gnas mo che bzung ngo / /
de'i mkhan bu she'u gnye nam pas lhan gyi bso thang bzung /
de nas 'khor re kyi sgang dang nyang ro bud mdo dang /
'khor re ba 'khor dang /
lhan gyi dre shong rnams rim gyis bzung ngo / /
de'i mkhan bu sog tshul khrims bla mas ba so thang bzung /
de'i mkhan bu spang 'dul 'dzin gyis stag gi spen tsan bzung /
de'i mkhan bu gnubs rin chen grags kyis bu lung lha gral bzung /
ra sha nas 'o yug gsal sgang bzung ste de rnams la 'tsho zer ro / /
yang 'bre gzhon tshul gyis khams su sdom pa len du phyin pas khams kyi khrir mkhar snar bla chen @# / /
po'i mkhan bu ya zi bon ston bya ba dang mjal nas bka' drin zhus pas /
der bas zer nas sdom pa sbyin long med par 'das pa dang /
ngas bsnyen rdzogs kyi sdom pa thob pa yin te mkhan po na re der bas gsung ba'i phyir ro zhes zer bas der bas kyi bsnyen rdzogs su grags /
des rta nag phu'i bya tshang bzung /
de nas shangs kyi bye phug bzung /
bya tshang nas mched pa la 'jad kyi gnas brgyad byung ste /
de tsho la 'bre tsho zer ro / /
de ltar mi bcus phyin yang dbus kyi sum pa dang /
gtsang gi'o brgyad spun gnyis la mched pa med pas mi drug tu grags shing 'a 'bre gnyis de rnams la ma gtogs so / /
kha cig na re /
mkhan po bo d+hi satwa'i mkhan bu sba rat+na /
des lha lung rab 'byor dbyangs des bla chen po dgongs pa rab gsal /
des ya gong ye shes g.yung drung /
des grum ye shes rgyal mtshan /
des klu mes la sogs pa'o zhes zer ba dang /
bka' chems kyi yi ge kha cig nas /
mkhan po bo d+hi satwa /
slob dpon dA na shI la dang /
dzi na mi tras byas nas sba rat+na /
des g.yo dge 'byung /
des bla dgongs pa gsal /
des sgro many+dzu shrI /
des grum ye shes rgyal mtshan /
des klu mes shes rab ces 'byung ba dang /
rigs ral na re bla chen po'i mkhan bu grum la dbus gtsang gi mi bcus sdom pa blangs zhes zer ba rnams brtag dgos so / /
yang g.yo la sogs pa rnams kha cig ji na mi tra'i mkhan brgyud du 'dod /
kha cig zhi ba 'tsho'i mkhan brgyud du 'chad pas brtag par bya'o / /
de ltar dbus gtsang du bstan pa med pa lo bdun cu byung nas dbus gtsang gi mi bcus bstan pa btsugs pa yin te /
mi bcu dbus su byon tsa na rgan mo zhig na re nga lo drug lon pa na btsun pa mthong zer /
da ji tsam lon dris pas bdun cu don drug lon zer bas so zhes zer la /
kha cig lo brgya rtsa brgyad song zer ro / /
rigs ral na re mi bcu nas lo tsA ba rin bzang ma byon bar du bshad nyan med pas bstan pa'i gzugs brnyan yin /
de nas rgyal pos sbyin bdag byas nas lo paN gyis chos bsgyur ba ni /
bstan pa bar dar yin /
de nas rgyal pos ma byas par rdog la sogs pas 'gyur mdzad pa bstan pa phyi dar yin zer ba mi 'thad de /
dge slong gi sdom pa rnam par dag pa yod par khas blangs nas bstan pa'i gzugs brnyan du 'chad pa 'gal zhing /
bshad nyan med pa ma grub ste /
paN+Di ta dzi na mi tras lo tsA ba klu'i rgyal mtshan dang /
g.yo dge 'byung la sogs pa la /
des bla chen po la /
des grum la /
des klu mes la /
des gzus rdo rje rgyal mtshan la /
de'i slob ma bzhi /
glan tshul byang /
ka chu ba tshul 'byung /
sne pho grags rgyal /
'dzims pa sher 'od /
sne po'i slob ma sog tshul khrims bla ma /
ka bcu pa'i slob ma nyang mtshams rin chen bla ma /
'dzims pa'i slob ma ko khyim pa ye shes bla ma /
de gsum gyis rgya 'dul 'dzin dbang phyug tshul khrims /
de la slob ma rma tsho byang rdor dang /
bya 'dul 'dzin /
gyi po tshul 'phags /
sha mi la sogs pa'i bar du 'dul ba'i bshad pa man ngag dang bcas pa yod pa'i phyir dang /
dzi na mi tras ska cog zhang gsum /
nam nad zla ba'i rdo rje /
dpal gyi rdo rje /
sba rgyal ba ye shes /
cog gru mchog gi ye shes /
se btsun gzhon nu /
gar mi yon tan g.yung drung /
khu ston shes rab brtson 'grus /
ra khri bzang 'bar /
rgya rgyal bu tshul le /
brang ti dar ma snying po /
de'i slob ma 'ban rog gnyis la sogs pa'i bar du mngon pa'i bshad nyan ma chad par byung ba'i phyir ro / /
bar dar dang phyi dar du 'byed pa'ang mi 'thad de bar du bstan pa med pas bar chod sa med pas so / /
snga dar dang phyi dar du 'byed pa ni dar mas bstan pa bsnubs pas dbus gtsang du bstan pa ye med pa lo 'ga' byung bas de yis bzhag go /
mkhas pa gtsang nag pas @# / /
kyang /
bstan pa phyi ma dar ba'i tshul ni zhes bshad pas so / /
de ltar bstan pa'i me ro smad nas bslangs te mnga' ris nas dar zhing rgyas par mdzad do / /
btsan po khor res rgyal srid gcung srong nge la gtad nas rab tu byung ste mtshan ye shes 'od ces bya'o / /
nges mtshan nyid kyi theg pa bkar shes kyang /
sngags pa rnams kyis sbyor sgrol la sogs pa'i spyod log gis bka' yin min the tshom du gyur te /
rin chen bzang po la sogs pa khye'u nyi shu rtsa gcig brdzangs nas chos slob tu btang ba la rin chen bzang po dang legs pa'i shes rab ma gtogs pa gzhan shi nas chos ma lobs /
rin chen bzang po sngags mtshan nyid thams cad la mkhas par gyur te /
paN+Di ta shrad+d+hA ka ra warma dang /
padma ka ra gup+ta dang /
bud+d+ha shrI shAn+ti dang /
bud+d+ha pA la dang /
ka ma la gup+ta la sogs pa spyan drangs te mtshan nyid kyi theg pa dang /
rgyud sde ba zhig bsgyur /
khyad par yo ga dang gsang 'dus mang po bsgyur zhing sngags gtan la phab /
paN+Di ta d+harma pA la dang pradz+nyA pA la spyan drangs te zhang zhung ba rgyal ba'i shes rab kyis sdo pa blangs shing bal por byon nas 'dul 'dzin pre ta ka la 'dul ba'i lag len zhus /
de'i slob ma dpal 'byor dang /
zhing mo che ba byang chub seng ge la sogs pa las brgyud de 'dul ba stod lugs kyi bshad pa dar ro / /
lha bla mas zhang zhung mtho lding gi gtsug lag khang bzhengs /
lo paN mang po'i yon bdag mdzad do / /
de'i gcung srong de'i sras lha ldes kyang paN+Di ta su b+hA Shi ta spyan drangs /
de'i sras 'od lde dang /
pho brang zhi ba 'od dang /
btsun pa byang chub 'od dang gsum gyi byang chub 'od kyis nag tsho tshul rgyal la sogs pa mi lnga la gser bskur /
lo tsA ba rgya brtson 'grus seng ge dpon du bskos nas paN+Di ta bzang po gdan drongs la shog byas pas /
shar phyogs rgyal po dge ba dpal gyi sras bi kra ma la shI la'i gtsug lag khang du legs par sbyangs pa dI paM ka ra shrI dz+nyA na spyan drangs pas sgrol mas lung bstan te byon pas rgya brtson seng lam du 'das /
nag tshos lo tsA byas te byon te /
lo tsA ba chen po rin chen bzang po'i gzim khang du byon pa'i tshe dang po lots+tsha bas phyag ma mdzad de /
jo bo shing pho rta lo pa bod du drug cu rtsa gcig la phebs /
don gsum la 'das /
'brom 'brug lo pa jo bo gshegs nas lo dgu nas gshegs /
paN+Di tas lo tsA ba'i gzim khang gi gsang sngags kyi lha rnams la bstod par mjad nas lo chen mnyes te chos kyi 'bel gtam mdzad de phyag byas chos zhus 'gyur mang po mdzad de rtsa drug kyang zer /
khyad par du yo ga rnams kun dga' snying po'i 'grel pa dang bstun nas dag par bcos te dbang bka' dang bshad sgrub kyi man ngag rgya cher spel lo / /
jo bo rje rim gyis dbus su byon te slob ma khu rdog 'brom gsum la gdams pa dang chos mang po gnang ste /
khyad par 'brom la bka' gdams kyi chos lugs gnang ste dar bar mdzad do / /
r+wa sgreng btab /
le tsA ba chen po rin chen bzang po'ang mnga' ris su klu skar rgyal btul /
sngags log spyod pa rnams chos kyis sun phyung ste nye rgyu'i sgrub pa mdzad de mkha' 'brom gyi thugs sras gsum ni /
phu chung pa gzhon nu rgyal mtshan /
po to ba rin chen gsal /
spyan mnga' ba tshul khrims 'bar te /
phu chung bas slob ma ma bsten /
po to ba la slob ma nyis stong brgyad brgya tsam 'dus /
sgreng gdan sa lo gsum mdzad /
bu chen brgyad phyung ba la gtsang ram lding ma ba /
snang gres lhas pa gnyis /
gnyal na glang gnyis so gnyis su grags te gnyal ba chos 'bar dang bun pa lha rje gnyis /
dom nas b+ha mon bu chung pa dang /
rog dmar ser ba gnyis /
dbur stod nas zhang shar ba yon tan rgya mtsho /
glang ri thang pa rdo rje seng ge gnyis la nyi zla zung gcig tu grags /
glang thang ba'i slob ma sha bo sgang pa /
glang thang zhang /
dge bshes gnyan no / /
shar pa'i slob ma mchad kha ye shes rdo rje /
gdung rus bya /
spyod du gshegs zhes grags so / /
de'i lo chung grags 'byor shes rab kyis kyang bde mchog dang phag mo dang tshad ma la sogs pa bsgyur zhing mkha' spyod du gshegs so / /
bal lo chung 'gar chos @# / /
bzang gis kyang lI tsa'i chos drug ces grags pa rnams bsgyur nas rtse lngar gshegs so / /
jo bo rje la lo tsA ba sngar gyi de dag dang shAkya 'od dang yol lcags rdo rje dbang phyug dang /
dge ba'i blo gros la sogs pas chos mang po bsgyur te gtan la phab pa'o / /
lha zhi ba 'od kyis kyang dpal mchog dang zhi ba 'tsho'i tshad ma la sogs pa bsgyur ro / /
lha bla ma ye shes 'od kyi dus su paN+Di ta smr-i ti dang /
phra la ring ba bya ba gnyis bal po pad ma ru tsho bya bas gdan drangs 'ongs pas lo tsA ba bal por pho log gis shi ste paN+Di ta gnyis pos bod skad mi shes pas dbus gtsang na mar 'khyams te /
smr-i tis rta nag tu lug rdzi mdzad /
phyis dpyal se rtsa ba bsod nams rgyal mtshan gyis sman lung du spyan drangs te chos zhus /
khams su byon nas 'dan klong thang du mngon pa mdzod kyi bshad pa btsugs /
phyis bod skad mkhas par gyur te gdan bzhi dang 'jam dpal gsal ldan gyi skor dang sngags don rnam gzigs la sogs pa rang 'gyur mang po mdzad /
phyis ling chu gser khang du byon te smra sgo brtsams so / /
paN+Di ta phral ring bas rong pa chos bzang la grong 'jug byas pas rong pas chos mang po rdol shes su byung ba yin no / /
mnga' bdag 'od ldes kyang su n+ya shrI spyan drangs so / /
de'i sras rtse ldes kyang kha che dz+nyA na shrI spyan drangs te khyung po chos brtson gyis lo tsA byas nas rgyud rdo rje rtse mo dang /
sbyong rgyud dang /
tshad ma rnam nges dang /
de'i TI ka khong nyid kyis mdzad pa la sogs pa bsgyur ro / /
gzhan yang tsan+d+ra rA hu la spyan drangs te lo tsA ba ting nge 'dzin bzang pos tshad ma kun las btus pa la sogs pa bsgyur ro / /
rtse ldes rngog blo ldan kha cher brdzangs te gzhan phan bzang po dang skal ldan rgyal po la tshad ma bslab /
bram ze sad dza na dang /
go mi 'chi med la sogs pa la byams chos bslab /
dbang sdes yon bdag byas te tshad ma rgyan la sogs pa bsgyur /
khri bkra shis dbang phyug nam mkha' ba tsan gyis kyang 'gyur gyi yon bdag byas /
kha cher lo bcu bdun bzhugs /
bod du bcu bdun phrag gnyis bzhugs /
paN+Di ta 'bum phrag gsum pa dang /
a tu lya ngA sha dang /
su ma ti kirti dang /
a ma ra tsan+d+ra dang /
gzhon nu bum pa la sogs pa'i lo tsA mdzad de chos mang po bsgyur /
gsang phu ne'u thog la sogs par bshad pa mdzad de rgyan chos mchog phar phyin spyod 'jug la sogs pa dar par mdzad de shin tu bka' drin che'o / /
pa tsha ba nyi ma grags kyis kyang kha cher lo nyi shu rtsa gsum sbyangs te paN+Di ta ka na ka warma spyan drangs te dbu ma'i skor rnams bsgyur bshad pas slob ma pa tshab kyi bu bzhi la sogs pa byung ngo / /
'brog mi shAkya ye shes kyis kyang paN+Di ta ga ya d+ha ra spyan drangs te gser srang lnga brgya phul te /
kye rdo rje gur sam+bu Ta dang ra li dang a ra li la sogs pa ma rgyud kyi sgrub skor man ngag dang bcas pa bsgyur ro / /
'gos khug pa lhas bcas kyis kyang rgya gar du lan gsum du byon paN+Di ta grub pa brnyes pa bdun cu don gnyis la chos zhus /
khyad par du zhi ba bzang po dang sgra gcan 'dzin bzang po la sogs pa bsten te gsang 'dus 'phags skor /
bde mchog rdo rje mkha' 'gro /
gdan bzhi /
mahA mA yA /
kye rdo rje'i rgyud gsum la sogs pa bsgyur ro / /
gyi co zla ba'i 'od zer gyis dus 'khor /
sangs rgyas thod pa /
rdo rje bdud rtsi /
bde mchog la sogs pa bsgyur ro / /
lho brag mar pa chos kyi blo gros kyis kyang rgya gar du lan gsum du byon /
bla ma nA ro mai tri zhi ba bzang po pham mthing pa la sogs pa bsten nas gsang 'dus bde mchog kyi rdo rje mahA mA yA gdan bzhi la sogs pa'i man ngag mang po zhus te sgrub rgyud kyi slob ma shin tu dar ro / /
\u0f38 mi la ras chen dang mtshur dbang nge dang mes tshon po dang rdog chos @# / /
rdor sogs byung /
mi la ras pa mched brgyad dang dwags po bsod nams rin chen sogs byung ngo / /
zangs dkar 'phags pa shes rab kyis paN+Di ta kha che dgon pa ba dang /
te dza de ba dang /
pa ra hi ta b+ha dra la sogs pa bsten nas yo ga dang gtsug tor dang phyag na rdo rje 'gro bzang gi skor dang rnam thos sras dang /
spyod 'jug gi 'grel chen dang bde mchog gi skor la sogs pa bsgyur ro / /
gnyan dar ma grags kyis rgya gar du lo bcu gnyis bzhugs te paN+Di ta ma ti bsten /
paN+Di ta pu N+ye shrI gdan drangs te spyod 'jug gi 'grel chen dang sgrol ma dang chos skyong la sogs pa bsgyur ro / /
khye'u gad pa 'khor lo grags dang /
spong zho gsal ba grags dang /
rtsod ga mi nyag rtsa mi sangs rgyas grags rnams kyis paN+Di ta a b+h+ya ka ra gup+ta bsten nas dus 'khor phreng bskor gsum /
thub pa dgongs rgyan /
man ngag snye ma la sogs bsgyur ro / /
kre bo lots+tsha ba shes rab dpal gyis kyang paN+Di ta de bsten nas gnad kyi rdo rje gdan gyi mkhan po mdzad zer /
zla zer la sogs pa bsgyur ro| |ba ri rin chen grags kyis paN+Di ta don yod rdo rje spyan drangs te don zhags dang srung ba lnga dang /
rnam rgyal rnam 'joms kyi skor dang bde mchog gi skor dang /
sgrub thabs brgya rtsa la sogs pa bsgyur ro / /
glog skya shes rab brtsegs kyis kyang mtshan brjod dang sgrol ma'i skor dang dbu ma 'jug pa la sogs pa bsgyur ro / /
de'i slob ma mal gyi blo gros grags pas bde mchog dang sgrol ma nyi ma sbas pa'i lugs rnams bsgyur ro / /
'bro shes rab grags kyis kha cher byon te paN+Di ta zla ba mgon po spyan drangs te dus 'khor cha lag rgyas pa dang /
rdo rje snying 'grel /
phyag rdor stod 'grel la sogs bsgyur ro / /
ba reg thos pa dga' dang /
rma ba na chos 'bar dang /
mtshur lo tsA rnams kyis rgya gar phyag na rdo rje bsten nas phyag rgya chen po grub pa'i skor dang snying po'i skor dang /
do ha skor gsum dang do ha mdzod dang mai tri pa'i bde mchog la sogs bsgyur ro / /
dpyal kun dga' rdo rjes bal po hang du dkar po bsten /
paN+Di ta stong nyid ting nge 'dzin spyan drangs te man ngag mang po zhus so / /
r+wa rdo rje grags kyis bal po thugs rje chen po bsten nas dgra nag 'jigs skor gsum dang he ru ka mngon 'byung gi skor la sogs pa bsgyur ro / /
dpon po r+wa chos rab kyis paN+Di ta sa man+ta shrI spyan drangs te dus 'khor dang 'phag mo gzhung drug sogs /
\u0f38 nus pa che bar grags /
me je gling pa b+ha ro phyag rdu ma yang zer /
phag mo mngon 'byung dang mgon po mngon 'byung la sogs bsgyur ro / /
zhang shes rab bla mas kyang paN+Di ta a mo g+ha badzra spyan drangs te dgra nag gi skor rgyas par bsgyur ro / /
rgyus smon lam grags kyis kyang paN+Di ta gzhan la phan pa bsten te sdom 'byung bsgyur ro / /
zha ma seng rgyal gyis kyang paN+Di ta nor bzang srung pa la sogs bsten nas tshad ma kun las btus rtsa 'grel bsgyur ro / /
yar 'brog gi mar pa de pa chos kyi dbang phyug gis kyang bde mchog gi rgyud 'grel sgrub skor rgyas par bsgyur ro / /
dpyal chos kyi bzang pos rgya gar du lo bcu bzhugs bla ma rdo rje gdan pa ni ska lang+ka la bde mchog dang /
gshin rje gshed dmar gyi skor rnams kyang zhus te bsgyur /
kha che shAkya shrI la dge tshul byas so / /
khro phu lots+tsha ba byams pa dpal gyis thog mar shrI dzA ga ta mi tra A nan+ta zhes pa mi tra dzo gi zhes \u0f38 mi pham spas pa'i bshes gnyen kyang zer /
rol pa'i rdo rje yang zer /
grags pa spyan drangs te bde chen ral gcig gi skor dang sems nyid ngal bso'i skor dang /
bstan pa'i gru bo la sogs pa bsgyur ro / /
de nas kha che'i paN+Di ta bud+d+ha shrI dz+nyA na spyan drangs te mngon rtogs rgyan gyi 'grel pa shes rab sgron me dang rgyal ba'i lam 'jug dang thugs rje chen po'i sgrub thabs brgya rtsa la sogs pa bsgyur ro / /
de nas kha che shAkya shrI b+ha dra @# / /
spyan drangs te dpyal chos bzang gis na ro 'grel chen bsgyur te de'i bshad bka' man ngag dang bcas pa gnang /
paN+Di ta de la 'khor paN chung bi b+hu ti tsan+d+ra dang /
dA na shI la dang /
bal po saM g+ha shrI dang /
su ga ta shI la sogs pa dgu byon te bi b+hu ti dang dA na shI las bod du gser sdings su bsgyur sngar nyung chu dgon pa zer ba la paN chen gyis gser sdings btags zer ro / /
yun ring du bzhugs te rang 'gyur yang /
paN dkar yin no / /
\u0f38 paN dkar /
\u0f38 sa skya paN+Di ta chod ma bslab bo / /
mdzad do / /
byams pa'i 'dis bod du thengs gsum byon srin po ri'i bde mchog bzhengs /
ko brag pa sogs la sbyor ba yan lag drug pa gnang ngo / /
dpal gyis 'dul ba me tog phreng brgyud bsgyur de'i bshad bka' nod /
rdo rje phreng ba dang /
bde mchog la sogs pa bsgyur ro / /
kha che paN chen de las skya paN+Di tas bsnyen rdzogs byas nas bal po saM b+ha shrI dang bcas pa la sgra bslab ste /
paN chen dang dA na shI la la rnam 'grel bslab nas 'gyur bcos byas te mkhas pa chen por gyur nas chos ma dag pa rnams sun phyung ngo / /
paN chen la byang chub sa skya legs bshad dang sdom gsum rab dbye brtsams phyis rgya nag la rgyal po go dan go yug rgyal po'i nu bos spyan drangs dgung lo drug cu re gsum pa la byon gnam mchod pa'i bral dbu thob lo bdun du bzhes pa lcags phag la zheng gshegs so / /
dpal dang rdo rje dpal gnyis kyis bsnyen rdzogs byas te gdan gcig pa'i brtul zhugs bzung ngo / /
de nas brgyud de paN chen gyi mkhan brgyud kyi bslab pa 'dzin pa mang po byung ngo / /
paN chen gyis srin po rir rdo rje phreng ba'i dbang bskur rdzogs par mdzad nas dbang bka' dar bar 'phel lo / /
chag dgra bcom gyis kyang rgya gar du byon nas rgyal ba'i am 'jug la sogs bsgyur ro / /
de'i dbon po chag chos rje dpal gyis rgya gar du byon /
re ben+d+ra dang rat+na rak+Shi ta la sogs grub thob mang po bsten gtsug dgu'i rgyud bsgyur /
'gyur bcos mang po mdzad do / /
shong rdo rje rgyal mtshan gyis kyang bal por byon paN+Di ta lak+Sh+mi shrI spyan drangs te snyan dngags me long dang /
dpag bsam 'khri shing dang /
klu kun tu dga' ba'i zlos gar dang /
bstod pa brgya pa la sogs bsgyur ro / /
de'i gcung po blo gros brtan pas kyang gshin rje gshed dmar gyi rgyud bsgyur 'gyur bcos bya'i? so / /
yar lung ba grags pa rgyal mtshan gyis yang mi g.yo ba'i rgyud dang /
sgrub thabs rgya mtsho dang /
bya ba bsdus pa la sogs bsgyur ro / /
bdag gi bla ma nyi ma rgyal mtshan dpal bzang pos bal por lo bcu bzhir sbyangs pa mdzad /
ri'i kun dga'i mdo la sogs mdo bcu gsum tsam paN+Di ta A nan+ta shrI spyan drangs te bsgyur ro / /
gzhan yang gzhi 'gyur dang 'gyur bcos mang po mdzad do / /
dbang blo gros brtan pas kyang tshad ma kun las btus kyi 'grel pa rgyal dbang blos mdzad pa dang /
dus 'khor gyi bshad sbyar snying po snang ba la sogs pa bsgyur te de dag gis bstan pa dar bar byas pa yin no / /
zhib tu rang rang gi rnam par thar pa'i yi ge las shes par bya'o / /
de ltar bod du dam pa'i chos dar bar mdzad pa'i paN+Di ta bod du byung ba ni mkhan po shAn+ti rak+Shi ta bod skad du zhi ba 'tsho dang /
padma 'byung gnas dang /
sngags 'chang d+harma kirti dang /
bi ma la mi tra dri med bshes gnyen dang /
sangs rgyas gsang ba dang /
bsam yas kyi rab gnas mkhan shAn+ti gar+b+ha zhi ba snying po dang /
bi shud+d+ha sid+ha ha rnam dag seng ge dang /
ka ma la shI la padma'i ngang tshul dang /
rgya gar gyi slob dpon ku sa ra dang /
bram ze shi ka ra dang /
bal po shI la many+dzu dang /
bram ze A nan+ta dang /
ka lye mi tra dge ba'i bshes gnyen dang /
dzi na mi tra rgyal ba'i bshes gnyen dang /
su ren+d+ra bo d+hi lha'i dbang po byang chub dang /
shI len+d+ra po d+hi tshul khrims dbang po byang chub dang /
dA na shI la dang /
bo d+hi mi tra dang /
@# / /
mu ni warma thub pa'i go cha dang /
sarba dz+nyA de wa kun mkhyen lha dang /
bidyA ka ra pra b+ha rig byed 'od zer dang /
shrad+d+hA ka ra wa rma dad byed go cha dang /
padma gup+ta padma sbas pa dang /
muk+ti mi tra grol ba'i bshes gnyen dang /
bud+d+ha shrI shAn+ti dang /
bud+d+ha pA la sangs rgyas skyong dang /
d+harma pA la dang /
pra dz+nyA pA la dang /
sub+hA Shi ta legs par gsungs pa dang /
pradz+nyA wa rma dang /
dI paM ka ra shrI dz+nyA na mar me mdzad ye shes te jo bo rje dang /
de'i dbon po dA na shrI dang /
smr-i ti dz+nyA na ki rti dran pa'i ye shes grags pa dang /
pra la ring ba dang /
suN+ya ta shrI legs par rig pa'i dpal dang /
kha che dz+nyA shrI dang /
tsan+d+ra rA hu la dang /
d+hI ra pA la brtan skyong ste 'bum phrag gsum pa dang /
a tu lyi dA sha mi mnyam khol po dang /
su ma ti kirti blo bzang grags pa dang /
a ma ra tsan+d+ra dang /
thig le bum pa dang /
gzhon nu bum pa dang /
ka na ka warma dang /
dam pa rgya gar dang /
dza ya A nan+ta dang /
ga ya d+ha ra dang /
don yod rdo rje dang /
zla ba mgon po dang /
stong nyid ting nge 'dzin rdo rje dang /
ye shes rdo rje dang /
shes rab gsang ba dang /
mahA dza na dang /
wa la tsan+d+ra dang /
man+t+ra ka lak+Shu dang /
ding ri glang 'khro btab ste bod du gshegs /
\u0f38 sprin gyi shugs can kyang zer /
su ga ta shrI dang /
karma badzra dang /
kha che ba yin /
dza ma ri dang /
bai ro tsa na badzra dang /
many+dzu g+ho Sha dang /
pUr ya ki rti dang /
pradz+nyA shrI dz+nyA na dang /
ga gA d+ha ra dang /
nor sba sa dang /
sa man+ta shrI dang /
ni ska lang+ka de wa dang /
dza ga ta mi tra A nan+ta dang /
bud+d+ha shrI dz+nyA na dang /
shAkya shrI b+ha dra dang /
bi b+hu ti tsan+d+ra dang /
dA na shI la dang /
saM g+ha shrI dang /
longs spyod rdo rje dang /
rat+na shrI dang /
bal po mahA ba na dang /
bal po badzra ki rti dang /
bal bo kA ya shrI dang /
bal bo grags pa dpal dang /
ku mA ra dang /
thams cad mkhyen pa'i dpal dang /
sA d+hu ki rti dang /
bi nA ya shrI dang /
shI la shrI dang /
saM b+ha ma shrI dang /
bi ma la shrI dang /
dar pan A tsar+ya dang /
dza ya de wa dang /
lak+Sh+mi ka ra dang /
rat+na shrI dang /
A nan+ta shrI dang /
rA hu la shrI dang /
bla ma zangs gling pa dang /
kirti paN+Di ta la sogs pa byon no / /
lots+tsha pa la snga ba thon mi saM b+ho Ta dang /
d+harma ko Sha dang /
rdo rje dpal dang /
bran ka mu la ko Sha dang /
gnyags dz+nyA na ku mA ra dang /
snga ye shes dbang po dang /
ngan lam rgyal ba mchog dbyangs dang /
'ba' khri bzher sang shi ta dang /
sbrang rgyar legs gzigs dang /
seng gong lha lung gzigs dang /
sba mang rje gsal snang dang /
sna nam rdo rje bdud 'joms /
lce dz+nyA na sid+d+hi /
mchims shAkya pra b+ha dang /
brang ti dza ya rak+Shi ta /
shud pu dpal gyi seng ge / /
dpa' many+dzu shrI /
rtsangs de wen+d+ra rak+ti ta /
bran ka mu ti ka /
pa gor bai ro tsa na rak+Shi ta /
'khon nA gen+d+ra rak+Shit /
rma rin chen mchog /
gtsang sa la'i bu rin chen legs grub /
d+harma A lo ka dang /
dran pa nam mkha' dang /
dgra bcom rin chen sde dang /
rnam par mi rtog pa dang /
shAkya 'od dang /
lce khyi 'brug dang /
nyang khams pa go cha dang /
dz+nyA na de wa ko Sha dang /
zhang rgyal nyen nya bzang dang /
'gos chos grub dang /
stong tsa A tsar+ya dang /
d+harma ta shI la dang /
klu'i rgyal mtshan dang /
dpal brtsegs rak+Shi ta dang /
rat+na rak+Shi ta dang /
ye shes sde dang /
dza ya rak+Shi ta dang /
many+dzu shrI wa rma dang /
rat+nan+d+ra shI la dang /
bzang skyong dang /
lha'i zla ba dang /
dpal gyi lhun po dang /
dpal 'byor dang /
ye shes snying po dang /
rgyal ba shes rab dang /
shAkya bshes gnyen dang /
dge ba dpal dang /
legs kyi sde dang /
gnubs nam mkha'i snying po dang /
yig pa dgon gling rma dang /
gzhon nu srung ba dang /
nam mkha' skyong dang /
rin chen bzang po dang /
tho rangs skar chen du grags /
grags 'byor shes rab dang /
lus ma spangs par mkha' spyod la gshegs /
'bro seng dkar shAkya @# / /
'od dang /
rdog legs pa'i shes rab dang /
lha bla ma zhi ba 'od dang /
rgya brtson 'grus seng ge dang /
nag tsho tshul khrims rgyal ba dang /
khu dngos grub dang /
chos kyi shes rab dang /
mar thung dad pa shes rab dang /
rma dge ba'i blo gros dang /
ga rod tshul khrims gsang ne'u theg btab /
~ mnga' ris rgyal po /
'byung gnas dang /
shAkya blo gros dang /
'brom jo bo rje spyan 'dren pa po yin /
rgyal ba'i 'byung gnas dang /
khyung po chos kyi brtson 'grus dang /
stag lots+tsha dang /
'gar chos kyi bzang po dang /
she'u badzra de wa dang /
rab zhi bshes gnyen dang /
rdog blo ldan shes rab dang /
zangs dkar 'phags pa shes rab dang /
gnyan dar ma dge bsnyen /
grags dang /
gzu dga' ba rdo rje dang /
gyi ljang dbu dkar dang /
chos kyi yon tan ri bo rtse lnga la gshegs /
dang /
chos kyi rin chen dang /
lho brag mar pa chos kyi blo gros dang /
'brog mi shAkya ye shes dang /
'gos khug pa lhas btsas dang /
gyi co zla ba'i 'od zer dang /
klog skya shes rab brtsegs dang /
mal kyo blo gros grags dang /
se rtsa ba bsod nams rgyal mtshan dang /
rong pa chos bzang dang /
yol lcags rdo rje dbang phyug dang /
mang 'or byang chub shes rab dang /
tsa mi sangs rgyas grags dang /
khe'u gad pa 'khor lo grags dang /
spong zho gsal ba grags dang /
ding ri chos grags dang /
sman lung btab /
rgyus smon lam grags dang /
pa tshab nyi ma grags dang /
ba ri rin chen grags dang /
'bro shes rab grags rgya gar la byon /
dang /
r+wa rdo rje grags /
kre bo shes rab dpal dang /
bkra shis rgyal mtshan dang /
pa reg thos pa dga' dang /
rma ban chos 'bar dang /
mtshur dbyig gi rgyal mtshan dang /
mtshur dbang nge dang /
dpyal kun dga' rdo rje dang /
dpyal dga' ba grags dang /
mar do chos kyi dbang phyug dang /
chos kyi snying po dang /
kam chos kyi ye shes dang /
phyugs mtshams dbang phyug rgya mtsho dang /
tshul khrims yon tan dang /
khye'u gad pa yon tan dpal dang /
bsod nams bzang po dang /
sum pa dpal mchog rdo rje dang /
nyi ma rdo rje dang /
khu dge bsnyen ne tso dang /
klog skya gzhon nu 'bar dang /
lha ye shes rgyal mtshan dang /
byang chub 'byung gnas dang /
gla na chos kyi blo gros dang /
cog gru ting nge 'dzin bzang po dang /
shes rab ye shes dang /
rig pa gzhon nu dang /
gzhon tshul dang /
khu mdo sde 'bar dang /
shes rab brtson 'grus dang /
g.yung drung 'od dang /
bsod nams rgyal ba dang /
cog gru shes rab bla ma dang /
cog gru mya ngan med pa'i dpal dang /
la chings yon tan 'bar dang /
bsod nams mos pa dang /
dge tshul khyung grags dang /
tshul khrims brtsegs dang /
lha btsun pa dang /
lha btsan po mu ni rA dza dang /
rdog bud+d+ha pA la dang /
rgya lots+tsha dang /
sbal rdo rje rgyal po dang /
lha rin po che dang /
lha chos kyi rin chen dang /
skyur tshul khrims 'od zer dang /
dge slong bya'i gdong can dang /
ra byid lots+tsha dang /
phur bu 'od dang /
pa tshab tshul rgyal dang /
shes rab legs dang /
nag tsho dar ma grags dang /
mar ba blo gros bzang po dang /
se lots+tsha dang /
zla ba grags pa dang /
mnyal mi ye shes chos dang /
chos kyi zla ba dang /
dge slong shes rab bskyabs dang /
nag tsho shes rab rgyal mtshan dang /
'a zha rgya gar brtsegs dang /
gnyan bsod nams dar dang /
ba ri chos grags dang /
ong po lots+tsha dang /
gzhon nu shes rab dang /
'gar shes rab 'byung gnas dang /
'jam dpal gzhon nu dang /
shes rab 'od zer dang /
lce dga' ba dpal dang /
ye shes 'byung gnas dang /
shAkya brtson 'grus dang /
r+wa chos rab dang /
lo btsun chung rdo rje rgyal mtshan dang /
zha ma dge bsnyen seng rgyal dang /
lce bkra shis @# / /
dang /
chag dgra bcom dang /
dpyal chos bzang dang /
gnubs byams pa'i dpal dang /
sa skya paN+Di ta dang /
chag chos rje dpal dang /
dpyal shes rab 'od dang /
zhang grub pa dpal dang /
glo bo shes rab rin chen dang /
lho brag pa dar seng dang /
mi mnyam bzang po dang /
shong rdo rje rgyal mtshan dang /
shong nyi ma lta bur grags /
~ zla ba lta bur grags /
thog mnyam pa nyi zla zung gcig tu grags so /
blo gros brtan pa dang /
khams pa blo gros rgyal po dang /
'dan ma tshul seng dang /
ra sa gzhon brtson dang /
shud kye grags pa rgyal mtshan dang /
nyi ma rgyal mtshan dpal bzang po dang /
dpang blo gros brtan pa dang /
sgra tshad pa rin rgyal dang /
legs pa'i blo gros la sogs pa ste /
de dag gis gang bsgyur 'og tu 'chad cing /
'dir ma chud pa'i paN+Di ta bod du byon pa'i drin can dang lots+tsha ba rnams kyang ji ltar rnyed pa bsnan par bya'o / /
chos kyi 'byung gnas gsung rab rin po che'i mdzod las bod du chos byung tshul gyi le'u ste gsum pa'o / / / /
gsum pa bka' dang bstan bcos bod du ji ltar 'gyur ba'i rnam grangs la /
mdo phyogs dang /
sngags phyogs gnyis so / /
dang po la bka' dang /
bstan bcos gnyis so / /
bka' la 'khor lo rim pa gsum las /
dang po bden pa bzhi'i chos kyi 'khor lo bskor ba'i bka' las /
'dul ba lung sde bzhi'i dang po lung gzhi shu log sum khri nyis stong bdun brgya ste bam po brgya rtsa dgu tshang ba dpal brtsegs kyis bsgyur ba dang /
lung rnam 'byed la pha'i rnam 'byed shu log nyi khri bzhi stong dgu brgya ste bam po brgyad cu rtsa gsum pa klu'i rgyal mtshan gyis bsgyur ba dang /
dge slong ma'i rnam 'byed bam po nyi shu rtsa brgyad pa dpal gyi lhun po dang dpal brtsegs kyis bsgyur ba dang /
lung phran tshegs la /
kha cig phran tshegs sgo brgyad las drug pa yan chad las ma 'gyur zer ba dang /
dpe kha cig las phran tshegs bsgyur ba'i dus su lots+tsha ba mang pos bgos nas bsgyur bas /
bam po sum cu rtsa dgu pa dang /
bzhi bcu rtsa gsum pa chad pas gnyis po 'di dang po nas 'gyur ram ma 'gyur yang /
lo tsA ba chen po dpal 'byor la'ang zhu zhing brtag /
sgra bsgyur ba'i dpe reg zig dang yang gtugs zhes pa dang /
mchims phu'i dkar chag las /
'dul ba phran tshogs bsgyur 'phro bam po lnga bcu rtsa gnyis zhes pa dang /
dkar chag ldan dkar mar /
'dul ba phran tshegs kyi gzhi shu log nyi khri bzhi stong drug brgya ste bam po bzhi bcu rtsa gnyis zhes pa la sogs pa the tshom gyi gzhi mang du yod pas na tha snyad kyi rjes su mi 'brang bar /
phran tshegs sgo brgyad ka rdzogs pa slob dpon tshul khrims bskyangs kyis mdzad pa'i 'grel pa phran tshegs kyi tshig gi rnam par bshad pa dang gtugs pa bam po lnga bcu rtsa dgu pa lo tsA ba dpal 'byor gyis bsgyur ba 'di tshad mar bya'o / /
lung gzhung bla ma /
zhu ba rdzogs pa bam po lnga bcu rtsa gsum tshang ba dang /
zhu ba ma rdzogs pa bam po bcu gnyis pa dang gnyis la gzhung dam pa'ang zer /
de dag gi lung gzhis rab byung gi gzhi la sogs pa nas gnas mal gyi gzhi'i bar gzhi bcu bdun ston /
dge slong pha'i rnam 'byed kyis dge slong gi khrims nyis brgya lnga bcu rtsa gsum ston /
ma'i rnam 'byed kyis dge slong ma'i khrims sum brgya drug cu ston /
gzhung bla mas gzhi dang rnam 'byed kyi don zhib tu 'chad bas 'grel pa lta bu yin /
phran tshegs de rnams kyi ma tshang pa kha skong lta bu yin /
rtsa ba'i lung dge slong gi so sor thar pa shu log bdun brgya ste bam po gnyis dang /
dge slong ma'i so sor thar ba shu log brgyad brgya ste bam po gnyis pa gnyis klu'i rgyal mtshan gyis bsgyur ba'o / /
so so thar ba'i mdo gnyis @# / /
po dgra bcom pa chos kyi tshong dpon gyis byas pas bka' min zer ba dang /
kha cig bka' yin yang ston pa bzhi yin te /
sangs rgyas dang /
nye bar 'khor dang /
chos kyi tshong dpon dang /
dri med bshes gnyen dang bzhi'o zer te bstan pa gcig la ston pa bzhi ngo mtshar che'o / /
kho bo'i bla ma lung sde bzhi dang /
mngon par 'byung ba'i mdo bstan bcos su bzhed pa ni bzhed pa tsam du zad do / /
de dag 'dul ba'i skor /
gzhan yang dus phyis gsungs pa dang ci rigs yod kyang theg chung rnams phyogs gcig tu bstan par bya ste /
'phags pa dran ba nye bar gzhag pa bam po pa tshab tshul khrims rgyal mtshan gyi 'gyur /
'di lots+tsha bas theg chen du mdzad dkar chag chen po dag las theg chung du bshad do / /
tshangs pa'i dra ba bam po gnyis /
mdo chen po sgyu ma'i dra ba bam po gcig dang shu log bzhi bcu /
mdo chen po 'dus pa chen po'i mdo bam po gcig /
mdo chen po kun tu rgyu ba dang /
kun tu rgyu ba ma yin pa dang mthun pa bam po gcig dang shu log lnga bcu /
mdo chen po gzugs can snying pos zhus pa bam po phyed /
mdo chen po stong pa nyid shu log dgu bcu /
mdo chen po stong pa nyid chen po bam po phyed /
mdo chen po rgyal mtshan mchog shu log bzhi bcu ste bdun po de ye shes sde la sogs pa'i 'gyur /
mdo chen po rgyal mtshan dam pa shu log bzhi bcu /
mdo chen po lnga gsum pa shu lo gnyis brgya nyi shu ste de gnyis ye shes sde'i 'gyur /
rdo 'phangs pa'i mdo bam po gnyis /
skyes bu dam pa'i mdo shu lo gnyis brgya ste bzang skyong dang dpal brtsegs kyi 'gyur /
dga' bo rab tu 'byung ba'i mdo shu log lnga bcu rtsangs de wen+d+ra'i 'gyur /
lha'i mdo shu lo gsum cu rtsa bdun lha'i mdo nyung ngu shu log bdun cu ste ye shes sde'i 'gyur /
zla ba'i mdo shu log bcu gsum /
khang bu brtsegs pa'i mdo shu log drug cu rat+na rak+Shi ta'i 'gyur /
gnas 'jog gi mdo shu lo gnyi shu dpal brtsegs la sogs pa'i 'gyur /
dga' ba can gyi mdo shu lo gnyis brgya /
gzhon nu dpe'i mdo shu log nyi shu /
khams mang po'i mdo shu log nyis brgya /
'khar gsil gyi mdo dang /
'khar gsil 'chang pa'i kun tu spyod pa'i cho ga gnyis bam po gcig /
gaN+Di'i mdo shu log bcu tshul khrims yon tan dang rin chen bzang po'i 'gyur /
gaN+Di'i dus kyi mdo shu log dge blo'i 'gyur /
dge ba'i bshes gnyen bsten pa'i mdo shu log /
dge slong la rab tu gces pa'i mdo shu log /
tshul khrims yang dag par ldan pa'i mdo shu log /
ltung ba sde lnga'i dge ba dang mi dge ba bstan pa'i mdo shAkya blo gros kyi 'gyur /
mchog tu btags pa'i mdo /
rnam par grol ba'i lam las spyangs pa'i yon tan bstan pa'i mdo dpal brtsegs kyi 'gyur /
'di dkar chag chen mo dag tu mdor byas la kha cig bstan bcos su 'dod /
tshe'i mtha'i mdo shu lo gnyis brgya rtsa lnga pa dge ba dbal dang dpal brtsegs kyi 'gyur /
'chi 'pho ba ji ltar 'gyur ba bstan pa'i mdo /
mi rtag pa nyid kyi mdo shu log bco lnga ye shes sde'i 'gyur /
'du shes bcu bstan pa'i mdo shu log brgyad /
'du shes bcu gcig bstan pa'i mdo shu log bcu gcig /
'di bcom ldan 'das kyi zhal chems yin no / /
mtshan mo bzang po'i mdo shu log lnga bcu rtsa phyed dang gnyis /
mu na gyi nags tshal gyi sgo'i mdo /
pha ma'i drin lan bstan pa shu log sum brgya /
bden pa bzhi'i mdo /
chos kyi 'khor lo'i mdo /
don rnam par gdon mi za ba'i chos kyi rnam grangs shu log bdun cu /
don rgyas pa'i chos kyi rnam grangs shu log brgya mjug ma tshang ba /
rmad du byung ba'i chos kyi rnam grangs shu log bdun cu @# / /
ye shes sde'i 'gyur /
de bzhin gshegs pa'i gzugs brnyan bzhag pa'i phan yon brjod pa'i chos kyi rnam grangs shu log drug cu ye shes snying po dang dpal brtsegs kyi 'gyur /
mchod rten bskor ba'i tshigs bcad shu log bdun cu /
gsal rgyal gyi tshigs bcad shu log brgya /
klu'i rgyal po rda sgra'i tshigs su bcad pa shu log brgya /
tshigs su bcad pa gcig pa /
tshigs su bcad pa bzhi pa /
mngon par 'byung ba'i mdo rin chen bzang po'i 'gyur /
ched du brjod pa'i tshoms bam po bzhi rin chen mchog dang dpal brtsegs kyi 'gyur /
'di sngar gyi dkar chag dag las bstan bcos su bgrangs la da lta bkar grags /
thabs la mkhas pa chen po sangs rgyas kyi drin lan bsab pa bam po bdun /
las rnam 'byed chung du bam po gcig ye shes sde la sogs pa'i 'gyur /
las kyi rnam par 'gyur ba bstan pa'i gzhung shu log nyis brgya bdun cu /
rgyal bu don grub kyi mdo bam po gcig /
bsod nams kyi stobs kyi rtogs pa brjod pa shu log nyis brgya bcu lha'i zla ba'i 'gyur /
rgyal po zla 'od kyi rtogs pa brjod pa dang /
dpal gyi sde'i rtogs pa brjod pa gnyis shes rab legs dang rin chen bzang po'i 'gyur /
rgyal po gser mdog gi sngon gyi sbyor ba bstan pa shu log bcu bdun /
sangs rgyas kyi rtogs pa brjod pa shes rab ldan gyi mdo shu log bco lnga dpal brtsegs kyi 'gyur /
phag mo'i rtogs brjod shu log brgya ye shes sde'i 'gyur /
ma ga d+ha bzang mo'i rtogs brjod tshul khrims yon tan dang rin chen bzang po'i 'gyur /
gang po la sogs pa'i rtogs pa brjod pa brgya pa bam po nyi shu rtsa gnyis ba lha'i zla ba'i 'gyur /
las brgyab bam po sum cu so bdun /
mdzangs blun gyi mdo bam po bcu gsum /
legs nyes kyi rgyu dang 'bras bu bstan pa 'gos chos grub kyis rgya gar dang rgya'i dpe las bsgyur ba dge ba dang mi dge ba'i las kyi 'bras bu bstan pa /
zla ba snying pos zhus pa'i mdo las sangs rgyas mya ngan las 'das nas bstan pa gnas pa dang 'jig pa lung bstan pa'i mdo bam po gnyis /
ri glang ru lung bstan pa bam po gcig /
stag sna'i rtogs pa brjod pa bam po gnyis shAkya 'od kyi 'gyur /
mig bcu gnyis pa 'di gnyis klu mes dbang phyug grags bka' min par smra'o / /
kun tu rgyu sen ring gis zhus pa'i mdo shu log sum cu rtsa bdun /
byams pa lung bstan pa dpal brtsegs kyi 'gyur la shu log brgya /
sngar 'gyur nges pa da lta ma rnyed pa la bsod nams kyi mdo shu log brgya rtsa /
bsod nams kyi gdugs kyi mdo shu log brgya /
gang zag gi mdo shu log brgya rtsa /
khyim bdag 'du shes kyi mdo shu log lnga bcu /
ched du brjod pa'i mdo /
lus 'phags mo'i mdo /
dran pa nye bar gzhag pa'i tshig le'ur byas pa shu log brgya /
'dir dkar chag ldan dkar mar bstan bcos su bgrangs pas de nyid yin par sems /
dran pa nye bar gzhag pa'i mdo chung ngu /
sems can la skye shi'i rtsa ba bstan pa bsam po gcig /
'jig rten pha rol z+s+g+rub pa bam po gnyis /
dge ba bcu yi dam du blangs ba'i cho ga shu log brgya /
bzang sbyin gyi mdo bam po gnyis /
byams pa skar gyi mdo /
dad pa la rab tu 'jug pa'i mdo /
sbyangs pa'i yon tan bshad pa'i mdo /
smon lam gyi mdo /
sa'i mdo /
'dod pa la gdams pa'i mdo /
yul 'khor skyong gis zhus pa'i mdo chung du shu log bdun cu rtsa gsum /
las rnam par 'byed pa chen po bam po gnyis /
mang pos bsdus pa'i mdo shu lo gnyis brgya nyi shu rtsa gnyis so / /
'di dag las drin lan bsab ba dang mdzangs blun dang sems can la skye shi'i rtsa ba bstan pa la sogs pa mang po zhig theg chen du dkar chag chen @# / /
mo dag tu bshad pas brtag par bya'o / /
gnyis pa bka' bar pa mtshan nyid med pa'i chos kyi 'khor lo bskor ba'i bka' ni /
shes rab kyi pha rol tu phyin pa stong phrag brgya pa bam po sum brgya ste| nyang khams pa go cha /
bai ro tsa na /
lce khyi 'brug /
zhang ye shes sde la sogs pa'i 'gyur byang drug yod par grag go /
nyi khri lnga stong pa bam po brgyad cu rtsa gsum dang shu log brgya /
khri brgyad stong pa bam po drug cu ye shes sde la sogs pa'i 'gyur /
shes rab khri pa bam po sum cu rtsa gsum /
brgyad stong pa bam po nyer bzhi rdog chen po la sogs pa'i 'gyur /
sdud pa bam po gcig dpal brtsegs kyi 'gyur pa ste /
de dag la yum drug zer ro / /
shes rab kyi pha rol tu phyin pa rab kyi rtsal gyi rnam par gnon pas zhus pa shu log nyis stong chig brgya drug cu ste bam po bdun dang shu log drug cu ye shes sde'i 'gyur /
shes rab kyi pha rol tu phyin pa lnga brgya pa shu log lnga brgya /
rdo rje gcod pa bam po gcig /
de gnyis skad gsar bcad kyis bcos pa /
tshul brgya lnga bcu pa shu log brgya lnga bcu /
lnga bcu pa shu log lnga bcu /
ko'u shi ka shu lo gsum cu rtsa gcig /
sgo nyi shu rtsa lnga pa shu log nyi shu rtsa lnga skad gsar bcad kyis bcos pa /
shes rab snying po shu log nyi shu rtsa lnga rin chen sde dang /
ban+d+he nam mkha' la sogs pa'i 'gyur /
'di la shu log nyi shu rtsa brgyad zer yang rgya dper nyi shu rtsa lngar bshad do / /
yi ge nyung du shu lo gsum cu /
yi ge gcig ma /
'di'i steng du dkon brtsegs kyi 'dus pa bzhi bcu rtsa drug pa shes rab kyi pha rol tu phyin pa bdun brgya pa bsnan pas sras bcu gcig ste sras yum bcu bdun zhes grags so / /
shes rab kyi pha rol tu phyin pa'i mtshan brgya rtsa brgyad pa shu lo gsum cu /
shes rab kyi pha rol tu phyin pa nyi ma'i snying po /
sher phyin zla ba'i snying po /
sher phyin kun tu bzang po /
sher phyin lag na rdo rje /
sher phyin rdo rje rgyal mtshan gyi mdo ste drug po de dag kyang sher phyin yin pas sras yum bcu bdun zhes yum dang sras su phye ba'i don dang grangs gnyis ka nor ba'o zhes kha cig go /
kha cig sdud mdo rgyas pa gsar 'gyur zhes pa yod gsungs te brtag go /
sngar gyi bsgyur 'phro sher phyin stong phrag bzhi pa da lta ma rnyed ces kyang bya'o / /
gsum pa bka' tha ma don dam rnam par nges pa'i 'khor lo bskor ba'i bka' la /
sangs rgyas phal po che la /
sangs rgyas phal po che dang /
'phags pa byang chub sems dpa' bsam gyis mi khyab pa'i mdzad pa dang zhing khams dang 'khor dang 'jig rten gyi khams kyi bkod pa dang zab pa dang rgya che ba'i don mtha' dang dbus med par ston pa sangs rgyas phal po che 'jig rten gyi dbang po thams cad kyi rgyan gyi le'u nas sdong po rgyan pa'i le'u bzhi bcu rtsa lnga pa yan chad la shu log sum khri dgu stong sum cu ste bam po brgya sum cu dang shu lo gsum cu bai ro tsa na rak+Shi tas zhu chen bgyis pa la de bzhin gshegs pa phal po che'i le'ur gtogs pa la bam po bcu bzhi /
rdo rje rgyal mtshan gyi bsngo pa'i le'u bam po bcu gsum /
sa bcu pa bam po brgyad /
kun tu bzang bo'i sbyong ba bsnyan pa bam po bcu drug /
de bzhin gshegs ba skye ba 'byung ba bstan pa bam po lnga /
'jig rten las 'das pa'i le'u bam po bcu gcig /
sdong pos brgyan pa'i le'u 'am po sum cu tha ma pa'o / /
'di la shin tu rgyas pa'i sde snod dang /
snyan gyi gong rgyan dang padma'i rgyan dang shin tu rgyas pa'i mdo zhes 'chad do / /
dkon mchog brtsegs pa chen po chos kyi rnam grangs le'u stong phrag brgya pa las sdom pa gsum bstan pa bam po gsum ye shes sde'i 'gyur /
sgo mtha' @# / /
yas pa rnam par sbyong ba bam po bzhi dpal brtsegs kyi 'gyur /
de bzhin gshegs pa'i gsang ba bsam gyis mi khyab pa bstan pa shu log sum stong lnga brgya ste bam po bcu gcig dang shu lo gnyis brgya ye shes sde'i 'gyur /
rmi lam bstan pa shu log stong /
'od dpag med kyi zhing gi bkod pa bam po gsum /
mi 'khrugs pa'i zhing gi bkod pa shu log stong lnga brgya bzhi bcu ste bam po lnga dang shu log bzhi bcu /
go cha bkod pa bam po drug /
chos kyi dbyings rang bzhin gyis dbyer med par bstan pa bam po gnyis dang shu log lnga bcu /
chos bcu pa shu log lnga brgya /
kun nas sgo'i le'u shu lo gnyis brgya drug cu pa rnams ye shes sde'i 'gyur /
'od zer kun tu bkye ba bstan pa bam po lnga /
byang chub sems dpa'i sde snod bam po nyi shu skad gsar bcad kyis bcos pa chos nyid tshul khrims kyi 'gyur /
dga' bo la mang la na gnas pa bstan pa bam po gnyis /
mngal du 'jug pa bstan pa bam po gcig /
'jam dpal gyi sangs rgyas kyi zhing gi yon tan bkod pa bam po gsum dang shu log brgya bzhi bcu ye shes sde'i 'gyur /
yab sras mjal bam po bco lnga ye shes sde'i 'gyur /
gang pos zhus pa bam po drug /
yul 'khor skyong gis zhus pa bam po gsum dang shu log brgya ye shes sde'i 'gyur /
khyim bdag drag shul can gyis zhus pa bam po gnyis dang shu log brgya lnga bcu /
klog thob kyis zhus pa bam po gnyis /
sgyu ma mkhan bzang po lung bstan pa bam po gcig dang shu log brgya sum cu /
cho 'phrul chen po bstan pa lha'i bu ded dpon gyis zhus pa bam po gsum /
byams pa seng ge sgra chen po bam po bzhi /
'dul ba rnam par gtan la dbab pa nye bar 'khor gyis zhus pa bam po gnyis lhag pa'i bsam pa bskul ba bam po gnyis /
lag bzang gis zhus pa bam po gnyis dang shu log brgya rtsa brgyad /
des pas zhus pa bam po gcig /
khyim bdag dpal sbyin gyis zhus pa bam po gcig /
bad sa la'i rgyal po 'char byed kyis zhus pa shu lo gnyis brgya /
bu mo blo gros bzang mos zhus pa shu lo gnyis brgya /
bu mo gang+ga'i mchog gis zhus pa shu log brgyad cu /
bu mo mya ngan med pas byin pa lung bstan pa bam po gcig /
bu mo dri ma med pas byin pas zhus pa bam po gcig dang shu log brgya lnga bcu /
yon tan rin chen me tog kun tu rgyas pas zhus pa shu log brgya bzhi bcu /
sangs rgyas kyi yul bsam gyis mi khyab pa bstan pa bam po gnyis /
de rnams ye shes sde'i 'gyur /
lha'i bu blo gros rab gnas kyis zhus pa bam po bzhi klu'i rgyal mtshan gyi 'gyur /
seng ges zhus pa shu log drug cu /
sangs rgyas thams cad kyi gsang chen thabs la mkhas pa bam po bzhi dang shu log bcu gsum /
tshong dpon bzang skyong gis zhus pa bam po gnyis pa rnams ye shes sde'i 'gyur /
bu mo rnam dag dang pas zhus pa shu log brgya lnga bcu /
byams pas zhus pa bam po gcig dang shu log bcu /
byams pas zhus pa chos brgyad pa bam po gcig /
'od srung gis zhus pa'i le'u bam po gsum /
rin po che'i phung po'i mdo bam po gnyis dang shu log bdun cu /
blo gros mi zad pas zhus pa shu lo gnyis brgya /
shes rab kyi pha rol tu phyin pa bdun brgya pa bam po gnyis dang shu log brgya /
de rnams ye shes sde'i 'gyur /
gtsug na rin po ches zhus pa bam po gsum chos nyid tshul khrims kyi 'gyur /
lha mo dpal phreng seng ge sgra'i le'u bam po gnyis dang /
drang srong rgyas pas zhus pa bam po gnyis ye shes sde'i 'gyur te dkon brtsegs kyi 'dus pa bzhi bcu rtsa dgu yan chad tshang bar 'gyur ro / /
@# / /
theg pa chen po'i mdo sde sna tshogs la /
bskal pa bzang po bam po nyi shu rtsa drug pa dpal dbyangs dang dpal brtsegs kyi 'gyur /
rgya cher rol pa bam po bco brgyad skad gsar bcad kyis bcos pa /
'jam dpal rnam par rol pa bam po gnyis dang shu log bcu /
'jam dpal rnam par 'phrul pa'i le'u bam po gcig dang shu log dgu bcu rtsa bzhi skad gsar bcad kyis bcos pa /
byang chub sems dpa'i spyod yul gyi thabs kyi yul la rnam par 'phrul pa bstan pa bam po lnga ye shes sde'i 'gyur /
bcom ldan 'das kyi ye shes rgyas pa'i mdo bam po nyi shu rtsa lnga ye shes snying po dang dpal brtsegs kyi 'gyur /
sangs rgyas thams cad kyi yul la 'jug pa ye shes snang ba'i rgyan bam po gsum dang shu log lnga bcu pa ye shes sde la sogs pa'i 'gyur /
dge ba'i rtsa ba yongs su 'dzin pa bam po bco brgyad legs kyi sde dang ye shes sde'i 'gyur /
zung gi mdo'i chos kyi rnam grangs bam po bzhi skad gsar bcad kyis bcos pa /
khye'u snang ba bsam gyis mi khyab pas bstan pa'i chos kyi rnam grangs shu lo gnyis brgya bdun cu ye shes sde'i 'gyur /
de bzhin gshegs pa'i sangs rgyas kyi zhing gi yon tan brjod pa'i chos kyi rnam grangs /
dkyil 'khor brgyad ces bya ba'i chos kyi rnam grangs shu log drug cu ye shes sde'i 'gyur /
dgongs pa nges par 'grel ba bam po bzhi dang shu log nyi shu skad gsar bcad kyis bcos pa /
lang kar gshegs pa rgya las bsgyur ba bam po bcu gcig /
lang kar gshegs pa rin po che'i mdo las sangs rgyas thams cad kyi gsung gi snying po'i le'u 'gos chos grub kyis rgya las bsgyur ba bam po brgyad /
ga ya go ri shu log brgya brgyad cu rtsa brgyad pa dang /
dam pa'i chos padma dkar po bam po bcu gsum pa dang /
snying rje padma dkar po bam po bco lnga pa dang /
snying rje chen po padma dkar po bam po drug pa ste bzhi ye shes sde'i 'gyur /
mya ngan las 'das pa chen po'i le'u nyi khri lnga stong pa las lha dang mi la sogs pas zhus pa'i le'u bam po bcu gsum pa lha'i zla ba'i 'gyur /
mya ngan las 'das pa'i mdo chung ba rin chen bzang po'i 'gyur /
'da' ga ye shes shu log bcu rgyas las 'gyur bar dkar chag ldan dkar mar bris /
sangs rgyas kyi mdzod bam po lnga rgya las bsgyur ba 'di dkar chag chen mo gsum du mdor mdzad kha cig the tshom gyi gzhir 'chad do / /
rgyan stug po bkod pa bam po bzhi yan chad 'gyur /
de bzhin gshegs pa thams cad kyi byin rlabs sems can la gzigs shing sangs rgyas kyi zhing gi bkod ba kun tu ston pa bam po gnyis klu'i rgyal mtshan dang ye shes sde'i 'gyur /
chos thams cad kyi yon tan bkod pa'i rgyal po bam po drug pa dang /
bde ba can gyi bkod pa shu log brgya sum cu pa gnyis ye shes sde la sogs pa'i 'gyur /
za ma tog bkod pa bam po bzhi dang shu log brgya drug cu rtsa lnga /
dkon mchog za ma tog bam po bzhi rin chen 'tsho'i 'gyur /
dkon mchog 'byung gnas bam po bdun pa dang /
rin po che'i mtha' shu lo gnyis brgya bcu pa gnyis ye shes sde la sogs pa'i 'gyur /
gser 'od dam pa mdo sde'i dbang po che ba bam po brgyad pa rnam par mi rtog pa'i 'gyur /
gser 'od dam pa mdo sde'i dbang po chung ba bam po lnga /
gser 'od dam pa mchog tu rnam par rgyal ba bam po bcu 'gos chos grub kyis rgya las bsgyur ba /
gser gyi mdo /
gser gyi bye ma lta bu shu log brgyad cu ye shes sde la sogs pa'i 'gyur /
chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po bam po bco lnga yan chad tshang ba @# / /
chos nyid tshul khrims kyi 'gyur /
rab tu zhi ba rnam par nges pa'i cho 'phrul gyi ting nge 'dzin bam po gsum dang shu log bcu pa dang /
sgyu ma lta bu'i ting nge 'dzin bam po gcig dang shu log brgya lnga bcu pa dang /
de bzhin gshegs pa'i ye shes kyi phyag rgya'i ting nge 'dzin bam po gnyis dang shu log drug cu pa ste gsum ye shes sde'i 'gyur /
dpa' bar 'gro ba'i ting nge 'dzin bam po lnga rin chen 'tsho'i 'gyur /
da ltar gyi sangs rgyas mngon sum du bzhugs pa'i ting nge 'dzin bam po bdun rin chen 'tsho'i 'gyur /
bsod nams thams cad bsdus pa'i ting nge 'dzin bam po bzhi ye shes sde la sogs pa'i 'gyur /
rdo rje'i ting nge 'dzin bam po drug brgya las bsgyur ba /
khye'u bzhi'i ting nge 'dzin bam po gsum ye shes sde la sogs pa'i 'gyur /
ting nge 'dzin mchog dam pa bam po gcig /
'dus pa chen po rin po che tog gi gzungs bam po brgyad dang shu log sum cu rtsa gsum pa dang /
rdo rje snying po'i gzungs bam po gcig dang shu log nyis brgya bdun cu pa gnyis ye shes sde'i 'gyur /
sgo mtha' yas pa sgrub pa'i gzungs shu lo gnyis brgya drug cu /
sgo drug pa'i gzungs shu log bco brgyad /
rnam par mi rtog pa la 'jug pa'i gzungs shu log brgya nyi shu rtsa gcig dpal brtsegs kyi 'gyur /
tshigs su bcad pa gnyis pa /
theg pa chen po la dad pa rab tu sgom pa bam po gnyis dang shu log bcu dgu ye shes sde la sogs pa'i 'gyur /
gzungs 'di dag slob dpon dbyig gnyen gyis sgo drug pa mdor bkral zhing ka ma la shI las rnam par mi rtog pa la 'jug pa mdor bkral la tog dang rdo rje snying po la sogs pa dkar chag chen mo dag las mdor bshad pa bzhin yin no / /
de bzhin gshegs pa'i snying rje chen po bstan pa gzungs kyi dbang phyug rgyal pos zhus pa bam po bdun /
nam mkha' mdzod kyis zhus pa bam po brgyad /
rnam par 'phrul pa'i rgyal pos zhus pa bam po gsum /
byams pas zhus pa shu log bdun cu /
spobs pa'i blo gros kyis zhus pa bam po gcig dang shu log bcu /
theg pa chen po'i man ngag bu mo rin chen gyis zhus pa bam po bzhi dang shu log bzhi bcu /
blo gros rgya mtshos zhus pa bam po bcu /
klu'i rgyal po rgya mtshos zhus pa chen po bam po bdun /
klu'i rgyal po rgya mtshos zhus pa dge ba bcu bshad pa shu lo gnyis brgya /
klu'i rgyal po rgya mtshos zhus pa chung ngu shu log bcu /
de rnams ye shes sde'i 'gyur /
spyan ras gzigs kyis zhus pa chos bdun pa dge ba'i blo gros kyi 'gyur /
klu'i rgyal po ma dros pas zhus pa bam po bzhi ye shes sde dang yi ge pa dgon gling rma la sogs pa'i 'gyur /
mi'am ci'i rgyal po ljon pas zhus pa bam po lnga dpal gyi lhun po dang dpal brtsegs kyi 'gyur /
tshangs pas zhus pa shu lo gnyis brgya /
tshangs pas byin gyis zhus pa bam po gcig ste de gnyis ye shes sde'i 'gyur /
tshangs pa khyad par sems kyis zhus pa bam po bdun chos nyid tshul khrims dang bar zhus kyi lo tsA ba lha'i dbang po srung ba dang gzhon nu srung ba la sogs pa'i 'gyur /
lha'i bu rab stsal sems kyis zhus pa bam po gsum /
dpal dbyig gis zhus pa shu log brgya rtsa bco lnga pa gnyis ye shes sde la sogs pa'i 'gyur /
rin chen dra ba can gyis zhus pa bam po gcig dang shu log drug cu ye shes snying po dang dpal brtsegs kyi 'gyur /
khye'u rin chen zla bas zhus pa shu lo gnyis brgya rtsa bdun pa dge ba'i dpal dang lha'i zla ba'i 'gyur /
bde byed kyis zhus pa shu log brgyad cu ye shes sde la sogs pa'i 'gyur /
yul 'khor skyong gis zhus pa shu log bdun cu rtsa gsum /
lha mo dri ma med pa'i 'od kyis zhus pa bam po drug /
bram ze mo dpal ldan mas zhus pa shu log dgu bcu /
bgres mos zhus @# / /
pa shu log brgya rtsa bco lnga ye shes sde'i 'gyur /
'jam dpal gyis zhus pa shu log dgu bcu /
bdag med pa dris pa rin chen bzang po'i 'gyur /
'jig rten 'dzin gyis yongs su dris pa rnams /
blo gros mi zad pas bstan pa bam po bdun pa dang /
dri ma med par grags pas bstan pa bam po drug pa gnyis chos nyid tshul khrims kyi 'gyur /
'jam dpal gyis bstan pa shu log phyed dang bco lnga /
sbyin pa'i phan yon bstan pa shu log sum cu /
byang chub sems dpa'i spyod pa bstan pa khye'u rin chen byin gyis zhus pa shu lo gnyis brgya nyi shu /
sbyin pa'i pha rol du phyin pa bstan pa bam po gnyis /
pha rol tu phyin pa lnga bstan pa bam po drug /
byang chub kyi phyogs bstan pa shu log dgu bcu rtsa gnyis de rnams ye shes sde'i 'gyur /
kun rdzob dang don dam pa'i bden pa bstan pa bam po gnyis chos nyid tshul khrims la sogs pa'i 'gyur /
chos thams cad 'byung ba med par bstan pa bam po gsum rin chen 'tsho'i 'gyur /
de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa bam po gsum dang shu log nyi shu ye shes sde'i 'gyur /
sangs rgyas kyi stobs bskyed pa'i cho 'phrul gyi yul la rnam par 'phrul pa bstan pa bam po gcig dang shu log lnga bcu /
sangs rgyas kyi chos bsam gyis mi khyab pa bstan pa /
mar me mdzad kyi lung bstan pa shu lo gnyis brgya bcu pa dge pa dpal dang klu'i rgyal mtshan gyi 'gyur /
tshangs pa'i dpal lung bstan pa shu log bzhi bcu dge ba dpal dang lha'i zla ba'i 'gyur /
bud med 'gyur ba lung bstan pa bam po gnyis dang /
bu mo zla mchog lung bstan pa bam po gnyis pa gnyis ye shes sde'i 'gyur /
lha mo chen mo dpal lung bstan pa shu log brgya /
bde ldan ma lung bstan pa shu log bdun cu /
rgyal ba'i blo gros kyis zhus pa shu log bcu gcig /
spyan ras gzigs kyi mdo bam po gcig dang shu log drug cu pa dang /
'jam dpal gnas pa shu log brgya bzhi bcu pa gnyis ye shes sde'i 'gyur /
byams pa la bdud rtsi brjod pa shu log brgyad cu /
byams pa 'jug pa bam po gnyis pa dang /
'jig rten dang rjes su mthun par 'jug pa shu log brgya rtsa bcu gcig pa gnyis ye shes sde'i 'gyur /
dad pa'i stobs bskyed pa la 'jug pa'i phyag rgya bam po lnga dang shu log bdun cu pa dang /
nges pa dang ma nges par 'gro ba'i phyag rgya la 'jug pa bam po gcig dang mar me 'bul ba bam po gcig rnams ye shes sde'i 'gyur /
chos kyi phyag rgya shu log brgyad cu /
grong khyer gyi 'tsho ba'i mdo shu log brgya klu'i dbang po dang lha'i zla ba'i 'gyur /
zas kyi 'tsho ba yongs su dag pa'i mdo shu log sum cu rtsa brgyad /
glang po che'i rtsal gyi mdo bam po gcig dang shu log drug cu /
sgra chen po shu log drug cu rtsa bzhi dge ba dpal dang lha'i zla ba'i 'gyur /
seng ge'i sgra bsgrags pa bam po gcig sba rje ye shes snying po'i 'gyur /
sA lu ljang pa'i mdo shu lo gnyis brgya nyi shu rtsa drug pa ye shes sde'i 'gyur /
rten cing 'brel par 'byung ba bstan pa shu log bcu gsum /
rten cing 'brel par 'byung ba dang po dang rnam par 'byed pa bstan pa shu lo gsum cu pa nam mkha'i 'gyur /
'di theg chung du grags kyang dbyig gnyen gyi 'grel par rnam shes tshogs brgyad dang /
rig byed ma yin pa gzugs min @# / /
pa la sogs pa bstan pa'i phyir theg ba thun mong du 'thad do / /
sor mo'i phreng ba la phan pa bam po bdun chos nyid tshul khrims dang rgya'i lo tsA ba stong A tsar+ya la sogs pa'i 'gyur /
ma skyes dgra'i 'gyod pa bsal ba bam bo lnga rin chen 'tsho'i 'gyur /
dpal sbas kyi mdo bam po gcig dang shu log drug cu pa dang /
las kyi sgrib pa rnam par dag ba bam po gcig dang shu log bzhi bcu pa dang /
las kyi sgrib pa rgyun gcod pa shu log nyis brgya sum cu pa rnams ye shes sde'i 'gyur /
sangs rgyas kyi sde snod tshul khrims 'chal pa tshar gcod pa bam po bdun pa dpal gyi lhun po'i 'gyur /
rgyal po la gdams pa shu log brgya drug cu pa /
rnga bo che chen po'i le'u bam po lnga dpal gyi lhun po dang dpal brtsegs kyi 'gyur /
sum cu rtsa gsum pa'i le'u bam po gsum ba dang /
lhag pa'i bsam pa bstan pa'i le'u bam po bzhi pa dang /
chos yang dag par sdud pa'i mdo bam po bdun pa mtshan gzhan chos bgro ba zhes pa dang /
rnam par 'thag pa thams cad bsdus pa bam po gcig dang shu log drug cu pa rnams ye shes sde'i 'gyur /
sangs rgyas bgro ba bam po gsum /
de bzhin gshegs pa bgro ba bam po gsum dang shu log bdun cu rtsa lnga pa dpal dbyangs dang dpal brtsegs kyi 'gyur /
chos kun bgro ba /
de bzhin gshegs pa'i dpal gyi dam tshig bam po gsum dpal brtsegs kyi 'gyur /
dkon mchog sprin bam po brgyad rin chen 'tsho dang chos nyid tshul khrims kyi 'gyur /
sprin chen po bam po bcu /
sprin chen po las phyogs bcu'i byang chub sems dpa' rgya mtsho 'dus pa'i dga' ston chen po la rnam par rtse ba'i le'u bam po gsum dang shu log nyis brgya nyi shu /
sprin chen po rlung gi dkyil 'khor le'u bam po gcig /
spri na chen po'i mdo rlung gi dkyil 'khor las sprin chen po le'u bam po phyed dang gsum dang shu log bdun cu /
char dbab pa'i le'u drug cu rtsa bzhi pa cho ga dang bcas pa rnams ye shes sde'i 'gyur /
sprin chen po chung du shu log brgya nyi shu dang gcig mi gcig dpyad /
bcom ldan 'das kyi gtsug tor chen po'i mdo 'di bka' yin min the tshom gyi gzhir klu mes dbang phyug grags 'chad /
gtsug tor bam po dgu pa las bdud kyi le'u nyi tshe phyung ba rgya las bsgyur ba bam po gnyis /
'di dkar chag snga ma gsum gar bkar bshad do / /
sa'i snying po 'khor lo bcu pa bam po bcu gsum rnam par mi rtog pa'i 'gyur /
phyir mi ldog pa 'khor lo'i mdo bam po drug ye shes sde la sogs pa'i 'gyur /
ting nge 'dzin gyi 'khor lo /
yongs su bsngo ba'i 'khor lo bam po gnyis rgya las bsgyur ba rnam par mi rtog pa'i 'gyur /
chos kyi rgyal po'i mdo bam po gcig dang shu log brgya /
'di dang ting nge 'dzin mchog dam pa gnyis dkar chag snga ma gsum gar mdor mdzad do / /
chos kyi tshul bam po gcig /
chos kyi phung po shu log brgya lnga bcu /
don dam pa'i chos kyi rnam par rgyal ba shu log nyis brgya brgyad cu /
chos dang don rnam par 'byed pa shu log dgu cu rtsa gnyis te bzhi ye shes sde'i 'gyur /
byang chub sems dpa'i so so thar pa chos bzhi sgrub pa bam po gnyis dang shu log brgya shAkya blo gros dang dge ba'i blo gros kyi 'gyur /
chos bzhi bstan pa shu log bcu gsum ye shes sde'i 'gyur /
chos bzhi pa shu log bcu /
chos bzhi ma btang ba /
bzhi pa sgrub pa shu log nyis brgya drug cu /
chos gsum pa lha'i @# / /
zla ba dang dpal brtsegs kyi 'gyur /
chos kyi rgya mtsho shu log brgyad cu /
chos kyi rgyal mtshan /
chos kyi rgya mo bam po gnyis rgya las 'gyur ba /
nyi ma'i snying po bam po bcu gsum pa bzang skyong dang dpal brtsegs kyi 'gyur /
de bzhin gshegs pa'i snying po bam po gcig dang shu log bcu ye shes sde'i 'gyur /
yi ge med pa'i za ma tog rnam par snang mdzad kyi snying po shu log brgya /
nam mkha'i snying po bam po gcig dang shu log brgya bdun cu rtsa lnga /
yang dag pa'i spyod pa'i tshul nam mkha'i mdog gi 'dul ba'i bzod pa bam po bcu gcig rgya las 'gyur ba /
thabs la mkhas pa theg pa chen po bam por gtogs /
sangs rgyas kyi mtshan lnga stong bzhi brgya lnga bcu rtsa gsum pa bam po brgyad /
thar pa chen po phyogs su rgyas pa 'gyod tshangs kyi sdig sbyangs te sangs rgyas su grub pa rnam par bkod pa bam po gnyis dang shu log brgya rtsa bcu gnyis rgya las 'gyur ba /
rtogs pa chen po yongs su rgyas pa'i mdo las mtshan nas brjod pa'i yon tan gyi gleng gzhi /
me tog gi tshogs bam po gsum chos nyid tshul khrims kyi 'gyur /
dpang skong phyag brgya pa /
bsam gyis mi khyab pa'i rgyal po shu log bdun cu rtsa lnga pa /
phyogs bcu'i mun sel shu log brgya lnga bcu rtsangs de wen+d+ra rak+Shi ta dang klu'i rgyal mtshan gyi 'gyur /
sangs rgyas bdun ba shu log brgya rtsa lnga /
sangs rgyas brgyad pa shu log dgu bcu rtsa gcig /
sangs rgyas bcu gnyis pa'i mdo shu log bdun cu rtsa bdun /
sangs rgyas kyi dbu rgyan shu log nyis brgya rin chen 'tsho dang de wen+d+ra rak+Shi ta'i 'gyur /
sangs rgyas kyis shu log nyis brgya ye shes sdes TI ka bzhi dang spyar te gsar du bsgyur ba /
sangs rgyas mi spong ba shu log brgya nyi shu pa dang dkyil 'khor brgyad pa'i mdo sde shu log bdun cu pa gnyis ye shes sde'i 'gyur /
bkra shis brgyad pa shu log lnga bcu rtsa gcig /
dkon mchog gsum gsum rjes su dran pa /
bslab pa gsum gyi mdo /
sku gsum pa'i mdo /
phung po gsum pa'i mdo shu log lnga brgya sum cu ye shes sde'i 'gyur /
byang chub kyi ltung ba bshags pa /
'di nye bar 'khor gyis zhus pa las 'byung ba yin /
de bzhin gshegs pa bdun gyi sngon gyi smon lam gyi khyad par rgyas pa shu log brgyad brgya pa dang /
de bzhin gshegs pa sman gyi bla bai DUr+ya 'od kyi rgyal po'i sngon gyi smon lam gyi khyad par rgyas pa bam po gnyis pa gnyis ye shes sde'i 'gyur /
gsum la skyabs su 'gro ba'i mdo shu log sum cu dpal brtsegs kyi 'gyur /
srid pa 'pho ba'i mdo shu log bdun cu ye shes sde'i 'gyur /
mya ngan las 'das pa chen po'i mdo rgya las bsgyur ba bam po lnga bcu rtsa drug pa mu stegs kyi rgyal po ba la shas gdung ma thob pa yan chad tshang ba /
ri'i kun dga' bo'i mdo /
klu'i rgyal po dga' bo dang nyer dga' bo btul ba'i mdo /
'od srung chen po'i mdo /
nyi ma'i mdo /
bkra shis chen po'i mdo /
'dus pa chen po'i mdo /
byams pa'i mdo /
byams pa sgom pa'i mdo /
bslab pa lnga'i phan yon gyi mdo /
chos kyi 'khor lo rab tu bskor ba'i mdo /
skyes par bas kyi gleng gzhi /
lcang lo can gyi pho brang gi mdo /
de rnams paN+Di ta A nan+ta shrI dang bla ma nyi ma rgyal mtshan dpal bzang pos gsar du bsgyur ba yin /
'di rnams sngar gyi dang zlos mi zlos theg pa che chung gang yin dpyad par bya'o / /
bsngo ba smon lam bkra shis la /
dgongs pa'i rgyud kyi phreng @# / /
ba chen po las yongs su bsngo ba chen po'i rgyal po shu log brgya sum cu dpal 'byor dang dpal brtsegs kyi 'gyur /
yongs su bsngo ba'i rgyal po chen po sngags dang bcas pa bam po gcig dang shu log nyis brgya mjug cung ma tshang ba /
bsam pa thams cad yongs su rdzogs par byed pa'i bsngo ba shu log lnga bcu /
'gro ba thams cad yongs su skyob par byed pa'i bsngo ba shu log bzhi bcu /
bzang po spyod pa'i smon lam gyi rgyal po shu log dgu bcu rtsa bdun /
byams pa'i smon lam shu log sum cu /
mchog gi spyod pa'i smon lam shu log nyi shu rtsa gsum ye shes sde la sogs pa'i 'gyur /
rgyal po gser gyi lag pa'i mar me'i smon lam /
gser 'od dam pa'i bshags pa'i le'u nas 'byung ba'i smon lam /
stong chen mo rab tu 'joms ma las byung ba'i smon lam /
rig sngags kyi rgyal mo rma bya chen mo las byung ba'i smon lam dang bden tshig /
yangs pa'i grong khyer du 'jug pa'i bde legs kyi tshigs su bcad pa /
lhas zhus pa'i bde legs kyi tshigs su bcad pa /
bde legs su 'gyur ba'i tshigs su bcad pa shu log dgu /
rgya cher rol pa las 'byung ba'i tshong dpon ga gon dang bzang po la gsungs pa'i shis par brjod pa'i tshigs su bcad pa /
bcom ldan 'das kyis khyim bdag des pa la gsungs pa'i dkon mchog gsum gyi bkra shis kyi tshigs su bcad pa ye shes sde'i 'gyur /
sangs rgyas phal po che las 'byung ba bcom ldan 'das la brgya byin gyis bstod pa'i bkra shis kyi tshigs su bcad pa /
bcom ldan 'das la lha'i rgyal po rab mtshe mas bstod pa'i bkra shis kyi tshigs su bcad pa /
bcom ldan 'das la lha'i rgyal po rab dga' ldan gyis bstod pa'i bkra shis kyi tshigs su bcad pa /
lhas zhus pa'i bkra shis kyi tshigs bcad /
sangs rgyas rabs bdun gyi bkra shis kyi tshigs bcad /
dkon mchog gsum dang mdzad pa bcu gnyis kyi bkra shis kyi tshigs su bcad pa ye shes sdes bsgyur ba ste bzang spyod la sogs pa 'di dag theg chung du bris pa ni mi rigs te /
theg chen gyi mdo dang gzugs las phyung ba yin pas de nyid du gtogs shing de las logs su phye ba mi 'thad do / /
gang pos zhus pa dang /
glog thob kyis zhus pa dang /
rin po che'i phung po dang /
sangs rgyas bcu pa rnams dkon mchog brtsegs pa'i le'u yin pas mdo sna tshogs su mi bgrang ngo / /
'dir sngar 'gyur nges pa deng sang gi bka' 'gyur du ma tshud cing ma rnyed pa /
de bzhin gshegs pa'i mdzod bam po bzhi /
dkon mchog gi mdzod bam po bzhi dang shu log /
nam mkha' mdzod kyi ting nge 'dzin bam po drug /
dpal dbyangs kyis zhus pa bam po gcig dang shu log nyis brgya /
de bzhin gshegs ba'i spyod yul yongs su dag pa bam po gcig /
chos thams cad kyi yon tan bkod pa'i rgyal po shu log bzhi brgya /
spobs pa'i rgyan bkod pa /
ye shes kyi mdzod /
de bzhin gshegs pa'i ting nge 'dzin /
nam mkha'i snying pos zhus pa bam po phyed dang gnyis /
byang chub sems dpa'i spyod yul yongs su dag pa bam po gcig /
dpal chen po'i mdo bam po gsum /
de bzhin gshegs pa'i dpal phun sum tshogs pa bam po gsum /
rdo rje snying pos zhus pa /
zla ba mchog gi snying bos zhus pa /
gsal rgyal gyis zhus pa /
rab dags zhus pa /
stag mo'i bu mos zhus pa /
pha rol tu phyin pa bcu bstan pa /
ri mo'i mtshan nyid @# / /
bstan pa /
tshad med pa bstan pa /
dkyil 'khor dbul ba'i phan yon bstan pa /
byang chub sems dpa' lung bstan pa /
tshangs pa lung bstan pa /
rin po che chen po'i mdo bam po lnga /
de bzhin gshegs pa'i lung gi le'u 'dul ba rnam par gdon mi za ba bam po gcig /
ye shes rgyas pa chung du bam po gcig /
yang dag pa'i legs pa'i yon tan bshad pa shu log brgyad cu /
sman bla'i mdo chung du shu log nyis brgya /
pha rol tu phyin pa bsdus pa /
shes rab skyed pa /
stobs skyed pa /
ye shes bsdus pa'i mdo /
de bzhin gshegs pa'i bsngo ba la mkhas pa shu log brgya drug cu /
chos nyid rang gi ngo bo nyid las mi g.yo bar tha dad par thams cad la snang ba bstan pa shu log dgu bcu ste /
mdo sum cu rtsa drug ma rnyed do / /
zung gi mdo dang bdag med pa dris pa la sogs klu mes mdo min par smra ba ni mi 'thad de bdag med pa dris pa rin chen bzang pos phyis bsgyur ba'i phyir dang /
zung gi mdo dkar chag chen mor mdor bshad pa'i phyir ro / /
zhes kha cig go /
'phang thang mar /
me 'gal 'tsho ba'i mdo /
rta mgrin gnam sa bkod pa'i mdo zhes pa li las bsgyur ba yod par bshad de mdo sum brgya brgyad cu rtsa gcig ma rnyed par lnga bcu nga bdun nam nga dgu la sogs pa 'gyur la ko'u shi ka /
blo gros bzang mo chung ba /
ljon shing gi mdo la sogs pa sa skya paN+Di ta dang klu mes la sogs pas mdo yang dag ltar snang phye ba bzhin rtogs par bya'o / /
gnyis pa bstan bcos kyi skor la gsum ste /
bka' bye brag gi dgongs pa gsal bar byed pa dang /
spyi'i dgongs pa gsal bar byed pa dang /
thor bu ba lugs kyi bstan bcos la sogs pa'o / /
dang po la gsum las /
dang po bden pa bzhi'i chos kyi 'khor lo'i dgongs 'grel ni /
lung gzhi'i rgya cher 'grel slob dpon dge legs bshes gnyen gyis mdzad pa bsgyur 'phro bam po bcu gcig /
rnam 'byed kyi 'grel pa slob dpon dul ba'i lhas mdzad pa bam po bco lnga klu'i rgyal mtshan gyi 'gyur /
gzhung bla ma'i bye brag lung zhu ba ma rdzogs pa'i 'grel pa mdo sde 'dzin pa dge ba'i bshes gnyen gyis mdzad pa bsgyur 'phre /
phran tshegs sgo brgyad pa yan chad rdzogs ba'i 'grel ba slob dpon tshul khrims bskyangs kyis mdzad pa bam po bcu dge ba'i blo gros kyi 'gyur /
so so thar pa'i 'grel pa slob dpon khyad par bshes gnyen gyis mdzad pa'i 'dul ba bsdus pa bam po bco lnga bai ro tsa na dang rgyal ba'i shes rab dang shAkya bshes gnyen gyi 'gyur /
so so thar pa'i gzhung 'grel bam po nyi shu rtsa bdun pa slob dpon dpa' bos mdzad par grags pa klu'i rgyal mtshan gyi 'gyur /
slob dpon dri med bshes gnyen gyis mdzad pa'i so so thar pa'i rgya cher 'grel pa 'dul ba kun las btus pa bam po lnga bcu par grags pa klu'i rgyal mtshan gyi 'gyur /
'dul ba bya ba'i phung po /
so so thar pa'i 'grel pa mi brjed pa'i dran pa /
yang so so thar pa'i 'grel pa bam po bdun /
so so thar pa'i 'grel pa'i tshig gi brjed byang dA na shI la chen pos byas par grags pa bam po gnyis klu'i rgyal mtshan gyi 'gyur /
so so thar pa'i tshig gi 'grel pa tshig gi dga' skyed ma /
'di bstan 'gyur du ma chud /
so so thar pa'i rgya cher 'grel pa chen po bam po brgya rtsa bcu gnyis pa deng sang ma rnyed do / /
@# / /
dge slong ma'i so sor thar pa'i 'grel pa bam po gnyis /
yang dge slong ma'i so thar gyi 'grel pa /
slob dpon yon tan 'od kyis mdzad pa'i 'dul ba'i mdo rtsa ba bam po dgu pa dang /
las brgya rtsa gcig pa shu log sum stong drug brgya bam po bcu gnyis pa klu'i rgyal mtshan gyi 'gyur /
mdo'i 'grel pa nyid kyi rnam bshad tshul khrims 'byung gnas kyi 'gyur /
mdo'i rgya cher 'grel pa bam po bdun cu pa chos kyi bshes gnyen gyis mdzad pa klu'i rgyal mtshan gyi 'gyur /
'dul ba mdo'i 'grel chung slob dpon yon tan 'od kyis mdzad zer ba 'di the tshom gyi gzhi yin /
'dul ba mdo'i 'grel pa slob dpon shes rab byed kyis mdzad pa| dgra bcom pa sa ga lhas mdzad pa 'dul ba me tog phreng rgyud bam po drug byams pa'i dpal gyi 'gyur /
slob dpon mdo sde 'dzin pa dge ba'i bshes gnyen gyis mdzad pa'i 'dul ba'i dri ba'i tshig le'ur byas pa shu log brgya| de'i 'grel pa bam po lnga dang shu log brgya drug cu rtsa bzhi pa gnyis dpal brtsegs kyi 'gyur /
'dul ba la bstod pa dgra bcom pa chos kyi tshong dpon gyis mdzad pa dang /
de'i 'grel pa slob dpon dul ba lhas mdzad pa gnyis klu'i rgyal mtshan gyi 'gyur /
slob dpon shAkya 'od kyis mdzad pa'i dge tshul gyi tshig le'ur byas pa sum brgya pa dang /
de'i rang 'grel 'od ldan bam po brgyad pa gnyis dbang po srung ba'i 'gyur /
slob dpon dul ba'i lhas mdzad pa'i slob ma la phan pa /
dge tshul gyi tshig le'ur byas pa lnga bcu pa ye shes sde'i 'gyur /
de'i 'grel pa ka ma la shI las mdzad pa'i don pa rgyad ma /
dge tshul gyi bya ba /
sde pa tha dad bklag pa'i 'khor lo btsun pa dbyig bshes kyis mdzad pa las btus pa slob dpon dul ba lhas mdzad pa shu log drug cu rtsa lnga /
slob dpon b+ha byas mdzad pa'i sde pa tha dad pa rnam par bshad pa shu log bdun cu rtsa lhag nag tsho'i 'gyur /
slob dpon padma 'byung gnas kyis mdzad pa'i dge tshul gyi dang po'i lo dri ba rgyal ba'i shes rab kyi 'gyur /
dge slong gi dang po'i lo dri ba nag tsho'i 'gyur /
mdo sde 'dzin pa dge ba'i bshes gnyen gyis mdzad pa dge tshul gyi bslab pa'i gzhi'i mdo gzhon nu mchog gi 'gyur /
paN+Di ta su n+ya shrIs mdzad pa'i dge bsnyen gyi sdom pa brgyad pa rtsa 'grel dar ma grags kyi 'gyur /
gleng gzhi dang gang zag bsdus pa'i tshig le'ur byas pa kha tshe bi ma la shrI b+ha dras mdzad pa gzhon nu mchog gi 'gyur /
ched du brjod pa'i tshoms kyi 'grel pa slob dpon shes rab go chas mdzad pa shAkya blo gros kyi 'gyur /
slob dpon dbyig gnyen gyis mdzad pa'i tshigs su bcad pa bsdus pa rtsa 'grel ye shes snying po dang dpal brtsegs kyi 'gyur /
slob dpon klu sgrub kyis mdzad pa'i chos kyi snying po'i 'grel pa dpal brtsegs kyi 'gyur /
'jig rten gdags pa bam po bdun /
rgyu gdags pa bam po bdun /
las gdags pa bam po lnga /
de rnams ye shes sde'i 'gyur /
'di dag bye brag tu smra bas bkar 'dod la dkar chag chen po dag tu yang bkar bshad mod kyi mdo sde pa la sogs pas bstan bcos su 'dod pa bzhin gnas so / /
slob dpon dbyig gnyen gyis mdzad pa'i chos mngon pa mdzod kyi tsheg le'ur byas pa bam po gnyis pa dang /
de'i rang 'grel bam po sum cu pa gnyis dpal brtsegs kyi 'gyur /
de'i 'grel bshad don gsal pa bam po drug cu pa slob dpon rgyal po'i sras grags pa'i @# / /
bshes gnyen gyis mdzad pa dpal brtsegs kyi 'gyur /
slob dpon gang ba spel gyis mdzad pa'i mngon pa mdzod kyi 'grel bshad mtshan nyid kyi rjes su 'brangs pa bam po drug cu ba tshab kyi 'gyur /
bal po zhi gnas lhas mdzad pa'i chos mngon pa'i mdzod la nye bar mkho ba zhes bya ba mdo dang sbyar ba'i TIka bal po shes rab 'od zer gyi 'gyur /
slob dpon 'dus bzang gis mdzad pa'i ches mngon pa mdzod kyi 'grel pa mdo dang mthun pa bam po bco lnga /
slob dpon phyogs glang gis mdzad pa'i mdzod kyi 'grel pa gnad kyi sgron ma 'jam dpal gzhon nu'i 'gyur te theg chung gi bstan bcos lnga bcu'o / /
'dir slob dbon shan+ti so mas mdzad pa'i mdzod 'grel bam bo bcu bzhi /
mdzod kyi thabs bsdus pa bam po bcu /
chos mngon pa la 'jug pa bam po gnyis dang shu log lnga bcu /
de'i rgya cher 'grel pa bam po lnga /
mkhan po bo d+hi satwas mdzad pa'i dge slong gi tshul shu log lnga bcu /
slob dpon dbyig gnyen gyis mdzad pa'i gzhung lugs kyi bye brag bkod pa'i 'khor lo shu log de rnams btsal bar bya'o / /
gnyis pa bka' bar pa'i dgongs 'grel la /
rgyal ba'i yum stong phrag brgya pa'i 'grel chen bam po bdun cu rtsa brgyad cung zad ma 'gyur ba /
'di 'phang thang mar btsan po khri srong lde btsan gyis byas par bris mod kyi dkar chag gong ma gnyis su rgya gar mar bshad pas daMSh+Ta se nas byas pa de yin no / /
rgyal ba'i yum stong phrag brgya pa dang nyi khri lnga stong pa dang khri brgyad stong pa rnams kyi gzhung 'grel bam po nyi shu rtsa bdun pa bsgyur 'phro /
'di daMSh+Ta se nas byas zer ba mang mod kyi 'di ni dbyig gnyen gyi gzhung 'grel yin te thub pa dgongs rgyan la sogs par nyi khri gzhung 'grel las drangs pa'i tshig rnams der ji lta ba bzhin snang ba'i phyir dang /
dbur yang /
'di yi gzhung 'grel gnod 'joms bya bar 'dod / /
ces 'byung ba'i phyir ro / /
kha cher d+harma shrI'i 'bum gyi TIka /
yum gsum mthun par don brgyad kyis bstan pa'i TIka smr-i tis mdzad pa de'i rang 'gyur /
nyi khri le brgyad pa'i bsdus ngon gyi 'grel ba slob dpon seng ge bzang pos mdzad pa tshul khrims rgyal ba'i 'gyur /
'phags pa grol sdes mdzad pa'i nyi khri snang ba blo ldan shes rab kyi 'gyur /
btsun pa grol sdes mdzad pa'i nyi khri rnam 'grel 'bro seng dkar shAkya 'od kyi 'gyur /
slob dpon shAn+ti bas mdzad ba'i nyi khri'i 'grel pa dag ldan 'gos kyi 'gyur /
slob dpon seng ge bzang pos mdzad pa'i brgyad stong ba'i 'grel pa mngon par rtogs pa'i rgyan gyi snang ba shu log stong phrag brgyad pa rngog 'gyur /
slob dpon shAn+ti bas mdzad pa'i brgyad stong ba'i 'grel pa snying po mchog shAkya blo gros kyi 'gyur /
slob dpon 'jigs med 'byung gnas sbas pas mdzad pa'i brgyad stong 'grel ba gnad kyi zla zer shes rab dpal gyi 'gyur /
slob dpon phyogs glang gis mdzad pa'i brgyad stong ba'i don bsdus dang /
de'i rgya cher 'grel pa slob dpon dkon mchog 'bangs kyis mdzad pa gnyis rdog 'gyur /
dpal ldan rgyal po dza gad ta lar gnas pas mdzad pa brgyad stong pa'i rnam bar bshad pa man ngag gi rjes su 'brangs pa ga rod tshul khrims 'byung gnas sbas pa'i 'gyur /
slob dpon dri med bshes gnyen gyis mdzad ba'i shes rab kyi pha rol tu phyin pa bdun brgya ba'i 'grel pa bam bo bdun /
slob dpon ka ma la shI las mdzad pa'i bdun brgya pa'i 'grel pa bam po drug nam mkha' skyong gi 'gyur /
'dir bdun brgya ba'i 'grel pa shu log brgya pa slob dpon ye shes bshes gnyen gyis mdzad pa dang /
yang bdun brgya ba'i 'grel pa bam po gnyis pa dang /
tshul brgya lnga bcu pa'i 'grel pa sngags kyi tshul du bshad pa bam po gcig ba rnams btsal bar bya'o / /
slob dpon seng ge bzang pos mdzad pa'i sdud 'grel rtogs par sla ba shAkya 'od kyi 'gyur /
slob dpon sangs rgyas ye shes kyis mdzad pa'i sdud pa'i dka' 'grel bam po drug dpal @# / /
brtsegs kyi 'gyur /
kha che d+harma shrIs mdzad pa'i sdud pa'i lde mig ba reg gi 'gyur du grags pa /
slob dpon dri med bshes gnyen gyis mdzad pa'i bsdus pa'i don bsdus slob dpon de nyid dang dgra bcom rin chen sde'i 'gyur /
'di bstan 'gyur du ma chud /
rdo rje gcod pa'i 'grel pa ka ma la shI las byas pa bam po lnga ye shes sde'i 'gyur /
'di'i rdo rje gcod pa'i 'grel pa slob dpon yon tan 'od zer byin gyis mdzad pa bam po gnyis pa dang /
rdo rje gcod pa'i rnam par bshad pa bam po gnyis dang shu log lnga bcu pa dang /
rdo rje gcod pa'i rnam par bshad pa tshig le'ur byas pa shu log sum cu rtsa bdun pa rnams ma rnyed do / /
slob dpon ye shes bshes gnyen gyis mdzad pa'i sher snying 'grel pa /
shes rab snying po'i 'grel pa don gyi sgron ma /
shes rab snying po'i rgya cher 'grel pa /
slob dpon ka ma la shI las mdzad pa'i sher snying 'grel pa 'phags pa shes rab kyi 'gyur /
slob dpon pad mas mdzad pa'i sher snying 'grel pa /
slob dpon klu sgrub kyis mdzad pa'i sher snying sgrub thabs glan chung dang stag lo'i 'gyur /
'di sngags su gtogs par sems so / /
don bcus gsal bar bstan pa'i sher snying 'grel pa /
slob dpon dri med bshes gnyen gyis mdzad pa'i sher snying rgya cher 'grel ban+d+he na mkha' dang ye shes snying po'i 'gyur /
yang rdo rje gcod pa'i 'grel pa rgya las 'gyur ba bam po lnga bam rnyed do / /
mngon rtogs rgyan gyi skor la /
mngon rtogs rgyan bam po gnyis rdog la sogs pa'i 'gyur /
de'i 'grel pa slob dpon seng ge bzang pos mdzad pa don gsal bam po lnga dpal brtsegs dang blo ldan shes rab kyi 'gyur /
dkar chag mchims phu ma dang 'phang thang mar mngon par rtogs pa'i rgyan rgya cher 'grel pa bam drug ces 'byung ba de 'di la 'khrul lam gzhan yod brtag par bya'o / /
don gsal gyi 'grel bshad tshig rab tu gsal ba slob dpon dbum pa chos kyi bshes gnyen gyis mdzad pa chos kyi shes rab kyi 'gyur /
nub kyi sgo glegs pa shes rab 'byung gnas blo gros kyis mdzad pa rdog 'gyur /
gser gling pa chos kyi grags pas mdzad pa'i rtogs dka'i snang ba rin chen bzang po'i 'gyur /
kha che gzhon nu dpal gyis mdzad pa'i don bsdus bkra shis rgyal mtshan gyi 'gyur /
mngon rtogs rgyan gyi 'grel pa grags pa'i cha rat+na ki rtis mdzad pa /
la chings yon tan 'bar gyi 'gyur /
'di 'grel chung gi 'grel par 'dod pa nor ba yin no / /
paN+Di ta bud+d+ha shrI dz+nyA nas mdzad pa'i mngon rtogs rgyan gyi 'grel ba shes rab sgron ma'i phreng ba byams pa'i dpal gyi 'gyur /
'dir bstan bcos rin chen sgron ma dang /
nyi khri gzhung 'grel chung ba ni bod kyis byas pa'o zhes kha cig go /
jo bo rjes mdzad pa'i shes rab kyi pha rol tu phyin pa'i don bsdus sgron ma nag tsho'i 'gyur /
dpal kaM pa las mdzad pa shes rab kyi pha rol tu phyin pa bsdus pa'i tshigs su bcad pa dgu pa dang /
de'i rgya cher 'grel pa gnyis rin chen bzang po'i 'gyur /
dbu ma'i skor la /
dbu ma rtsa ba'i tshig le'ur byas pa shes rab bam po gcig dang shu log brgya bzhi bcu pa slob dpon klu sgrub kyis mdzad pa klu'i rgyal mtshan gyi 'gyur /
slob dpon des mdzad pa'i rigs pa drug cu pa shu log drug cu rtsa gnyis pa nyi ma grags kyi 'gyur /
stong nyid bdun cu pa shu log bdun cu rtsa bzhi pa gzhon nu mchog la sogs pa'i 'gyur /
rtsod pa zlog pa'i tshig le'ur byas pa shu log bdun cu dpal brtsegs dang khu mdo sde 'bar gyi 'gyur /
zhib mo rnam 'thag grags 'byor shes rab kyi 'gyur /
dbu ma rtsa ba'i rang 'grel ga las 'jigs med bam po bdun dang rtsod zlog gi rang 'grel bam po gcig dang shu log brgya pa dang /
stong nyid bdun cu pa'i 'grel pa shu log nyis brgya brgyad cu pa dang /
zhib mo rnam 'thag gi 'grel ba rnams mdo sde 'bar gyi 'gyur /
dbu ma rtsa ba'i 'grel pa slob dpon sangs rgyas bskyangs @# / /
kyis mdzad pa bam po bcu klu'i rgyal mtshan gyi 'gyur /
dbu ma rtsa ba'i 'grel pa tshig gsal slob dpon zla ba grags pas mdzad pa tshab kyi 'gyur /
slob dpon legs ldan 'byed kyis mdzad pa dbu ma rtsa ba'i 'grel pa shes rab sgron ma bam po nyi shu klu'i rgyal mtshan gyi 'gyur /
shes rab sgron ma'i 'grel bshad btsun pa spyan ras gzigs brtul zhugs kyis mdzad pa bam po brgyad cu pa klu'i rgyal mtshan gyi 'gyur /
stong nyid bdun cu pa'i 'grel pa paN+Di ta gzhan la phan pa bzang pos mdzad pa gzhon nu mchog gi 'gyur /
rigs pa drug cu pa'i 'grel pa zla grags kyis mdzad pa ye shes sde'i 'gyur /
'phags pa lhas mdzad pa'i dbu ma bzhi brgya pa dang /
de'i 'grel pa slob dpon zla ba grags pas mdzad pa gnyis pa tshab kyi 'gyur /
'phags pa lhas mdzad pa'i ye shes snying po kun las btus pa dang /
de'i 'grel pa slob dpon byang chub bzang pos mdzad pa gnyis chos kyi shes rab kyi 'gyur /
'phags pa lhas mdzad pa'i dbu ma lag pa'i tshad shu log bco lnga dang /
de'i 'grel pa shu log nyi shu pa gnyis dpal 'byor snying po dang dpal brtsegs kyi 'gyur /
'phags pa lhas mdzad pa'i 'khrul pa bzlog pa'i gtan tshigs grub pa dpal brtsegs kyi 'gyur /
theg chen nyi shu pa shAkya 'od kyi 'gyur /
dbu ma yi ge brgya pa rtsa 'grel gzhon nu shes rab dang grags 'byor shes rab kyi 'gyur /
dbu ma rten 'brel snying po rtsa 'grel shu log lnga bcu rtsa bzhi /
srid pa 'pho ba /
de'i 'grel pa paN+Di ta byams pa mgon pos mdzad pa zla ba gzhon nu'i rang 'gyur /
skye med rin po che'i mdzod du grags pa pa tshab kyi 'gyur /
ma rtogs pa rtogs par byed pa'i rab tu byed pa grags 'byor shes rab kyi 'gyur /
slob dpon zla ba grags pas mdzad pa'i dbu ma phung po lnga'i rab tu byed pa nag tsho'i 'gyur /
dbu ma la 'jug pa'i rtsa ba nag tsho dang pa tshab kyi 'gyur /
de'i 'grel pa pa tshab kyi 'gyur /
de'i 'grel bshad paN+Di ta dza ya A nan+tasa mdzad pa kun dga' grags kyi 'gyur /
paN+Di ta dza ya A nan+tas mdzad pa'i rtog ge tho ba mdo sde 'bar gyi 'gyur /
slob dpon legs ldan 'byed kyis mdzad pa'i dbu ma'i snying po bsdus pa shu log brgyad cu /
de'i 'grel pa rtog ge 'bar ba /
dbu ma'i don bsdus pa rnams nag tsho'i 'gyur /
dbu ma rin po che'i sgron ma rgya brtson seng dang nag tsho'i 'gyur /
slob dpon nag po pas mdzad pa'i dbu ma rten 'byung /
'khrul pa 'joms pa rtsa 'grel nag tsho'i 'gyur /
slob dpon dze ta ris mdzad pa'i gzhung gi rab byed shAkya 'od kyi 'gyur /
jo bo rjes mdzad pa'i bden gnyis la 'jug pa /
de'i dka' 'grel slob dpon d+harma ka ra ma tis mdzad pa gnyis rgya brtson sang gi 'gyur /
slob dpon ye shes snying pos mdzad pa'i bden gnyis shu log nyi shu rtsa bdun /
de'i rang 'grel bam po gcig /
de'i 'grel bshad slob dpon zhi ba 'tshos mdzad pa bam po gsum /
slob dpon zhi ba 'tshos mdzad pa'i dbu ma rgyan shu log brgya /
de'i 'grel pa bam po gnyis pa ste lnga ye shes sde'i 'gyur /
de'i 'grel bshad slob dpon ka ma la shI las mdzad pa bam po lnga ye shes sde la sogs pa'i 'gyur /
slob dpon ka ma la shI las mdzad pa'i dbu ma snang ba bam po dgu /
chos thams cad rang bzhin med par grub pa bam po phyed dang gnyis dpal brtsegs kyi 'gyur /
de kho na nyid snang ba'i rab tu byed pa bam po gnyis /
slob dpon dpal spas kyis mdzad pa'i de kho na nyid la 'jug pa shu log sum cu /
de'i 'grel ba shu log nyis brgya /
dbu ma shes rab la 'jug pa 'gos kyi 'gyur /
slob dpon klu'i bshes gnyen gyis mdzad ba'i sku gsum la 'jug ba shu log brgya lnga bcu rtsa drug /
de'i 'grel pa slob dpon ye shes zla bas mdzad pa bam po gnyis dang shu log brgya lnga bcu pa gnyis ye shes sde'i @# / /
'gyur /
slob dpon rig byed 'od kyis mdzad pa'i dbu ma lugs kyi snying po bam po phyed dpal brtsegs kyi 'gyur /
slob dpon dbu ma'i seng ges mdzad pa'i lta ba tha dad pa rnam par phye ba chos kyi shes rab kyi 'gyur /
slob dpon a b+h+ya ka ra gup+tas mdzad pa'i thub pa dgongs pa'i rgyan gsal ba grags dang dpang blo brtan gyi 'gyur /
spyod 'jug gi skor la /
byang chub sems dpa'i spyod 'jug zhi ba lhas mdzad pa rdog 'gyur /
'di dkar chag chen mo gsum gar shu log drug brgya bam po gnyis zhes 'byung mod kyi shu log stong du grags so / /
spyod 'jug le'u dgu pa blo gros mi zad pas mdzad zer ba de dang 'di mi gcig ces smra ba mang yang sdig bshags kyi le'u logs su byas ma byas kyi khyad bar dang 'gyur snga phyi'i khyad ma gtogs pa gcig par kho bo smra'o / /
spyod 'jug gi 'grel chen slob dpon shes rab 'byung gnas blo gros kyis mdzad pa dar ma grags kyi 'gyur /
slob dpon dge ba'i lhas mdzad pa'i spyod 'jug gi 'grel pa dge ba'i blo gros kyi 'gyur /
slob dpon nag po pas mdzad pa'i dka' 'grel chos kyi shes rab kyi 'gyur /
slob dpon bai ro tsa na rak+Shi tas mdzad pa'i spyod 'jug 'grel pa /
shes rab le'u'i dka' 'grel gsum las gcig rdog 'gyur /
bi b+hu titsan+d+ras mdzad pa'i spyod 'jug gi 'grel pa de'i rang 'gyur /
slob dpon gser gling pas mdzad pa'i spyod 'jug gi don bsdus nag tsho'i 'gyur /
de ltar pha rol tu phyin pa'i skor la sum cu rtsa dgu /
dbu ma phyogs gnyis la drug cu rtsa gnyis /
spyod 'jug gi skor la bcu ste brgya rtsa bcu gcig go /
'dir de kho na nyid la rtsod pa bzlog pa bam po gcig /
stong pa nyid kyi sgo bcu gnyis pa rtsa 'grel gnyis la bam po gnyis pa rnams ma rnyed do / /
gsum pa bka' tha ma'i dgongs 'grel mdo sde sna tshogs kyi 'grel ba ni /
sa bcu ba'i mdo'i gleng gzhi'i bshad pa bam po gcig shAkya blos mdzad pa /
sa bcu ba'i 'grel pa slob dpon dbyig gnyen gyis mdzad pa bam po bcu bzhi dang shu log drug cu ye shes sde dang dpal brtsegs kyi 'gyur /
de'i 'grel bshad slob dpon nyi ma grub kyis mdzad pa bam po bcu gnyis dpal brtsegs kyi 'gyur /
sangs rgyas kyi sa'i 'grel pa slob dpon ngang tshul bzang pos mdzad pa bam po gnyis dang shu log bzhi bcu /
slob dpon 'jam dpal grags pas mdzad pa'i ting nge 'dzin rgyal po'i 'grel pa grags pa'i phreng ba nag tsho'i 'gyur /
de'i nang gi sangs rgyas rjes dran gyi 'grel pa slob dpon dbyig gnyen gyis mdzad pa /
dkon mchog gsum rjes dran gyi 'grel pa 'phags pa thogs med kyis mdzad pa shAkya 'od kyi 'gyur /
ga ya go ri'i mdo'i 'grel pa slob dpon dbyig gnyen gyis mdzad pa shu log brgya sum cu ye shes sde'i 'gyur /
ga ya go ri'i mdo dang spel mar bshad pa slob dpon shAkya blos mdzad pa bam po gnyis dang shu log brgya /
rnam par mi rtog pa la 'jug pa'i gzungs kyi 'grel pa slob dpon ka ma la shI las mdzad pa bam po gnyis /
slob dpon dbyig gnyen gyis mdzad pa'i tshigs su bcad pa gcig pa'i bshad pa /
sgo drug pa'i gzungs kyi rnam bshad shu log sum cu rtsa gcig /
chos bzhi pa'i mdo'i rnam bshad shu log nyi shu rtsa bzhi /
de'i 'grel bshad slob dpon ye shes byin gyis mdzad pa bam po gcig pa ye shes sde'i 'gyur /
tshigs su bcad pa gnyis pa'i 'grel pa slob dpon mdzes bkod kyis mdzad pa shu log nyis brgya /
bzang spyod kyi 'grel pa bzhi la phyogs glang gis mdzad pa bam po phyed dang gnyis /
rgyan bzang pos mdzad pa bam po phyed dang gnyis pa dang /
shAkya bshes gnyen gyis mdzad pa bam po gnyis dang shu log nyis brgya pa gnyis dpal brtsegs kyi 'gyur /
@# / /
slob dpon klu sgrub kyis mdzad pa blo ldan shes rab kyi 'gyur /
byang chub ltung bshags kyi 'grel pa slob dpon dze ta ris mdzad pa /
ltung bshags kyi 'grel pa mar me mdzad ye shes kyis mdzad pa nag tsho'i 'gyur /
ltung bshags kyi 'grel pa slob dpon klu sgrub kyis mdzad pa 'gyur mi gcig ba'i dper klu bos kyis mdzad zer /
blo gros mi zad pas bstan pa'i mdo'i 'grel pa slob dpon dbyig gnyen gyis mdzad pa bam po nyi shu /
dkon mchog brtsegs pa'i 'od srung gi le'u'i rgya cher 'grel pa slob dpon blo brtan gyis mdzad pa bam po drug /
slob dpon klu sgrub kyis mdzad pa'i sA lu ljang pa'i mdo tshigs bcad du bsdus pa rtsa 'grel bam po bzhi rnams dpal brtsegs kyi 'gyur /
sA lu ljang ba'i mdo'i rgya cher 'grel ba slob dpon ka ma la shI las mdzad pa bam po phyed dang gnyis /
rten cing 'brel par 'byung ba dang po dang rnam par 'byed pa'i mdo'i 'grel pa slob dpon dbyig gnyen gyis mdzad pa bam po bzhi /
de'i 'grel bshad slob dpon yon tan blo gros kyis mdzad pa'i bam po bcu gcig pa gnyis na mkha'i 'gyur /
'da' ga ye shes kyi mdo'i 'grel pa slob dpon pradz+nyA sa mu dras mdzad pa dang slob dpon zhi ba lhas mdzad pa 'phags pa shes rab kyi 'gyur /
slob dpon thogs med kyis mdzad pa'i mdo sde dgongs pa nges par 'grel pa'i 'grel chung shu log nyis brgya nyi shu ye shes sde'i 'gyur /
dgongs 'grel gyi 'grel pa chen po bam po bzhi bcu tsam yod pa 'di thogs med kyis mdzad zer te mi bden te /
de'i 'thad pa sgrub pa'i rigs pa'i skabs nas /
de dag gi mtshan nyid rab tu dbye ba ni dbang phyug dam pa'i mnga' bdag dpal lha btsan po byang chub rdzu 'phrul gyis mdzad pa'i bka' yang dag pa'i tshad ma las byung ba bzhin du blta bar bya'o zhes bod kyi bstan bcos la kha 'phangs byas shing kun las btus dang tshad ma rnam nges la sogs pa'i lung drangs pa'i phyir ro / /
des na bod kyi mkhas pa chen po zhig gis byas pa shes par bya'o / /
klu'i rgyal mtshan gyis mdzad par yang sems so / /
dgongs 'grel gyi 'grel pa rgya'i mkhan po we na tsheg gis mdzad pa bam po bdun cu rtsa bzhi 'gos chos grub kyis rgya las bsgyur pa /
dam pa'i chos pad ma dkar po'i 'grel pa sing+ga gling gi slob dpon sa'i rtsa lag gis mdzad ba rgya las bsgyur ba bam po nyi shu /
lang kar gshegs pa'i 'grel pa slob dpon ye shes dpal bzang pos mdzad pa /
rgya'i mkhan po ye shes rdo rjes mdzad pa'i de bzhin gshegs pa'i snying po'i rgyan rgya las 'gyur ba ste mdo sde'i 'grel pa sum cu so brgyad do / /
'dir dgongs 'grel gyi TIka chen po bam po drug cu pa /
dgongs pa nges par 'grel pa'i byams pa'i le'u nyi tshe bshad pa slob dpon ye shes snying pos mdzad pa bam po gnyis dang shu log bdun cu /
dgongs pa nges par 'grel pa'i bsdus 'grel bam po gcig /
ting nge 'dzin rgyal po'i chos nyid zab mo'i 'grel pa bam poM gnyis /
sa bcu ba'i don bsdus ba shu log lnga bcu /
bad ma dkar po'i don bsdus ba shu log brgya /
dkon mchog sprin mdo tsam du bshad pa shu log /
yang sangs rgyas rjes dran gyi 'grel ba gcig /
pad ma dkar po'i 'grel pa dbyig gnyen gyis mdzad pa /
sangs rgyas kyis las tshig gi don bsdus pa shu log brgyad cu /
don dam pa'i chos kyi rnam grangs kyi 'grel pa bam po bdun /
bzang spyod 'grel pa slob dpon yon tan 'od kyis mdzad pa shu log lnga brgya /
rgya las bsgyur ba'i dgongs 'grel gyi TIka bam po dgu /
lang kar gshegs pa'i 'grel chen rgya las bsgyur ba bam po bzhi bcu /
lang kar gshegs pa'i 'grel pa rgya 'gyur shu log @# / /
bdun brgya drug cu /
lang kar gshegs pa'i 'grel pa paN+Di ta ra tha li las bsgyur ba bam po gsum /
chos kyi rgya mo'i bshad pa bam po bzhi /
dgongs 'grel gyi 'grel chen rgya nag gi slob dpon rdzogs gsal gyis byas pa bam po bdun cu rtsa lnga pa 'di wen tsheg gis mdzad pa dang gcig mi gcig dpyad /
de rnams btsal bar bya'o / /
rnal 'byor spyod pa'i sems tsam pa'i bstan bcos la /
bcom ldan 'das byams pas mdzad pa'i mdo sde rgyan bam po gsum /
de'i 'grel pa slob dpon dbyig gnyen gyis mdzad pa bam po bcu dang shu log nyis brgya bdun cu /
de'i bshad sbyar dge bsnyen btsun pa ngo bo nyid med pas mdzad pa bam po bcu gnyis te gsum dpal brtsegs kyi 'gyur /
mdo sde rgyan gyi tshigs bcad dang po gnyis kyi bshad pa slob dpon gzhan la phan pas mdzad pa gzhon nu mchog gi 'gyur /
kha che dz+nyA na shrIs mdzad pa'i mdo sde rgyan gyi don bsdus chos kyi brtson 'grus kyi 'gyur /
mdo sde rgyan gyi 'grel bshad chen po slob dpon blo brtan gyis mdzad par grags pa bam po drug cu lce bkra shis kyi 'gyur /
theg pa chen po rgyud bla ma'i bstan bcos ngang /
de'i 'grel pa slob dpon thogs med kyis mdzad pa gnyis blo ldan shes rab kyi 'gyur /
dbus dang mtha' rnam par 'byed pa'i tshig le'ur byas pa shu log bdun cu /
de'i 'grel pa slob dpon dbyig gnyen gyis mdzad pa bam po gnyis dang shu log bzhi bcu /
de'i 'grel bshad slob dpon blo brtan gyis mdzad pa bam po bcu gcig dang shu log nyis brgya ste gsum ye shes sde la sogs pa'i 'gyur /
chos dang chos nyid rnam par 'byed pa lhug pa nag cho dang gzu dga' ba rdo rje'i 'gyur /
tshigs bcad ma zha ma seng rgyal gyi 'gyur /
slob dpon dbyig gnyen gyis mdzad pa'i chos dang chos nyid rnam 'byed kyi 'grel ba rdog 'gyur /
'phags pa thogs med kyis mdzad pa'i sa sde lnga tshang ba la bam po brgya sum cu las /
sa'i dngos gzhi'i sa bco lnga pa'i bar sa mang po pa zhes pa bam po nyi shu rtsa drug /
sa'i dngos gzhi'i ya gyal nyan thos kyi sa bam po bco brgyad /
sa'i dngos gzhi'i ya gyal byang chub sems dpa'i sa bam po nyi shu dang shu log brgya lnga bcu /
sa'i go rim shu log /
rnam par gtan la dbab pa bsdu ba bam po sum cu rtsa brgyad dang shu log brgya nyi shu rtsa lnga /
gzhi bsdu ba bam po bcu dgu dang shu log bcu dgu /
rnam grangs bsdu ba bam po gnyis dang shu log brgya nyi shu rtsa lnga /
rnam par bshad pa'i sgo bsdu ba bam po gcig dang shu log nyis brgya lnga bcu /
de rnams ye shes sde la sogs pa'i 'gyur /
sa'i bstod 'grel bsgyur 'phro bam po bdun /
byang sa'i 'grel pa slob dpon yon tan 'od kyis mdzad pa bsgyur 'phro /
byang sa'i 'grel pa slob dpon rgya mtsho sprin gyis mdzad pa bam po nyi shu sngar ka cog dus su 'gyur zhing phyis nag tsho'i 'gyur /
byang sa'i tshul khrims le'u'i 'grel pa bam po lnga slob dpon rgyal po'i sras kyis mdzad pa dang /
slob dpon yon tan 'od kyis mdzad pa rnams ye shes sde la sogs pa'i 'gyur /
sdom rnam pa gnyis kyi theg pa chen po'i sdom theg pa chen po bsdus pa bam po gsum dang shu log nyis brgya bdun cu /
de'i bshad sbyar dge bsnyen btsun pa ngo bo nyid med pas mdzad pa bam po bcu dang shu log sum cu ba gnyis ye shes sde'i 'gyur /
de'i gnas dang po shes bya'i gnas kyi bshad sbyar don gsang ba rnam par phye ba bam po bcu bzhi /
'di dkar chag 'phang thang mar dbyig gnyen gyis mdzad zer /
theg bsdus 'grel pa slob dpon nor gyi rtsa lag gis mdzad pa nag tsho'i 'gyur /
nor gyi rtsa lag dang dbyig gnyen 'gyur khyad yin pas 'di @# / /
dbyig gnyen du kho bo smra'o / /
theg pa thun mong gi sdom mngon pa kun las btus pa bam po lnga /
'di bam po drug ces 'byung yang ldar gnas so / /
de'i 'grel pa slob dpon rgyal po'i sras kyis mdzad pa bam po bcu gcig pa | chos mngon pa la 'jug pa'i rgya cher 'grel pa'i snying po kun las btus pa bam po drug dang shu log lnga bcu pa rnams ye shes sde'i 'gyur /
mngon pa kun las btus kyi 'grel pa slob dpon thogs med kyis mdzad pa grags pa rgyal mtshan dang nyi ma rgyal mtshan gyi 'gyur /
slob dpon dbyig gnyen gyis mdzad pa'i phung po lnga'i rab tu byed pa shu log brgya sum cu rtsa gnyis /
de'i 'grel pa bye brag tu bshad pa slob dpon blo brtan gyis mdzad pa bam po bzhi /
slob dpon yon tan 'od kyis mdzad pa'i rnam bshad bam po gnyis dang shu log brgya /
slob dpon sa'i rtsa lag gis mdzad pa bam po lnga /
slob dpon dbyig gnyen gyis mdzad pa'i nyi shu pa'i rab tu byed pa /
de'i rang 'grel shu log brgya sum cu /
de'i 'grel bshad slob dpon dul ba lhas mdzad pa bam po phyed dang gsum /
slob dpon dbyig gnyen gyis mdzad pa'i sum cu pa'i rab tu byed pa /
de'i 'grel pa slob dpon blo brtan gyis mdzad pa bam po gnyis dang shu log brgya /
de'i 'grel bshad slob dpon dul ba lhas mdzad pa bam po lnga dang shu log bdun cu rtsa lnga ste bcu ye shes sde'i 'gyur /
slob dpon dbyig gnyen gyis mdzad pa'i rnam par bshad pa'i rigs pa mdo sde'i dum bu brgya pa dang bcas pa bam po gcig /
lha'i dbang po srung ba dang 'jam dpal go cha'i 'gyur /
de'i 'grel pa rnam par bshad pa'i rigs pa bam po bcu /
de'i 'grel bshad slob dpon yon tan blo gros kyis mdzad pa bzhi stong chig brgya pa gnyis lha'i dbang po srung ba'i 'gyur /
'di la bam po bco lnga shu log bzhi stong lnga brgya par dkar chag snga ma gsum gar 'byung /
'dir rnam par bshad pa'i rigs pa bam po drug ces pa 'byung bas brtag go /
slob dpon dbyig gnyen gyis mdzad pa'i las grub pa'i rab tu byed ba bam po gcig /
de'i 'grel pa slob dpon blo bzang ngang tshul gyis mdzad pa bam po bzhi pa gnyis dbang po srung ba dang dpal brtsegs kyi 'gyur /
slob dpon dbyig gnyen gyis mdzad pa'i rang bzhin gsum nges par bstan pa 'gos kyi 'gyur /
slob dpon dbyig gnyen gyis mdzad pa'i theg pa chen po'i chos brgya gsal ba'i sgo lha chos kyi rin chen gyi 'gyur /
slob dpon rin chen 'byung gnas zhi bas mdzad pa'i sems tsam rgyan rtsa 'grel gnyis shAkya 'od kyi 'gyur te lnga bcu'i rgyud bla ma rtsa 'grel dbu mar yang sems so / /
'dir 'dul ba bsdus pa bam po gnyis /
rang sangs rgyas kyis bshad pa shu log /
phung po lnga'i rnam par bshad pa bam po lnga dang shu log lnga bcu rtsa gcig /
de gsum btsal lo / /
theg pa chen po'i bstan bcos byang chub tu sems bskyed pa dang /
spyod pa la slob pa'i rim pa ston pa'i bstan bcos sna tshogs la /
slob dpon klu sgrub kyis mdzad pa'i mdo kun las btus pa rin po che'i gtam bam po lnga ye shes sde'i 'gyur /
de'i 'grel pa slob dpon shAn+ti bas mdzad pa'i lung gi ched ma rin po che snang ba'i rgyan nag tsho'i 'gyur /
mdo kun las btus pa chen po bam po bdun pa pa tshab dang mdo sde 'bar gyi 'gyur /
jo bo rjes mdzad pa'i mdo kun las btus pa'i don bsdus rgya brtson seng gi 'gyur /
man ngag nag tsho'i 'gyur /
slob dpon zhi ba lhas mdzad pa'i bslab pa kun las btus pa'i tshig le'ur byas pa shu log /
bslab pa kun las btus pa bam po bcu bzhi blo ldan shes rab dang shes rab 'byung gnas kyi 'gyur /
de bzhin gshegs pa'i yi ge brgya pa'i cho ga /
slob dpon zhi ba lhas mdzad pa'i @# / /
ltung ba bshags pa'i cho ga /
jo bo rjes mdzad pa'i ltung ba bshags pa'i cho ga /
slob dpon gser gling bas mdzad pa'i bslab pa kun las btus pa'i mngon rtogs nag tsho'i 'gyur /
slob dpon bai ro tsa na rak+Shi tas mdzad pa'i bslab pa me tog snye ma seng ge rgyal mtshan la sogs pa'i 'gyur /
slob dpon klu sgrub kyis mdzad pa'i sems bskyed pa'i cho ga shu log bzhi bcu rtsa bdun pa ye shes sde'i 'gyur /
slob dpon byang chub bzang pos mdzad pa'i sems bskyed dang sdom pa blang ba'i cho ga dar ma grags kyi 'gyur /
slob dpon dze ta ris mdzad pa'i sems bskyed dang yi dam blang ba'i cho ga rngog 'gyur /
jo bo rjes mdzad pa'i sems bskyed dang sdom pa blang ba'i cho ga dge blo dang nag tsho'i 'gyur /
slob dpon dze ta ris mdzad pa'i las dang po pa'i sa sbyar ba chos kyi shes rab kyi 'gyur /
jo bo rjes mdzad pa'i byang chub sems dpa'i spyod pa mdo tsam gdams ngag tu bya ba /
slob dpon 'jigs med 'byung gnas sbas pas mdzad pa'i sems bskyed dang sdom pa gzung ba'i cho ga chag dgra bcom gyi 'gyur /
des mdzad pa'i byang chub gzhung lam shu log nyis brgya nyer lnga chag dgra bcom dang nyi ma rgyal mtshan gyi 'gyur /
slob dpon tsan+d+ra go mis mdzad pa'i sdom pa nyi shu ba /
de'i 'grel ba slob dpon zhi ba 'tshos mdzad pa bam po gnyis /
slob dpon byang chub bzang pos mdzad pa'i sdom pa nyi shu pa'i dka' 'grel byang chub shes rab kyi 'gyur /
slob dpon zla ba grags pas mdzad pa'i skyabs gsum bdun cu pa rin chen bzang po'i 'gyur /
slob dpon bi ma la mi tras mdzad pa'i skyabs 'gro yan lag drug ba dz+nyA na'i 'gyur /
jo bo rjes mdzad pa'i skyabs 'gro bdun pa dge blo'i 'gyur /
kha che shAkya shrI b+ha dras mdzad pa'i chos spyod yan lag bdun pa dA na shI la'i rang 'gyur /
slob dpon dpa' bos mdzad pa'i pha rol tu phyin pa drug bsdus pa tshig le'ur byas pa bam po gnyis bai ro tsa na rak+Shi ta'i 'gyur /
bi b+hu ti tsan+d+ras mdzad pa'i sdom gsum 'od kyi phreng ba de'i rang 'gyur /
slob dpon sgra gcan 'dzin bzang pos mdzad pa'i spyod yul yongs su dag pa'i mdo'i don mdor bsdus pa byams pa'i dpal gyi 'gyur /
shrI dza ga ta mi tra A nan+tas mdzad pa'i chos spyod yan lag bzhi pa byams pa'i dpal gyi 'gyur /
jo bo rjes mdzad pa'i byang chub lam gyi sgron ma dge blo'i 'gyur /
de'i dka' 'grel nag tsho'i 'gyur /
spyod pa bsdus pa'i sgron ma dbu ma'i man ngag /
snying po nges par bsdu ba /
byang chub sems dpa' las dang po pa'i lam la 'jug pa bstan pa bzhi nag tsho'i 'gyur /
theg pa chen po'i lam gyi sgrub thabs yi ger bsdus pa /
theg pa chen po'i lam gyi sgrub thabs shin tu bsdus pa /
rang gi bya ba'i rim pa bsdus pa rnams dge blo'i 'gyur /
mi dge ba bcu'i las kyi lam bstan pa dang /
las rnam par 'byed pa gnyis nag tsho'i 'gyur /
ting nge 'dzin tshogs kyi le'u shAkya blo gros kyi 'gyur /
snying po bsdu ba tshul khrims 'byung gnas kyi 'gyur /
byang chub sems dpa'i nor bu'i phreng ba /
'jig rten las 'das pa'i yan lag bdun pa'i cho ga /
kha ton dang glegs bam klog pa'i sngon du bya ba'i cho ga /
pha rol tu phyin pa'i tsha tsha gdab pa'i cho ga /
bla ma'i bya ba'i rim pa ste bco brgyad po de jo bo rjes mdzad pa'o / /
paN+Di ta rat+na kirtis mdzad pa'i dge ba'i sdong po /
kha che shAkya shrIs mdzad pa'i legs pa'i lam byams pa'i dpal gyi 'gyur /
kha che shAkya shrIs mdzad pa'i byang chub sems dpa'i lam gyi rim pa bsdus pa chag chos rje dpal gyi 'gyur /
glegs bam klog pa'i thabs dA na shI la'i rang 'gyur /
kha che sangs rgyas dpal gyis mdzad pa'i rgyal ba'i lam 'jug shu log stong chig brgya pa chag dgra bcom gyi 'gyur /
khro lo'i 'gyur yang yod do / /
@# / /
kha che shAkya shrIs mdzad pa'i lta spyod rnam dag shu log gnyis /
kha che bud+d+ha shrIs mdzad pa'i sems rin po che sbyong ba'i lam 'bras bu shu log gnyis te de gnyis byams pa'i dpal gyi 'gyur te /
lnga bcu rtsa bdun /
'dir slob dpon klu sgrub kyis mdzad pa'i sbyangs pa'i yon tan gyi phan yon shu log brgya /
'phags pa lhas mdzad pa'i tshigs su bcad pa brgya pa /
slob dpon nyi ma 'od kyis mdzad pa'i lta ba'i bye brag shu log brgya lnga bcu /
de rnams btsal bar bya'o / /
gtam du bya ba sna tshogs kyi skor la /
slob dpon klu sgrub kyis mdzad pa'i rgyal po la gtam du bya ba rin po che'i phreng ba bam po gnyis klu'i rgyal mtshan dang pa tshab kyi 'gyur /
de'i 'grel pa slob dpon mi pham bshes gnyen gyis mdzad pa bam po bzhi dpal brtsegs kyi 'gyur /
slob dpon klu sgrub kyis mdzad pa'i rmi lam yid bzhin nor bu'i gtam grags 'byor shes rab kyi 'gyur /
sbyin pa'i gtam /
srid pa las 'das pa'i gtam grags 'byor shes rab kyi 'gyur /
slob dpon dbyig gnyen gyis mdzad pa'i yon tan bdun brjod pa'i gtam dang /
tshul khrims kyi gtam gnyis rin chen bzang po'i 'gyur /
de'i 'grel pa slob dpon gsal ba grags kyis mdzad pa /
slob dpon dbyig gnyen gyis mdzad pa'i tshogs kyi gtam rin chen bzang po'i 'gyur /
slob dpon rta dbyangs kyis mdzad pa'i mi khom pa brgyad spong ba'i gtam dang /
slob dpon dpa' bos mdzad pa'i rin po che za ma tog lta bu'i gtam gnyis shAkya 'od kyi 'gyur /
slob dpon dpa' bos mdzad pa'i legs pa'i lam bstan pa'i gtam dang /
slob dpon ma ti tsi tras mdzad pa'i phyin ci log bzhi spong ba'i gtam gnyis rin chen bzang po'i 'gyur /
rtsod pa'i dus kyi gtam shAkya 'od kyi 'gyur /
slob dpon sa 'tsho byin gyis mdzad pa'i dben pa'i gtam dge blo'i 'gyur /
chos smra ba dang nyan pa la gus par bya ba'i gtam shAkya 'od kyi 'gyur /
drang srong zla bas mdzad pa'i ched du brjod pa'i gtam nag tsho'i 'gyur /
snyan dngags mkhan dga' ba'i dbang pos mdzad pa'i mi rtag pa'i don gyi gtam grags 'byor shes rab kyi 'gyur /
slob dpon gnyis med rdo rjes mdzad pa'i shes rab brtsams pa dus kyi gtam ste bcu dgu'o / /
spring yig sna tshogs kyi skor la /
slob dpon klu sgrub kyis mdzad pa'i bshes pa'i spring yig shu log brgya /
de'i 'grel ba slob dpon blo gros chen pos mdzad pa bam po bzhi dang shu log lnga bcu /
slob dpon tsan+d+ra go mis mdzad pa'i slob ma la spring ba shu log nyis brgya pa gsum dpal brtsegs kyi 'gyur /
de'i dka' 'grel slob dpon bai ro tsa na rak+Shi tas mdzad pa shu log brgya nag tsho'i 'gyur /
slob spring gi 'grel pa slob dpon shes rab 'byung gnas blo gros kyis mdzad pa dang /
slob dpon chos ldan rab 'byor dbyangs kyis mdzad pa'i dge ba bcu'i las kyi lam bstan pa gnyis chos kyi shes rab kyi 'gyur /
slob dpon ma ti tsi tras mdzad pa'i rgyal po ka ni ka la spring ba shu log brgya rma rin chen mchog gi 'gyur /
rje btsun spyan ras gzigs kyis dge slong rab gsal la gzhon nu la spring ba shu log bcu gnyis dpal brtsegs kyi 'gyur /
slob dpon pad mas mdzad pa'i shes rab kyi spring yig 'gos kyi 'gyur /
slob dpon dze ta ris mdzad pa'i sems rin po che sbyong ba'i spring yig dang /
btsun pa dgon pa bas bla ma la spring ba gnyis chos kyi shes rab kyi 'gyur /
bram ze sad dza nas bu la spring ba chos kyi dbang phyug gi 'gyur /
jo bo rjes rgyal po nir ya pha la la brdzangs pa dri ma med pa'i spring yig nag tsho'i 'gyur /
slob dpon rta dbyangs kyis mdzad pa'i bya ngan bsal ba dang /
mi dge ba bcu'i las kyi lam bstan pa gnyis shAkya 'od kyi 'gyur /
chos ldan @# / /
rab 'byor dbyangs kyis mdzad pa'i dam pa'i chos dran pa nye bar gzhag pa'i tshig le'ur byas pa shu log brgya lha'i dbang po srung ba'i 'gyur /
slob dpon dbyig gnyen gyis mdzad pa'i 'dod pa'i yon tan lnga'i nyes dmigs bstan pa rin chen bzang po'i 'gyur /
slob dpon shAn+ti pas mdzad pa'i theg pa gsum rnam par gzhag pa chos kyi shes rab kyi 'gyur te /
de ltar bco brgyad kyi dge ba bcu'i las kyi lam bstan pa dang mya ngan bsal ba man chad ni bslab bya sna tshogs kyi nang du gtogs par shes par bya'o / /
sgom rim dang bsam gtan gyi yi ge sna tshogs kyi skor la /
slob dpon 'phags pa thogs med kyis mdzad pa'i bsam gtan gyi sgron ma /
slob dpon klu sgrub kyis mdzad pa'i sgom rim shAkya 'od kyi 'gyur /
slob dpon ye shes snying pos mdzad pa'i rnal 'byor sgom pa'i lam bam po gcig /
slob dpon ka ma la shI las mdzad pa'i sgom rim rnam pa gsum bam po re re dang rnal 'byor sgom pa la 'jug pa shu log sum cu ste bzhi ye shes sde'i 'gyur /
dpal kam pa las mdzad pa'i shes rab kyi pha rol tu phyin pa sgom pa'i man ngag /
slob dpon phyogs glang gis mdzad pa'i rnal 'byor sgom pa la 'jug pa rin chen bzang po'i 'gyur /
slob dpon dge ba'i go chas mdzad pa'i mi gtsang ba sgom pa'i thabs 'gyur rnying /
slob dpon nag po zhabs kyis mdzad pa'i lus yongs su dpyad pa'i sgom rim chos kyi shes rab kyi 'gyur /
slob dpon ye shes grags pas mdzad pa'i shes rab kyi pha rol tu phyin pa sgom pa'i rim pa'i man ngag rin chen bzang po'i 'gyur /
slob dpon blo gros chen pos mdzad pa'i sangs rgyas rjes su dran pa bla na med par sgom pa mdo'i rjes su 'gro ba chos kyi shes rab kyi 'gyur /
slob dpon chos kyi dbang pos mdzad pa'i rnal 'byor la 'jug pa rin chen bzang po'i 'gyur /
slob dpon ye shes zla bas mdzad pa rnal 'byor la 'jug pa'i don mdor bsdus pa ye shes sde'i 'gyur /
slob dpon rin chen 'byung gnas zhi bas mdzad pa'i shes rab kyi pha rol tu phyin pa sgom pa'i man ngag rnal 'byor bzhi'i sa ting nge 'dzin bzang po'i 'gyur /
des mdzad pa'i shes rab kyi pha rol tu phyin pa sgom pa'i man ngag 'gos kyi 'gyur /
slob dpon rta dbyangs kyis mdzad pa'i kun rdzob byang chub kyi sems sgom pa dang /
don dam byang chub kyi sems sgom pa'i man ngag pad am spungs pa'i gnyis rin chen bzang po'i 'gyur /
slob dpon byang chub bzang pos mdzad pa'i rnal 'byor gyi mtshan nyid bden pa /
ting nge 'dzin tshogs kyi le'u /
slob dpon nag po pas mdzad pa'i ting nge 'dzin tshogs kyi le'u rnams chos kyi shes rab kyi 'gyur /
yan lag bdun pa /
slob dpon a ba d+hU tI pas mdzad pa'i bsam gtan gyi chos drug rnam par gzhag pa dang /
de'i 'grel pa slob dpon dA na shI las mdzad pa gnyis rin chen bzang po'i 'gyur /
ting nge 'dzin gyi mi mthun pa'i phyogs rnam par gzhag pa rnam par mi rtog pa'i 'gyur /
rnal 'byor rtog pa'i gegs sel slob dpon sangs rgyas gsang bas mdzad pa 'gyur rnying /
jo bo rjes mdzad pa'i dran pa gcig pa'i man ngag nag tsho'i 'gyur /
dbu ma'i man ngag rin po che'i za ma tog kha phye ba brtson 'grus seng ge'i 'gyur /
slob dpon shes rab thar pas mdzad pa dbu ma'i man ngag gi 'grel pa nag tsho'i 'gyur /
jo bo rje'i bla ma a ba d+hU tI bas mdzad pa mdo kun las btus pa'i don bsdus pa'i man ngag /
slob dpon ka ma la shI las lho za mo tshangs pa'i dbyangs la sdug bsngal brgyad kyi bye brag bstan pa /
slob dpon tsan+d+ra ha ri pas mdzad pa'i dbu ma rin po che'i phreng ba ting nge 'dzin bzang po'i 'gyur /
tshad med pa bzhi'i rgya cher 'grel pa slob dpon sangs rgyas gsang pas mdzad pa /
slob dpon ye l@# / /
shes grags pas mdzad pa'i pha rol tu phyin pa sgom pa'i man ngag rin chen bzang po'i 'gyur /
slob dpon des mdzad pa'i de kho na nyid la 'jug pa bde bar gshegs pa'i bka' ma lus pa mdor bsdus pa'i rab tu byed pa /
sgom pa'i rim pa mdo kun las btus pa rnal 'byor spyod pa'i bsam gtan rje btsun ka ros mdzad pa /
slob dpon 'jam dpal bshes gnyen gyis mdzad pa'i byang chub kyi sems sgom pa don bcu gnyis pa shu log drug cu rtsa brgyad pa /
rjes su dran pa drug mjug ma tshang ba ste sum cu rtsa dgu'o / /
'dir slob dpon badzra kir+t+tis mdzad pa'i sgom rim bam po gcig /
slob dpon rgyal ba'i 'od kyis mdzad pa'i byang chub kyi sems sgom pa shu log brgya /
slob dpon dge ba'i go chas mdzad pa'i sgom pa'i sgo bstan pa shu log drug cu rtsa bdun /
slob dpon chos kyi blo gros kyis mdzad pa'i sgom rim shu log sum cu /
slob dpon bi d+hi d+harma ta ras mdzad pa'i bsam gtan gyi yi ge rgya las 'gyur ba bam po gsum /
slob dpon dge ba'i go chas mdzad pa'i de kho na nyid la 'jug pa'i bsam gtan shu log de rnams btsal bar bya'o / /
byang chub sems dpa'i spyod pa rlabs po che sangs rgyas kyi skyes rabs sna tshogs kyi skor la /
slob dpon dpa' bos mdzad pa'i skyes rabs bam po bcu gsum 'jam dpal go cha'i 'gyur /
de'i 'grel pa rigs kyis byin pa chos grags kyis mdzad pa shAkya blo gros kyi 'gyur /
paN+Di ta seng ge zha 'bring gis mdzad pa sangs rgyas kyi skyes rabs tshul khrims 'byung gnas kyi 'gyur /
slob dpon snyan dngags mkhan dge ba'i dbang pos mdzad pa'i skyes rabs dpag bsam 'khri shing shong rdo rje rgyal mtshan gyi 'gyur /
slob dpon tsan+d+ra go mis mdzad pa'i gzhon nu gtsug na nor bu'i skyes rabs 'jig rten kun tu dga' ba'i zlos gar grags pa rgyal mtshan gyi 'gyur /
dpal dga' ba'i lhas mdzad pa'i byang chub sems dpa' sprin gyi bzhon pa'i skyes rabs klu kun tu dga' ba'i zlos gar shong rdo rje rgyal mtshan gyi 'gyur /
slob dpon dpa' bos mdzad pa'i byang chub sems dpa'i skyes pa'i rabs kyi chos kyi gaN+Di'i sgra bsgrags pa byams pa'i dpal gyi 'gyur /
slob dpon rta dbyangs kyis mdzad pa'i sangs rgyas kyi spyod pa ston pa'i snyan dngags chen po khams pa dge slong blo gros rgyal po'i 'gyur te /
brgyad do / /
rtogs brjod sna tshogs kyi skor la /
gser mdog gi rtogs pa brjod pa rin chen bzang po'i 'gyur /
slob dpon gsang ba byin gyis mdzad pa gzhon nu ma bdun gyi rtogs pa brjod pa /
dgra bcom pa dga' ba'i bshes gnyen gyi rtogs brjod shAkya 'od kyi 'gyur /
kun la mig gi rtogs pa brjod pa rin chen bzang po'i 'gyur dgra bcom pa dge 'dun 'phel gyi lung bstan pa shu log brgya /
li'i yul lung bstan pa /
chos rgyal mya ngan med kyis klu btul ba'i le'u shAkya 'od kyi 'gyur /
dpe'i phreng ba las sangs rgyas kyi dpe'i phreng ba tshul khrims yon tan dang rin chen bzang po'i 'gyur /
thub pa chen po drang srong gar gas ltas kyi rnam pa bstan pa'i gtsug lag /
slob dpon b+ha ba kan+d+ha syas mdzad pa'i gnas brtan spyan drang ba shu log nyis brgya ye shes sde'i 'gyur /
skyes rabs dang rtogs brjod 'di dag phal cher mdo sde'i nang du bris mod kyi 'di dag bstan bcos yin pas bstan bcos su bri'o / /
bstod pa sna tshogs kyi skor la /
slob dpon tho btsun grub rjes mdzad pa'i khyad par du 'phags pa'i bstod pa dang /
slob dpon bde byed bdag pos mdzad pa'i lha las phul du byung ba'i bstod pa gnyis rin chen mchog dang dpal brtsegs kyi 'gyur /
de gnyis kyi 'grel pa slob dpon shes rab go chas mdzad pa rin chen bzang po'i 'gyur /
thams cad mkhyen pa'i bstod pa tho btsun grub rjes mdzad pa rin @# / /
chen bzang po'i 'gyur /
kha che rgyal po shrI ha ri sha de was mdzad pa'i yang dag par rdzogs pa'i sangs rgyas la rab tu snga bar nam langs pa'i bstod pa dang /
de nyid kyis mdzad pa'i gnas chen po brgyad kyi mchod rten la phyag 'tshal ba'i bstod pa gnyis khe'u gad pa yon tan dpal gyi 'gyur /
slob dpon ma ti tsi tras mdzad pa'i dkon mchog gsum gyi bstod pa dang /
de'i 'grel pa slob dpon rgyal po'i sras kyis mdzad pa gnyis dpal gyi lhun po'i 'gyur /
slob dpon dbyig gnyen gyis mdzad pa'i dkon mchog gsum gyi bstod pa /
slob dpon rta dbyangs kyis mdzad pa'i dad pa la spobs pa skyes pa'i bstod pa gleng bslang ba la sogs pa le'u bcu gsum shu log brgya lnga bcu pa dang /
de'i 'grel pa slob dpon dga' byed snyan pas mdzad pa bam po bcu gnyis shAkya blo gros kyi 'gyur /
brgya lnga bcu pa las spel mar bstod pa slob dpon phyogs glang gis mdzad pa bsod nams bzang po'i 'gyur /
slob dpon ma ti rtsi tras mdzad pa'i sangs rgyas bcom ldan 'das la bstod pa bsngags par 'os pa bam po gnyis ska cog dang rin chen bzang po'i 'gyur /
dkon mchog gsum la bkra shis kyis bstod pa dpal brtsegs kyi 'gyur /
sangs rgyas bcom ldan 'das kyi mtshan la bstod pa /
gcig las 'bros pa'i bstod pa /
sangs rgyas sum cu so lnga'i bstod pa mtshan rin po ches spras pa /
dge bsnyen mtha' yas lhas mdzad pa'i tshig brgyad pa'i bstod pa dang /
rgyal ba brgyad pa'i bstod pa /
slob dpon rta dbyangs kyis mdzad pa'i gaN+Di'i bstod pa sum pa lo tsA ba'i 'gyur /
sangs rgyas dbang bskur ba'i bstod pa rin chen bzang po'i 'gyur /
bcom ldan 'das la bstod pa dpal rdo rje 'dzin gyi dbyangs shu log drug cu pa dang /
de'i rgya cher bshad pa slob dpon zhi ba 'tshos mdzad pa shu log brgya rtsa bcu pa gnyis dpal brtsegs kyi 'gyur /
de bzhin gshegs pa lnga'i bstod pa dang /
de bzhin gshegs pa bdun gyi bstod pa gnyis rin chen bzang po'i 'gyur /
de bzhin gshegs pa brgyad la bstod pa slob dpon zhi ba 'tshes mdzad pa /
kha che paN chen gyis mdzad pa'i sangs rgyas stong la bstod ba bskal bzang rgyan gyi phreng ba /
slob dpon klu sgrub kyis mdzad pa'i bstod pa la /
chos kyi dbyings su bstod pa /
dpe med par bstod pa shu log nyer lnga /
'jig rten las 'das par bstod pa shu log nyer gnyis /
sems kyi rdo rje la bstod pa shu log bdun /
don dam par bstod pa shu log bcu /
sku gsum la bstod pa shu log gsum rnams nag tsho'i 'gyur /
sku gsum la bstod pa'i rang 'grel rin chen bzang po'i 'gyur /
pa tsha'i chu klung gi mdo las btus pa sems can mgu bar bya ba'i bstod pa nag tsho'i 'gyur /
shes rab kyi pha rol tu phyin ma'i rnam par mi rtog par bstod pa rdog 'gyur /
bsam gyis mi khyab par bstod pa shu log lnga bcu /
bstod pa las 'das par bstod pa shu log pa co brgyad /
bla na med pa'i bstod pa /
rje btsun 'phags pa 'jam dpal gyi don dam pa'i bstod ba /
'phags pa 'jam dpal gyi snying rje la bstod pa /
gnas chen po brgyad kyi mchod rten la bstod pa /
mdzad pa bcu gnyis kyi tshul la bstod pa /
phyag 'tshal ba'i bstod pa /
dmyal ba nas 'do na pa'i bstod pa pa tshab kyi 'gyur te bcu dgu /
sangs rgyas la nor rgyun mas bstod pa nyi ma rgyal mtshan gyi 'gyur /
de bzhin gshegs pa thams cad la bstod pa /
slob dpon dkon mchog 'bangs kyis mdzad pa'i sangs rgyas bcom ldan 'das shAkya thub pa la bstod pa /
de nyid kyis bcom ldan 'das la yon tan mtha' yas bar bstod pa shu log bzhi bcu dang /
de'i 'grel ba slob dpon phyogs glang gis mdzad pa shu @# / /
log sum cu /
don bsdus tshig le'ur byas pa shu log bcu dang bcas pa rin chen mchog dang dpal brtsegs kyi 'gyur /
slob dpon chos kyi grags bas mdzad pa'i sangs rgyas mya ngan las 'das pa la bstod pa /
slob dpon tsan+d+ra go mis mdzad pa'i bshags pa'i bstod pa dang /
de'i 'grel pa slob dpon sangs rgyas zhi bas mdzad pa gnyis rin chen bzang po'i 'gyur /
slob dpon phyogs glang gis mdzad pa'i 'jam dpal gyi bstod pa yang dag pa'i 'khor lo shu log /
slob dpon mi g.yo seng ges mdzad pa'i gur gum gzhon nu'i bstod pa nag tsho'i 'gyur /
slob dpon tsan+d+ra go mis mdzad pa'i 'jam pa'i dbyangs mjing yon gyi bstod pa byin rlabs can blo ldan shes rab dang chos kyi dbang phyug gi 'gyur /
slob dpon rdo rje mtshon chas mdzad pa'i ye shes yon tan bzang po'i bstod pa phan yon dang bcas pa /
paN+Di ta rgyal ba'i snyan bzang pos mdzad pa'i de bzhin gshegs pa dang 'jam dpal dang 'jig rten dbang po dang sgrol ma la bstod pa bzhi nyi ma rgyal mtshan gyi 'gyur /
slob dpon tsan+d+ra go mis mdzad pa'i 'jam dpal gyi bstod pa gnyan dar ma grags kyi 'gyur /
slob dpon 'jam dpal bshes gnyen gyis mdzad pa'i 'jam dpal gyi bstod pa klog skya gzhon nu 'bar gyi 'gyur /
'jam dpal rnon po la bstod pa /
ngag gi dbang phyug la bu mo brgyad kyis bstod pa /
'jam dpal la khye'u bcu drug gis bstod pa /
thig le bum pas mdzad pa'i ngag gi dbang phyug gtso 'khor lnga pa'i bstod pa /
'jig rten dbang phyug gi bstod pa brgya pa snyan dngags mkhan shrI badzra de was mdzad pa rnams shong rdor rgyal gyi 'gyur /
slob dpon thams cad mkhyen pa'i bshes gnyen gyis mdzad pa'i sgrol ma'i bstod pa me tog phreng 'dzin pa tsha ba dang chag lo'i 'gyur /
de yi ge bdun par bcad pa zla ba gzhon nu'i rang 'gyur /
slob dpon des mdzad pa'i smre sngags kyi gsol 'debs byams pa'i dpal gyi 'gyur /
slob dpon tsan+d+ra go mis mdzad pa'i sgrol ma'i bstod pa me tog phreng 'dzin mi 'dra ba gnyis yon tan dpal dang byams pa'i dpal gyi 'gyur /
slob dpon ma ti tsi tras mdzad pa'i sgrol ma'i bstod pa don thams cad grub pa zhes bya ba bstod pa'i rgyal po ste /
bdun cu don bdun no / /
'dir slob dpon ma ti tsi tras mdzad pa'i sangs rgyas bcom ldan 'das la bstod pa dad pa la spobs pa skyes pa zhes bya ba le'u nyi shu rtsa drug pa bam po gsum pa dang /
shes rab kyi pha rol tu phyin pa la bstod pa slob dpon sgra gcan 'dzin bzang pos mdzad pa shu log bzhi bcu pa dang /
gsang ba'i gnas su bstod pa bam po gcig /
de'i 'grel pa bam po gsum /
spyan ras gzigs dbang phyug la rdo rje 'dzin rnams kyis bstod pa de rnams btsal lo / /
smon lam dang bkra shis kyi skor la slob dpon gzhan la phan pa'i dbyangs dgon pa bas mdzad pa'i smon lam bdun cu pa shu log brgyad cu rtsa gnyis dpal gyi lhun po'i 'gyur /
slob dpon klu sgrub kyis mdzad pa'i byang chub 'byung ba'i smon lam /
'phags pa 'jam dpal gyi smon lam nyi ma rgyal mtshan gyi 'gyur /
'di bstan 'gyur du mchud /
slob dpon tsan+d+ra go mis mdzad pa'i smon lam nyi ma rgyal mtshan gyi 'gyur /
yang tsan+d+ra go mis mdzad pa'i smon lam lhug pa nyi ma rgyal mtshan gyi 'gyur /
sbyin pa'i rabs kyi smon lam shu log brgya /
yang slob dpon klu sgrub kyis mdzad pa'i smon lam gcig /
dpal mar me mdzad ye shes kyis mdzad pa'i rigs pa'i smon lam /
slob dpon rta dbyangs kyis mdzad pa'i bsngo ba bsdus pa dA na shI la'i rang 'gyur /
slob dpon snang byed zla bas mdzad pa'i sku gsum dang dkon mchog gsum gyi bkra shis /
de bzhin gshegs pa lnga'i bkra shis /
'phags ma sgrol mas gsungs pa'i bkra shis brgyad pa 'dan ma tshul khrims @# / /
seng ge'i 'gyur /
slob dpon klu sgrub kyis mdzad pa'i dkon mchog gsum dang mdzad pa bcu gnyis kyi bkra shis dang /
slob dpon des mdzad pa'i bkra shis mtshan mang gnyis ye shes sde'i 'gyur /
dkon mchog gsum gyi bde legs kyi tshigs su bcad pa /
rigs gsum gyi bkra shis gnyis /
slob dpon bi ma la mi tras mdzad pa'i smon lam mu gnyis pa 'di bstan 'gyur du mtshud /
de ltar bcu bdun te rin chen phreng ba dang spyod 'jug la sogs pa na phyung ba rnams ni de nyid du gtogs pas logs sum byas so / /
de ltar sum brgya nyi shu rtsa dgu'o / /
gnyis pa bka' spyi'i dgongs pa gsal bar byed pa'i bstan bcos ni /
slob dpon phyogs glang gis mdzad pa la /
tshad ma'i mdo kun las btus seng ge rgyal mtshan gyi 'gyur /
de'i rang 'grel mar thung dad pa shes rab kyi 'gyur /
dmigs pa brtag pa shu log brgyad /
de'i rang 'grel shu log sum cu rtsa gnyis pa dpal brtsegs kyi 'gyur /
tshad ma'i bstan bcos rigs pa la 'jug pa lha chos kyi rin chen gyi 'gyur /
dus gsum brtag pa nag tsho'i 'gyur /
phyogs chos dgu'i 'khor lo chos kyi snang ba'i 'gyur 'di the tshom za /
slob dpon chos kyi grags pas mdzad pa la tshad ma rnam 'grel dge blo dang rngog dang kun dga' rgyal mtshan gyi 'gyur /
tshad ma rnam nges rngog 'gyur /
rigs thig bam po gcig rngog 'gyur /
gtan tshigs thigs pa shu log nyis brgya pa dpal brtsegs kyi 'gyur /
'brel pa brtag pa ban+d+he nam mkha' dang ting nge 'dzin bzang po'i 'gyur /
rgyud gzhan grub pa shu log brgya dpal brtsegs kyi 'gyur /
rtsod pa'i rigs pa dge ba'i blo gros dang shong gi 'gyur /
rnam 'grel le'u dang po'i rang 'grel stong phrag phyed dang bzhi pa dang /
rnam 'grel le'u phyi ma gsum gyi 'grel pa slob dpon lha dbang blos mdzad pa dge blo'i 'gyur /
'di rang 'grel dang bsdoms pa la tshad ma stong phrag bcu gnyis pa zer ro / /
rang 'grel dang lha dbang blo gnyis ka'i 'grel bshad slob dbon shAkya blos mdzad pa dge blo'i 'gyur /
rnam 'grel le'u phyi ma gsum gyi 'grel pa slob dpon shes rab 'byung gnas sbas pas mdzad pa rnam 'grel gyi rgyan bam po drug cu rngog 'gyur /
rnam 'grel rgyan gyi 'grel bshad slob dpon rgyal ba can gyis mdzad pa bam po drug cu pa byang chub shes rab kyi 'gyur /
rnam 'grel rgyan gyi le'u dang po'i 'grel bshad slob dpon dza ma ris mdzad pa yongs su dag pa dang rnam 'grel le'u gnyis pa dang gsum pa'i 'grel pa slob dpon nyi ma sbas pas mdzad pa dang /
tshad ma rnam 'grel gyi 'grel bshad bram ze bde byed dga' bas mdzad pa rnam 'grel gyi rjes su 'brangs ba yin zer bcung zad ma tshang ba /
tshad ma rnam nges kyi TIka 'thad ldan slob dpon chos mchog gis mdzad pa shu log stong phrag bcu gnyis dang bzhi brgya drug cu rtsa gsum pa rngog 'gyur /
kha che dz+nyA na shrIs mdzad pa'i rnam nges kyi TIka chos kyi brtson 'grus kyi 'gyur /
rigs thigs kyi rgya cher 'grel pa slob dpon chos mchog gis mdzad pa bam po lnga chos kyi snang ba dang blo ldan shes rab kyi 'gyur /
slob dpon dul lhas mdzad pa'i rigs thigs kyi 'grel pa slob ma la phan pa bam po gsum ye shes sde'i 'gyur /
slob dpon ka ma la shI las mdzad pa'i rigs pa'i thigs pa'i phyogs snga ma shu log brgya dang /
gtan tshigs thigs pa'i rgya cher 'grel pa slob dpon dul lhas mdzad pa bam po bcu gnyis pa gnyis dpal brtsegs kyi 'gyur /
bram ze ats+tsha Tas mdzad pa'i gtan tshigs thigs pa'i rgya cher 'grel pa /
'brel pa brtag pa'i rang 'grel /
'brel brtag gi rgya cher 'grel pa slob dpon dul ba lhas mdzad @# / /
ba ban+d+he nam mkha'i 'gyur /
rgyud gzhan grub pa'i 'grel bshad slob dpon dul lhas mdzad pa bam po gcig dang shu log brgya lnga cu rtsa lnga pa dpal brtsegs kyi 'gyur /
rtsod rigs kyi 'grel pa slob dpon dul lhas mdzad pa'i stod /
slob dpon zhi ba 'tshos mdzad pa'i rtsod rigs kyi 'grel pa zangs dkar dang 'bro seng dkar gyi 'gyur /
dmigs pa brtag pa'i 'grel bshad bam po gcig dpal brtsegs kyi 'gyur /
slob dpon chos mchog gis mdzad pa'i tshad ma brtag pa che chung gnyis rngog 'gyur /
bram ze bde byed dga' ba'i 'brel pa brtag pa'i rjes 'brang gzu dga' ba rdo rje'i 'gyur /
slob dpon dge srung gis mdzad pa'i phyi rol don grub bam po gcig dpal brtsegs kyi 'gyur /
thams cad mkhyen pa grub pa shu log nyis brgya lnga bcu /
slob dpon chos mchog gis mdzad pa'i skad cig 'jig pa grub pa /
gzhan sel grub pa gnyis rngog 'gyur /
skad cig 'jig pa grub pa'i 'grel pa bram ze mu tig bum pas mdzad pa grags 'byor shes rab kyi 'gyur /
bram ze'i gzhan sel grub pa dang 'brel pa grub pa gnyis rngog 'gyur /
slob dpon chos mchog gis mdzad pa'i 'jig rten pha rol grub pa shu log brgya lnga bcu /
slob dpon shAn+ti pas mdzad pa'i nang gi khyab pa dang /
dz+nyA na shrI mdzad pa'i rgyu 'bras grub pa gnyis shAkya 'od kyi 'gyur /
slob dpon tsan+d+ra go mis mdzad pa'i rigs pa grub pa'i sgron ma bai ro tsa na'i 'gyur /
slob dpon dzai tA ris mdzad pa la /
byis pa 'jug pa'i tshad ma sum cu pa dpal mchog rdo rje'i 'gyur /
chos dang chos can gtan la dbab pa /
gtan tshigs kyi de kho na nyid bstan pa shAkya 'od kyi 'gyur /
paN+Di ta dza ni mi tras byas pa'i rigs pa'i thigs pa'i don bsdus pa ye shes sde'i 'gyur /
slob dpon dge srung gis mdzad pa la /
thos pa brtag pa bam po gcig /
gzhan sel brtag pa /
dbang phyug 'jig pa grub pa shu log drug cu rtsa dgu /
bram ze rin chen rdo rjes mdzad pa'i rigs pa'i sbyor ba ting nge 'dzin bzang po'i 'gyur /
slob dpon shAn+ti pas mdzad pa'i rnam rig grub pa shAkya 'od dang shes rab brtsegs kyi 'gyur /
slob dpon zhi ba 'tshos mdzad pa'i tshad ma'i de kho na nyid bsdus pa lha bla ma zhi ba 'od kyi 'gyur /
de'i 'grel pa slob dpon ka ma la shI las mdzad pa stong phrag bco brgyad pa grags 'byor shes rab kyi 'gyur /
paN+Di ta rgyal dbang blos mdzad pa'i tshad ma kun las btus kyi 'grel pa stong phrag dgu pa dpang blo brtan gyi 'gyur /
'di ma bstan 'gyur du tshud drug cu rtsa gcig go /
'dir las dang 'bras bu'i 'brel pa brtag pa bam po gnyis /
de'i 'grel pa bam po gsum /
rigs pa'i thigs pa'i phyogs snga ma bsdus pa shu log brgya lnga bcu /
thams cad mkhyen pa grub pa shu log lnga bcu /
bdag med pa grub pa shu log bdun cu rtsa gcig /
'jig rten pha rol grub pa'i 'grel pa bam po gcig /
de bzhin gshegs pa brtag pa grub pa shu log nyi shu rtsa gcig pa /
spyi tha dad med pa dgag pa shu log nyi shu rtsa gcig /
spyi tha dad pa dgag pa shu log bzhi bcu rtsa gnyis /
dbu ma brtag pa shu log nyi shu rtsa gnyis de rnams btsal bar bya'o / /
de dag bka' spyi'i don gyi cha gsal byed du grags so / /
sgra'i bstan bcos la tshig gi cha gsal byed du grags pas de'i bstan bcos la slob dpon tsan+d+ra go mis mdzad pa la /
lung du ston pa tsan+d+ra pa'i mdo nyer bsgyur nyi shu pa rtsa 'grel /
yi ge'i mdo /
mdo de'i 'grel pa slob dpon chos skyong gis mdzad pa rnams nyi ma rgyal mtshan gyi 'gyur /
paN+Di ta sarba warmas mdzad pa'i sgra'i bstan bcos kA la pa'i mdo /
de'i 'grel pa slob dpon bgrod dka' seng ges mdzad pa'i stod gnyis grags pa rgyal mtshan gyi 'gyur /
sbyor ba'i sgo rtsa 'grel /
ldog @# / /
pa bsdus pa rtsa 'grel /
slob dpon su b+ha Sha ki rtis mdzad pa'i smra ba kun la 'jug pa rtsa 'grel /
slob dpon seng ge bzang pos mdzad pa'i rnam dbye'i le'ur byas pa shong ston gyi 'gyur /
slob dpon tsang ga dA pas mdzad pa'i 'brel pa mdor bstan dpang blo brtan gyi 'gyur /
smr-i ti dz+nyA na kirtis mdzad pa'i smra ba'i sgo mtshon cha lta bu rang 'gyur /
sgra'i yan lag lta bur gyur pa la paN+Di ta 'chi med seng ges mdzad pa'i mngon brjod kyi bstan bcos 'chi med mdzod dang /
de'i 'grel pa paN+Di ta rab 'byor zla bas mdzad pa'i 'dod 'jo'i ba mo bsgyur 'phro dang gnyis grags pa rgyal mtshan gyi 'gyur /
snyan dngags kyi bstan bcos paN+Di ta dbyug pa can gyis mdzad pa snyan ngag gi me long shong ston gyi 'gyur /
sdeb sbyor gyi bstan bcos rin chen 'byung gnas zhi bas mdzad pa'i sdeb sbyor rin chen 'byung gnas ra sa gzhon brtson dang grags pa rgyal mtshan gyi 'gyur te /
bcu dgu'o / /
'di dag bka'i dgongs 'grel du smra ba mang mod kyi kho bo ni der mi bsam mo / /
gsum pa thor bu ba lugs kyi bstan bcos la sogs pa la lungs kyi bstan bcos la slob dpon klu sgrub kyis mdzad pa'i shes rab brgya pa dpal brtsegs kyi 'gyur /
shes rab sdong bu /
skye bo gso ba'i thigs pa ye shes sde'i 'gyur /
slob dpon nyi ma sbas pas mdzad pa'i tshigs su bcad pa'i mdzod dpal gyi lhun po'i 'gyur /
bram ze mchog sred kyis mdzad pa'i tshigs su bcad pa brgya pa chos kyi shes rab kyi 'gyur /
snyan dngags mkhan don yod 'char gyis mdzad pa'i dri ma med pa'i dris lan rin po che'i phreng ba dang /
tsa na ka lugs kyi bstan bcos gnyis rin chen bzang po'i 'gyur /
ma su rak+Shi'i lugs kyi bstan bcos shAkya blo gros kyi 'gyur te /
brgyad dang /
gso ba rig pa'i bstan bcos la slob dpon klu sgrub kyis mdzad pa la /
sbyor ba brgya pa nyi ma rgyal mtshan gyi 'gyur /
sman dpyad 'tsho ba'i mdo /
slob dpon rta dbyangs kyis mdzad pa'i sman dpyad yan lag brgyad pa'i snying po bsdus pa rin chen bzang po'i 'gyur /
de'i rang 'grel du grags pa shAkya blo gros kyi 'gyur /
de'i 'grel chen kha che zla ba la dga' bas mdzad pa tshig don gyi zla zer rin chen bzang po'i 'gyur /
slob dpon zla ba la dga' bas mdzad pa'i yan lag brgyad pa sogs pa'i sman gyi ming gi rnam grangs /
sman ming sgra sbyor nges pa thang la 'bar gyis mdzad pa nyi ma rgyal mtshan gyi 'gyur te /
bdun dang /
bzo rig pa'i bstan bcos la drang srong a ti'i bus mdzad pa'i yang dag par rdzogs pa'i sangs rgyas kyis gsungs pa'i sku gzugs kyi mtshan nyid kyi rnam 'grel dang /
drang srong a ti'i bus mdzad pa'i sku gzugs kyi tshad kyi mtshan nyid gnyis grags pa rgyal mtshan gyi 'gyur /
grub thob brgyad cu'i bri thabs dge slong dpal gyi sdes mdzad pa ste /
gsum dang /
rtsis kyi gtsug lag la slob dpon klu sgrub kyis mdzad pa'i rten cing 'brel par 'byung ba'i gtsug lag gi de kho na nyid 'gos kyi 'gyur /
shA ri'i bu'i rtsis mtshan ma brgyad pa dang /
zhi ba lha'i rtsis gnyis nyi ma rgyal mtshan gyi 'gyur /
gza' dang skar ma sbyor ba'i 'bras rtsis grags 'byor shes rab kyi 'gyur /
gza' skar gyi rtsis 'bras chen mo /
dbang phyug gi rtsis kyi rten 'brel rtags brgyad pa /
mu stegs kyi rgyud dam bstan bcos g.yul las rnam par rgyal ba glo bo lo tsA ba'i 'gyur te /
brgyad dang /
spos sbyor gyi bstan bcos rtsa 'grel gnyis /
drang srong mes byin gyis mdzad pa'i mi'i mtshan nyid brtag pa rgya mtsho grags pa rgyal mtshan gyi 'gyur /
dngul chu grub pa'i bstan bcos slob dpon chen po b+ha li pas mdzad pa u rgyan pa rin chen dpal gyi 'gyur /
gser 'gyur gyi bstan bcos bsdus pa mjug ma tshang ba /
slob dpon gzugs @# / /
bzang gis mdzad pa'i 'dod pa'i bstan bcos te /
thor bu ba sum cu so gnyis so / /
de ltar kun dril bas bstan bcos lnga brgya bcu dgu'o / / / /
gnyis pa sngags phyogs la /
rgyud dang /
bstan bcos gnyis las rgyud la /
rgyud sde bzhi las bya ba'i rgyud la /
'jam dpal gyi rgyud ni /
'jam dpal rtsa ba'i rgyud shAkya blo gros kyi 'gyur /
dpa' bo gcig grub dag blo dang tshul khrims rgyal ba'i 'gyur /
'jam dpal gyi zhal nas gsungs pa shu log nyi shu klu'i dbang po'i 'gyur /
'jam dpal gyis dmod btsugs pa 'jam dpal shes rab blo 'phel shu log lnga /
'jam dpal yi ge 'bru gcig pa /
'jam dpal gyis dam bcas pa /
'jam dpal rnon po la sangs rgyas gyis bstod pa ste /
brgyad do / /
'dir 'jam dpal gyi mtshan brgya rtsa brgyad pa shu log bzhi bcu /
'jam dpal gyis shes rab bskyed pa /
many+dzu g+ho Sha /
wA gI shwa ra /
'jam dpal gyis sdug bsngal zhi byed /
'jam dpal la lha mo brgyad kyis bstod pa 'di bu mo brgyad kyis bstod pa dang gcig mi gcig brtag ste /
de dag ma rnyed do / /
spyan ras gzigs kyi rgyud la /
rtsa ba'i rgyud pad ma'i dra ba sgyur tshul khrims 'od zer gyi 'gyur /
bshad pa'i rgyud don yod zhags pa'i rtog pa chen po bsgyur 'phro ba ma po nyi shu rtsa drug /
don yod zhags pa'i snying po shu log brgya sum cu pa ba ri rin chen grags kyi 'gyur /
don yod zhags pa'i snying po'i gzungs /
don yod zhags pa'i pha rol tu phyin pa drug yongs su rdzogs pa'i gzungs blo ldan shes rab kyi 'gyur /
don yod zhags pa'i sa bcu pa'i gzungs /
spyan ras gzigs phyag stong spyan stong thogs pa mi mda' ba'i gzungs dang /
spyan ras gzigs yid bzhin 'khor lo'i snying po shu log nyis brgya bzhi bcu pa ste chos grub kyis rgya las bsgyur ba /
spyan ras gzigs zhal bcu gcig pa'i gzungs shu log lnga bcu rtsa bzhi /
zhal bcu gcig pa'i rig sngags kyi snying po chos grub kyis rgya'i dpe las bsgyur ba /
pad mo cod pan gyi rgyud 'gar chos bzang gi 'gyur /
'jig rten dbang phyug gi rtog pa ba ri'i 'gyur /
yi ge drug pa'i rig sngags shu log bcu dgu /
spyan ras gzigs kun tu bzang po'i gzungs shu log lnga bcu rtsa phyed dang gsum ye shes sde'i 'gyur /
nI la kaNTHa'i gzungs shu log bzhi bcu /
ha ya gr-i ba'i gzungs shu log sum cu /
me kha la'i gzungs shu log nyis brgya nyi shu rtsa lnga /
spyan ras gzigs kyi yum shu log sum cu rtsa drug pa ye shes sde'i 'gyur /
snying rje mi gshol ba'i gzungs /
spyan ras gzigs kyi gzungs /
spyan ras gzigs kyi snying po /
seng ge sgra'i rgyud 'gos kyi 'gyur /
seng ge sgra'i gzungs 'gar shes rab 'byung gnas kyi 'gyur /
seng ge sgras dam bcas pa'i gzungs shes rab brtsegs kyi 'gyur te nyer bzhi'o / /
'dir spyan ras gzigs yid bzhin nor bu 'khor los bsgyur ba'i gzungs shu log brgya rtsa lnga /
ha la ha la'i rtog pa /
spyan ras gzigs kyi phan yon bsam gyis mi khyab pa /
spyan ras gzigs 'khor dang bcas pa'i gzungs rnams btsal lo / /
phyag na rdo rje'i rgyud la /
rdo rje sa 'og gi rgyud le'u nyi shu rtsa lnga pa kun dga' rgyal mtshan dpal bzang po'i 'gyur /
rdo rjes 'og gi le'u bcu gsum pa 'phags pa shes rab kyi 'gyur /
rdo rjes 'og le'u bdun pa dge slong bya'i gdong can gyi 'gyur /
rdo rjes gsum du rgyu ba'i rtog par byid lo tsA ba'i 'gyur /
lag na rdo rje'i gzungs cho ga dang bcas pa rgya brtson seng gi 'gyur /
'byung po 'dul ba'i rgyud chos kyi shes rab kyi 'gyur /
'jig rten gsum 'dul rin chen bzang po'i 'gyur /
rdo rje gdengs pa'i rgyud chos kyi dbang phyug gi 'gyur /
rdo rje bde khros kyi rgyud shes rab @# / /
'byung gnas kyi 'gyur /
rdo rje snying po me lce dbab pa d+ha rma grags kyi 'gyur /
rdo rje gtum po rtsa ba'i rgyud /
rgyud phyi ma /
phyi ma'i phyi ma rnams chos kyi brtson 'grus kyi 'gyur /
lag na rdo rje rmi lam mthong ba'i gzungs /
lag na rdo rje'i mchan brgya rtsa brgyad pa gzungs sngags dang bcas pa /
rdo rje rnam 'joms rtsa ba'i rgyud shu log sum cu rtsa lnga /
bshad pa'i rgyud rdo rje ri rab chen po'i khang bu brtsegs pa shu log bdun brgya /
rdo rje mi pham ba me ltar rab tu rmongs byed shu log bdun cu /
lag na rdo rje bcu'i snying po shu log nyi shu rtsa gsum pa rnams ye shes sde'i 'gyur /
rdo rje phra mo thogs pa med pa'i gzungs /
rdo rje mchu bam po gnyis /
rdo rje gnam lcags mchu /
lcags mchu gnyis /
lcags mchu nag pa /
sog ma med kyi rtog pa rgyas pa shAkya brtson na 'grus kyi 'gyur /
phag na rdo rje'i rgyud chen po rig pa mchog bam po bco lnga dpal brtsegs kyi 'gyur /
legs par grub pa'i rgyud bam po bdun dpung bzang gis zhus pa bam po gcig dang shu log lnga bcu pa ste /
nyer dgu'o / / / /
mi g.yo ba'i rgyud ni mi g.yo ba'i gsang rgyud chen po /
mi g.yo ba'i rtul phod pa'i rtog pa glan dar ma blo gros kyi 'gyur /
mi g.yo ba'i rtog pa dngos grub thams cad 'byung ba chos kyi dbang phyug gi 'gyur /
mi g.yo ba'i gzungs chos kyi bzang po'i 'gyur /
mi g.yo ba'i gsang ba'i rtog pa le'u lnga pa ste /
lnga'o / /
stobs po che'i gzungs shu log nyis brgya lnga bcu /
rdo rje 'jigs byed kyi gzungs don yod rdo rje'i 'gyur /
bdud rtsi thab sbyor gyi snying po shu log bzhi bcu /
khro bo rme brtsegs kyi gzungs /
bgegs sel ba'i gzungs shu log bcu /
'dir drang srong gis klu la dmod pa bor ba'i gzungs /
gshin rje gshed kyi rtog pa le'u bdun pa /
zhal drug pa'i rtog pa gnyis ma rnyed zer ro / /
'jigs byed kyi rtog pa bdun pa dang gdong drug gi rgyud la zer ram yang snyam mo /
rta mgrin gyi gzungs ni ha ya gr-i ba'i gzungs yin pas tha dad du mi bsam mo / /
rig pa'i lha mo'i rgyud sgrol ma'i rgyud ni las sna tshogs 'byung ba chos kyi bzang po'i 'gyur /
sgrol ma'i mtshan brgya rtsa brgyad pa shu log nyis brgya nyi ma rgyal mtshan gyi 'gyur /
sgrol mas dam bcas pa'i gzungs /
sgrol ma 'jigs pa brgyad las skyob pa /
sgrol ma 'jigs pa brgyad las sgrol ba'i gzungs shu log bcu /
sgrol ma ku ru kul+le'i rtog pa nag tsho'i 'gyur /
'di rnal 'byor chen por sems so / /
gzungs gra lnga'i stong chen rab 'joms bam po gnyis /
rma bya chen mo shu log bdun brgya /
so sor 'brang ma shu log bzhi brgya bzhi bcu /
bsil ba'i tshal shu log nyis brgya brgyad cu /
gsang sngags rjes su 'dzin ma shu log brgya rtsa bzhi bcu pa rnams ye shes sde'i 'gyur / /
gtsug tor gyi skor la /
'od dpag med kyis gsungs pa'i 'chi bdag gi dbyug pa 'dzin pa'i gtsug tor rnam rgyal /
dpal ngan song thams cad yongs su sbyong ba'i gtsug tor rnam rgyal shu log brgya nyi shu ye shes sde'i 'gyur /
de bzhin gshegs pa thams cad kyi gtsug tor rnam rgyal /
gtsug tor rnam rgyal gyi gzungs rtog pa dang bcas pa shu log nyis brgya nyi shu ba ri'i 'gyur /
gtsug tor rnam rgyal gyi gzungs rtog pa dang bcas pa'i rab byed dang po nyi ma rgyal mtshan gyi 'gyur /
gtsug tor gdugs dkar shu log brgya nyi shu /
gtsug tor gdugs dkar mchog tu grub pa gzu dga' rdor gyi 'gyur /
yang gtsug tor gdugs dkar gnyis kyi lha yul ma chung ba la mahA dza na'i rang 'gyur /
gtsug tor dri med shu log nyis brgya lnga bcu rtsa lnga ye shes sde'i 'gyur /
'od zer can gyi gzungs shu log nyi shu rtsa @# / /
gnyis pa ri'i 'gyur /
'od zer can gyi rtog pa /
'od zer can 'byung ba'i rgyud stong phrag bcu gnyis pa las 'od zer can gyi rtog pa brgya phrag bdun pa phyung ba /
ri khrod lo ma can shu log nyi shu /
rdo rje lu gu rgyud kyi rtog pa chos kyi dbang phyug gi 'gyur /
skul byed ma'i gzungs /
dug sel ma'i rig sngags shu log nyi shu rtsa phyed dang gsum /
dbyig dang ldan pa'i gzungs shu log sum cu rtsa bdun ye shes sde'i 'gyur /
grags ldan ma'i gzungs /
rig sngags kyi rgyal mo rgyal ba can shu log brgya bzhi bcu rtsa lnga ye shes sde'i 'gyur /
rig sngags kyi rgyal mo sgrol ma mchog shu log brgya bzhi bcu /
lha mo brgyad kyi gzungs shu log sum cu rtsa gsum pa ye shes sde'i 'gyur /
rgyal ba can gyi gzungs shu log brgyad cu rtsa gcig /
rig sngags kyi rgyal mo rma bya'i yang snying /
lha mo sgra ldan ma la bstod pa /
lha mo chen mo dpal lung bstan pa /
dpal chen mo'i mdo shu log bcu gcig pa dang /
dpal lha mo'i ming bcu gnyis pa shu log brgyad pa gnyis ye shes sde'i 'gyur /
'dir gtsug tor nas byung ba thugs rje mchog /
sangs rgyas thams cad kyi yum ri khrod lo ma can nyi shu rtsa bzhi spyi'i gzungs rnams btsal lo / /
rgyud sde thams cad la dgos pa dkyil 'khor thams cad kyi cho ga gsang ba spyi rgyud /
bsam gtan phyi ma'i rim par phye ba shu log brgya rtsa bcu /
rab gnas mdor bsdus pa'i rgyud 'bro shes rab grags kyi 'gyur /
'di rnal 'byor rgyud du gtogs /
nor bu rgyas pa'i gzhal med khang bam po gnyis dpal gyi lhun po dang dpal brtsegs kyi 'gyur /
'chi med rnga sgra'i gzungs /
tshe dpag med kyi yang snying /
'og min gyi tshe dpag med /
bde ba can gyi tshe dpag med /
tshe dpag med kyi snying po nyi ma grags kyi 'gyur /
shAkya thub pa'i snying po /
rnam par snang mdzad kyi snying po /
rgyal ba bla ma'i gzungs /
mi 'khrugs pa'i gzungs /
bde ldan gyi snying po /
sangs rgyas kyi snying po shu log sum cu rtsa brgyad /
sangs rgyas kyi snying po'i chos kyi rnam grangs shu log lnga bcu rtsa lnga /
sangs rgyas thams cad kyi yan lag dang ldan pa shu log sum cu rtsa lnga /
kha cig gis 'dir sangs rgyas bcu gnyis pa /
sangs rgyas bdun pa gnyis bris so / /
'on kyang mdo'i nang du bshad zin to / /
snang ba mtha' yas kyi gzungs /
snang ba mtha' yas rjes su dran pa'i gzungs /
zla 'od kyi mtshan rjes su dran pa /
de bzhin gshegs pa spyi'i snying po rjes su dran pa /
rin chen gtsug tor can gyi mtshan rjes su dran pa /
dri ma med pa'i gzungs shu log brgyad cu rtsa bdun ye shes sde'i 'gyur /
'phags pa khyad par can shu log bdun cu rtsa lnga pa dang /
dkyil 'khor brgyad pa shu log bdun cu pa gnyis ye shes sde'i 'gyur /
sangs rgyas bcom ldan 'das kyi mtshan brgya rtsa brgyad pa gzungs sngags dang bcas pa dag de bzhin du 'khor byang chub sems dpa' spyan ras gzigs byams pa nam mkha'i snying po kun tu bzang po lag na rdo rje 'jam dpal sgrib pa rnam sel sa'i snying po rnams kyi mtshan brgya rtsa brgyad pa gzungs sngags dang bcas pa bam po gnyis /
rgyal ba thams cad kyi ring bsrel rin po che za ma tog /
spyan ras gzigs kyi mtshan brgya rtsa brgyad pa shu log bzhi bcu /
byams pas dam bcas pa'i gzungs chos kyi shes rab kyi 'gyur /
chu'i dbang po'i mtshan brgya rtsa brgyad pa shu log bzhi bcu /
gnod gnas kyi dbang po ji ltar 'byung ba'i rtog pa r+wa rdo rje grags kyi 'gyur /
gnod 'dzin dpal gyi gzungs /
chu dbang snying rje can bde byed kyi gzungs shu log bcu /
gzungs phra mo sna tshogs la /
bklag pas 'grub pa sor mo can /
lus kyi dbyibs mdzes pa shu log bzhi bcu rtsa gsum ye shes sde'i 'gyur /
byang chub snying po'i rgyan 'bum shu log nyis brgya lnga bcu /
mchod rten gcig btab na bye ba btab par 'gyur ba shu log nyis brgya lnga bcu /
gsang @# / /
pa ring bsrel gyi za ma tog shu log bzhi bcu /
yangs pa'i grong khyer du 'jug pa'i mdo shu log brgya /
snang brgyad ces bya ba'i rig sngags li las bsgyur ba 'di 'phang thang mar bka' yang dag tu mdzad mod kyi brtag pa'i gzhi'o / /
sgo bzang po shu log brgya rtsa bcu pa dang /
chos kyi rgyal mtshan gnyis ye shes sde'i 'gyur /
gser can shu log lnga bcu /
snying rje mchog shu log lnga bcu /
me tog brtsegs pa shu log lnga bcu rtsa lnga /
gzungs chen po shu log lnga bcu rtsa bdun /
rgyal mtshan rtse mo'i dpung rgyan shu log bzhi bcu /
sa'i dbang po chen po shu log sum cu rtsa phyed dang brgyad /
be con chen po shu log bzhi bcu /
tsan dan gyi yan lag shu log sum cu rtsa dgu /
gtsug gi nor bu shu log bzhi bcu rtsa brgyad de rnams ye shes sde'i 'gyur /
phyir bzlog pa rnam par rgyal ba can shu log sum cu rtsa bdun /
mdangs phyir 'phrog pa shu log bcu bdun /
gzhan gyis mi thub pa rin po che'i phreng ba shu log sum chu rtsa drug /
gzhan gyis mi thub pa mi 'jigs pa spyin pa shu log sum cu rtsa bzhi pa ye shes sde'i 'gyur /
gdon mi za ba'i gzungs /
gzhan gyis mi thub pa'i rig pa chen mo thams cad la mi 'jigs pa sbyin pa dang /
dbang bskur ba shu log sum cu rtsa gsum pa gnyis ye shes sde'i 'gyur /
mig rnam par sbyong ba shu log sum cu rtsa gnyis /
bar chad rnam par sbyong ba shu log nyi shu rtsa gcig pa ye shes sde'i 'gyur /
'gro lding ba'i rig sngags shu log bzhi bcu rtsa lnga pa ye shes sde'i 'gyur /
'di la glog bzlog kyang zer /
bar chad thams cad sel ba /
mchod pa'i sprin shu log bcu drug /
yon tan bsngags pa dpag tu med pa shu log bco lnga /
chos thams cad kyi yum shu log dgu /
phyir bzlog pa stobs can shu log bcu gsum /
mdangs phyir mi 'phrog pa shu log /
rig sngags kyi rgyal mo dbugs chen mo shu log bcu bzhi ye shes sde'i 'gyur /
nad thams cad rab tu zhi bar byed pa shu log bcu gsum /
rims nad rab tu zhi bar byed pa shu log bcu gnyis ye shes sde'i 'gyur /
rims nad zhi ba mig nad rab tu zhi bar byed pa shu log brgyad /
'brum bu'i nad rab tu zhi bar byed pa'i gzungs sha log bcu /
gzhang 'brum rab tu zhi bar byed pa shu log nyi shu rtsa gnyis pa ye shes sde'i 'gyur /
mi rgod rnam par 'joms pa shu log bco lnga /
bu mang po ston pa shu log bcu gsum ye shes sde'i 'gyur /
stong 'gyur gyi gzungs shu log bdun /
ye shes ta la la shu log nyi shu /
'od zer dri med shu log brgyad cu rtsa bdun pa dpal gyi lhun po'i 'gyur /
shes pa thams cad mthar phyin par grub pa'i mchod rten /
rten 'brel gyi chog zhib mo shu log bzhi bcu /
rten cing 'brel par 'byung brten 'brel snying po /
rin po che brdar ba /
gtsug tor 'bar ba /
sman la sngags kyis gdab pa /
bskor ba bya ba gnyis /
yon yongs su sbyong ba gnyis /
thos pa 'dzin pa /
shes rab bskyed pa gsum klu'i dbang po'i 'gyur /
shu log brgya lob pa gnyis /
stong lob pa gsum mi brjed pa /
phyag bya ba /
gos brgya thob pa /
pad ma'i spyan /
ngan song thams cad yongs su sbyong ba /
skran zhi ba /
ma zhu ba'i nad 'byung ba /
sdang ba thams cad rab tu zhi bar byed pa /
sdig pa zhi bar byed pa /
khro ba zhi bar byed pa /
khro bzhi ba /
tshig btsan pa /
bdag srung ba /
yid du 'ong ba /
mgrin pa snyan pa /
don thams cad grub pa /
las grub pa /
dug thams cad zhi bar byed pa /
bcings pa las grol ba /
bdud skrag par byed pa /
rma 'byor bar byed pa /
me'i zug rngu zhi bar byed pa /
mkhris pa'i nad sel ba /
bad kan gyi nad sel ba /
k+Sha ya'i nad sel ba /
rims dang srog chags kyis mi tshugs pa /
mchog thob pa /
shes rab kyi pha rol tu phyin pa stong phrag brgya pa /
stong phrag nyi shu rtsa lnga pa /
'phags pa brgyad stong pa rnams kyi @# / /
gzungs /
pha rol tu phyin pa drug gi snying po /
pha rol tu phyin pa drug gzung bar 'gyur ba /
pha rol tu phyin pa bcu thob par 'gyur ba /
tshad med pa bzhi thob par 'gyur ba /
shes rab kyi pha rol tu phyin pa stong phrag brgya pa gzung bar 'gyur ba /
phal po che gzung bar 'gyur ba sdong po bkod pa'i snying po /
ting nge 'dzin rgyal po gzung bar 'gyur ba /
so sor 'brang ma chen mo gzung bar 'gyur ba /
lang kar gshegs pa'i mdo thams cad bklag par 'gyur pa'i gzungs /
shes rab kyi pha rol tu phyin pa stong phrag brgya pa'i gzungs la sogs pa 'di dag mdo sde'i nang nas phyung ba yin pas rgyud dngos ma yin pa yang gzungs phyogs gcig tu bya ba'i phyir sngar gyi rgyud 'bum rnams su bris /
gzhan yang gzungs phran mang po de dang 'dra'o / /
sprin chen po dang /
sprin chen po klu thams cad kyi snying po ye shes sde'i 'gyur /
klu'i rgyal po gzi can gyis zhus pa shu lo gsum cu /
jo bo rjes spyan drangs pa'i tshogs kyi bdag po'i rgyud dngos grub 'byung ba /
tshogs kyi bdag po'i snying po'i shu log bcu drug /
nor bu bzang po'i gzungs shu log bco lnga klu'i dbang po'i 'gyur /
nor bu bzang po'i rtog pa ba ri'i 'gyur /
gza' rnams kyi yum shu log drug cu /
de'i gzungs /
nor gyi rgyun gyi gzungs shu log brgyad cu rtsa drug /
nor rgyun ma'i rtog pa /
gar mkhan mchog gi brtag pa snga phyi gnyis rab zhi bshes gnyen gyi 'gyur /
dpal nag po chen po'i rgyud phur bu 'od kyi 'gyur /
nag po chen po'i gzungs shu log phyed dang bdun /
lha mo nag mo'i gzungs shu log bcu gsum /
nag po chen po'i gzungs shu log bcu gsum /
nag po chen po'i gzungs rims nad thams cad las thar par byed pa ye shes sde'i 'gyur /
lha mo nag mo'i bstod pa /
de'i mtshan brgya rtsa brgyad pa /
ro langs bdun pa'i gzungs shu log brgyad cu rtsa dgu ye shes sde'i 'gyur /
su rU pa'i gzungs shu log /
ye shes skar ma da'i snying po /
bdud rtsi 'byung ba'i gzungs /
kha 'bar ma dbugs dbyung ba'i gtor chog shu log nyi shu /
yi dwags kha nas me 'bar ma la skyabs mdzad pa'i gzungs shu log /
'jur 'gegs la chu sbyin pa'i gzungs shu log ye shes sde'i 'gyur /
mchil ma dang snabs dang lus kyi dri ma dang dri chen dang dri chu rnams yi dwags la sbyin pa'i gzungs ba ri'i 'gyur /
chos spyod thams cad kyi man ngag mngon par rtogs pa'i rgyud dge tshul khyung grags kyi 'gyur /
'di rtsod pa can du grags kyang nag tsho lo tsA bas rgyud yang dag tu mdzad pas yang dag go zhes kha cig go /
'dir phyogs bcu'i sangs rgyas rjes su dran pa'i gzungs rdo rje mchog bde bar bsgrags pa /
bu mo u ma de ba /
'od zer sgrub pa /
snying rje chen po'i rang bzhin gyi gzungs bam po gcig /
rig sbags kyi rgyal mo kun nas 'od shu log bzhi bcu /
lag na rdo rje'i gsang ba'i ming brgyad po gsang sngags kyis yongs su bskor ba dang bcas pa shu log nyer gcig /
nor bu bzang po'i snying po shu log bcu /
shes rab kyi pha rol tu phyin ma'i mtshan brgya rtsa brgyad pa shu log sum cu /
de bzhin gshegs pa'i mtshan brgya rtsa brgyad pa shu log sum cu /
lta mo nor rgyun ma'i mtshan brgya rtsa brgyad pa shu log nyi shu /
'di rnams btsal lo / /
'dir kha cig gis gser 'od dam pa rin po che'i tog /
dkon mchog ta la la /
mtshan mo bzang po /
'dus pa chen po /
rdo rje snying po /
nyi ma'i snying po /
kun tu rgyub dang kun tu rgyu ba ma yin pa dang mthun pa la sogs pa bris pa ni nor ba yin te mdo dang rgyud ma 'dres par phye ba'i dkar chag dag tu mdor bshad pa'i phyir ro / /
sher snying dang tshul brgya lnga bcu ba'ang yin mod kyi sher snying la sgrub thabs klu sgrub gyis mdzad pa snang ba'i phyir dang /
tshul brgya lnga bcu pa sngags su 'chad pa'i 'grel pa yod pas sngags su'ang mi 'gal lo / /
@# / /
gnyis pa spyod pa'i rgyud ni /
rtsa ba'i rgyud rnam par snang mdzad mngon par byang chub pa rgyud phyi ma dang bcas pa bam po drug dang shu log brgya lnga bcu dpal brtsegs kyi 'gyur /
phyag na rdo rje dbang bskur ba'i rgyud bam po bcu gnyis ye shes sde'i 'gyur /
gshin rje gshed khro bo rnam par rgyal ba sra khog snang rtsa ba'i rgyud /
rgyud phyi ma /
phyi ma'i phyi ma ste gsum /
rigs ral na re 'di gsum bod kyis byas zer ba mi bden te 'grel TIka khungs ma rnams su 'di dag gi tshig mang po drangs pa'i phyir ro zhes zer te /
brtag pa'i gnas so / /
dam tshig gsum bkod pa'i rgyal po tshul khrims rgyal ba'i 'gyur /
'di rnams bya ba dang rnal 'byor gyi cha gnyis ka dang ldan pas gnyis ka'i rgyud ces rin chen bzang po'i sngags log sun 'byin du bshad do / /
gsum pa rnal 'byor gyi rgyud ni /
rtsa ba'i rgyud dpal de nyid bsdus pa rgyud phyi ma dang bcas pa bam po dgu rin chen bzang po'i 'gyur /
bshad pa'i rgyud rdo rje rtse mo gzhon nu tshul khrims kyi 'gyur /
'jig rten gsum las rnam par rgyal ba'i rgyud bam po gnyis /
ngan song sbyong rgyud bam po gnyis rgyal ba 'tsho dang rin chen mchog gi 'gyur /
sbyong rgyud kyi brtag pa phyogs gcig pa chag chos rje dpal gyi 'gyur /
dpal mchog dang po'i rgyud dum bu bzhi hor khung bsab pa dang bcas pa rin chen bzang po dang lha bla ma zhi ba 'od kyi 'byur te /
ji skad du /
lo tsA chen po rin chen bzang po yis / /
dpal mchog dang po'i rgyud 'di bsgyur ba la / /
bar bar dpe ma rnyed par ma 'gyur nas / /
bdag gis 'bad pas dpe btsal rnyed pas bsgyur / /
ces 'byung ngo / /
rdo rje snying po rgyan gyi rgyud cung mtshang ba /
sku gsung thugs kyi gsang ba rgyan gyi bkod pa /
gsang ba nor bu'i thig le rnams kun dga' rgyal mtshan dpal bzang po'i 'gyur /
rig pa mchog gi rgyud sam+bu Ta ka til kaM / /
'jam dpal rgyu dra gnyis /
'dir mgon po kun snang btsal lo / /
bzhi pa rnal 'byor chen po'i rgyud la gsum ste /
rnal 'byor chen po thabs kyi rgyud /
rnal 'byor chen po bla na med pa shes rab kyi rgyud /
thabs shes rab gnyis su med pa'i rgyud do / /
dang po la /
gsang ba 'dus pa'i skor la /
rtsa ba'i rgyud le'u bcu bdun pa rin chen bzang po dang chos rje dpal gyi 'gyur /
rgyud phyi ma le'u bco brgyad pa rin chen bzang po'i 'gyur /
bshad pa'i rgyud rdo rje phreng ba lha bla ma zhi ba 'od kyi 'gyur /
dgongs pa lung ston rin chen bzang po'i 'gyur /
ye shes rdo rje kun las btus pa khu dngos grub dang tshul khrims rgyal ba'i 'gyur /
lha mo bzhis zhus pa smr-i ti'i rang 'gyur /
rdo rje snying po rgyan gyi rgyud lha ye shes rgyal mtshan gyi 'gyur /
dpal gsang ba 'dus pa'i bshad rgyud gnyis su med pa mnyam pa nyid rnam par rgyal ba chos kyi blo gros kyi 'gyur /
'di la chag chos rje dpal la sogs pa bod kyi lhad yod par smra ste /
gnyis med rnam rgyal gyi lung nA ro 'grel chen dang rin chen bzang po'i sngags log sun 'byin du drangs pa rnams 'di bas chung ba'i gnyis med rnam rgyal yang dag gcig yod kyi /
'di rgya pho ba lung bas byas so zhes zer ro / /
kha cig /
'di la smr-i ti'i rang 'gyur yod pas 'di yang dag yin no zhes zer te /
brtag go /
thams cad gsang ba rin chen bzang po'i 'gyur /
'di slob dpon shAn+ti pas rnal 'byor rgyud du bkral ba yin no / /
kha cig bla med du 'dod do / /
gshin rje gshed kyi skor ni /
dgran ga gi rgyud tshul khrims rgyal ba dang dar ma grags dang r+wa rdo rje grags kyi 'gyur /
gshin rje gshed nag po'i 'khor lo las thams cad grub par byed pa gzhon nu gdong drug gi rgyud /
dpal rdo rje 'jigs byed kyi rgyud rtog pa bdun pa rdo rje grags kyi 'gyur /
'jigs byed skyo lugs pas rtog pa gsum pa dang /
rtog pa gcig pa dang gsum 'dod /
gshin rje gshed dmar po'i rgyud grags pa rgyal mtshan dang shong blo brtan gyi 'gyur /
@# / /
mi g.yo ba rnal 'byor chen po'i rgyud grags pa rgyal mtshan gyi 'gyur /
rnam par snang mdzad sgyu 'phrul dra ba rin chen bzang po'i 'gyur /
phyag na rdo rje drag po gsum 'dul rtsa ba'i rgyud dang rgyud phyi ma gnyis 'gar chos bzang gi 'gyur /
'di slob dpon dza ba ri pas rnal 'byor chen por bkral ba yin no / /
phyag na rdo rje gsang ba bstan pa'i rgyud dar ma tshul khrims kyi 'gyur /
phyag na rdo rje be con can gyi rgyud /
'di klu sgrub la sogs pas rnal 'byor chen por bzhed ces zer ro / /
phyag na rdo rje me lce'i rgyud dge tshul khyung grags kyi 'gyur /
'di 'grel pa mdzad pas rnal 'byor chen por bkral bas bod ma yin zer ba mi bden no / /
zhes kha cig go /
rigs kyi 'jig rten mgon po'i rgyud grags pa rgyal mtshan gyi 'gyur /
'di 'grel pa mdzad pas rnal 'byor chen por bshad pas bya ba'i rgyud du byas pa nor ba yin no / /
ral pa gcig pa'i rgyud kyi brtag pa byams pa'i dpal gyi 'gyur /
mgon po mngon par 'byung ba chos rab kyi 'gyur /
mgon po dngos grub 'byung ba 'khor lo grags kyi 'gyur / /
gnyis pa shes rab kyi rgyud ni /
kyai rdo rje'i skor la /
rtsa ba'i rgyud brtag pa gnyis pa /
bshad pa'i rgyud thun mong ma yin pa mkha' 'gro ma rdo rje gur /
rgyud mang po'i bshad rgyud thun mong ba dpal sam+bu Ta rgyud phyi ma dang bcas pa rnams shAkya ye shes kyi 'gyur / /
bde mchog gi skor ni /
bde mchog rtsa rgyud rin chen bzang po'i 'gyur /
bshad pa'i rgyud a b+hi d+ha na rin chen bzang po dang chos kyi brtson 'grus kyi 'gyur /
rdo rje mkha' 'gro dang rnal 'byor ma'i kun tu spyod pa gnyis 'gos kyi 'gyur /
mkha' 'gro rgya mtsho d+harma yon tan gyi 'gyur /
sdom pa 'byung ba rgyus smon lam grags dang blo brtan gyi 'gyur /
khrag 'thung mngon par 'byung ba /
la chings yon tan 'bar gyi 'gyur /
bde mchog nam mkha' dang mnyam pa ye shes sde'i rang 'gyur /
grags pa nam mkha' dang mnyam pa chung du byang chub shes rab kyi 'gyur /
phag mo mngon par 'byung ba rtsa ba'i rgyud dang rgyud phyi ma gnyis /
gyi jo zla ba'i 'od zer gyi 'gyur /
phag mo mngon par 'byung ba bshad pa'i rgyud khu dngos grub kyi 'gyur /
rnal 'byor ma bzhi kha sbyor yon tan 'bar gyi 'gyur /
'bum phrag gsum pa las 'byung ba'i ral ba gyen du brdzes pa'i sgyu ma chen mo d+harma yon tan gyi 'gyur /
bde mchog ra li'i rgyud la /
dpal gsang ba rdo rje /
gsang ba gcod pa /
gsang ba bsam gyis mi khyab pa /
nam mkha' dang mnyam pa /
nam mkha' chen po /
mkha' 'gro ma dra ba'i sdom pa /
rin chen phreng ba /
dam tshig chen po /
stobs po che /
ye shes gsang ba /
ye shes phreng ba /
ye shes 'bar ba /
zla ba'i phreng ba /
rin chen 'bar ba /
nyi ma'i 'khor lo /
ye shes rgyal po /
mkha' 'gro gsang ba /
gsang ba me 'bar /
gsang ba bdud rtsi /
dur khrod rgyan /
rdo rje rgyal po /
ye shes bsam pa /
chags pa'i rgyal po /
mkha' 'gro sdom pa /
mkha' 'gro gsang ba /
'jigs byed rnam 'joms /
me'i phreng ba /
rdo rje grub pa /
dra ba sdom pa /
stobs chen ye shes rgyal bo /
dur khrod kyi rgyan rmad du byung ba rnams shAkya ye shes kyi 'gyur /
ra li sum cu rtsa gnyis su grags na yang 'di las gzhan ma blos pa mi snang la 'di dag ga ya d+ha ras 'brog mi dang gnyos lo tsA gnyis ka la bshad pa'i rgyad pe can yin pas bod kyis byas zer ba mi bden no / /
phyag rgya chen po thig le kam chos kyi ye shes dang phyugs mtshams dgra bcom gyi 'gyur /
cha mthun snying po rnal 'byor ma'i rgyud /
ye shes thig le /
de kho na nyid kyi sgron ma rnams dpal shes rab gsang ba'i rang 'gyur /
sangs rgyas thams cad kyi sku gsung thugs gsang ba'i mdzod dge blo'i 'gyur /
'di rnal 'byor rgyud yin te shAn+ti pas der bkral bas so zhes zer ba mi 'thad de /
rdo rje gur las /
gsang ba mdzod dang rdo rje bdud rtsi las byung ba / /
@# / /
'khor le bde mchog gur dang phun sum tshogs pa rnams / /
rnal 'byor pa yi rgyud chen rnams su grags pa yin / /
zhes pas so / /
rnyog pa med pa /
rdo rje ar li /
ri Shi a ra li rnams shAkya ye shes kyi 'gyur /
phyag rgya chen po thig le la sogs pa 'di dag kyai rdo rje'i cha mthun gyi rgyud du kha cig 'dod do / /
dpal sangs rgyas mnyam sbyor rtsa ba'i rgyud dang /
rgyud phyi ma gnyis lha rin po che'i 'gyur / /
rgyud phyi ma'i phyi ma smr-i ti'i rang 'gyur /
rdo rje gdan bzhi rtsa ba'i rgyud /
bshad pa'i rgyud /
man+d+ra aM ba /
gdan bzhi las sbyor ba'i rab tu byed pa /
ma hA ma ya'i rgyud rnams 'gos kyi 'gyur /
rdo rje bdud rtsi'i rgyud dang /
sangs rgyas thod pa'i rgyud gnyis kyi co'i 'gyur /
'dir he ru ka rol pa bal po shrI ki rti'i rang 'gyur der bcug mod kyi de yang dag tu mi 'dug pas dor bar bya'o / /
dpal zla gsang thig le rin chen bzang po'i 'gyur /
sgrol ma dngos grub bstan pa gzigs pa'i rgyud rma ba na chos 'bar gyi 'gyur 'di rgyud 'bum dum chud /
sgrol ma phyag 'tshal nyi shu rtsa gcig pa shu log nyi shu rtsa bdun /
'di nyi ma sbas pas rnal 'byor chen por bshad /
dpal de kho na nyid rab tu mi gnas pa'i rgyud shu log sum brgya brgyad cu rtsa gnyis pa /
de bzhin gshegs pa thams cad kyi gsang ba gnyis su med pa'i rgyud /
de bzhin gshegs pa thams cad kyi lhan cig skyes pa bsam gyis mi khyab pa'i rgyud rnams rnal 'byor pa bsod snyoms pa pradz+nyA shrI dz+nyA na ki rti'i rang 'gyur yin zhes pa 'di rnams brtag go / /
gsum pa thabs shes rab gnyis su med pa'i rgyud ni /
'jam dpal gyi mtshan yang dag par brjod pa phan yon dang bcas pa bam po gcig rin chen bzang po'i 'gyur /
dus kyi 'khor lo'i rtsa ba'i rgyud kyi dum bu dbang mdor bstan pa 'bro shes rab grags kyi 'gyur /
dus kyi 'khor lo'i bsdus rgyud r+wa chos rab kyi 'gyur /
spyir 'di la 'gyur bcu bzhi yod /
rgyud phyi ma rgyud kyi snying po dar ma grags kyi 'gyur /
dbang gi rab tu byed pa 'bro 'gyur /
bkol ba'i rgyud kyi dum bu gyi co'i 'gyur /
yang bkol ba'i rgyud lce sbyang rol pa dang /
rdo rje glu gar dang /
bla ma'i yon tan yongs su bzung ba dang gsum /
'di rnams kha cig ma dag par 'dod do / /
de ltar rgyud bzhi brgyar gnyis chad pa yod do / /
snga 'gyur gsang sngags rnying ma ni /
lo tsA ba chen po rin chen bzang po dang lha bla ma ye shes 'od dang pho brang zhi ba 'od dang 'gos khug pa lhas bcas la sogs pa rnams yang dag pa ma yin par smra la /
kho ba'i bla ma skad gnyis smra ba nyi ma'i mtshan can dang rigs ral la sogs pa /
bsam yas nas rgyad pe rnyed pa'i phyir dang /
phur pa rtsa ba'i dum bu'i rgyad pe bal por yang snang bas rgyud yang dag go zhes gsung ngo / /
kho bos ne yid kyi nyes pa rang bzhin gdug pa ste / /
mi rigs pa yi gzugs la'ang mi rigs na / /
the tshom za ba'i chos la smos ci dgos / /
de phyir btang snyoms bzhag legs nyes pa med / /
ces 'byung ba dang /
chos yin pa la ma yin zer ba dang /
ma yin pa la yin zer ba las 'bras mnyam par bshad pas dang /
chos kyi mtshan nyid gang la yod med dag /
mi shes mthong ba med par rgyu bzhi yis / /
rnam dbye smra ba'i kha ni bdud kyis phye / /
chos la nyes smod thub pa'i gzhung las bkag /
ces zer ba bzhin du btang snyoms su bzhag go /
blo dang ldan pa rnams kyis rton pa bzhi dang brtag pa gsum la brten nas dpyad par bya'o / /
gnyis pa rgyud kyi dgongs 'grel la so so dang /
spyi'i dgongs 'grel gyi dang po la bzhi las /
bya ba'i rgyud kyi dgongs 'grel ni /
bya ba'i rgyud bsam gtan phyi ma'i 'grel pa sangs rgyas gsang bas mdzad pa bam po gsum dpal brtsegs kyi 'gyur /
dpung bzang gis zhus pa'i rgyud kyi don bsdus slob dpon sangs rgyas gsang bas mdzad pa bam po lnga dang /
tshig don bshad pa'i brjed byang @# / /
bam po /
slob dpon byang chub mchog gis mdzad pa'i legs par grub pa'i thabs bsdus pa /
slob dpon lhan cig skyes pa'i rol pas mdzad pa'i gtsug tor dri med kyi gzungs kyi 'grel pa khams pa tshul khrims brtsegs kyi 'gyur /
dri med kyi gzungs bklag cing mchod rten gdab pa'i cho ga /
slob dpon zhi ba 'tshos mdzad pa'i dri med mchod chog rgyas pa /
slob dpon shu rang+ga warmas mdzad pa'i gtsug tor gdugs dkar gyi 'grel pa dang gzungs 'don pa'i cho ga gnyis 'phags pa shes rab kyi 'gyur /
gdugs dkar gyi bstod pa /
slob dpon tsan+d+ra go mis mdzad pa'i gdugs dkar gyi sgrub thabs 'phags pa shes rab kyi 'gyur /
srung ba'i 'khor lo /
'khrul 'khor bcings pa /
'chi bzlog pa /
bgegs zlog pa /
dmag dpung gzhom pa /
dngos grub sgrub pa /
'jigs pa las skyob pa /
ser bsrung ba /
nad gsob /
gtor ma gtang ba /
gzungs kyi sgrub thabs ma hA dza na'i rang 'gyur /
gzungs kyi chog 'phags pa shes rab kyi 'gyur /
gtor chog rgyas pa rin chen bzang po'i 'gyur /
slob dpon rdo rje rnon pos mdzad pa'i gdugs dkar can gyi sbyin sreg /
rdo rje gdan pas mdzad pa'i gdugs dkar can gyi nye bar bshad pa ba ri'i 'gyur /
slob dpon gi ri wa tas mdzad pa'i gdugs dkar can gyi cho ga'i rim pa /
gtsug tor gdugs dkar la bstod pa slob dpon gi ri wa tas byas pa /
slob dpon shan+ti pas mdzad pa'i so sor 'brang ma'i 'khor lo bri thabs /
so sor 'brang ma chen mo'i rig pa'i cho ga nyi ma rgyal mtshan gyi 'gyur /
slob dpon dzai tA ris mdzad pa'i gra lnga'i spyi sgrub /
lha mo so so'i sgrub thabs lnga /
'khor lo bri ba'i cho ga /
lha mo lnga la bstod pa /
su ma ti kirtis mdzad pa'i gra lnga'i cho ga /
gzhan yang mo gsham gyi srid sgrub /
de rnams sngar ba ri dang phyis nyi ma rgyal mtshan gyi 'gyur /
slob dpon shAn+ti pas mdzad pa'i srung ba lnga'i cho ga bkra shis rgyal mtshan dang chos rjes dpal gyi 'gyur /
so sor 'brang ma chen mo'i sgrub thabs /
slob dpon ye shes snying pos mdzad pa'i sgo mtha' yas pa sgrub pa'i gzungs kyi 'grel pa tshig le'ur byas pa dang /
rgya cher 'grel pa gnyis ye shes sde la sogs pa'i 'gyur /
slob dpon zhi ba 'tshos mdzad pa'i de bzhin gshegs pa bdun gyi mchod pa'i cho ga rgyas 'bring bsdus gsum 'di mdo sde'i phyogs su gtogs par sems so / /
slob dpon sub+ha ka ras mdzad pa'i dpa' bo gcig grub kyi 'grel pa dA na shI la'i rang 'gyur /
paN+Di ta ma tis mdzad pa'i 'jam dbyangs dkar po'i sgrub thabs dang /
bskyed rim dang mthun par bstod pa gnyis gnyan dar ma grags kyi 'gyur /
slob dpon ngag gi dbang phyug grags pas mdzad pa'i 'jam dbyangs dkar po la bstod pa gser gyi phreng ba /
ngag gi dbang phyug gi bstod pa nyi ma rgyal mtshan gyi 'gyur /
'phags pa 'jam dpal la khyad par gyi bstod pa slob dpon A nan+ta shrI mi tras mdzad pa chos kyi shes rab kyi 'gyur /
paN+Di ta zla ba 'byung gnas sbas pas mdzad pa'i 'jam dpal shes rab 'khor lo'i sgrub thabs byams pa'i dpal gyi 'gyur /
shrad+d+ha ka ras mdzad pa'i a ra pa tsa na'i sgrub thabs /
slob dpon mi pham bshes gnyen gyis mdzad pa'i a ra pa tsa na'i sgrub thabs chos rje dpal gyi 'gyur /
a ra pa tsa na'i mchod pa'i cho ga'o / /
spyan ras gzigs kyi skor la /
slob dpon mar me mdzad ye shes kyis mdzad pa'i khar+sa pA Ni'i sgrub thabs shAkya blo gros kyi 'gyur /
dge slong ma dpal mos mdzad pa'i thugs rje chen po bcu gcig zhal gyi sgrub thabs rin chen bzang po'i 'gyur /
'jig rten dbang phyug la bstod pa /
spyan ras gzigs kyi bstod pa /
spyan ras gzigs dbang phyug gi bstod pa /
thugs rje chen po la bstod pa /
de bzhi dge slong ma dpal mos mdzad pa /
don yod zhags pa'i dkyil 'khor gyi lha bcu bdun la @# / /
bstod pa dri ma med pa'i 'od /
thugs rje chen po la bstod cing bskul ba dge bsnyen zla bas mdzad pa 'gos 'gyur /
spyan ras gzigs kyi bstod pa tsar pa DI pas mdzad pa nyi ma rgyal mtshan gyi 'gyur /
'jig rten dbang phyug la klu'i rgyal po nor rgyas kyis bstod pa byang 'bum gyi 'gyur /
e ra pa tis mdzad pa'i don zhags lha lnga'i bstod pa ba ri'i 'gyur /
nor bu gling gi thugs rje chen po lha lnga la bstod pa slob dpon rta dbyangs kyis mdzad pa /
spyan ras gzigs 'khor dang bcas pa la bstad pa /
'jig rten dbang phyug gi bstod pa yid 'phrog sdig 'joms dA na shI la'i rang 'gyur /
don zhags lha lnga'i bstod pa ste gsum po slob dpon tsan+d+ra go mis mdzad pa dang /
'phags pa spyan ras gzigs kyi bstod pa /
snying rje la bstod pa dge bsnyen kun sbyin gyis mdzad pa /
slob dpon zla ba grags pas mdzad pa'i 'jig rten dbang phyug la smre sngags kyis gsol ba btab pa byin rlabs can /
seng ge sgra'i bstod pa sa'i dpal gyis mdzad pa nyi ma rgyal mtshan gyi 'gyur /
slob dpon klu sgrub kyis mdzad pa'i spyan ras gzigs phyag stong spyan stong gi sgrub thabs rin chen bzang po'i 'gyur /
tsan+d+ra go mis mdzad pa'i seng ge sgra'i sgrub thabs dpyal chos bzang gi 'gyur /
jo bo rdzas mdzad pa'i 'jig rten dbang phyug gi sgrub thabs /
slob dpon klu sgrub kyis mdzad pa'i thugs rje chen po'i sgrub thabs yid bzhin nor bu rgyal ba mchog dbyangs kyi 'gyur /
khar+sa pA Ni'i sgrub thabs mi 'dra ba gnyis mi pham bshes gnyen gyis mdzad pa byams pa'i dpal gyi 'gyur /
'di gnyis bstan 'gyur du ma tshud /
paN+Di ta a dzi ta mi tra gup+tas mdzad pa'i bde bar gshegs pa'i bstan pa rin po che'i grub bo byams pa'i dpal gyi 'gyur /
de'i phyogs mthun khro bo ni /
slob dpon tsan+d+ra go mis mdzad pa'i rta mgrin gyi sgrub thabs /
slob dpon pra b+ha ka ras mdzad pa'i rgyud thams cad kyi snying po bla na med pa'i rta mgrin gyi sgrub thabs gnyis nyi ma rgya mtshan gyi 'gyur /
rtog pa bdun brgya pa nas 'byung ba'i rta mgrin gyi sgrub thabs byams ba'i dpal gyi 'gyur /
jo bo rjes mdzad pa'i rta mgrin pad ma phyag drug pa dang phyag bzhi pa gnyis /
phyag na rdo rje'i skor la /
mdo lugs su grags pa la /
slob dpon klu sgrub kyis mdzad pa'i gzungs kyi 'grel pa de kho na nyid gsal bar byed pa'i sgron ma /
dngos grub nye bar byed pa mchod rten sngon po'i cho ga / /
gnod pa sel ba'i bdud rtsi /
rdo rje bya bas pa'i las tshogs /
yan lag bdun pa'i sgrub thabs rnams rgya brtson 'grus seng ge'i 'gyur /
slob dpon ngag gi dbang phyug grags pas mdzad pa la /
sgrub thabs mchod rten chen po lha dgu pa /
dpa' bo gcig pa'i sgrub thabs /
gzungs kyi sgrub thabs /
'khor lo'i man ngag /
gtor ma'i cho ga /
sde dpon chen po'i sgrub thabs /
don 'grel sgrol ma /
sgrub pa'i rim pa /
bum pa'i cho ga /
de kho na nyid sgron ma sgrub pa'i man ngag /
las tshogs bsdus pa /
mkha' lding rgyal po'i sgrub thabs de rnams brtson 'grus seng ge'i 'gyur /
slob dpon bir+ya tsan+d+ras mdzad pa'i phyag rdor gyi bstod pa /
yang des mdzad zer pa'i phyag na rdo rje mdo lugs kyi lag tu blang ba'i sgrub thabs la sogs pa gsum /
phyag na rdo rje la bstod pa slob dpon klu sgrub kyis mdzad ba'i tshigs bcad drug pa /
slob dpon ngag gi dbang phyug grags pas mdzad pa'i bstod pa /
jo bo rjes mdzad pa'i bstod pa brtson seng gi 'gyur /
phyag na rdo rje'i bstod pa /
mdo lugs cha lag 'ga' zhig rgya gzhung yin min the tshom za bar snang /
slob dpon shrad+d+hA ka ras mdzad pa'i phyag rdor gyi sgrub thabs /
slob dpon stong nyid ting nge 'dzin gyis mdzad pa'i phyag rdor gyi sgrub thabs ba ri'i 'gyur /
slob dpon ngag dbang grags pas mdzad pa'i phyag na rdo rje gos dkar can gyi @# / /
sgrub thabs rin chen bzang po'i 'gyur /
slob dpon sangs rgyas gsang pas mdzad pa'i phyag na rdo rje'i dkyil 'khor gyi cho ga mdor bsdus pa dpal brtsegs kyi 'gyur /
sgrub pa'i thabs 'jam dpal go cha'i 'gyur /
slob dpon karma badzras mdzad pa'i phyag rdor gos sngon can gyi gzungs kyi 'grel pa dang /
rig sngags gtad pa'i cho ga gnyis nag tsho'i 'gyur /
slob dpon nyin mdzad rdo rjes mdzad pa'i phyag na rdo rje gos sngon po can gyi sgrub thabs yid bzhin nor bu shrI ku mA ra ka la sha'i rang 'gyur /
slob dpon ye shes dpal gyi rdo rje snying po'i man ngag /
slob dpon klu sgrub kyis mdzad pa'i phyag na rdo rje gtum po lha lnga'i dkyil chog /
las tshogs yan lag brgyad pa rnams so / /
phyogs mthun rnam 'joms kyi skor la /
slob dpon pa wa ri pas mdzad pa'i rdo rje rnam par 'joms pa'i gzungs kyi 'grel pa rin po che'i phreng ba /
dkyil chog rin chen snang ba /
rdo rje khro bos gsad pa'i 'phrin las /
rnam 'joms gtum po'i sgrub thabs /
bram ze pa ra ma tis mdzad pa'i sbyin sreg /
slob dpon a mo pa nA tas mdzad pa'i rnam 'joms gtum po'i sgrub thabs te /
drug 'gar chos kyi bzang po'i 'gyur /
slob dpon bo d+hi satwas mdzad pa'i rnam 'joms 'grel pa dpal brtsegs kyi 'gyur /
slob dpon bim la mi tras mdzad pa'i rnam 'joms kyi don bshad dang rgya cher 'grel gnyis /
rdo rje rnam par 'joms pa'i gzungs kyi don bshad pa /
slob dpon bde ba'i myu gus mdzad pa /
slob dpon pad mas mdzad pa'i rdo rje rnam 'joms kyi 'grel pa rdo rje sgron ma /
slob dpon rdo rje go chas mdzad pa'i rdo rje rnam 'joms kyi 'grel pa rin chen bzang po'i 'gyur /
des mdzad pa'i khrus cho ga gi 'grel pa /
las kyi mtha' bco brgyad pa'i man ngag /
smr-i tis mdzad pa'i rnam 'joms kyi 'grel ba dang /
gzungs kyi man ngag gnyis de nyid kyi rang 'gyur /
slob dpon shu ra ga ma badzras mdzad pa'i rnam 'joms dkyil 'khor drug gi cho ga rin po che'i mig thur /
slob dpon byang chub snying pos mdzad pa'i khrus chog /
slob dpon tsan+d+ra go mis mdzad pa'i rnam 'joms kyi sgrub thabs mdor bsdus /
bram ze dza ya wa rmas mdzad ba'i rnam 'joms dkyil chog /
bram ze gaM gad+ha ras mdzad pa'i rnam 'joms sgrub thabs rab zhi bshes gnyen gyi 'gyur /
bram ze pA Ni badzras mdzad pa'i rnam 'joms sgrub thabs /
bstod pa /
bum chog /
zhi ba'i sbyin sreg /
gtor chog /
las bzhi sgrub pa'i cho ga /
paN+Di ta dz+nyA na shrE'i rnam 'joms sgrub pa'i sbyin sreg /
'khor lo'i cho ga la sogs ba rab zhi bshes gnyen gyi 'gyur /
slob dpon gzhon nu'i sdes mdzad pa'i rnam 'joms sgrub thabs cho ga zhib mar slob dpon sangs rgyas gsang bas mdzad pa'i rnam 'joms kyi 'grel ba rin chen gsal ba /
sgrub thabs dpa' bo gcig pa /
gtor ma rnams 'jam dpal go cha dang bsod nams mos pa'i 'gyur /
slob dpon ye shes rdo rjes mdzad pa'i sgrub thabs khrus chog dkyil chog /
slob dpon mar me mdzad bzang po dang /
padma dang /
ye shes rdo rje la sogs pas mdzad zer ba'i rnam 'joms sgrub thabs brgya rtsa rnams dang /
rnam 'joms kyi 'grel ba slob dpon pra ti wa na tsan+d+ras khro bo rnam par rgyal ba'i rgyud stong phrag bcu gnyis pa nas btus pa'i 'grel ba rnams so / /
chos spyod thams cad kyi man ngag gi mngon par rtogs pa'i 'grel pa gzi brjid snang ba dge tshul khyung grags kyi 'gyur /
'di rtsod pa can yin /
slob dpon dzai tA ris mdzad pa'i mi g.yo ba'i sgrub thabs gzhon nu 'bar gyi 'gyur /
mi g.yo ba dkar po'i sgrub thabs tshigs bcad drug pa dang /
lhug pa gnyis dA na shI la'i rang 'gyur /
jo bo rjes mdzad pa'i mi 'khrugs bskor bzhi la /
dkyil chog @# / /
rin chen bzang po'i 'gyur /
sgrub thabs rgyas pa dang bsdus pa gnyis nag tsho'i 'gyur ba dang /
sbyin sreg gi cho ga'o / /
slob dpon dpa' bo rdo rjes mdzad pa'i mi 'khrugs pa'i cho ga /
slob dpon dzai tA ris mdzad pa'i mi 'khrugs pa'i sgrub thabs gnyan gyi 'gyur /
jo bo rjes mdzad pa'i khro bo'i rgyal po mi g.yo ba la bstod pa gnyis nag tsho'i 'gyur /
slob dpon klu sgrub kyis mdzad pa'i sgrol ma spyi'i sgrub thabs gnyan gyi 'gyur /
des mdzad pa'i seng ldeng nags kyi sgrol ma'i sgrub thabs rnam par snang mdzad rdo rje'i rang 'gyur /
sgrol ma'i bstod pa klu sgrub kyis mdzad pa /
seng ldeng nags kyi sgrol ma'i bstod pa tshigs bcad bcu drug pa /
slob dpon tsan+d+ra go mis mdzad pa la /
sgrol ma 'jigs pa brgyad skyob kyi sgrub thabs nag tsho dang blo gros grags kyi 'gyur /
dpal chen mo sgrol ma la bstod pa nyi ma rgyal mtshan gyi 'gyur /
'jigs pa brgyad las skyob par bstod pa rgyas bsdus gnyis te drug tsan+d+ra go mis mdzad /
slob dpon klu sgrub kyis mdzad pa'i sgrol ma lha lnga'i sgrub thabs d+harma yon tan gyi 'gyur /
'di bstan 'gyur du ma tshud /
shAkya shrIs mdzad pa'i sgrol ma dkar mo'i sgrub thabs bi b+hu ti'i rang 'gyur /
slob dpon mar me mdzad bzang pos mdzad pa'i sgrol ma'i sgrub thabs rgyas bsdus gnyis dang bstod pa chos kyi shes rab kyi 'gyur /
slob dpon ngag gi dbang phyug grags pa'i slob mas mdzad pa'i sgrol ma dkar mo'i sgrub thabs ba ri'i 'gyur /
ngag dbang grags pas mdzad pa'i sgrol ma'i bstod pa ba ri'i 'gyur /
thams cad mkhyen pa'i bshes gnyen gyis mdzad pa'i sgrol ma 'jigs pa brgyad las skyob pa'i sgrub thabs dge slong chos rgyal 'phags pa'i 'gyur /
thams cad mkhyen pa'i bshes gnyen gyis mdzad pa'i sgrol ma'i sgrub thabs bsdus pa byams pa dpal gyi 'gyur /
'di ma tshud /
jo bo rjes mdzad pa'i sgrol ma'i sgrub thabs dge blo'i 'gyur /
dpal mar me mdzad pas mdzad pa'i sgrol ma'i sgrub thabs chos kyi shes rab kyi 'gyur /
chom rkun 'ching ba zhang grub pa dpal gyi 'gyur /
lha mo dam tshig sgrol ma'i bstod pa /
slob dpon ak+Sho b+h+ya badzras mdzad pa'i 'phags ma sgrol ma la bstod pa /
paN+Di ta 'bum phrag gsum pas mdzad pa'i sgrol ma'i bstod pa /
slob dpon dri med lhas mdzad pa'i seng ge sgra khar+sa pA Ni /
lha mo sgrol ma /
shes rab kyi pha rol tu phyin pa /
'jam dbyangs rgyal po /
gshin rje gshed /
nor rgyun ma /
ku ru kul+le /
gnod gnas /
khro gnyer can /
'od zer can gyi sgrub thabs dang bcu gcig /
slob dpon pu dza badzras mdzad pa'i yi ge drug pa'i sgrub thabs shAkya blo gros kyi 'gyur /
slob dpon ye shes bshes gnyen gyis mdzad pa'i shes rab kyi pha rol tu phyin pa tshul brgya lnga bcu pa'i 'grel pa /
dge slong ner ban rak+Shi tas mdzad pa'i rten 'brel gyi cho ga zhib mo /
slob dpon klu sgrub kyis mdzad pa'i dge ba 'dod 'jo'i rnam bshad 'gos kyi 'gyur /
slob dpon dzai tA ris mdzad pa'i shes rab kyi pha rol tu phyin pa'i sgrub thabs dar ma grags kyi 'gyur /
klu sgrub kyis mdzad pa'i klu'i dbang phyug rgyal po'i sgrub thabs rin chen bzang po'i 'gyur /
slob dpon thogs med kyis mdzad pa'i byams pa'i sgrub thabs 'brom ston pa'i 'gyur /
slob dpon pra b+ha kirtis mdzad pa'i khro bo gtum po'i sgrub thabs dA na shI la'i rang 'gyur /
gar mkhan mchog gi brtag pa la brten nas slob dpon shu rang+ga warmas mdzad pa'i rnam sras kyi sgrub thabs 'phags pa shes rab kyi 'gyur /
slob dpon dpa' bo rdo rjes mdzad pa'i rnam sras kyi sgrub thabs nyi ma rgyal mtshan gyi 'gyur /
slob dpon nag po pas mdzad pa'i rnam sras kyi bstod pa thugs rje ba 'jo zangs dkar 'gyur /
rnam sras bsted pa /
slob dpon sangs rgyas ye shes kyis mdzad pa'i chu sbyin dbang po'i sgrub thabs gsum chos kyi shes rab dang d+harma yon tan gyi 'gyur /
slob dpon sgeg pa'i rdo rjes mdzad pa'i @# / /
dzam+b+ha la'i sgrub thabs dA na shI la'i rang 'gyur /
slob dpon a b+h+ya sa mdzad pa'i dzam+b+ha la'i sgrub thabs tshul khrims 'byung gnas sbas pa dang chos rje dpal gyi 'gyur /
slob dpon tsan+d+ra go mis mdzad pa'i dzam+b+ha la'i bstod pa pa tshab kyi 'gyur /
'phags pa ma tis mdzad pa'i dzam+b+ha la'i sgrub thabs gnyan gyi 'gyur /
paN+Di ta dz+nyA na badzras mdzad pa'i dzam+b+ha la'i bstod pa /
mi'i dbang po nyi ma rnam par gnon pas mdzad pa'i dzam+b+ha la'i bstong pa grags pa rgyal mtshan gyi 'gyur /
rmugs 'dzin 'chol pa'i man ngag gi bstod pa d+ha byang chub sems dpas mdzad pa /
slob dpon nor sbyin gyis mdzad pa'i rmugs 'dzin 'chol pa'i sgrub thabs bum 'khyil byams pa'i dpal gyi 'gyur /
khyad par du 'phags pa'i bstod pa /
bstod pa tshigs bcad dgu pa /
bstod pa thugs rje ba 'jo /
de rnams byams pa'i dpal gyi 'gyur /
'di bzhi ma chud /
gnod sbyin gzhan gyis mi thub pa'i sgrub thabs dza ma ri'i rang 'gyur /
slob dpon snang mdzad myu gus mdzad pa'i legs ldan nag po chen po'i sgrub thabs /
bram ze phur bus mdzad pa'i dbyangs can ma dkar mo'i sgrub thabs dang /
bstod pa grub pa ngag gi 'od zer gnyis d+harma yon tan gyi 'gyur /
dbyangs can ma dmar mo'i bstod pa slob dpon dpal 'dzin gyis mdzad pa mar do chos dbang gi 'gyur /
'phags ma sgrol ma'i rjes su spyod pa'i gnod sbyin mo'i sgrub thabs chos kyi blo gros kyi 'gyur /
ngo bo dza ya se nas mdzad pa'i chab gtor /
de'i 'grel pa slob dpon shAkya bshes gnyen gyis mdzad pa gnyis rin chen bzang po'i 'gyur /
jo bo rjes mdzad pa'i chab gtor di med nag tsho'i 'gyur dang bcas pa sum brgya zhe dgu'o / /
gnyis pa spyod pa'i rgyud dang 'brel pa la /
slob dpon sangs rgyas gsang bas mdzad pa'i rnam par snang mdzad mngon par byang chub pa'i rgyud kyi don bsdus bam po bdun dang shu lo gnyis brgya dpal brtsegs kyi 'gyur /
slob dpon ke d+ha ras mdzad pa'i dam tshig gsum bkod pa'i yi ge brgya pa'i cho ga blo ldan shas rab kyi 'gyur /
phyag na rdo rje 'gro bzang gi skor la /
phyag na rdo rje'i sgrub thabs /
dkyil 'khor cho ga /
gtor ma'i cho ga /
sbyin sreg gi cho ga /
bgegs la bsnun pa /
'khrul 'khor bcing ba /
zhi ba'i sa gter /
chu la gtad pa /
rlung la gtad pa /
nam mkha' la gtad pa /
tsha tsha gdab pa /
rtags gnyis bstan pa /
phyir zlog gi cho ga /
dam tshig gi nges pa /
rnam sras bde byed kyi rtog pa /
drag byed kyi rtog pa /
bde byed kyi cho ga /
sna tshogs pa'i mdzod /
de'i las tshogs pra dbab pa char dbab pa la sogs pa rnams slob dpon 'gro bzang snying pos mdzad pa paN+Di ta te dza de wa dang zangs dkar gyi 'gyur /
'di'i kha cig ma chud /
slob dpon dga' rab rdo rjes mdzad pa'i rnam sras gsang ba'i sgrub thabs /
slob dpon dzai tA ris mdzad pa'i tshe dpag med kyi cho ga lce dga' ba dpal gyi 'gyur te /
nyer gnyis so / /
'di phyag na rdo rje dbang bskur ba'i rgyud kyi stod 'grel gshin rje gshed phra khog snang gi brjed byang /
mi g.yo ba'i rjes su dran pa'i cho ga rnams btsal lo / /
gsum pa rnal 'byor gyi rgyud dang 'brel pa la /
de nyid bsdus pa'i rgya cher 'grel de kho na nyid snang bar byed pa stong phrag bco brgyad pa'i stod rin bzang dang smad zangs dkar 'phags pa shes rab kyi 'gyur /
rdo rje dbyings kyi dkyil chog rdo rje 'byung ba rin chen bzang po'i 'gyur /
dpal mchog dang po'i rgya cher bshad pa stong phrag nyi shu rtsa bzhi ba hor khung bsab pa dang bcas pa'i stod dang smad kyi hor khung can rin bzang gi 'gyur dang bsab pa rnams lha bla ma zhi ba 'od kyi 'gyur /
dpal mchog sher dum gyi don bsdus kyi 'grel pa rin chen bzang po'i 'gyur /
dpal mchog shes rab kyi pha rol tu phyin pa'i dkyil chog /
ngan song sbyong ba rgyud phyi ma dang bcas pa'i 'grel pa gsal ba'i sgon @# / /
ma chos kyi brtson 'grus kyi 'gyur /
ngan song sbyong ba'i dkyil 'khor cho ga dge tshul khyung grags kyi 'gyur /
'di rtsod pa can no / /
ngan song sbyong ba'i dkyil chog rin chen bzang po'i 'gyur 'di gtsug dgu'i yin /
khams gsum rnam rgyal gyi dkyil chog rin chen bzang po'i 'gyur /
sku gzugs spyan dbye ba'i cho ga ste /
bcu po 'di slob dpon kun dga' snying pos mdzad pa'o / /
slob dpon kun snying gis mdzad pa'i kun rig gi dkyil 'khor cho ga rin chen bzang po'i 'gyur /
des mdzad pa'i rab gnas kyi cho ga rin chen bzang po'i 'gyur /
rdo rje sems dpa' 'byung ba che ba dang chung ba gnyis te /
bzhi ma chud cing che ba ma rnyed do / /
ngan song sbyong rgyud kyi 'grel pa snang ba'i rgyan dbang phyug rgyal mtshan gyi 'gyur /
slob dpon pradz+nyA pA li tas mdzad pa'i spyan dbye'i cho ga rnams ma tshud /
slob dpon shAkya bshes gnyen gyis mdzad pa'i de nyid bsdus pa'i rgya cher 'grel ko sa la'i rgyan bam po sum cu pa rin chen bzang po'i 'gyur /
rdo rje 'byung ba'i bsdus don slob dpon mu nIn+d+ra b+ha dras mjad pa chos kyi shes rab kyi 'gyur /
slob dpon rdo rje go chas mdzad pa'i ngan song sbyong ba'i rgyud kyi 'grel pa mdzes pa'i rgyan /
dkyil 'khor chen po'i sgrub thabs smr-i ti'i rang 'gyur /
sbyin sreg gi cho ga /
ro sreg gi cho ga /
slob dpon ye shes rdo rjes mdzad pa'i thugs rje 'byung ba'i sgom bzlas rin chen bzang po'i 'gyur /
slob dpon rdo rje lcags kyus mdzad pa'i rdo rje sems pa'i yi ge brgya pa'i cho ga /
slob dpon zhi ba snying pos mdzad pa'i rnal 'byor gyi rgyud dang mthun pa'i mchod rten sgrub pa'i cho ga /
slob dpon sangs rgyas gsang bas mdzad pa'i rgyud kyi don la 'jug pa 'jam dpal go cha'i 'gyur /
de'i 'grel pa slob dpon chen po badzras mdzad pa /
slob dpon shan+ti bas mdzad pa'i thams cad gsang ba'i rgyud kyi bshad sbyar gsang ba'i sgron ma /
slob dpon rab 'byor bskyangs kyis mdzad pa'i spyod thig gi cho ga /
slob dpon shud+d+hi pra was mdzad pa'i thig gdab pa'i rim pa /
slob dpon shrad+d+hA ka ras mdzad pa'i dkyil 'khor gyi thig gi cho ga /
de'i rang 'grel /
gtor ma cha gsum 'bring po ste /
de rnams rin chen bzang po'i 'gyur /
slob dpon d+harma ki rtis mdzad pa'i thig gi cho ga /
slob dpon mu ni ti ta ko Shas mdzad pa'i 'jig rten gsum las rgyal ba'i 'grel pa dang /
rdo rje dbyings kyi dkyil 'khor gyi rnam gzhag rin chen bzang po'i 'gyur /
ngan song sbyong ba'i dkyil 'khor gyi sgrub thabs kyi 'grel pa /
dpal ldan rgya che'i dkyil chog /
slob dpon skal bzang dga' bas mdzad pa'i ngan song sbyong ba'i thabs g.yung drung 'od kyi 'gyur /
ngan song sbyong ba'i cho ga'i bya ba mdor bsdus pa /
slob dpon rat+na kirtis mdzad pa'i shes rab kyi pha rol tu phyin pa'i dkyil 'khor gyi cho ga bal po mahA pa na'i rang 'gyur /
slob dpon des mdzad pa'i sgrub thabs thams cad kyi las kyi gsal byed /
slob dpon chos ldan rab 'byor dbyangs kyis mdzad pa'i spyod pa bsdus pa'i sgron ma rin chen phreng ba rin chen bzang po'i 'gyur /
rdo rje chos kyi rnal 'byor gcig pa'i sgrub thabs slob dpon kun dga' snying po'i rjes su 'brangs pa /
'di lo chung gis mdzad pa yin gyi rgya gar ma ma yin te /
kha byang med pas 'khrul pa yin no / /
rdo rje dbyings kyi dkyil 'khor kyi don bsdus ba ku mA ra ka la sha'i rang 'gyur /
slob dpon tir ma tis mdzad pa'i rgyan dam pa sna tshogs rim par phye ba'i bkod pa klu'i rgyal mtshan gyi 'gyur /
rdo rje dbyings kyi dkyil 'khor gyi cho ga chen po slob dpon rigs kyis byin pas mdzad pa bya ba bsdus pa zhes bya ba grags pa rgyal mtshan gyi 'gyur /
gtsug dgu'i mngon rtogs nyi ma rgyal mtshan gyi 'gyur /
slob dpon ye shes rdo rjes mdzad pa'i sgrub pa'i spyod pa la 'jug pa lha btsun pa'i 'gyur /
slob dpon kun dga' snying pos mdzad pa'i sgyu 'phrul dra ba'i rgya cher @# / /
bshad pa rin chen bzang po'i 'gyur /
slob dpon rab zhi bshes gnyen gyis mdzad pa'i sgyu 'phrul dra ba'i dka' 'grel rin chen bzang po'i 'gyur /
mtshan yang dag par brjod pa rnal 'byor rgyud du bshad pa la /
slob dpon 'jam dpal grags pas mdzad pa'i mtshan brjod 'grel chen rin chen bzang po'i 'gyur /
slob dpon sgeg pa'i rdo rjes mdzad pa'i mtshan brjod 'grel pa sngags don rnam gzigs smr-i ti'i rang 'gyur shes rab brtsegs kyis bcos pa /
ye shes grags pas mdzad pa'i mtshan brjod 'grel chung /
slob dpon zla ba'i dbang po grags pa'i dpal gyis mdzad pa'i mtshan brjod 'grel pa 'phags pa shes rab kyi 'gyur /
slob dpon dri med bshes gnyen gyis mdzad pa'i mtshan brjod 'grel pa mtshan don gsal ba'i sgron ma gnyags dz+nyA na'i 'gyur /
smr-i tis mdzad pa'i mtshan brjod kyi 'grel pa de nyid kyi rang 'gyur /
slob dpon gnyis med rdo rjes mdzad pa'i mtshan brjod 'grel pa nye bar rtog ge bsod nams rgyal mtshan gyi 'gyur /
slob dpon 'jam dpal bshes gnyen gyis mdzad pa nam mkha' dri med chung ba'i skor la /
mtshan brjod kyi 'grel pa rin chen bzang po'i 'gyur /
dkyil 'khor cho ga nam mkha' dri med byang sems rdo rje dbugs byung ba'i cho ga /
rnam par snang mdzad dbugs dbyung ba mi bskyod pa dbugs dbyung ba rin 'byung dbugs dbyung ba snang ba mtha' yas dbugs dbyung ba don yod grub pa dbugs dbyung ba'i dkyil 'khor /
mtshan yang dag par brjod pa'i rnal 'byor pas bya ba zhes kun la sbyar ba'i khrus kyi cho ga /
zas kyi rnal 'byor /
'byung po'i gtor ma /
maN+Dal gyi cho ga /
bskor ba'i bya thabs /
yan lag bdun pa'i tshogs bsags pa /
'jam dpal gyi mtshan gdon pa'i man ngag /
dge ba'i rtsa ba bsngo ba /
mi rtag pa bsgom pa /
'khor ba la yid dbyung ba /
shes pa dug gsum las zlog pa'i man ngag /
skyabs su 'gro ba'i cho ga /
sems bskyed pa'i cho ga /
byang chub kyi sems sgom pa'i man ngag /
tshad med pa bzhi sgom pa'i man ngag /
dus gsum gyi sangs rgyas la blta ba /
rjes su dran pa drug sgom pa'i man ngag /
rten cing 'brel par 'byung ba'i yan lag bcu gnyis sgom pa'i man ngag /
dbang po rab kyi de kho na nyid sgom pa /
tsha tsha'i cho ga /
sbyin sreg gi cho ga bsdus pa /
mnyam par gzhag pa'i rim pa'i man ngag /
dpa' bo gcig pa'i sgrub thabs /
mtshan brjod kyi cho ga mdo dang bsres pa /
rab tu gnas pa'i cho ga /
da na sngags byad kyi 'khor lo'i sgrub thabs /
bdun tshigs kyi cho ga /
ro sreg gi cho ga /
ngan song sbyong ba'i 'gro ba rigs drug gi cho ga ste /
sum cu so bdun po 'jam dpal bshes gnyen gyis mdzad pa lo tsA ba chos kyi shes rab kyi 'gyur /
gsang ldan gyi skor la /
sgrub thabs gsang ldan /
dkyil 'khor cho ga yon tan 'byung gnas /
mtshan brjod bklag pa'i sgom khog /
sgrub thabs chung ngu /
sbyin sreg gi cho ga /
de rnams dpal ldan byang chub mchog gis mdzad pa smr-i ti'i rang 'gyur /
sgrub thabs gsang ldan gyi 'grel pa dang spyan dbye ba'i cho ga gnyis smr-i tis mdzad pa /
thig gi rtsa ba rnams smr-i ti'i rang 'gyur /
'gyur gzhan yang yod /
slob dpon a wa d+hU tI bas mdzad pa la /
mtshan brjod 'grel pa dang /
sgrub pa'i thabs dang /
dkyil cho ga ye shes gsal ba dang /
ye shes sems dpa'i sgrub thabs mdor bsdus dang /
sbyin sreg cho ga dang lnga a ba d+hU tI pas mdzad pa dang /
rdo rje 'jigs byed kyi sgrub thabs /
gshin rje gshed dgra nag po'i sgrub thabs /
mi g.yo ba'i sgrub thabs dang /
'jam dpal gyi gtor cho ga /
bum cho ga /
sbyin sreg /
mchod rten sgrub pa'i cho ga mdor bsdus pa /
spyod lam gyi cho ga de rnams slob dpon mya ngan med pa'i dpal gyis mdzad pa dang /
slob dpon gnyis med rdo rjes mdzad pa'i 'jam dpal dang po'i sangs rgyas kyi sgrub thabs dang bcu bzhi po 'gar chos bzang gi 'gyur /
slob @# / /
dpon mya ngan med pa'i dpal gyis mdzad pa'i 'jam dpal gyi sgrub thabs 'a zha rgya gar brtsegs kyi 'gyur /
slob dpon gnyis med sbas pas mdzad pa'i ye shes sems dpa'i sgrub thabs /
slob dpon gnyis mad rdo rjes mdzad pa'i mtshan brjod 'grel pa snying po mngon par rtogs pa dang /
ye shes sems dpa'i mngon rtogs /
ye shes sems dpa'i dri ma med pa'i cho ga /
rang bzhin du gnas pa'i sngags kyi spyod pa bcu pa /
rmi lam brtag pa /
bsam gtan gyi dug sel ba'i mar me /
'jam dpal ye shes sems dpa'i yid 'jug ma /
bsam gtan gyi 'khor lo /
thig le grub pa /
thig le gcig pa /
'jam dpal ye shes sems dpa'i snying po grub pa rnams gnyis med rdo rjes mdzad pa smr-i ti'i rang 'gyur /
'jam dpal gyi dkyil chog nam mkha' dri med che ba 'jam dpal grags pas mdzad pa rin chen bzang po'i 'gyur /
slob dpon pra b+ha ka ras mdzad pa'i mtshan brjod sgrub thabs nyi ma rgyal mtshan gyi 'gyur /
slob dpon gzhon nu grags pas mdzad pa'i mtshan brjod man ngag gi 'grel pa shes rab bla ma'i 'gyur /
slob dpon mi g.yo snying pos mdzad pa'i mtshan brjod sgrub thabs mar do'i 'gyur /
mtshan brjod 'grel ba slob dpon sangs rgyas gsang pas mdzad pa 'di bstan 'gyur du ma tshud /
'dir mtshan brjod rnal 'byor chen por bkral ba bla ma mngon shes can gyis mdzad pa'i mtshan brjod 'grel pa ma rig pa'i mun sel /
dkyil 'khor cho ga rim pa gsal ba /
gsang dbang /
dbang gsum pa /
dbang bzhi pa /
sgrol ma bzhi'i rim pa /
khrus cho ga /
bskor ba /
sbyin sreg /
tshogs 'khor /
ro sreg /
mai tri bas mdzad pa'i rab gnas /
gdams ngag nges bar bsdu ba /
yon yongs su sbyong ba /
ye shes gsal ba'i sgron ma /
snyan grags dge bas mdzad pa'i smon lam /
chos spyod kyi rim pa /
li la badzra sa mdzad pa'i mchod rten gyi cho ga /
gtor cho ga /
chu sbyin / /
bud+d+ha bo d+hi sa byas pa'i rigs dbye ste mtshan brjod kyi nyer gcig po 'di sngar ma chud cing yang dag yin min brtag par bya'o / /
gzungs thams cad kyi sgrub thabs rim pa gnyis /
gzungs thams cad kyi dkyil mchog kun snang gsal ba rnams so / /
bzhi pa rnal 'byor chen po'i rgyud dang 'brel ba'i thabs rgyud kyi skor la /
gsang ba 'dus pa'i rgyud kyi 'grel pa slob dpon klu sgrub kyis mdzad pa man+t+ra ka la sha'i rang 'gyur /
sgrub thabs mdor byas /
mdo bsre /
dkyil 'khor cho ga nyi shu pa dang gsum rin chen bzang po'i 'gyur /
gsang 'dus le'u bco brgyad pa'i 'grel pa gzhon nu bum pa'i rang 'gyur /
rim lnga rin chen bzang po'i 'gyur /
byang chub sems kyi 'grel pa tshigs bcad ma pa tshab kyi 'gyur /
lhug pa mdo sde 'bar gyi 'gyur /
brgyad po 'phags pa klu sgrub kyis mdzad do / /
slob dpon 'phags pa lhas mdzad pa'i spyod pa bsdus pa'i sgron ma rin chen bzang po'i 'gyur /
de'i bshad pa slob dpon shAkya bshes gnyen gyis mdzad pa /
slob dpon klu'i byang chub kyis mdzad pa'i dkyil chog pa tshab kyi 'gyur / /
slob dpon 'phags pa lhas mdzad pa'i sems kyi sgrib sbyong nag tsho'i 'gyur /
bdag byin gyis brlab pa'i rim pa dang /
mngon par byang chub pa'i rim pa rin chen bzang po'i 'gyur /
ya ral wa la sogs pa tshul bzhir bshad pa /
gsang ba 'dus pa'i ro sreg gi cho ga rin chen bzang po'i 'gyur /
slob dpon sgra gcan 'dzin dpal bshes gnyen gyis mdzad pa'i dkyil 'khor cho ga zung 'jug gsal ba sa lo'i 'gyur /
slob dpon klu'i blos mdzad pa'i bskyed rim rnam gzhag rim pa rin chen bzang po'i 'gyur /
las kyi mtha' rnam par 'byed pa chos rje dpal gyi 'gyur /
slob dpon sgra dbyangs bcu gcig pas mdzad pa'i rdo rje 'chang chen po'i lam gyi rim pa rin chen bzang po'i 'gyur /
slob dpon klu'i byang chub kyis mdzad pa'i rim @# / /
lnga'i 'grel pa nor bu'i phreng ba nag tsho'i 'gyur /
slob dpon klu'i blos mdzad pa'i rim pa lnga khongs su bsdu ba pa tshab kyi 'gyur /
nag po dam tshig rdo rjes mdzad pa'i rim lnga'i dka' 'grel nag tsho'i 'gyur /
slob dpon klu'i byang chub kyis mdzad pa'i rim lnga'i dka' 'grel don gsal ba 'di the tshom gyi gzhi'o / /
slob dpon b+ha bya kirti sa skal ldan grags pa /
mdzad pa'i rim lnga'i dka' 'grel shAkya brtson 'grus kyi 'gyur /
slob dpon a b+h+ya ka ras mdzad pa'i rim lnga'i 'grel pa zla ba'i 'od zer bi b+hu ti tsan+d+ra'i rang 'gyur /
slob dpon brtson 'grus bzang pos mdzad ba'i rim lnga'i dka' 'grel don gsal ba shes rab brtson 'grus kyi 'gyur /
slob dpon zla ba grags pas mdzad pa'i gsang 'dus 'grel pa sgron ma gsal ba rin chen bzang po'i 'gyur /
rdo rje sems dpa'i sgrub thabs gzhon nu 'bar dang pa ri'i 'gyur /
slob dpon legs ldan 'byed kyis mdzad pa'i sgron gsal gyi dka' ba'i gnas bshad pa shAkya brtson 'grus kyi 'gyur /
slob dpon sgag pa'i rdo rjes mdzad pa'i gsang 'dus gleng gzhi'i bshad pa /
bde ba chen po'i sgrub thabs /
slob dpon nag pos mdzad pa'i gsang 'dus kyi dkyil chog dang rab gnas gnyis 'gos kyi 'gyur /
shrad+d+hA ka ra warma sa mdzad pa'i rgyan bdun rnam par dgrol ba rin chen bzang po'i 'gyur /
nag po pa'i rdo rje sems dpa'i mchod cho ga 'gos 'gyur /
gsang 'dus gtor chog /
sgrub thabs mdor byas kyi 'grel pa slob dpon shAn+ti pas mdzad pa'i rin chen phreng ba karma badzra'i rang 'gyur /
slob dpon shrad+d+hA ka ras mdzad pa dgongs pa lung ston gyi rdo rje bzlas pa'i 'grel pa dang /
rgyud kyi don la 'jug pa gnyis rin chen bzang po'i 'gyur /
slob dpon b+ha bya kirti sa mdzad pa'i sgron gsal gyi TI ka dgongs pa rab gsal stong phrag bcu dang drug pa ku mA ra'i rang 'gyur /
slob dpon ku mA ras mdzad pa'i sgron ma gsal ba mdor bshad pa snying gi me long shAkya blo gros kyi 'gyur /
slob dpon zla ba grags pas mdzad pa'i gsang ba 'dus pa'i mngon par rtogs pa rgyan gyi 'grel pa dang /
sgron gsal gyi 'grel bshad slob dpon 'phags pa lhas mdzad pa /
gsang 'dus kyi gtor chog za hor gyi mkhas pa shAn+ta de was mdzad pa 'ges kyi 'gyur ba 'di mchud gsang 'dus 'grel pa smr-i tis mdzad pa de nyid kyi rang 'gyur /
ye shes zhabs kyi 'jam dpal gyi zhal gyi lung lha ye shes rgyal mtshan gyi 'gyur /
'di gnyis the tshom gyi gzhi'o / /
zhal lung chung du dang /
sgrub thabs kun bzang gnyis rin chen bzang po'i 'gyur /
kun tu bzang mo'i sgrub thabs smr-i ti'i rang 'gyur /
bdag grub pa la 'jug pa 'gos 'gyur /
grol ba'i theg le lha ye shes rgyal mtshan gyi 'gyur /
he ru ka'i sgrub thabs te bdun slob dpon sangs rgyas ye shes kyis mdzad do / /
'jam dpal zhal lung gi 'grel pa slob dpon sman pa'i zhabs kyis mdzad pa mdzes pa'i me tog lha ye shes rgyal mtshan gyi 'gyur /
sgrub thabs kun bzang gi 'grel pa slob dpon dpal 'bras rdo rje dang /
tha gnas mdzad pa gnyis rin chen bzang po'i 'gyur /
kun tu bzang po'i sgrub thabs kyi 'grel pa slob dpon kun tu bzang pos mdzad pa'i snying po'i snye ma blo ldan shes rab kyi 'gyur /
grol ba'i thig le'i 'grel pa sman zhabs kyis mdzad pa dang /
des mdzad pa'i sgrub thabs dngos grub 'byung gter gnyis lha ye shes rgyal mtshan gyi 'gyur /
slob dpon snang mdzad rdo rje'i sbyor ba yan lag drug gi snang ba'i rim pa g.yung drung 'od kyi 'gyur /
he ru ka'i sgrub thabs kyi 'grel pa /
slob dpon mar me mdzad bzang pos mdzad pa'i dkyil 'khor gyi cho ga bzhi brgya lnga bcu pa dang /
de'i 'grel pa slob dpon dri med dpal gyis mdzad pa gnyis rin chen bzang po'i 'gyur /
slob dpon sman pa'i bu rgyal pas byin gyis mdzad pa'i gsang ba 'dus pa'i dka' 'grel /
slob dpon dri med sbas pas mdzad pa'i gsang ba 'dus pa'i @# / /
rgyan le'u bcu bdun gyi 'grel pa dang /
de'i slob ma slob dpon zla 'od kyis mdzad pa'i le'u bco brgyad pa'i 'grel pa dang /
dpal rgyan pas mdzad pa'i de nyid bcu pa dang gsum dar ma grags kyi 'gyur /
slob dpon rab tu zhi ba'i ye shes kyis mdzad pa'i gsang 'dus kyi 'grel pa slob ma la phan pa /
slob dpon zla ba'i 'od zer gyis mdzad pa'i rab tu gnas pa'i cho ga bsod nams rgyal ba'i 'gyur /
slob dpon snang byed zla bas mdzad pa'i arka'i cho ga snying po bsdus pa dang rab tu gnas pa'i cho ga ye shes snang ba dang /
dpal ting nge 'dzin rdo rjes mdzad pa'i dus tha ma'i cho ga gshin po bde bar gshegs pa'i gnas la 'god pa dang gsum shes rab grags kyi 'gyur /
slob dpon shAn+ti pas mdzad pa'i gsang ba 'dus bshad sbyar snyim pa'i me tog 'gos 'gyur /
slob dpon bi shwa mi tra sa mdzad pa'i le'u bco brgyad pa'i 'grel pa /
slob dpon tsi lu pas mdzad pa'i gsang 'dus 'grel pa rin po che'i ljon shing lha ye shes rgyal mtshan gyi 'gyur /
gsang 'dus 'grel pa slob dpon tha ga nas mdzad pa rin chen bzang po'i 'gyur /
slob dpon rdo rje bzhad pas mdzad pa'i gsang 'dus le'u bcu bdun gyi 'grel pa bai ro tsa na'i 'gyur /
gsang 'dus rgyud phyi ma dang bcas pa'i 'grel pa /
slob dpon kun dga' snying pos mdzad pa'i gsang 'dus dka' 'grel rin chen bzang po'i 'gyur /
'grel chen phra ring gi rang 'gyur du grags pa /
lha mo bzhis zhus kyi 'grel pa slob dpon ye shes snying pos mdzad pa smr-i ti'i rang 'gyur /
kun tu bzang po'i sbyin sreg gi cho ga /
mar me mdzad ye shes kyis mdzad pa'i gsang 'dus sgrub thabs rin chen bzang po'i 'gyur /
de'i rnam bshad kun tu bzang pos mdzad pa sug ta'i rang 'gyur /
slob dpon bsod snyoms pas mdzad pa'i gsang 'dus kyi dkyil cho ga dang sgrub thabs dang kha che rin chen rdo rjes mdzad pa'i mi bskyod rdo rje'i sgrub thabs rnams rin chen bzang po'i 'gyur /
slob dpon ngag gi dbang phyug grags pas mdzad pa'i gsang 'dus kyi dkyil chog mdor bsdus chos kyi dbang phyug gi 'gyur /
slob dpon rgyal bas byin gyis mdzad pa dpal dga' ba'i sgrub thabs /
su n+ya shrI sa mdzad pa'i 'jam pa'i rdo rje'i sgrub thabs gzhon nu 'bar gyi 'gyur /
gsang 'dus mi bskyod pa'i sgrub thabs smr-i ti'i rang 'gyur /
dpal dga' ba'i rdo rje'i dbang rab byed pa ri'i 'gyur /
slob dpon ngag gi dbang phyug grags pas mdzad pa'i yan lag bdun ldan de kho na nyid rin po che snang ba rtsa 'grel 'gos 'gyur /
slob dpon 'phags pa lhas mdzad pa'i dug lnga sbas pa'i lam mchog tu gsang ba bsam gyis mi khyab pa /
rdo rje sems dpa'i sgrub thabs in+d+ra b+hu tis mdzad pa /
dpal bde mchog chen po rdo rje sems dpa'i sgrub thabs /
slob dpon thu bo rA dza ha tis mdzad ba rdo rje sems dpa' rjes su dran pa'i cho ga /
slob dpon rab 'jigs rdo rjes mdzad pa'i sbyin sreg gi cho ga rin chen bzang po'i 'gyur /
slob dpon rat+na kirti sa mdzad pa'i bstan pa'i nor thams cad pa'i sgrub thabs /
rdo rje sems dpa'i gsang don /
rnam par snang mdzad kyi gsang don /
he ru ka'i gsang don /
padma gar dbang gi gsang don /
rin chen nyi ma'i gsang don /
rta mchog rol pa'i gsang don rnam par dgod pa rnams slob dpon ku ku rA dza sa mdzad par grags pa lha rin po che'i 'gyur /
smr-i tis mdzad pa'i lha mo bzhis zhus kyi 'grel pa de'i rang 'gyur /
gsang 'dus le'u bco brgyad pa'i 'grel pa yang dag rig byed slob dpon sman pa'i zhabs kyis mdzad pa lha ye shes rgyal mtshan gyi 'gyur /
sbyor ba yan lag drug pa'i 'grel pa slob dpon zla ba grags pas mdzad pa rin chen bzang po'i 'gyur /
sangs rgyas ye shes zhabs kyi sbyor ba yan lag drug gi 'grel pa smr-i tis mdzad pa /
ye shes zhabs lugs kyi sbyor ba yan lag drug pa /
slob dpon mi gnas rdo rjes mdzad pa'i gsang @# / /
'dus lha sum cu rtsa gnyis kyi bstod pa rin chen bzang po'i 'gyur /
gsang ba 'dus pa'i bstod pa mar me mdzad ye shes kyis mdzad pa rin chen bzang po'i 'gyur /
slob dpon dga' ba'i rdo rjes mdzad pa'i dbang gi bya ba mdor bsdus pa la mai tri pas bzhi pa btags pa mtshur gyi 'gyur /
dbang der gtad pa mdor bsdus pa ste brgya dang bcu bzhi'o / /
phyi ma gnyis ma chud do / /
slob dpon sangs rgyas ye shes kyis mdzad pa'i yan lag bzhi pa'i sgrub thabs dang /
de'i 'grel pa gnas ldan dang /
kun tu bzang pos sbyar ba dang gsum rngog 'gyur ma rnyed do / /
gshin rje gshed kyi skor la /
slob dpon dpal 'dzin gyis mdzad pa'i phyogs la /
dgra nag gi rgyud kyi 'grel pa lhan cig skyes pa'i snang ba /
dgra nag gi sgrub thabs /
dgra nag gi dkyil chog /
de gsum nag tsho'i 'gyur /
gshin rje gshed nag po'i sgrub thabs tshig gi snang ba grub pa /
gshed dmar gyi sgrub thabs /
dkyil chog gnyis chos rje dpal gyi 'gyur /
gshed dmar gyi ting nge 'dzin gyi cho ga dA na shI la'i rang 'gyur /
gshin rje gshed nag po dang dmar po'i mchod cho ga /
gshed dmar sgrub thabs /
gshed dmar gyi maN+Dal gyi chog /
mchod pa'i cho ga rnams nyi ma rgyal mtshan gyi 'gyur /
gtor ma'i cho ga chos rje dpal gyi 'gyur /
'jam pa'i rdo rje'i mchod chog bi b+hu ti'i rang 'gyur /
rang byin gyis brlab pa'i man ngag glo bo lo tsA'i 'gyur /
de rnams dpal 'dzin gyis mdzad do / /
slob dpon shAn+ti pas mdzad pa'i dgra nag gi 'grel pa rin chen sgron ma chos kyi shes rab kyi 'gyur /
slob dpon li la badzra sa mdzad pa'i dkyil 'khor gyi cho ga gshin rje gshed 'byung ba cog gru shes rab bla ma'i 'gyur /
li la badzra sa mdzad pa'i mchod rten gyi cho ga rgyas pa dang /
bsdus pa dang /
mar me mdzad kyis mdzad pa'i srung 'khor /
de wa A ka ra tsan+d+ra sa mdzad pa'i rim pa bzhi'i bye brag bstan pa'i man ngag /
klu'i byang chub kyis mdzad pa'i ro sreg gi cho ga /
'khrul 'khor gyi cho ga /
a mo g+ha badzra sa mdzad pa'i tshigs su bcad pa bcu pa dang /
zhi ba'i sbyin sreg dang /
rgyas pa'i sbyin sreg dang /
drag po'i sbyin sreg dang /
li la badzra sa mdzad pa'i sbas pa'i spyod pa bsdus pa dang /
las kyi rim pa'i man ngag dang /
rnam par 'phel ba'i man ngag ste de rnams phal cher shes rab bla ma'i 'gyur yin la bstan 'gyur du ma tshud /
don yod zhabs kyis mdzad pa'i 'jam pa'i rdo rje'i dkyil 'khor gyi cho ga dang /
dpal rdo rje blo'i gshin rje gshed khro bo chen po'i sgrub thabs 'khor lo bri ba'i cho ga /
don yod zhabs kyi 'jam dpal gsang ba'i rgyud kyi dkyil chog /
khro bo rnam rgyal gyi sbyin sreg gi cho ga dngos grub kyi tshul nges par bstan pa /
slob dpon shrI bi ru pas mdzad pa'i gshed dmar sgrub thabs dA na shI la'i rang 'gyur /
slob dpon blo gros bzang pos mdzad pa'i lha lnga'i sgrub thabs /
rang byin gyis brlab pa chos rje dpal gyi 'gyur /
'khrul 'khor cho ga /
'khor lo'i de kho na nyid gsal byed dA na shI las mdzad pa de nyid kyi rang 'gyur /
rnam par snang mdzad srung ba dang /
bir+wa pas mdzad pa'i gshed dmar sgrub thabs /
bi ru pas mdzad pa'i gtor chog /
bi ra wa pas mdzad pa'i 'od gsal 'char ba'i rim pa /
slob dpon dang bir+wa ba'i mtshan yin /
dpa' bo rgyal pos mdzad pa'i gshed dmar sgrub thabs te lnga chos rje dpal gyi 'gyur /
bir+wa pas mdzad pa'i gshed dmar gyi 'khrul 'khor gyi phreng ba dA na shI la'i rang 'gyur /
blo bzang snying pos mdzad pa'i gshed dmar sgrub thabs nyi ma rgyal mtshan gyi 'gyur /
slob dpon mi bskyod rdo rjes mdzad pa'i rdo rje 'jigs byed kyi dka' 'grel chos kyi shes rab kyi 'gyur /
'jigs byed kyi mdor bshad /
slob dpon gzhon nu rdo rjes mdzad pa'i t+'+jigs byed kyi dka' 'grel ba ri'i 'gyur /
a mo g+ha badzra sa mdzad pa'i 'jigs byed kyi sgrub thabs dang dkyil cho ga /
shrI b+ha@# / /
dras mdzad pa'i sbyin sreg /
shAn+ti pas mdzad pa'i tshogs 'khor /
slob dpon 'jam dpal dbyangs kyis mdzad pa'i 'jigs byed phyag gnyis pa'i sgrub thabs /
tshu tshun d+ha ra'i rtog pa ste drug r+wa rdo rje grags kyi 'gyur /
slob dpon shrI b+ha dras mdzad pa'i 'jigs byed kyi sgrub thabs dang /
sgrub thabs mdor bsdus pa gnyis /
slob dpon zhi ba'i ye shes kyis mdzad pa'i 'jigs byed kyi bsnyen pa'i cho ga /
gshin rje gshed kyi sgrub pa'i cho ga /
'khor lo bskor ba'i las drag po'i phyogs gcig pa /
slob dpon 'jam dpal ye shes kyis mdzad pa'i 'jigs byed kyi sgrub thabs don yod rdo rje'i rang 'gyur /
slob dpon nag po zhabs kyis mdzad pa'i gshin rje gshed nag po'i rgyud kyi rgya cher 'grel pa mngon par mthong ba lam gyi sgron ma dang /
mchod rten gyi cho ga /
ro sreg gi cho ga /
tshogs 'khor gyi cho ga /
mchod pa'i cho ga'i rim pa /
gshin rje gshed kyi sgrub thabs te drug nag po pas mdzad cing pradz+nyA shrI dz+nyA na'i rang 'gyur /
rdo rje 'jigs byed kyi sgrub thabs slob dpon la li ta badzras mdzad pa cog gru shes rab bla ma'i 'gyur /
'jigs byed drag po'i sbyin sreg gi cho ga a mo g+ha badzras mdzad pa /
gshin rje gshed nag po'i 'khor lo'i cho ga /
slob dpon bsod snyoms pa ka ma la rak+Shi tas mdzad pa'i gshin rje gshed nag po'i sgrub thabs nag tsho'i 'gyur /
slob dpon nyin byed grags pas mdzad pa'i gshin rje gshed nag po'i sgrub thabs 'gos 'gyur /
slob dpon g+ho Sha badzras mdzad pa'i gshin rje gshed nag po'i sgrub thabs chag 'gyur /
shrI paN+Di tas mdzad pa'i gshin rje gshed nag po dus mthar phyin pa'i sgrub thabs dang /
dpal mar me mdzad kyis mdzad pa'i gshin rje gshed nag po'i sgrub thabs dang /
gshin rje gshed rnam par snang mdzad kyi sgrub thabs dang /
gshin rje gshed rin chen 'byung ldan gyi sgrub thabs dang /
mi bskyod pa'i snying po 'dod chags gshin rje gshed kyi sgrub thabs dang /
gshin rje gshed rdo rje rnon po'i sgrub thabs dang /
rdo rje sems dpa'i sgrub thabs dang /
tho ba gshin rje gshed kyi sgrub thabs /
dbyug pa gshin rje gshed kyi sgrub thabs /
ral gri gshin rje gshed kyi sgrub thabs /
padma gshin rje gshed kyi sgrub thabs /
rdo rje mkha' 'gro rnal 'byor ma'i sgrub thabs /
rdo rje bde rgyas dbyangs can ma'i sgrub thabs /
las kyi rdo rje gau rI ma'i sgrub thabs /
'jam dpal gshin rje gshed nag po'i sgrub thabs te bcu gzhi mar me mdzad kyis byas pa dang bco lnga po pradz+nyA shrI dz+nyA na'i rang 'gyur /
nag po pas mdzad pa'i mchod rten gyi cho ga nyi ma rgyal mtshan gyi 'gyur /
khro bo bcu'i gtor ma'i cho ga lag len dang bcas pa /
gshin rje gshed gdong drug pa'i sgrub thabs shes rab bla ma'i 'gyur /
slob dpon klu'i byang chub kyis mdzad pa'i gshin rje gshed dgra nag po'i sgrub thabs grub pa'i 'khor lo / /
'jam dpal gyi rtog pa dam rdzas gsang pa'i rmad du bsgyur te bsten pa'i cho ga /
gshed dmar gyi rdzogs rim shin tu spros pa med pa'i de kho na nyid kyi man ngag bi r+wa pas mdzad pa glo bo lo tsA ba'i 'gyur /
slob dpon mi bskyod rdo rjes mdzad pa'i gshin rje gshed dgra nag po'i sgrub thabs 'khor lo'i don rgyas par bshad pa dang bcas pa chos kyi shes rab kyi 'gyur /
jo bo rjes mdzad pa'i gshin rje gshed nag po'i sgrub thabs nag tsho'i 'gyur /
slob dpon gzhon nu zla bas mdzad pa'i dgra nag gi rgyud kyi 'grel pa rin po che'i phreng ba /
gshin rje gshed kyi sgrub thabs slob dpon mi bskyod rdo rjes mdzad pa /
gshin rje gshed nag po'i maN+Dal gyi cho ga /
paN+Di ta don yod rdo rjes mdzad pa'i 'jigs byed kyi bstod pa shes rab bla ma'i 'gyur /
'jig byed kyi mtshan la bstod pa slob dpon las kyi rgyal pos mdzad pa /
'jigs byed kyi bstod pa gsum ste /
slob dpon shAn+ti pas mdzad pa'i dgra nag gi sgrub thabs ku mu ta kha phye ba lta bu @# / /
'di ma chud /
gshin rje gshed kyi skor brgya rtsa bzhi'o / /
phyag na rdo rje rnal 'byor chen po ltar bshad pa la /
'khor lo chen po'i skor na /
rgyud kyi 'grel pa bdud rtsi myu gu /
sgrub thabs rgyas pa 'khor lo chen po /
'bring po bdud rtsi thigs pa /
bsdus pa sgrub thabs mdor bsdus te 'jig rten las 'das pa'i sgrub thabs gsum /
klu rigs bzhi'i sgrub thabs /
gnod sbyin gyi sgrub thabs /
bdud zlog gi sgrub thabs te 'jig rten ba'i sgrub thabs gsum /
sbyin sreg gi cho ga zhi drag gnyis /
bdud rtsi'o ma'i mchod pa /
rmi ltas rim pa drug pa /
gzungs kyi gtor cho ga /
bdud rtsis bsad pa gso ba /
klu khro bos bsad pa'i 'phrin las /
klu rigs bzhi mnan pa'i cho ga /
dkyil 'khor gyi cho ga /
mdze nad kyi mtshan nyid /
phyag na rdo rje'i bstod pa ste bco brgyad 'gar chos bzang gi 'gyur /
rten cing 'brel par 'byung ba'i srung ba /
srung ba'i 'khor lo /
phyag na rdo rje la rjes su yi rang ba'i bstod pa rnams she'u badzra de wa'i 'gyur te nyi shu rtsa gcig po 'di she'u lo tsA dang 'gar chos bzang dang dus phyis khams pa yon tan 'byung gnas kyis bcos pa dang /
'gyur mi gcig pa gsum snang bas bod ma yin zer ba mi bden no / /
'dir gsang ba bstan pa'i rgyud kyi rjes su 'brangs pa'i gtum po'i sgrub thabs /
gsang ba thugs kyi phur gcig ma la sogs pa wa la tsan+d+ra drang d+harma tshul khrims kyis bsgyur ba rnams sngar ma chud do / /
slob dpon b+ha ba pas mdzad pa'i skor la /
rdo rje me lce'i rgyud kyi 'grel pa de kho na nyid snang ba /
dkyil chog /
phyag na rdo rjes mdzad pa'i sgrub thabs /
tshogs 'khor /
sbyin sreg maN+Dal /
gtor ma /
las tshogs kyi sbyor ba /
las tshogs rim par phye ba la sogs pa rnams gzhon nu tshul khrims kyi 'gyur /
'dir rdo rje be con can gyi chos skor rnams btsal lo / /
rigs kyi 'jig rten mgon po lnga bcu pa'i 'grel ba mdor bsdus pa dang /
rjes gnang byin rlabs kyi cho ga gnyis bi ma la shrIs mdzad pa dang /
sgrub thabs rje btsun ma hi bas mdzad pa dang slob dpon bram ze b+hi ga ras mdzad pa'i sgrub thabs dang bzhi grags pa rgyal mtshan gyi 'gyur /
gcig bstan 'gyur du ma tshud do / /
slob dpon a dzi ta mi tra gubtas mdzad pa'i ral pa gcig pa lha nyi shu rtsa lnga'i sgrub thabs /
lha bcu bdun gyi sgrub thabs /
badzra kirtis mdzad pa'i ral gcig lhan skyes kyi sgrub thabs /
rol pa'i rdo rjes mdzad pa'i yum gyi sgrub thabs /
bsngo ba nor bu'i sgron ma| bud+d+ha shrIs mdzad ba'i stod pa /
rdzogs rim rdo rje sbas pa'i gsang lam /
a dzi ta mi tras mdzad pa'i gnod sbyin spun gnyis kyi sgrub thabs te brgyad byams pa'i dpal gyi 'gyur /
bzhi ma chud do / /
slob dpon sa man+ta shrIs mdzad pa'i mgon po mngon 'byung gi dkyil chog dngos grub rin chen 'byung gnas dang /
sbyin sreg gi chog ye shes kyi me sbar pa gnyis r+wa chos rab kyi 'gyur /
nag po chen po'i rgyud kyi 'gre pa slob dpon rta dbyangs kyis mdzad pa'o / /
gnyis pa shes rab kyi rgyud dang 'brel pa la kye'i rdo rje'i skor ni /
kye'i rdo rje'i rgyud kyi 'grel ba la /
rdo rje snying bos mdzad pa 'bro 'gyur /
mtsho skyes rdo rjes mdzad pa'i pad mo can khu dngos grub kyi 'gyur /
mi thub zla bas mdzad pa'i ku mu tri shAkya ye shes kyi 'gyur /
shAn+ti pas mdzad pa'i mu tig gi phreng pa 'gos 'gyur /
nA ro pas mdzad pa'i 'grel chen dpyal chos bzang gi 'gyur /
slob dpon DaM ka dA shas mdzad pa'i kha sbyor shin tu dri ma med pa shong blo brtan gyi 'gyur /
slob dpon padma'i myu gus mdzad pa'i dka' 'grel /
slob dpon d+harma kirtis mdzad pa'i dka' 'grel spyan 'byed /
slob dpon b+ha ba b+ha dras mdzad pa'i rnam 'grel bsod nams rgyal mtshan gyi 'gyur /
dka' 'grel rnal 'byor rin po che'i phreng ba nag tsho'i 'gyur /
slob dpon padma'i myu gus mdzad pa'i 'grel pa stod cung ma tshang ba ma tshur dbyig gi rgyal @# / /
mtshan gyi 'gyur /
slob dpon nag po pas mdzad pa'i dka' 'grel dran pa'i 'byung gnas 'gos 'gyur te brtag gnyis kyi 'grel pa bcu gnyis so / /
gur gyi 'grel pa la /
in+d+ra b+hu tis mdzad pa'i dka' 'grel zhal nas brgyud pa shAkya brtson 'grus kyi 'gyur /
lha'i rigs kyi blo gros chen pos mdzad pa'i gur gyi dka' 'grel de khon nyid rgyas pa 'gos 'gyur /
nag po pa che bas mdzad pa'i gur gyi bshad sbyar shAkya ye shes kyi 'gyur /
gur brtag pa dang po'i bshad sbyar shAkya ye shes kyi 'gyur te gur 'grel bzhi /
saM bu Ta'i 'grel pa la /
slob dpon in+d+ra b+hu tis mdzad pa yang dag pa'i lta ba'i dran pa'i snang ba gyi co'i 'gyur /
rab tu gsal ba kha sbyor gyi 'grel pa slob dpon ka ya tha bgres pos mdzad pa glan chos kyi blo gros kyi 'gyur slob dpon 'jigs med 'byung gnas sbas pas mdzad pa'i man ngag gi snye ma shu log stong phrag brgyad pa sangs rgyas grags dang chos kyi bzang po'i 'gyur la dpang blo brtan gyis legs par bcos pa /
slob dpon dpa' bo rdo rjes mdzad pa'i rgya cher bshad pa rin po che'i phreng ba ste bzhi'o / /
rdo rje snying pos mdzad pa'i kye rdo rje'i sgrub thabs de kho na nyid snang ba zla ba mgon po'i rang 'gyur 'di the tshom gyi gzhi'o / /
slob dpon mtsho skyes rdo rjes mdzad pa'i kye rdo rje'i sgrub thabs shAkya ye shes kyi 'gyur /
de'i 'grel pa slob dpon ji lan+d+ha ri pas mdzad pa'i dag pa rdo rje sgron ma nyi ma rgyal mtshan gyi 'gyur /
slob dpon mtsho skyes rdo rjes mdzad pa'i tshogs 'khor dam tshig lnga pa chos kyi grags pa'i 'gyur /
slob dpon mi thub zla bas mdzad pa'i dkyil 'khor cho ga bzang po yongs bzung /
sgrub thabs yan lag drug pa /
bdag med ma lha mo bco lnga'i sgrub thabs /
'byung po thams cad pa'i gtor chog ste bzhi shAkya ye shes kyi 'gyur /
slob dpon DoM b+hi he ru kas mdzad pa'i tshogs 'khor gyi cho ga mar pa chos kyi blo gros kyi 'gyur /
DoM b+hi ha ru kas mdzad pa'i lha mo bco lnga'i sgrub thabs bdud rtsi 'od shAkya ye shes kyi 'gyur /
nag po pa'i kye rdo rje dpa' bo gcig pa'i sgrub thabs 'gos 'gyur /
tA ra shrI'i kye rdo rje phyag gnyis pa'i sgrub thabs chos kyi dbang phyug gi 'gyur /
spyan dbye'i cho ga /
tsha tsha'i cho ga /
d+harma pa ka'i gtor ma'i de nyid bsdus pa /
ye shes snying pos mdzad pa'i ro sreg gi cho ga /
'dir tshogs 'khor gyi cho ga bod kyi rgya ston gyis byas pa bris pa ni nor ba'o / /
nag po pa'i sbyin sreg 'gos 'gyur /
lhan skyes sgeg pa'i ku ru kul+le'i sgrub thabs dA na shI la'i rang 'gyur /
slob dpon zhi ba 'tshos mdzad pa'i gong bu dgug rkang pa dgug pa /
sbrul gyi dug sel ba /
shes rab 'phel ba /
dbang du bsdu ba ste ku ru kul+le'i man ngag lnga dA na shI la'i rang 'gyur /
slob dpon a la la badzras mdzad pa'i kye rdo rje phyag gnyis pa'i sgrub thabs /
slob dpon sgra gcan 'dzin gyis mdzad pa'i dpa' bo gcig pa shAkya ye shes kyi 'gyur /
slob dpon rnal 'byor pas mdzad pa'i dur khrod kyi bshad pa 'gos 'gyur /
slob dpon in+d+ra b+hu ti dang mtsho skyes kyis mdzad pa'i rtsa ba'i mngon rtogs che chung gnyis /
dur khrod brgyad kyi bshad pa gnyis /
kye rdo rje'i mngon par rtogs pa'i rim pa /
de kho na nyid rnam par phye ba /
rdo rje'i klu'i 'grel pa slob dpon pa dam dang sgrol ma can gyi sdes mdzad pa ste de rnams shAkya ye shes kyi 'gyur /
brda nges par bzung ba ye shes rgyal mtshan gyi 'gyur /
dgongs pa'i skad kyi 'grel pa slob dpon klu sgrub kyis mdzad pa shes rab grags kyi 'gyur /
slob dpon nag po pas mdzad pa'i dkyil chog gzhung 'grel 'gos 'gyur /
bdag med ma dang /
kye rdo rje'i sgrub thabs de khon nyid gsal pa gnyis nag tsho'i 'gyur /
dur khrod brgyad kyi rtog pa pirlra pas mdzad pa las btus pa shes rab dpal ye shes kyi rang 'gyur /
nag po pa chung bas mdzad pa'i ro sreg gi chog /
sbyin sreg gi cho ga /
rab tu gnas pa'i cho ga'i tshul /
tshogs kyi 'khor lo @# / /
rnams 'gos 'gyur /
jo bo rjes mdzad pa'i kye rdo rje'i 'byung po thams cad kyi gtor chog /
slob dpon shan+ti pas mdzad pa'i lhan cig skyes dga' ting nge 'dzin bzang po'i 'gyur /
gtor ma'i cho ga gnyis /
nag po ba'i gshin chog nyi ma rgyal mtshan gyi 'gyur /
slob dpon shAn+ti pas mdzad pa'i lhan cig skyes pa'i rnal 'byor gyi rim pa ku mA ra ka la sha'i 'gyur dang /
de'i 'grel pa slob dpon tha gnas mdzad pa snying po rab tu gsal ba man+t+ra ka la sha'i rang 'gyur /
slob dpon mi thub zla bas mdzad pa'i gur mkha' 'gro lnga'i sgrub thabs bsod nams rgyal mtshan gyi 'gyur /
rdo rje gur gyi sgrub thabs dkyil 'khor bsdus pa'i rjes su 'brangs pa slob dpon lha'i brtul zhugs kyis mdzad pa chos kyi blo gros kyi 'gyur /
slob dpon dpe med rdo rje'i rab tu gsal ba'i sgrub thabs rin chen bzang po'i 'gyur /
gur gyi khro bo bcu'i rig pa'i cho ga slob dpon dzai tA ris mdzad pa dang /
DoM b+hi pa'i slong mo'i 'grel pa gnyis nyi ma rgyal mtshan gyi 'gyur /
slob dpon shAn+ti pas mdzad pa'i sgrub thabs 'khrul spong /
dge slong 'od srung gzhon nu'i dbang bzhi'i rab tu dbye ba rin chen bzang po'i 'gyur /
slob dpon bi na pas mdzad pa'i kye rdo rje'i gsang ba'i dbang gi rab tu dbye ba dang /
dbang chen po'i rim pa gsum pa /
slob dpon dpa' bo rdo rjes mdzad pa'i kye rdo rje'i dkyil chog rin chen 'bar ba shAkya ye shes kyi 'gyur /
slob dpon nag po pas mdzad pa'i e baM ma ya'i bshad pa sgron ma'i rim pa /
slob dpon DoM b+hi pas mdzad pa'i de kho na nyid bcu pa dge blo'i 'gyur /
slob dpon kam pa las mdzad pa'i kye rdo rje'i sgrub thabs de kho na nyid bzhi'i rim pa glan dar ma blo gros kyi 'gyur /
kye rdo rje'i lag tu blang ba'i rim pa bsod nams rgyal mtshan gyi 'gyur /
mngon par rtogs pa'i rim pa dbyug gu drug cu rtsa bzhi'i mtshan nyid dang bcas pa shAkya ye shes kyi 'gyur /
slob dpon dkon mchog 'byung gnas kyis mdzad pa'i bdag med ma'i sgrub thabs /
slob dpon gnyis med rdo rjes mdzad pa'i bdag med ma'i sgrub thabs mtshur ye shes 'byung gnas kyi 'gyur /
slob dpon dzai tA ris mdzad pa'i kye rdo rje'i dbang gtan la dbab pa gyi co'i 'gyur /
slob dpon yan lag med pa'i rdo rjes mdzad pa'i he ru ka zhal gcig pa'i sgrub thabs rma chos 'bar gyi 'gyur /
slob dpon gnyis med rdo rjes mdzad pa'i dpal he ru ka rdo rje'i sgrub thabs /
nA ro bas mdzad pa'i ro sreg gi cho ga bsod nams rgyal mtshan gyi 'gyur /
'di nag po pas mdzad pa'i ro sreg gi cho ga dang khyad mi snang /
kye rdo rje'i gtor ma'i cho ga /
kye rdo rje'i phyag mtshan gyi phan yon /
slob dpon sgeg pa'i rdo rjes mdzad pa'i rdzogs rim gyi man ngag /
kye rdo rje'i mngon par rtogs pa'i rim pa don rab tu gsal ba /
kye rdo rje'i gtso bo sems dpa' gsum gyi sgrub thabs rje nA ro pa'i zhal gyi lung dang sbyar ba /
dpal ting nge 'dzin rdo rjes mdzad pa'i bdag med ma'i man ngag bsod nams rgyal mtshan gyi 'gyur /
slob dpon mtsho skyes kyis mdzad pa'i kye rdo rje'i mar me'i rtse mo lta bu'i gdams ngag dang /
slob dpon rdo rje dril bu pas mdzad pa'i kye rdo rje dpa' bo gcig pa'i sgrub thabs dang /
slob dpon gar+b+ha ri pas mdzad pa'i kye rdo rje'i dran pa gcig dang gsum shAkya ye shes kyi 'gyur /
dpal ting nge 'dzin rdo rjes mdzad pa'i he ru ka'i rang byin gyis brlab pa'i man ngag dge slong shes rab ye shes dang bsod nams rgyal mtshan gyi 'gyur /
kye rdo rje phyag gnyis pa'i sgrub thabs shAkya ye shes kyi 'gyur /
kye rdo rje mdor bsdus pa'i bya ba tsha tsha'i rim pa /
slob dpon rin chen zla bas mdzad pa'i kye rdo rje'i bum pa'i sgrub thabs khu dngos grub kyi 'gyur /
gtor ma'i cho ga nyung du /
slob dpon byang chub snying pos mdzad pa'i kye rdo rje'i sbyin sreg gi cho ga mdor bsdus pa dge slong shes rab skyabs kyi 'gyur /
kye rdo rje'i @# / /
gtor chog /
dpa' bo gcig pa he ru ka phyag bcu drug pa'i sgrub thabs /
slob dpon mtsho skyes rdo rjes mdzad pa'i kye rdo rje'i maN+Dal gyi cho ga dang sbyin sreg gi cho ga gnyis /
slob dpon mtsho skyes rdo rjes mdzad pa'i kye rdo rje nas gling ma'i dkyil chog shAkya brtson 'grus kyi 'gyur 'di mchud /
slob dpon byang chub snying pos mdzad pa'i kye rdo rje'i sgrub thabs lha btsun po mu ni rA dza'i 'gyur /
kye rdo rje phyag gnyis pa'i sgrub thabs /
slob dpon blo gros chen pos mdzad pa'i rdo rje gur las gsungs pa'i ro sreg gi cho ga ba ri'i 'gyur /
slob dpon mtsho skyes rdo rjes mdzad pa'i bstod pa nyi shu pa shAkya ye shes kyi 'gyur /
kha che rin chen rdo rjes mdzad pa'i kye rdo rje'i bstod pa byang chub shes rab kyi 'gyur /
slob dpon bsod snyoms pa 'phags pa lhos mdzad pa'i bdag med lha mo bco lnga'i bstod pa /
slob dpon Dom+b+hi he ru kas mdzad pa'i kye rdo rje'i bkra shis te kye rdo rje'i chos skor brgya nyi shu'o / /
bde mchog gi skor la /
rtsa rgyud kyi 'grel pa la /
phyag na rdo rjes mdzad pa'i stod 'grel ting nge 'dzin bzang po'i 'gyur /
slob dpon lam ka rgyal ba bzang pos mdzad pa'i dka' 'grel /
slob dpon skal ldan grags pas mdzad pa'i dka' 'grel dpa' bo yid 'ong rin chen bzang po'i 'gyur /
slob dpon skar rgyal zla bas mdzad pa'i dka' 'grel rin po che'i tshogs yon tan dpal gyi 'gyur /
slob dpon lha sbas kyis mdzad pa'i sgrub thabs gnas pa'i man ngag thams cad rgya cher 'grel pa /
slob dpon ta thA ga ta rak+Shi tas mdzad pa'i gnyis ka'i bshad sbyar chos kyi blo gros kyi 'gyur /
slob dpon lwa ba pas mdzad pa'i 'grel pa sgrub thabs gleng gzhi 'gos 'gyur /
slob dpon sum tirtis mdzad pa'i sdom pa 'byung ba'i rgyud nyung du'i mtshams sbyor grags 'byor shes rab kyi 'gyur /
slob dpon b+ha wa b+ha dras mdzad pa'i 'khor lo sdom pa'i dka' 'grel dang /
slob dpon dpa' bo rdo rjes mdzad pa'i 'khor lo sdom pa'i rnam 'grel yon tan thams cad gnas pa gnyis ba ri rin chen grags kyi 'gyur /
slob dpon rdo rjes mdzad pa'i 'grel pa zangs dkar 'phags pa shes rab kyi 'gyur /
rtsa rgyud 'grel ba bcu gcig go /
rdo rje mkha' 'gro'i 'grel pa slob dpon b+ha ba b+ha dras mdzad pa 'gos 'gyur /
rdo rje mkha' 'gro'i 'grel pa de kho na nyid brtan par byed pa slob dpon nor bzang gis mdzad pa gyi co'i 'gyur /
rnal 'byor ma kun tu spyod pa'i bshad sbyar slob dpon ta thA ga ta rak+Shi tas mdzad pa ba ri'i 'gyur /
mkha' 'gro rgya mtsho'i 'grel pa slob dpon pad ma badzras mdzad pa gru gzings zhes bya ba stong phrag brgya ba chos kyi yon tan gyi 'gyur /
sdom 'byung gi 'grel pa pad mo can slob dpon rat+na rak+Shi tas mdzad pa shong blo brtan gyi 'gyur /
he ru ka mngon 'byung gi dka' 'grel slob dpon zla ba gzhon nus mdzad pa chos kyi blo gros kyi 'gyur /
slob dpon shAn+ti bas mdzad ba'i nam mkha' dang mnyam pa'i rgyud kyi rgya cher 'grel ba shes rab ye shes kyi 'gyur /
phyag na rdo rjes mdzad pa'i bde mchog gi sgrub thabs de kho na nyid kyi snying po zla mgon dang gnyal mi ye shes chos kyi 'gyur /
khyab 'jug sgras pas mdzad pa'i phag mo lha bcu gsum ma'i sgrub thabs /
slob dpon lu i bas mdzad pa'i bde mchog gi sgrub thabs rin chen bzang po'i 'gyur /
de'i dka' 'grel /
phyi rol mchod pa'i cho ga /
gtor ma'i cho ga /
lag mchod de slob dpon pradz+nyA rak+Shi tas mdzad pa'i chos bzhi rngog 'gyur /
pradz+nyA rak+Shi tas mdzad pa'i tsha tsha'i cho ga ba ri'i 'gyur /
slob dpon pad ma'i dbyangs kyis mdzad pa'i sbyin sreg gi sdom tshig 'di gnyis ma tshud /
lU i pa'i sgrub thabs kyi 'grel pa jo bo rjes mdzad pa nag tsho'i 'gyur /
lU i pa'i 'grel ba sdom pa 'byung ba dang /
de'i 'grel pa khyad par gsal byed dang /
de'i dkyil 'khor cho ga dang /
bdud rtsi ri lu'i @# / /
sgrub thabs gnyis dang /
a b+hid+ha na nas phyung ba'i srung 'khor dang drug /
de bzhin gshegs pa'i rdo rjes mdzad ba bi b+hu titsan+d+ra'i rang 'gyur /
'di'i phyi ma gsum ma chud /
slob dpon nag po pas mdzad pa'i chos drug la /
dkyil chog sgrub thabs sbyin sreg gsum rig pa gzhon nu'i 'gyur /
dpyid kyi thig le 'gos 'gyur /
gsang ba'i de kho na nyid 'gos dang mar do'i 'gyur /
o la pa ti shAkya ye shes kyi 'gyur te drug go /
slob dpon rdo rje dril bu pas mdzad pa'i dril bu skor gsum la /
dbang gi bya ba mdor bsdus pa chos kyi shes rab kyi 'gyur /
sgrub thabs blo gros grags kyi 'gyur /
rim pa lnga pa nag tsho dang blo ldan shes rab kyi 'gyur /
yang rdo rje dril bu pas mdzad pa la /
bde mchog lha lnga'i sgrub thabs yid bzhin nor bu chos kyi dbang phyug gi 'gyur /
lhan cig skyes pa'i sgrub thabs dpyal chos bzang gi 'gyur /
lhan skyes phyag gnyis pa'i sgrub thabs chos rje dpal gyi 'gyur te gsum mo / /
dpal nyin mo mdzad kyis mdzad pa'i 'khor lo sdom pa'i sgrub thabs dge blo'i 'gyur /
slob dpon lwa ba pas mdzad pa'i bde mchog lha bcu gsum ma'i sgrub thabs dang /
de'i dkyil chog rin po che rab tu gsal ba'i sgron ma gnyis chos kyi dbang phyug gi 'gyur /
'jigs med 'byung gnas sbas pas mdzad pa'i bde mchog sgrub thabs 'khrul spong nyi ma rgyal mtshan gyi 'gyur /
des mdzad pa'i rang byin gyis brlab pa'i man ngag chos rjes dpal gyi 'gyur /
mai tri pas mdzad pa'i bde mchog bcu gsum ma'i sgrub thabs rin chen sgron ma ba reg thos pa dga' dang ba ri dang byams pa'i dpal gyi 'gyur /
rma ban chos 'bar gyi 'gyur yang yod /
slob dpon gnyis med rdo rjes mdzad pa'i bde mchog yi ge bdun pa'i sgrub thabs mar do'i 'gyur /
slob dpon rgyal ba bzang pos mdzad pa 'khor lo sdom pa'i sgrub thabs pa ri'i 'gyur /
slob dpon dpa' bo rdo rjes mdzad pa'i bde mchog gi dkyil chog yid 'ong phreng ba /
slob dpon ma ka na shrIs mdzad pa'i 'khor lo sdom pa dpa' bo gcig pa'i sgrub thabs shes rab grags kyi 'gyur /
slob dpon nA ro pas mdzad pa'i dpa' bo gcig pa he ru ka'i sgrub thabs /
bram ze b+h+ring ga ras mdzad pa'i he ru ka'i sgrub thabs mdor bsdus pa gzhon nu bum pa'i rang 'gyur /
slob dpon gnyis med rdo rjes mdzad pa'i 'khor lo sdom pa'i man ngag mtshur gyi 'gyur /
slob dpon gar+b+ha ri pas mdzad pa'i dpa' bo gcig pa'i sgrub thabs /
slob dpon nyin mo'i 'byung gnas zla bas mdzad pa'i he ru ka 'byung ba'i dkyil chog /
rdo rje dril bu pa'i man ngag lus kyi dkyil 'khor /
rdo rje dril bu pas mdzad pa'i 'khor lo sdom pa'i rim lnga'i 'grel pa chos kyi dbang phyug gi 'gyur /
dpal rdo rje mkha' 'gro'i rgyud las btus pa'i sgrub thabs byang chub kyi sems kun tu gzigs pa'i phreng ba slob dpon ka la ka pas mdzad pa 'gos 'gyur /
mkha' 'gro rgya mtsho'i sgrub thabs rkang pa bzhi bcu rtsa brgyad pa'i bstod pa dang gnyis dar ma yon tan gyi 'gyur /
dkyil chog gtor chog maN+Dal gyi cho ga sbyin sreg gi cho ga dang bzhi ye shes rdo rje'i 'gyur /
drug po de dza ya se nas mdzad pa'o / /
slob dpon DoM b+hi he ru ka pas mdzad pa'i he ru ka dpa' bo gcig pa'i sgrub thabs nag tsho'i 'gyur /
dpal chos kyi grags pas mdzad pa'i rdo rje mkha' 'gro'i bstod pa rgyun chags chos rje dpal gyi 'gyur /
kha che rin chen rdo rjes mdzad pa'i 'khor lo sdom pa'i bstod pa chos kyi dbang phyug gi 'gyur /
slob dpon dza lan+d+ha ri pas mdzad pa'i 'khor lo sdom pa'i bstod pa don thams cad grub pa rnam dag gtsug gi nor bu rgya brtson 'grus seng ge dang nyi ma rdo rje'i 'gyur /
rgyal po in+d+ra b+hu tis mdzad pa'i 'khor lo sdom pa'i bstod pa /
'khor lo sdom pa'i mtshan brgya rtsa brgyad pa'i bstod pa /
paN+Di ta shu ra ka la shas mdzad pa'i 'khor lo sdom pa'i @# / /
bstod pa bsod nams bzang po'i 'gyur /
kha che rin chen rdo rjes mdzad pa'i 'khor lo sdom pa'i dkyil 'khor gyi lha la bstod pa /
slob dpon d+ha ri ka pas mdzad pa'i 'khor lo sdom pa'i bstod pa bsdus pa /
slob dpon rdo rje dril bu pas mdzad pa'i dkyil 'khor gyi lha la bstod pa rin po che sgyu 'phrul sbyin pa chos kyi dbang phyug gi 'gyur /
slob dpon mai tri pas mdzad pa'i 'khor lo sdom pa'i bstod pa /
slob dpon b+hu ri pas mdzad pa'i bde mchog gi rgyun bshags rgyas pa rin chen bzang po'i 'gyur /
slob dpon sha wa ri la sogs pas mdzad par grags pa'i zhal gnyis ma chung ba rma ban gyi 'gyur /
bir+wa pas mdzad pa'i dbu bcad mche ba rma ban gyi 'gyur /
lha mo dpal gyi blo gros kyis mdzad pa'i dbu bcad ma chung ba dang /
a ba d+hU tI pas mdzad pa'i don grub ma chung ba dang /
stong nyid ting nge 'dzin gyis mdzad pa'i zhal gnyis ma che ba dang /
don grub ma che ba gnyis dang /
sangs rgyas byin gyis mdzad pa'i sbyin sreg gi cho ga ste lnga rdog 'gyur /
zhal gnyis ma che ba'i rgya cher bshad pa de kho na nyid bshad pa slob dpon brtson 'grus dpal bshes gnyen gyis mdzad pa nyi ma rgyal mtshan gyi 'gyur /
slob dpon dge ba'i 'byung gnas sbas pas mdzad pa'i phag ma mngon par rtogs pa'i snye ma dA na shI la'i rang 'gyur /
slob dpon gnyis med rdo rjes mdzad pa'i phag mo'i sgrub thabs dang /
slob dpon sha wa ri pas mdzad pa'i rnal 'byor ma'i mchod pa'i cho ga mdor bsdus pa gnyis mtshur dbang nge'i 'gyur /
jo bo rjes mdzad pa'i bcu gsum ma'i sgrub thabs rin chen bzang po'i 'gyur /
slob dpon dA ri ka pas mdzad pa'i rnal 'byor ma'i 'grel pa rnal 'byor gyi rjes su 'brangs pa tshes bcu'i mchod pa dang bcas pa /
slob dpon klus byin pas mdzad pa'i rnal 'byor gyi snying po bsdus pa /
slob dpon dA ri ka pas mdzad pa'i rnal 'byor ma'i man ngag rnams dA na shI la'i rang 'gyur /
slob dpon sha wa ri bas mdzad pa'i rnal 'byor ma'i byin rlabs kyi cho ga mdor bsdus pa /
slob ma rjes su gzung ba'i cho ga /
tshogs kyi 'khor lo'i cho ga /
slob dpon gnyis med rdo rjes mdzad pa'i rnal 'byor ma'i sgrub thabs don thams cad grub pa rnams nyi ma rgyal mtshan gyi 'gyur /
rdo rje rnal 'byor ma'i bde ba mchog gi sdom pa 'jug pa nges pa'i don gyi dkyil 'khor zhes bya ba dpal gnyis med rdo rjes mdzad pa /
pradz+nyA shrI dz+nyA na'i rang 'gyur /
'di ma chud /
las dang po pa'i sgom pa mdor bsdus pa shes rab grags kyi 'gyur /
in+d+ra b+hu tis mdzad pa'i grub pa'i rdo rje rnal 'byor ma'i sgrub thabs shes rab grags kyi 'gyur /
rnal 'byor ma'i sngags kyi de kho na nyid dang /
slob dpon b+ha ran+d+ra ru tses mdzad pa'i gzhan don slob ma rjes su gzung ba'i cho ga gnyis ye shes sde'i 'gyur /
dpal u ma pa ti tat+tas mdzad pa'i phag mo mngon 'byung gi sgrub thabs dang /
dkyil 'khor cho ga gnyis r+wa chos rab kyi 'gyur /
slob dpon ka ma la shrI sa mdzad pa'i rdo rje phag mo'i sgrub thabs ong lo'i 'gyur /
slob dpon korka tat+tas mdzad pa'i phag mo shes rab gsal byed ma'i sgrub thabs dang bstong pa gnyis grub pa dpal bzang po'i 'gyur /
slob dpon rdo rje dril bu pas mdzad pa'i phag mo'i sgrub thabs dang /
u rgyan nas 'byung ba'i phag mo'i sgrub thabs gnyis chos kyi dbang phyug gi 'gyur /
slob dpon shes rab bzang pos mdzad pa'i rdo rje phag mo'i sgrub thabs chos kyi dbang phyug gi 'gyur /
slob dpon dA ri ka pas mdzad pa'i keng rus kyi rdo rje rnal 'byor ma'i sgrub thabs /
de'i 'grel pa gzhan la phan pa ku mA ra bo d+hIs mdzad pa /
slob dpon dpal 'dzin gyis mdzad pa'i phag mo'i sgrub thabs byams pa'i dpal gyi 'gyur /
kUr ma pA di'i sgrub thabs dang /
mkha' spyod ma dmar mo'i sgrub thabs gnyis dang gsum dbyal chos bzang gi 'gyur /
slob dpon gnyis med rdo rjes mdzad pa'i rdo rje rnal @# / /
'byor ma rig pa 'dzin ma rtsen ma'i sgrub thabs dang /
de'i slob ma rjes su gzung ba'i cho ga gnyis bsod rtse'i 'gyur drug po sngar ma chud /
rdo rje phag mo mdor bsdus pa'i bstod pa glog skya lo tsA'i 'gyur /
mar me mdzad ye shes kyis mdzad pa'i mkha' spyod ma dkar mo'i bstod pa rin chen bzang po'i 'gyur /
yang des mdzad pa'i rdo rje rnal 'byor ma'i bstod pa khu ne tso'i 'gyur /
kha che rin chen rdo rjes mdzad pa'i bde mchog gi bkra shis zhu byas tshul khrims bkra shis kyi 'gyur /
bde mchog sdom 'byung gi sgrub thabs paN+Di ta k+ShAn+ti shrI dang /
shong blo brtan gyi 'gyur /
slob dpon Ar+ya de bas mdzad pa'i rdo rje mkha' 'gro'i bsdus don gyi 'grel pa /
slob dpon dza lan+d+ha ras mdzad pa'i 'khor lo sdom pa'i snying po'i de kho na nyid grub pa /
slob dpon yan lag med pa'i rdo rjes mdzad pa'i lhan cig skyes pa'i de kho na nyid snang ba /
slob dpon dge ba'i mgon pos mdzad pa'i rnal 'byor gyi gtum mo /
slob dpon ku sa li pas mdzad pa'i snying po'i de kho na nyid bsdus pa /
'jigs med grags pas mdzad pa'i lhan cig skyes pa'i snang ba /
rdo rje dril bu pas mdzad pa'i phag mo lha lnga'i sgrub thabs dang /
phag mo dkar mo'i sgrub thabs /
rdo rje gnod mdzes kyi sgrub thabs pradz+nyA rak+Shi tas mdzad pa /
rdo rje phag mo'i sgrub thabs nA ro pas mdzad pa /
de'i las chogs gnod sbyin mo'i rtog pa /
jo bo rjes mdzad pa'i rje btsun ma rin chen rgyan gyi sgrub thabs /
yang jo bos mdzad pa'i phag mo'i sgrub thabs bar ma /
slob dpon nyin mdzad rdo rjes mdzad pa'i bde mchog gi sbyin sreg gi cho ga /
ka na ka shrIs mdzad pa'i dpa' bo drug dang dpa' mo drug gi sgrub thabs gnyis /
pradz+nyA rak+Shi tas mdzad pa'i 'khor lo sdom pa'i 'chi blu /
bram ze nag po pas mdzad pa'i yi ge bdun pa'i sgrub thabs de rnams ma chud do / /
'khor lo sdom pa'i chos skor brgya dang bzhi bcu rtsa gcig go /
kye rdo rje'i cha mthun gyi rgyud du kha cig 'dod pa'i phyag rgya chen po thig le'i 'grel pa slob dpon zab pa'i rdo rjes mdzad pa /
slob dpon shes rab gsang bas mdzad pa'i phyag rgya chen po thig le'i rgya cher 'grel pa dga' ba'i spyan rin chen rgyal mtshan gyi 'gyur /
paN+Di ta gzhon nu zla bas mdzad pa'i rnyog pa med pa'i rgyud kyi dka' 'grel /
slob dpon mahA su ga ta badzras mdzad pa'i de kho na nyid sgron ma'i rgyud kyi dka' 'grel rin chen phreng ba byang chub 'byung gnas kyi 'gyur /
slob dpon bi ma la gar+b+has mdzad pa'i dpal bde ba chen po'i 'grel pa /
slob dpon rdo rje gsang bas mdzad pa'i rang bzhin dga' ba'i sgron ma'i dka' 'grel dpal shes rab gsang ba'i rang 'gyur /
sangs rgyas mnyam sbyor gyi skor la /
slob dpon brgya byin sdong pos mdzad pa'i sangs rgyas mnyam sbyor gyi 'grel pa lha rin po che'i 'gyur /
slob dpon ku ku rA dzas mdzad pa'i sangs rgyas mnyam sbyor gyi dkyil chog dran pa nam mkha'i 'gyur /
slob dpon rin po che rdo rjes mdzad pa'i sangs rgyas mnyam sbyor gyi dkyil chog bde ba bskyed pa gnyan bsod nams kyi 'gyur /
slob dpon hUM mdzad rdo rjes mdzad pa'i sangs rgyas mnyam sbyor gyi dkyil 'khor sgrub pa'i rim pa lha rin po che'i 'gyur /
slob dpon in+d+ra b+ha dras mdzad pa'i sangs rgyas mnyam sbyor gyi tshogs kyi cho ga dran pa nam mkha' dang lha rin po che'i 'gyur /
sangs rgyas mnyam sbyor gyi 'grel pa slob dpon rab tu dga' ba'i rdo rjes mdzad pa'i mnyam sbyor gyi rgyan /
slob dpon in+d+ra b+hu tis mdzad pa'i mnyam sbyor gyi dka' 'grel dang /
slob dpon rab zhi bshes gnyen gyis mdzad pa'i mnyam sbyor gyi dka' 'grel gnyis rin chen bzang po'i 'gyur /
slob dpon kun dga' snying pos mdzad pa'i mnyam sbyor gyi 'grel pa shes rab snang bar byed pa smr-i ti'i rang 'gyur te dgu'o / /
@# / /
gdan bzhi'i skor la /
slob dpon b+ha wa b+ha dras mdzad pa'i rgyud kyi 'grel pa dran pa'i rgyu mtshan 'gos kyi 'gyur /
slob dpon 'phags pa lhas mdzad pa'i gdan bzhi'i dkyil chog snying po mdor bsags dang /
slob dpon b+ha ba b+ha dras mdzad pa'i gdan bzhi'i sgrub thabs dang /
slob dpon dze tA ris mdzad pa'i gdan bzhi'i de kho na nyid bzhi pa dang gsum pa 'gos 'gyur /
'phags pa lha'i ye shes dbang phyug ma'i sgrub thabs gtor chog dang bcas pa smr-i ti'i rang 'gyur /
'phags pa lha'i shing gcig gi dka' 'grel /
'phags pa lha'i gdan bzhi'i sgrub thabs rin chen bzang po'i 'gyur /
slob dpon klu sgrub kyis mdzad pa'i mchan khung sbyor ba /
ye shes mkha' 'gro'i sgrub thabs slob dpon a b+h+ya sa mdzad pa sgra tshad pa rin rgyal gyi 'gyur /
rnam par rgyal ba'i dbang pos mdzad pa'i dpal rnal 'byor nam mkha'i sgrub thabs 'di gnyis sngar ma chud de bcu'o / /
mahA ma ya'i skor la /
slob dpon shAn+ti pas mdzad pa'i rgyud kyi 'grel pa yon tan ldan dang /
nag po rdo rjes mdzad pa'i 'grel pa dran pa gnyis 'gos 'gyur /
dpal ku ku ri ba'i mtshan rgyan pas mdzad pa'i dka' 'grel /
mi thub zla bas mdzad pa'i dka' 'grel sgyu ma can /
slob dpon ku ku ri pas mdzad pa'i chos drug la /
dkyil chog /
sgrub thabs tshigs bcad ma /
sgyu 'phrul chen mo'i rjes su 'brangs pa'i he ru ka'i sgrub thabs /
rdo rje sems dpa'i sgrub thabs che chung gnyis gtor chog dang lnga 'gos 'gyur /
sgyu 'phrul chen po'i dkyil chog rim pa gsal ba gzhon nu tshul khrims kyi 'gyur /
slob dpon ku ku ri pas mdzad pa'i rmongs pa grol ba'i brtag pa 'gos 'gyur /
slob dpon shAn+ti pas mdzad pa'i sgyu 'phrul chen mo'i sgrub thabs /
slob dpon 'dul bas byin gyis mdzad pa'i dkyil chog /
slob dpon dpal rgyan pas mdzad pa'i sgyu 'phrul chen mo'i rgyud kyi rjes su 'brangs pa'i he ru ka'i sgrub thabs /
rgya gar mkhan po sku med rdo rjes mdzad pa'i sgyu 'phrul chen mo'i sgrub thabs /
sgyu 'phrul chen mo'i sgrub thabs yum rdo rje mkha' 'gro mas o rgyan gyi yul du gsungs pa shAkya brtson 'grus kyi 'gyur /
dpal rgyan pas mdzad pa'i dkyil chog sbyin sreg dang bcas pa dang /
slob dpon blo bzang snying pos mdzad pa'i de kho na nyid kyi man ngag rtsa 'grel te nyi shu'o / /
sangs rgyas thod pa'i skor la /
sa ra ha'i chos lnga ni /
rgyud kyi dka' 'grel ye shes ldan /
lha nyi shu rtsa lnga'i sgrub thabs /
dkyil chog rim pa gsal ba /
'byung po thams cad pa'i gtor chog /
sgrub thabs bsdus pa ste lnga gyi cho zla ba'i 'od zer gyi 'gyur /
slob dpon 'jigs med 'byung ngas sbas pas mdzad pa'i rgya cher 'grel pa mi 'jigs pa'i gzhung 'grel shu log stong phrag drug brgya pa 'gyur snying pa la dbang blo brtan gyis bcos pa /
slob dpon pad ma badzras mdzad pa'i dka' 'grel de kho na nyid kyi zla ba 'di ma chud de de ltar bdun no / /
rdo rje bdud rtsi'i rgyud kyi 'grel pa slob dpon b+ha gos mdzad pa| rdo rje bdud rtsi'i 'grel pa bdud rtsi 'dzag pa yon tan 'bar dang shes rab brtsegs kyi 'gyur te gnyis so / /
slob dpon nyi ma sbas pas mdzad pa'i sgrol ma rnal 'byor chen po'i skor ni /
sgrol ma spyi'i sgrub thabs dang so so'i sgrub thabs las tshogs dkyil chog dang bcas pa le'u nyi shu rtsa drug pa blo gros grags kyi 'gyur /
sgrol ma'i sgrub thabs man ngag gi rim pa kha che'i dpe las sa skyar bsgyur ba /
phyag 'tshal nyi shu rtsa gcig gi sgrub thabs byams pa'i dpal gyi 'gyur /
phyag 'tshal nyi shu rtsa gcig gi bstod pa rnam dag gtsug gi nor bu /
sgrol ma'i bstod pa 'dan ma tshul seng gi 'gyur te lnga'o / /
slob dpon ta thA ga ta rak+Shi tas mdzad pa'i me tog phreng 'dzin lha mo lnga'i spyi'i sgrub thabs so so'i sgrub thabs la stong pa nyid sgom pa /
lta ba ngan pa sun dbyung ba /
@# / /
chom rkun 'ching ba /
rig pa skyed pa /
'chi ba blu ba las tshogs dang bcas pa rnams cog gru mya ngan med pa'i dpal gyi 'gyur /
gur las gsungs pa'i rdo rje sgrol ma'i sgrub thabs /
o rgyan sgrol ma'i chos skor drug ni /
'phags ma gnas kyi dbang phyug ma'i sgrub thabs kyi rtog pa /
u rgyan sgrol ma'i mngon rtogs kyi rim pa /
u rgyan sgrol ma'i rim pa gsang ba las kyang ches gsang ba dkyil 'khor gyi cho ga sa ra hi ta b+ha dras mdzad pa /
sbyin sreg gi sdom tshig gtor ma'i cho ga ste drug paN+Di ta saM g+ha ma shrI dang 'jam dpal sgeg pa'i rdo rjes bsgyur ba sngar ma chud /
u rgyan gyi rim pa'i sgrol ma'i sgrub thabs nag tsho shes rab rgyal mtshan gyi 'gyur /
slob dpon b+ha ba b+ha dras mdzad pa'i chos bzhi ni /
sgrol ma yid bzhin nor bu'i sgrub thabs /
sgrol ma'i dkyil 'khor du 'jug pa'i cho ga /
khrus chog /
gso sbyong gi cho ga dang bzhi grub pa dpal bzang po'i 'gyur /
mchog gi sgrol ma ral pa gcig pa'i sgrub thabs dkyil chog la sogs pa de kho na nyid bco brgyad pa zhes dA na shI la'i rang 'gyur 'di brtag /
slob dpon brtag pa'i rdo rjes mdzad pa'i sgrol ma ral gcig ma'i sgrub thabs /
gtor ma /
sgrol ma'i shes rab blo 'phel dang gsum dA na shI la'i rang 'gyur /
ral gcig ma dmar mo'i sgrub thabs mchog ldan gyi 'gyur /
de'i byin rlabs kyi cho ga nag po pas mdzad pa gzhon nu shes rab kyi 'gyur /
u rgyan gyi yul nas byung ba'i lha mo ku ru kul+le'i sgrub thabs rong zom chos bzang gi 'gyur /
myur mdzad ma'i sgrub thabs bcu gsum gyi bdag nyid /
snyan dngags mkhan snying rje chen pos mdzad pa'i sgrol ma'i maN+Dal gyi cho ga /
slob dpon bsod snyoms pas mdzad pa'i sgrol ma mchog sgrub pa dang /
slob dpon ka ma la shrIs mdzad pa'i sgrol ma'i sgrub thabs ong lo'i 'gyur /
slob dpon Dom+b+hi he ru kas mdzad pa'i 'phags ma ku ru kul+le'i bstod pa /
'dir sgrol ma dngos grub bstan gzigs kyi chos skor bri'o / /
sum cu so bzhi'i kha cig rnal 'byor chen po min yang sgrol ma phyogs gcig tu bya ba'i phyir ro / /
gsum pa gnyis su med pa'i rgyu dang 'brel pa la /
dus kyi 'khor lo'i bsdus rgyud kyi 'grel pa dri med 'od r+wa la sogs pa'i 'gyur bcu lhag yod /
de'i go sla'i 'grel pa bdam can som nA tha'i rang 'gyur /
rgyal po bad ma dkar pos mdzad pa'i don dam bsnyen pa zla ba mgon po'i rang 'gyur /
dbang mdor bstan gyi 'grel pa dus 'khor zhabs kyis mdzad pa 'bro shes rab grags kyi 'gyur /
dbang mdor bstan gyi 'grel pa nA ro bas mdzad pa grags pa rgyal mtshan gyi 'gyur /
kho bos bsgyur ba'i dbang mdor bstan gyi dka' 'grel shu log sum brgya drug cu /
dbang rab byed kyi 'grel pa rdo rje'i tshig 'byed pa slob dpon dA ri ka pas mdzad pa 'bro 'gyur /
dus 'khor zhabs kyis mdzad pa'i sgrub thabs yan lag bzhi pa dang /
bram ze bsod snyoms pas mdzad pa'i snying po rgyan gnyis gyi co'i 'gyur /
paN+Di ta sA d+hu pu tras mdzad pa'i dus 'khor sgrub thabs rgyas pa dang dkyil 'khor chog dang /
rol pa'i rdo rjes mdzad pa'i dus 'khor lhan skyes kyi sgrub thabs gsum r+wa chos rab kyi 'gyur /
sgrub thabs kyi cho ga rim par phye ba dang /
slob dpon dus 'khor zhabs kyis mdzad pa'i dpal ldan rgyu skar gyi dkyil 'khor gyi sgrub thabs yan lag bcu gcig pa dang gnyis 'bro 'gyur /
dus 'khor zhabs kyis mdzad pa'i dkyil cho ga yid 'ong phreng ba /
la chings yon tan 'bar gyi 'gyur /
dus 'khor zhabs pas mdzad pa'i nyi zla sgrub pa dang ye shes spyan sgrub gnyis bi b+hu titsan+d+ra'i rang 'gyur /
slob dpon a ba d+hU tI pas mdzad pa'i sbyor ba yan lag drug gi 'grel pa sbas pa mig 'byed zla ba grags pa'i 'gyur /
'di@# / /
gsum la dus 'khor dang mi mthun pa ci rigs su snang bas the tshom gyi gzhi'o / /
dus 'khor zhabs kyis mdzad pa'i dus 'khor gyi man ngag gyi co'i 'gyur /
'jam dpal gyis mdzad pa'i rnal 'byor gsum gyi snying po gsal ba /
dus 'khor zhabs kyi sbyor ba yan lag drug gi man ngag /
slob dpon a b+h+yas mdzad pa'i dus 'khor gyi sdom tshig khe'u gad 'khor lo grags kyi 'gyur /
des mdzad pa'i rtsis kyi bstan bcos dus 'khor la 'jug pa chos grags dang chos rje dpal gyi 'gyur /
bi b+hu ti tsan+d+ras mdzad pa'i nang gi snye ma de'i rang 'gyur /
rnal 'byor ma drug cu rtsa bzhi'i gtor chog grags pa rgyal mtshan gyi 'gyur /
dus 'khor gyi maN+Dal gyi cho ga nyi ma rgyal mtshan gyi 'gyur /
'grel pa dri med 'od kyi mdor bsdus dang po'i bshad pa bshad sbyar snying po snang ba dpang blo brtan gyi 'gyur /
dus 'khor lhan skyes kyi sgrub thabs gtor ma dang bcas pa byams pa'i dpal gyi 'gyur /
'di gsum ma chud /
dpal phyag na rdo rjes mdzad pa'i sbyor ba yan lag drug gi man ngag ting nge 'dzin bzang po'i 'gyur /
slob dpon dpe med mtshes mdzad pa'i sbyor drug mi mnyam bzang po'i 'gyur /
de'i 'grel pa nyi ma dpal ye shes kyis mdzad pa bi b+hu ti tsan+d+ra'i rang 'gyur /
dus 'khor zhabs kyi sbyor drug gi man ngag dang /
sha wa ri'i sbyor drug gi man ngag gnyis bi b+hu ti tsan+d+ra'i rang 'gyur /
mtshan brjod kyi dgongs pa dus 'khor bzhin bkral ba la mtshan brjod rnam bshad mi'i dbang po grags pas mdzad pa sbal rdo rje rgyal po'i 'gyur /
de'i phan yon gyi 'grel pa sngags kyi don snying po bsdus pa dus zhabs pas mdzad pa rdo rje rgyal po'i 'gyur 'di gnyis the tshom gyi gzhi'o / /
slob dpon dpe med mtshos mdzad pa'i mtshan brjod 'grel pa bdud rtsi'i thigs pa sgron ma gsal ba d+harma ki rti dang rdo rje rgyal mtshan gyi 'gyur /
slob dpon nyi ma dpal gyis mdzad pa'i mtshan brjod 'grel pa bdud rtsi'i thigs pa chos rje dpal gyi 'gyur /
paN chen shAkya shrIs mdzad pa'i dus 'khor gyi rtsis gzhi nyi zla 'dzin pa'i man ngag /
gza' lnga so so'i rkyang rtsis /
sa man+ta shrIs mdzad pa'i sbyin sreg gi cho ga /
paN+Di ta sA d+hu kI rtis mdzad pa'i dus 'khor gyi bstod pa rgyun chags 'dan ma tshul seng ge 'gyur /
dus 'khor gyi rtsa ltung ste bzhi bcu rtsa gsum mo /
dus kyi 'khor lo la brten pa'i yi ge yang dag par brjod pa'i rnam 'grel go mi chen pos sbyar brdog 'gyur dang /
rang gi lta ba'i 'dod pa mdor bstan pa sgra tshad pa rin rgyal gyis bsgyur ba ma rnyed 'di'i rgyad pe rnyed nas kun spangs chos grags dpal bzang pos bsgyur ba yod /
do / /
gnyis pa spyi'i chos skor la sgrub thabs sna tshogs kyi skor la /
sgrub thabs brgya rtsa rin chen bzang po dang ba ri'i 'gyur /
sgrub thabs rgya mtsho zhes pa sgrub thabs nyis brgya lnga bcu rtsa gcig pa grags pa rgyal mtshan gyi 'gyur /
rdo rje gdan pa mngon shes can gyis mdzad pa'i rdo rje sems dpa'i sgrub thabs nyi ma rgyal mtshan gyi 'gyur /
khro bo bcu'i gtor chog /
rin po che char yong gi sgrub thabs shes rab gsang ba'i rang 'gyur /
he ru ka'i sgrub thabs thu bo rA dza ha stis mdzad pa /
slob dpon hUM mdzad rdo rjes mdzad pa'i he ru ka'i sgrub thabs lha rin po che'i 'gyur /
hUM mdzad rdo rjes mdzad pa'i he ru ka'i sgrub thabs dang yan lag bzhi pa'i don snang bar byed pa gnyis rma rin chen mchog gi 'gyur /
slob dpon bsod snyoms pas mdzad pa'i nag po chen po'i sgrub thabs shes rab grags kyi 'gyur /
dpal lha mo'i sgrub thabs kA ya shrI'i rang 'gyur /
bla ma gser gling pas mdzad pa'i mi g.yo ba'i sgrub thabs jo bo rje'i rang 'gyur /
slob dpon ka ma la shrIs mdzad pa'i 'jam dpal khro bo'i sgrub thabs dang /
shes rab kyi pha rol tu phyin pa'i sgrub thabs gnyis ong lo'i 'gyur /
slob dpon d+ha ribs mdzad pa'i shes rab snying po'i sgrub thabs /
nag po chen @# / /
po'i sgrub thabs slob dpon sha wa ri bas mdzad pa /
slob dpon rin chen rdo rjes mdzad pa'i he ru ka'i sgrub thabs rin chen bzang po'i 'gyur /
dpal shes rab gsang bas mdzad pa'i rin chen thigs pa'i sgrub thabs /
paN chen shAkya shrIs mdzad pa'i sgrol ma'i sgrub thabs /
slob dpon gnyis med rdo rjes mdzad pa'i rdo rje sems dpa'i rang bzhin lnga pa slob dpon ta thA ga ta rak+Shi tas mdzad pa'i rdo rje sems dpa'i sgrub thabs kyi bshad pa ba ri'i 'gyur /
dpal ye shes mkha' 'gro'i sgrub thabs slob dpon longs spyod rdo rjes mdzad pa rin chen rgyal mtshan gyi 'gyur /
rdo rje sems dpa'i sgrub thabs dge blo'i 'gyur /
slob dpon badzra hUM ka ras mdzad pa'i khrag 'thung chen po'i sgrub thabs gnubs nam mkha'i snying po'i 'gyur /
slob dpon klu sgrub kyis mdzad pa'i nag po chen po'i sgrub thabs dang /
bya rog gdong can gyi nang sgrub gnyis tsa mi chen po'i 'gyur /
ro ma Ti'i sgrub thabs mi pham sbas pa'i bshes gnyen gyis mdzad pa /
thugs rje chen po'i sgrub thabs brgya rtsa'i bsgyur 'phro brgya dang lnga 'dir ma chud /
ba ri'i sgrub thabs brgya rtsa la dgu bcu rtsa lnga ste dril bas bzhi brgya drug cu rtsa bzhi'o / /
dkyil chog sna tshogs la slob dpon 'jigs med 'byung gnas sbas pas mdzad pa'i mngon par rtogs pa'i rim pa rnal 'byor rdzogs pa'i phreng ba dang /
dkyil 'khor cho ga rdo rje phreng ba dang /
sbyin sreg 'od kyi snye ma dang gsum chos rje dpal la sogs pa'i 'gyur /
dbang gi rab tu byed pa shes rab dpal gyi 'gyur /
slob dpon sangs rgyas gsang bas mdzad pa'i dkyil 'khor gyi cho ga mdor bsdus pa dpal brtsegs la sogs pa'i 'gyur /
slob dpon pad mas mdzad pa'i gzhal yas khang gsal ba'i mngon rtogs mun sel sgron ma 'di dpyad /
slob dpon sangs rgyas ye shes zhabs kyis mdzad pa'i gar gyi bstan bcos /
slob dpon 'jam dpal grags pas mdzad pa'i gsang ba thams cad kyi spyi'i cho ga snying po'i rgyan chos kyi shes rab dang nyi ma rdo rje'i 'gyur /
dbang gi dgos pa mdor bsdus pa mtshur gyi 'gyur /
mai tri pa'i dbang nges bstan dang /
de'i dka' 'grel slob dpon dga' ba skyong gis mdzad pa gnyis nag tsho'i 'gyur /
zhing gi dbang phyug ma'i mchod pa'i rim pa dang /
dbang bskur gyi rim pa'i cho ga gnyis shes rab rgyal mtshan gyi 'gyur /
slob dpon bram ze'i rigs shin tu dga' ba'i paN+Di tas mdzad pa zhing gi dbang phyug ma'i bstod pa nag tsho chen po'i 'gyur /
slob dpon ku ku rA dzas mdzad pa'i dkyil 'khor thams cad kyi rjes su 'jug pa'i cho ga lnga pa rin chen mchog gi 'gyur /
slob dpon dpa' bo rdo rjes mdzad pa'i mnyes pa'i snying po /
slob dpon shes rab gsang bas mdzad pa'i rin chen snang ba dam chos kyi ye shes dang phyugs mtshams dbang phyug rgya mtsho'i 'gyur /
bram ze mchog sred kyis mdzad pa'i nag po chen po'i dbang bskur ba'i cho ga gyi ljang dbu dkar ba'i 'gyur /
'phags pa dra bi ta'i bum pa'i cho ga'i rim par phye ba slob dpon klu sgrub kyis mdzad pa'i dbang bzhi pa'i rab tu byed pa 'gos 'gyur /
slob dpon in+d+ra b+hu tis mdzad pa'i rin chen 'khor lo dbang gi man ngag gi rim pa 'di rtsod pa can yin /
slob dpon ba ti pa tas mdzad pa'i sbyor ba bdun pa dbang bzhi'i rab tu byed pa lha ye shes rgyal mtshan gyi 'gyur /
lam gyi rim pa sna tshogs kyi skor la /
slob dpon dz+nyA na ka ras mdzad pa'i gsang sngags la 'jug pa rtsa 'grel gnyis nag tsho'i 'gyur /
slob dpon tri pi ta ka ma las mdzad pa'i tshul gsum gyi sgron ma rin chen bzang po'i 'gyur /
slob dpon zhi ba 'tshos mdzad pa'i de kho na nyid grub pa'i rab tu byed pa rin chen bzang po dang shAkya 'od kyi 'gyur /
slob dpon ngag gi dbang phyug grags pas mdzad pa'i 'chi blu rin chen bzang po'i 'gyur /
slob dpon padma badzras mdzad pa'i gsang ba grub pa @# / /
nag tsho'i 'gyur /
slob dpon yan lag med pa'i rdo rjes mdzad pa thabs dang shes rab gtan la dbab pa grub pa 'gos kyi 'gyur /
slob dpon in+d+ra b+hU tis mdzad pa'i ye shes grub pa /
lcam lak+Sh+mis mdzad pa'i gnyis su med par grub pa /
slob dpon a ba d+hU tI pas mdzad pa'i de kho na nyid bcu pa nag tsho'i 'gyur /
de'i rgya cher 'grel pa slob dpon lhan cig skyes pa'i rdo rjes mdzad pa mtshur gyi 'gyur /
slob dpon dA ri ka pas mdzad pa'i gsang ba'i de kho na nyid kyi man ngag many+dzu shrI g+ho Sha'i rang 'gyur /
ke ra ke pas mdzad pa'i de kho na nyid grub pa /
slob dpon gnyis med rdo rjes mdzad pas de kho na nyid rin chen phreng ba nag tsho'i 'gyur /
bir+wa pas mdzad pa'i 'chi med grub pa /
te lo pa'i phyag rgya chen po'i man ngag /
sa ra ha pas mdzad pa'i bdag byin gyis brlab pa grub pa dang /
slob dpon tshul khrims 'phags kyis mdzad pa'i sems brtag pa gnyis chos 'bar gyi 'gyur /
sa ra ha'i man ngag tshigs su bcad pa bcu gnyis pa /
slob dpon bde ba'i rdo rjes mdzad pa'i dngos po'i gnas lugs sgom pa rtsa 'grel gnyis slob dpon klu sgrub kyis mdzad pa'i phyag rgya bzhi bstan pa chos 'bar gyi 'gyur /
'di klu sgrub kyis byas pa min par man snyer bshad /
slob dpon ma ti tsi tras mdzad pa dngos po gsal ba'i rjes su 'gro ba'i de kho na nyid sgrub pa 'gos 'gyur /
slob dpon DoM b+hi bas mdzad pa'i lhan cig skyes grub /
slob dpon gnyis med rdo rjes mdzad pa'i lta ba ngan sel rtsa 'grel ye shes 'byung gnas kyi 'gyur /
me tri pa'i dbu ma drug pa nag tsho'i 'gyur /
lhan skyes grub pa mtshur gyi 'gyur /
slob dpon gnyis med rdo rjes mdzad pa'i rmi lam nges bstan /
sgyu ma nges bstan /
rab tu mi gnas pa gsal bar ston pa /
de kho na nyid bcu pa /
zung 'jug gsal ba rnams nag tsho'i 'gyur /
mai tri pa'i dga' gcugs lnga pa /
mi phyed pa lnga pa /
gnyis med rdo rje'i bde chen gsal ba rnams chos 'bar gyi 'gyur /
a ba d+hU tI pas mdzad pa'i de kho na nyid rab tu bstan pa /
de bzhin gshegs pa lnga'i phyag rgya rnam par bshad pa chos 'bar gyi 'gyur /
slob dpon lhan cig skyes pa'i rdo rje'i gnas pa bsdus pa chos 'bar gyi 'gyur /
gnyis med rdo rje'i theg chen nyi shu pa shAkya brtson 'grus kyi 'gyur /
yid la mi byed pa ston pa gnyan chung gi 'gyur /
de kho na nyid theg chen nyi shu pa shAkya 'od kyi 'gyur /
slob dpon de ba tsan+d+ra'i shes rab ye shes gsal ba d+harma ki rti'i gyur /
slob dpon tsa mi sangs rgyas grags pas mdzad pa'i sbyor pa'i phreng ba shes rab dpal gyi 'gyur /
slob dpon badzra pA Ni'i rdo rje'i tshig ye shes 'byung gnas kyi 'gyur /
bir+wa pa'i rdo rje'i tshig rkang /
tog tse pa'i bsam mi khyab 'gos 'gyur /
skal bzang rdo rje'i theg chen lam rim shAkya ye shes kyi 'gyur /
dpal mo'i lhan gcig skyes grub gzhung 'grel shes rab grags kyi 'gyur /
badzra pA Ni'i sgom rim drug pa /
sa ra has mdzad pa'i do ha mdzod kyi glu rtsa 'grel /
mi zad pa'i gter mdzod kyi glu rtsa 'grel /
do ha spyod pa'i glu /
slob dpon gnyis med rdo rjes mdzad pa'i do ha mdzod kyi dka' 'grel dang /
ka kha'i do ha rtsa 'grel dang /
nag po rdo rje'i do ha mdzod rtsa 'grel rnams bai ro tsa na badzra'i rang 'gyur /
sa ra ha pas mdzad pa'i sku'i mdzod 'chi med rdo rje'i glu /
gsung gi mdzod 'jam dbyangs rdo rje'i glu /
thugs kyi mdzod skye med rdo rje'i glu /
sku gsung thugs yid la mi byed pa'i phyag rgya chen po /
jo bo rjes mdzad pa'i rdo rje gdan gyi glu rtsa 'grel nag tsho'i 'gyur /
slob dpon klu sgrub kyis mdzad pa'i dngos po sbyang ba /
slob dpon gnyis med rdo rjes mdzad pa'i ma rtogs pa rtogs par byed pa'i rab byed /
slob dpon shrI A nan+tas mdzad pa'i snying po kun las btus pa /
slob dpon Ar+ya de bas mdzad pa'i rnam par mi rtog pa'i rab tu byed pa dang bzhi rma chos 'bar gyi 'gyur /
rang gi sems ngal bso ba'i tshigs su bcad pa nyi shu rtsa lnga pa dang /
@# / /
mi tra dzo kis mdzad pa'i rtogs brjod sum cu pa dang /
'ching ba rnam grol rgyas pa dang /
bsdus pa ste bzhi byams pa'i dpal gyi 'gyur /
gnyis med rdo rjes mdzad pa'i mi zad pa'i gter mdzod yongs su gang ba'i rgya cher bshad pa shes rab dpal grags pa'i rang 'gyur /
'khor ba las yid nges par 'byung ba'i glu brtson 'grus seng ge dang nag tsho'i 'gyur /
spyod pa'i glu rtsa 'grel chos kyi shes rab kyi 'gyur /
chos kyi dbyings su lta ba'i glu nag tsho'i 'gyur /
grub thob rnams kyi glu kun las btus pa /
slob dpon thub pa byin gyis mdzad pa'i 'grel pa dang bcas pa grags pa rgyal mtshan gyi 'gyur /
slob dpon kam dam pa rgya gar gyi mtshan yin la shrIs mdzad pa'i sgron ma skor dgu la /
man ngag sku'i sgron ma /
man ngag gsung gi sgron ma /
yang dag lta ba'i sgron ma /
man ngag sgom pa'i sgron ma /
mnyam nyid bzhi'i sgron ma /
mthar thug 'bras bu'i sgron ma /
byang chub spyod pa'i sgron ma ong lo'i 'gyur /
rnal 'byor lam gyi sgron ma /
gsang ba thugs kyi sgron ma lo btsun chung gi 'gyur /
des mdzad pa'i maN+Dal gyi cho ga /
de kho na nyid phyag rgya chen po yi ge med pa'i man ngag lo btsun chung gi 'gyur /
slob dpon byang chub bzang pos mdzad pa'i las dang po pa'i bya ba mdor bsdus pa chos kyi shes rab kyi 'gyur /
slob dpon nag po pas mdzad pa'i tshigs bcad lnga pa /
te lo pas mdzad pa'i do ha mdzod /
slob dpon bir+wa pas mdzad pa'i tshig rkang brgyad cu rtsa bzhi pa rnams bai ro tsa na badzra'i rang 'gyur /
slob dpon ye shes grags pas mdzad pa'i de kho na nyid la 'jug pa /
slob dpon ye shes dpal gyis mdzad pa'i mtha' gnyis sel ba /
slob dpon in+d+ra b+hu tis mdzad pa'i dpal dga' ba'i me tog gi phreng ba rin chen rgyal mtshan gyi 'gyur /
slob dpon tho btsun tso yag gis mdzad pa'i gsang sngags kyi chul gyi snang ba rin chen bzang po'i 'gyur /
paN+Di ta smr-i tis mdzad pa'i de kho na nyid drug rnam par gzhag pa de'i rang 'gyur /
ka ya tha sa g+ha ya d+ha ras mdzad pa'i ye shes 'byung ba'i man ngag shAkya ye shes kyi 'gyur /
slob dpon badzra pA Nis mdzad pa'i bla ma brgyud pa'i rim pa 'brog mi dzo sras kyi 'gyur /
po Ta la ka'i rje btsun gyis gsungs pa d+harma yon tan gyi 'gyur /
slob dpon te lo pas mdzad pa'i de kho na nyid bzhi pa'i man ngag gsal ba'i sgron me rat+na shrI'i rang 'gyur /
a b+h+ya sa mdzad pa'i man ngag snye ma grub pa dpal bzang po'i 'gyur /
shrI gup+tas mdzad pa'i dpal rin po che'i snye ma'i rgya cher 'grel pa de nyid kyi rang 'gyur /
kha che'i paN+Di ta longs spyod rdo rjes mdzad pa'i dpal gsang chen pad ma'i rgya cher 'grel pa de nyid kyi rang 'gyur /
slob dpon sangs rgyas gsang bas mdzad pa'i rgyud kyi don la 'jug pa'i 'grel bshad /
slob dpon bi ta pa tas mdzad pa'i bdag gi don grub par byed pa'i rnal 'byor gyi bya ba'i rim pa lta ye shes rgyal mtshan gyi 'gyur /
de kho na nyid kyi tshig le'ur byas pa'i man ngag /
de'i 'grel pa slob dpon pu dza ya shrI b+ha dras byas pa dang /
dpa' mo gcig pa'i sgrub thabs gnyis shes rab rgyal mtshan gyi 'gyur /
slob dpon shes rab gsang bas mdzad pa'i yan lag brgyad pa'i rim pa de nyid kyi rang 'gyur /
slob dpon ye shes rdo rjes mdzad pa'i de nyid mthong ba'i lam rdog bud+d+ha pA la'i 'gyur /
slob dpon thar pa'i 'byung gnas sbas pas mdzad pa'i do ha mdzod kyi dka' 'grel rgya lo tsA ba'i 'gyur /
phyag rgya chen po rdo rje'i glu brda brgyud gsang ba'i sgro /
??? bir+wa pa'i do nya mdzod shI bai re tsa na'i rang 'gyur /
slob dpon a bad+hA tI pas mdzad pa'i do ha ti shrI dz+nyA na'i rang 'gyur /
na mo bud+d+ha ya'i 'grel pa /
nA ro pa'i rdo rje'i glu gnyis /
rnam par mi rtog ba'i rdo rje'i glu /
nag po zhabs kyi rdo rje'i glu /
dpal mar me mdzad ye shes kyi rdo rje'i glu chos kyi shes rab kyi 'gyur /
slob dpon gnyis med rdo rjes mdzad pa'i phyag rgya bzhi'i man ngag nag tshe'i 'gyur /
slob dpon ku kur pas mdzad pa'i rmings pa @# / /
grol ba'i brtag pa 'gos 'gyur /
slob dpon las kyi zhabs kyis mdzad pa'i byang chub kyi sems gcig pa'i man ngag /
las dang po pa'i sgom pa mdor bsdus pa shes rab grags kyi 'gyur /
dpal kam pa la'i yum gyis mdzad pa'i de kho na nyid gsal bar byed pa'i sgron ma /
rmi lam brtag pa bi b+hu ti tsan+d+ra'i rang 'gyur /
slob dpon chos kyi dbang pos mdzad pa'i de kho na nyid kyi snying po bsdus pa rin chen bzang po'i 'gyur /
slob dpon nag po zhabs kyis mdzad pa'i theg pa chen po'i don bsdus pa'i sgron ma chos kyi shes rab kyi 'gyur /
slob dpon dpa' bo 'od gsal gyis mdzad pa'i grub thob brgyad cu rtsa bzhi'i rtogs pa'i snying po phyogs gcig tu bsdus pa /
slob dpon rnyog med rdo rjes mdzad pa'i sdom pa gsum gyi rim pa rngog 'gyur /
dam tshig dang sdom pa'i rnam gzhag gi skor la /
bla ma lnga bcu pa rin chen bzang po'i 'gyur /
rtsa ba'i ltung ba bsdus pa /
ltung ba sbom po /
ltung ba bco lnga pa /
slob dpon klu sgrub kyis mdzad pa'i ltung ba rin chen bzang po dang chos rje dpal gyi 'gyur /
rtsa ltung bcu bzhi pa /
yan lag gi nyes pa /
yan lag gi dam tshig /
slob dpon a b+h+ya sa mdzad pa'i rdo rje theg pa'i ltung ba'i snye ma sangs rgyas grags kyi 'gyur /
slob dpon lak+Sh+mis mdzad pa'i rtsa ltung bcu bzhi pa'i 'grel pa /
slob dpon 'jam dpal grags pas mdzad pa'i rtsa ltung bcu bzhi pa dang bco lnga pa yan lag dang bcas pa'i rgya cher 'grel pa brtson seng ge 'gyur /
slob dpon rgyal ba'i lhas mdzad pa'i rtsa ltung 'gral ba nag tsho'i 'gyur /
slob dpon dz+nyA na bo d+his mdzad pa'i las dang po pa'i dam tshig mdor bsdus pa bsod nams rgyal ba'i 'gyur /
slob dpon sgeg pa'i rdo rjes mdzad pa'i spyi'i dam tshig mdor bsdus pa /
jo bo rjes mdzad pa'i dam tshig thams cad bsdus pa nag tsho'i 'gyur /
slob dpon ye shes bzang pos mdzad pa'i tshul khrims dang sngom pa dang dam tshig mi 'gal ba rab zhi bshes gnyen gyi 'gyur /
slob dpon snying po zhabs kyis mdzad pa'i rdo rje theg pa'i rtsa ba'i ltung ba'i rgya cher 'grel pa /
dpal lak+Sh+mi ka ras mdzad pa'i dam tshig gi 'grel pa nyung du nag tsho'i 'gyur / /
rab gnas dang sbyin sreg dang tshogs 'khor gyi skor la /
dpal su ma ti ki rtis mdzad pa'i rten 'brel rab gnas shes rab grags kyi 'gyur /
slob dpon ngag gi dbang phyug grags pas mdzad pa'i rab gnas /
slob dpon rat+na rak+Shi ta'i tshogs 'khor gyi cho ga yid bzhin nor bu dang /
he ru ka badzra'i tshogs kyi 'khor lo'i cho ga rim par phye ba grub pa dpal bzang po'i 'gyur /
slob dpon a b+h+ya'i tshogs 'khor gyi cho ga /
slob dpon rab 'jigs rdo rjes mdzad pa'i sbyin sreg gi cho ga rin chen bzang po'i 'gyur /
slob dpon zla 'od kyis mdzad pa'i rab tu gnas pa'i cho ga bsod nams rgyal ba'i 'gyur /
jo bo rjes mdzad pa'i sku gsung thugs rab tu gnas pa brtson 'grus seng ge'i 'gyur slob dpon ka ma la ma has mdzad pa'i tshogs kyi 'khor lo'i cho ga /
kun tu bzang po'i sbyin sreg gi cho ga /
slob dpon DoM b+hi he ru kas mdzad pa'i thun mong ma yin pa'i 'dul ba bsgrags pa dang tshogs kyi 'khor lo'i cho ga /
paN+Di ta bzang po sbyin pas mdzad pa'i tshogs 'khor gyi cho ga /
slob dpon ta thA ga ta rak+Shi tas mdzad pa'i ro sreg gi cho ga chos kyi blo gros kyi 'gyur /
rab tu gnas pa'i cho ga rab gnas kyi rgyal po /
thod pa mchod pa'i cho ga /
bzlas pa'i phreng ba'i mtshan nyid dang /
khrus kyi cho ga gnyis shes rab rgyal mtshan gyi 'gyur /
slob dpon mi 'jigs pa'i phyag gis mdzad pa'i rab gnas bsdus pa /
maN+Dal cho ga dang gtor chog dang bstod pa dang bkra shis la /
kam pa la'i maN+Dal gyi cho ga 'gyur rnying /
sangs rgyas gsang ba'i @# / /
maN+Dal gyi cho ga /
dze ta ris mdzad pa'i maN+Dal gyi cho ga chos kyi shes rab kyi 'gyur /
rin chen 'byung gnas sbas pa'i maN+Dal gyi cho ga d+harma grags kyi 'gyur /
rnyog med rdo rje'i maN+Dal gyi cho ga rngog 'gyur /
ka ma la rak+Shi ta'i maN+Dal gyi cho ga shes rab dpal ye shes kyi rang 'gyur /
kha che shAkya shrIs mdzad pa'i maN+Dal gyi cho ga /
slob dpon srid gsum rdo rjes mdzad pa'i las dang po pa'i tshogs gsog pa'i bya ba'i rim pa mdor bsdus pa /
gtor ma chen po'i las kyi rim pa'i 'grel pa slob dpon mi bskyod rdo rjes mdzad pa dge blo'i 'gyur /
gtor ma chen po'i cho ga lha ye shes rgyal mtshan gyi 'gyur /
bdud rtsi 'byung ba'i gtor ma'i cho ga rtsa 'grel gnyis khu dngos grub kyi 'gyur /
nag po ba'i 'byung po thams cad kyi gtor cho ga nyi ma rgyal mtshan gyi 'gyur /
jo bo rjes mdzad pa'i nag po chen po'i gtor ma 'brom ston pa'i 'gyur /
rdo rje dril bu'i mtshan nyid nag tsho shes rab rgyal mtshan gyi 'gyur /
sgrol ma'i gtor ma'i cho ga nyung du /
rgyud sna tshogs las btus pa'i gtor ma'i cho ga slob dpon klu sgrub kyis mdzad pa gzhon nu tshul khrims kyi 'gyur /
slob dpon ba liM A tsar+yas mdzad pa'i chos skyong thams cad pa'i gtor ma'i cho ga rma chos 'bar gyi 'gyur /
rgyal po chen po bzhi'i gtor ma'i cho ga bshes gnyen ston pa'i 'gyur /
sbyor ba bzhi'i lha la bstod pa paN+Di ta rat+na kirtis mdzad pa bal po ma hA pa Na'i rang 'gyur /
gtsug tor rnam par rgyal ma la bstod pa slob dpon tsan+d+ra go mis mdzad pa /
slob dpon dza ma ris mdzad pa'i nor rgyun ma'i bstod pa /
slob dpon klu sgrub kyis mdzad pa'i nag po chen po'i bstod pa rkang brgyad ding ri chos grags kyi 'gyur /
nag po chen po'i bstod pa bram ze mchog sred kyis mdzad pa /
nag po chen po'i bstod pa slob dpon a ba d+hU tI pas mdzad pa /
dpal lha mo'i bstod pa bram ze mchog sred kyis mdzad pa /
nag po chen po'i bstod pa slob dpon sangs rgyas grags kyis mdzad pas lo'i 'gyur /
rnal 'byor gyi rgyud las byung ba'i rigs lnga 'khor bcas /
lha sum cu so bdun gyi bkra shis te /
de ltar sngags phyogs la stong bdun brgya bzhi bcu zhe bdun te sngar mtshan nyid kyi skor gyi lnga brgya dgu bcu dang dril bas nyis stong sum brgya sum cu bod du 'gyur / /
bstan 'gyur gyi dkar chag chen mo las nyis stong sum brgya lnga bcur bshad kyang jo bo'i chos chung brgya rtsa logs su bgrangs pa dang snga phyi zlos pa mang po snang bas zlos pa kun dor zhing rang gis mngon sum du mthong ba dang yid ches pa'i tshig las da lta 'gyur ba yod par nges pa rnams nyis brgya tsam dang bcas pa sngar mchud pa mchis so 'tshal bsnan nas grangs dang go rim dang sde tshan dang gzhung tshad dang 'gyur byang gi bar sngar gyi dkar chag chen mo bzhi la gzhi ma byas nas ji ltar shes pa ltar bris so / /
ye shes sdes bsgyur ba rnams skad gsar bcad kyis bcos pa shas che'o / /
nag tsho'i 'gyur zhes pa rnams tshul khrims rgyal ba'i 'gyur ro / /
rngog 'gyur zhes pa rnams blo ldan shes rab kyi 'gyur ro / /
pa tshab 'gyur zhes pa rnams nyi ma grags kyi 'gyur ro / /
ba ri'i 'gyur zhes pa rnams rin chen grags kyi 'gyur yin pas gzhan du mi bsam mo / /
bod kyi sdud pa po /
'jig rten gyi mig tu gyur pa'i chos rgyal dam pa rnams dang lo tsA ba chen po rnams kyi mdzad byang la /
btsan po khri srong lde btsan gyis mdzad pa'i gtsug lag la /
grub pa'i mtha' bgro ba shu log bzhi bcu /
bka' yang dag pa'i tshad ma bam po bdun /
dbu ma'i gzer bu shu log sum cu /
de bzhin gshegs pa'i skad brda bam po lnga /
'phags pa rnam par snang mdzad dang shAkya thub pa dang byang chub sems dpa' brgyad la bstod pa shu log /
'phags pa 'jam dpal la bstod pa shu log /
byams pa'i bstod pa chen po bam po @# / /
gcig dang shu log brgya /
byams pa la bstod pa chung du shu log lnga bcu /
mi g.yo mgon po la bstod pa shu log /
bsam gtan gyi dogs pa brgyad bsal ba lha btsan pos bkas bcad pa shu log /
bka' yang dag pa'i tshad ma mdor bstan pa bam po gcig /
slob dpon bai ro tsa na rak+Shi tas rgyal po la gnang ba don gsal ba'i sgron ma /
btsun pa dpal dbyangs kyis bod rje 'bangs la brdzangs pa gces pa bsdus pa'i 'phrin yig /
mkhan po dpal brtsegs kyis mdzad pa la /
mdo sde sna tshogs las btus pa gsung rab rin po che'i gtam /
phyi'i yul dran rgyud du yod par 'dod pa sel ba bam po gnyis /
mtshan nyid gsum mdor bstan pa shu log /
lta ba'i rim pa bshad pa dang bzhi'o / /
phyi ma 'di dpyad /
mkhan po ye shes sdes mdzad pa la /
lta ba'i khyad par bam po phyed dang gnyis /
de'i dran byed bzang po spyod pa'i 'grel pa bzhi'i don bsdus pa bam po gnyis /
'jig rten pha rol sgrub pa shu log sum cu /
dgongs pa bzhi dang ldem dgongs bzhi'i brjed byang shu log nyis brgya'o / /
slob dpon klu'i rgyal mtshan gyis mdzad pa la /
dgongs pa nges par 'grel pa'i rgya cher 'grel bam po bzhi bcu /
nges pa'i don dbu ma bam po /
shes rab kyi pha rol tu phyin pa las mdor bsdus te gsol ba bam po /
phreng ba'i rgyan bam po gcig /
chos gtan la dbab pa'i gal rnams so / /
dgongs pa nges par 'grel pa'i mdo'i bshad pa btsan po mu tig btsan gyis mdzad pa /
dgongs pa nges 'grel gyi byams pa'i le'u'i brjed byang slob dpon shes rab snying pos mdzad pa /
sher snying gi TIka slob dpon pra sha sde se nas byas pa /
dbu ma rgyan gyi brjed byang slob dpon bkra shis kyis mdzad pa bam po bcu /
rigs pa drug cu pa las btus te mdor bshad pa slob dpon bai ro tsa nas mdzad pa /
sdom pa nyi shu pa'i 'grel pa slob dpon bkra shis kyis mdzad pa /
dge slong ma'i so so thar pa'i bshad pa dpal gyi lhun pos byas pa /
chos kyi gzhung spyir bstan pa dpal brtsegs dang klu'i rgyal mtshan gyi brgal lan bzhi phrugs /
btsan po dpal dun brtan gyi dbu ma'i bkas bcad bshad pa dang bcas pa shu log drug cu /
de'i brjed byang /
bsam gtan gyi man ngag lha btsan pos mdzad pa dang /
de'i brjed byang /
A tsar+ya ka la ya na'i dris lan bam po gcig /
rin chen zla ba 'byung gnas kyi dris lan shu log nyis brgya /
khyung gong dang dge 'dun gyi gal shu log brgya /
kong ut+pa la ko sha'i dris lan shu log lnga bcu /
dge 'dun la btsan pos sems nyams smras pa shu log /
bai ro tsa na rak+Shi tas mdzad pa'i snang ba mtha' yas kyi mtshan brjod pa /
thu mi saM b+ho Tas mdzad pa'i sgra'i bstan bcos brgyad las sum cu pa dang rtags kyi 'jug pa gnyis las ma rnyed /
lce khyi 'brug gi sgra'i gnas brgyad rtsa 'grel gnyis /
ma byin len gyi skabs nas mkhan po bzhis dpyad pa shu log /
jo mo byang chub kyis mdzad pa'i smon lam /
lo paN mang pos mdzad pa'i bka' bcad che 'bring chung gsum dang /
chos kyi rnam grangs kyi rtsa ba dang brjed byang bam po bzhi /
mdzad pa po'i mtshan ma smos pa la /
'bum gyi brjed byang /
blo gros mi zad pas bstan pa'i rgya cher 'grel pa bam po /
don rnam par gdon mi za ba'i mdo'i 'grel pa bam po /
rdo rje gcod pa'i TI ka chen po bam po /
brjed byang chung du bam po /
ga ya go ri'i bsgyur byang bam po /
sher phyin bdun brgya pa /
lang kar gshegs pa /
sa bcu pa /
sangs rgyas kyis /
sA lu ljang pa'i mdo rnams kyi brjed byang /
sher snying gi bshad pa shu log /
mngon rtogs rgyan mdo dang sbyar ba bam po /
'bum gyi TI ka'i don bsdus mdo dang sbyar ba bam po /
rigs pa drug cu pa'i TI ka bam po drug /
rigs pa drug cu pa'i tshig le'ur byas pa nyi tshe bshad pa bam po /
rten cing 'brel @# / /
par 'byung ba'i snying po brjed byang bam po /
rten cing 'brel par 'byung ba'i snying po'i bskyud byang rnam gsum bam po /
theg bsdus bam po /
mdo sde rgyan gyi brjed byang bam po /
de'i brjed byang rnying 'gyur bam po /
las grub pa'i dran byed bam po /
dbus mtha' dang /
pan skan dang /
nyi shu pa rnams kyi brjed byang bam po /
lnga phung 'grel pa'i mi brjed pa'i tshig bam po /
byang sa'i tshul khrims le'u'i 'gyur byang bam po /
byang sa'i sa bcu'i brjed byang bam po /
mngon pa mdzod kyi brjed byang bam po /
mdzod kyi 'jig rten bstan pa'i bskyung byang bam po /
chos mngon pa la 'jug pa'i 'grel pa bam po /
sdom pa nyi shu pa'i 'grel pa rang log zhu log gi brjed byang shu log /
byang chub kyi sems sgom pa'i 'grel pa bam po /
de kho na nyid kyi bsam gtan la 'jug pa zhes bya ba'i mdo 'grel bam po /
rigs thigs kyi brjed byang bam po /
de'i skabs kyi brjed byang shu log /
dkon mchog gsum gyi bstod pa'i brjed byang shu log /
so sor thar pa'i brjed byang chen po bam po bcu /
so sor thar pa'i TI ka bam po /
'grel pa bam po /
gleng gzhi man chad so sor thar pa'i tshig brjed pa dran byed bam po /
ba bad ka'i brjed byang bam po /
kA ri kA lnga bcu pa'i brjed byang bam po gnyis /
dge tshul gyi bya ba lnga bcu pa'i rgya cher 'grel pa bam po /
rdo rje g.yung drung nges par bkod pa'i rgyan bam po gsum /
rnal 'byor spyod pa'i dbu ma'i lha ba'i tshul bam po /
theg pa chen po'i kun rdzob dang don dam pa bstan pa bam po /
theg pa chen po'i dbu ma'i tshul bstan pa shu log nyis brgya /
bstan pa'i snying po bam po /
gzigs pa bla ma bam po /
theg pa chen po'i gang zag rnal 'byor pas nyams su blang ba'i mdo bam po /
dmigs su med pa'i tshul gcig pa'i gzhung bam po phyed /
theg pa chen po'i chos dang don dang dkyus bris pa shu log /
theg pa chen po gcig car 'jug pa bam po /
bsam gtan sgom pa'i thabs dang gnyen po bshad pa shu log /
tha snyad kyi phreng ba shu log /
theg pa chen po'i dbu ma lugs kyi snying po shu log /
mkhan po bo de dar ma tas bshad pa las btus pa shu log /
rnal 'byor spyod pa la 'jug pa'i tshul rnam pa gsum las btus pa bam po /
yang dag pa'i lam bstan pa bam po gnyis dang shu log brgya /
grub pa'i mtha' bgro ba las btus pa bam po phyed /
bla na med pa'i spyod pa'i mdo shu log /
theg pa chen po'i chos rgyu dang 'bras bu mdor bshad pa bam po gcig /
sems dang sems las byung ba'i mtshan nyid mdo tsam du bstan pa bam po phyed /
chos kyi mtshan nyid rnam pa gnyis su bstan pa bam po /
tshegs chung dus bsod nams chen po thob pa'i rtags bam po /
phyi nang gi 'jig rten mdor bstan pa bam po /
gsung rab dang mdo sde las mdor bsdus pa rtsa 'grel shu log /
sems 'khor ba mdo tsam du bstan pa sna gsum shu log /
chos kyi rnam grangs gsung rab las bstan bcos btus pa bam po bzhi /
bstan bcos btus pa'i phreng ba shu log /
chos bslab pa'i mdo'i brjed byang shu log nyis brgya /
nyon mongs pa spang pa'i rim pa shu log drug cu /
thabs dang shes rab kyi spyod pa bstan pa shu log brgyad cu /
tshad med pa bzhi'i rgya cher 'grel pa shu log /
byang chub kyi phyogs kyi chos sum cu rtsa bdun bstan pa shu log /
bden pa gnyis mdor bsdus pa'i brjed byang shu log brgyad cu /
zhi gnas dang lhag mthong gi lam bstan pa shu log /
mu stegs kyi lta ba'i skabs kyi brjed byang shu log /
chos skad gtan la dbab pa bam po /
byang chub dam pa'i smon lam /
byang chub 'byung ba'i smon lam /
bla na med pa'i smon lam /
spyan ras gzigs la bstod pa sna gnyis /
'jam dpal la bstod pa gnyis /
mchod rten la bstod pa sna gnyis so / /
@# / /
de dag phal cher dkar chag 'phang thang mar smos so / /
gzhan yang lhag mthong skyed pa'i thabs /
sems gnas pa spyi'i yi ge /
mi sdug pa'i sgo nas sems gnas pa'i thabs /
byams pa bsgom pas sems gnas pa'i thabs /
rten 'brel bgrang ba'i sgo nas sems gnas pa'i thabs /
khams rab tu dbye ba'i sgo nas sems gnas pa'i thabs /
dbugs bgrang ba'i sgo nas sems gnas pa'i thabs /
zhi gnas sku la sgom pa'i thabs chung ngu /
zhi gnas la 'jug pa'i thabs /
bsam gtan la 'jug pa bsdus pa /
sams kyi nyams mdor bsdus pa /
bla chen po dgongs pa rab gsal gyis mdzad pa'i bsngo ba chen po /
chos kyi sbyin pa'i bsngo ba rnams bstan 'gyur dkar chag tu smos so / /
gzhan yang lha bla ma ye shes 'od dang /
pho brang zhi ba 'od gnyes kyis sngags log sun 'byin pa dang /
btsun pa byang chub 'od kyis mdzad pa'i grub mtha'i rnam dbye dang /
bdag nyid chen po rin chen bzang pos mdzad pa'i rab gnas kyi sdom dang /
sngags log sun 'byin pa rgyas pa dang /
lo tsA ba chen pos mdzad pa la /
mngon rtogs rgyan 'grel pa dang bcas pa'i bsdus don dang /
rnam bshad dang /
brgyad stong 'grel pa'i bsdus don dang /
sher snying 'grel ba dang bcas pa'i bsdus don dang rnam bshad dang /
mdo sde rgyan dang /
rgyud bla ma dang /
dbus mtha' rnam 'byed dang /
chos dang chos nyid rnam 'byed bzhi'i bsdus don re dang /
rnam bshad re dang /
dbu ma rtsa she /
de'i 'grel pa shes rab sgron ma /
dbu ma rgyan /
dbu ma snang ba /
bslab btus /
de kho na nyid la 'jug pa /
bden gnyis chung ba /
man ngag ste brgyad la bsdus don re dang /
bden gnyis kyi rnam bshad dang /
spyod 'jug gi bsdus don dang rnam bshad dang /
dbu ma spyi'i don bsdus dang /
tshad ma rnam nges TI ka dang bcas pa'i don bsdus dang /
rnam bshad chen po dang /
rigs thigs 'grel pa dang bcas pa'i don bsdus dang /
rnam bshad dang /
rnam 'grel rgyan dang bcas pa'i don bsdus dang /
le'u dang po'i stod kyi rnam bshad dang /
chos mchog chi ba'i man ngag dang po'i tshigs bcad bdun gyi bshad pa dang /
de'i gzhan sel ba'i skabs cung zad bshad pa dang /
slob dpon chos mchog gi tshad ma brtag pa chung ba'i bsdus don dang /
sel 'grub pa'i bsdus don dang /
stod kyi rnam bshad dang /
skad cig 'jig pa grub pa'i bsdus don dang /
bram ze chen po'i sel ba grub pa'i bsdus don dang /
stod kyi rnam bshad dang /
'brel ba grub pa'i bsdus don dang /
stod kyi rnam par bshad pa dang /
tsong ga ru gsum gyi dge 'dun la sbring yig bdud rtsi'i thig le dang /
khri bkra shes dbang phyug nam mkha' btsan la spring pa kha che gser slong la sogs pa mang du mdzad do / /
de ltar mdo sde dang /
rgyud sde dang /
de dag gi dgongs 'grel rgya gar dang /
kha che dang /
gser gling dang /
sing+ga gling dang /
u rgyan dang /
za hor dang /
bal po dang /
li dang /
rgya dang /
bod kyi mkhas pa chen po rnams kyis mdzad pa dang bsgyur ba'i rnam grangs rnams /
pho brang stong thang ldan dkar gyi dkar chag dang /
de'i rjes kyi bsam yas mchims phu'i dkar chag dang /
de'i rjes kyi 'phang thang ka med kyi dkar chag dang /
phyis snar thang gi bstan bcos 'gyur ro cog gi dkar chag dang /
lo tsA ba chen pos bsgyur ba dang mdzad pa'i dkar chag dang /
klu mes la sogs pa'i mdo rgyud kyi rnam dbye dang khrigs kyi dkar chag la sogs pa gzhir byas nas /
de'i steng du phyis 'gyur ba dang /
dgon pa so so'i dpe ci rigs par mthong ba'i nang nas ma chud pa ji snyed dang /
tshad mar gyur pa'i ngag las thos pa rnams bsnan nas dkar chag tu bris pa'o / /
'di la dor bar bya ba shin tu nyung zhing dri ma med pa'i bka' @# / /
bstan bcos rnyed na da dung mang du bsnan par bya'o / /
chos kyi 'byung gnas gsung rab rin po che'i mdzod las chos kyi rnam grangs dkar chag tu bris pa'i le'u ste bzhi pa'o / / / /
rigs dang snying rje lhag pa'i bsam sbyor dge ba'i mthu yis thugs bskyed chu gter chen po las / /
brtson 'grus 'bar ba'i drod kyi nus pas pha rol phyin drug tshogs gnyis rlabs chen g.yos pa'i mthus / /
rang bzhin mkha' la sku gsum chu 'dzin thugs rje'i glog phreng tshangs dbyangs 'brug sgra ldan pa 'khrigs / /
brgyad khri bzhi stong chos kyi char gyis skal ldan snod kyi 'byor pa mtha' dag rgyas byed pa / /
'jig rten 'dren pa stobs bcu mnga' ba thub pa mchog rnams 'jig rten gang du 'byon pa'i tshul / /
khyad par nyi ma'i gnyen gyi gdung rabs thub dbang mi mjed zhing du mngon par sangs rgyas shing / /
rnam gsum chos kyi 'khor lo bskor te mya ngan 'das nas bstan pa rim par bsdus pa'i tshul / /
kha ba can du byung zhing bsgyur ba mkhas pa'i rjes 'brang mdo tsam bu ston kha ches bshad / /
de yi dge ba nyin mor byed pa'i 'od zer gyis / /
mtha' yas sems can nor bu me shel la reg pas / /
brtse ba che ldan ye shes chen po'i me 'bar nas / /
nyon mongs rnam rtog bud shing thams cad bsreg par shog /
bdag gis mdo dang mdo 'grel mkhas pa'i bstan bcos dang / /
mkhas rnams brgyud pa'i bla ma'i gsung don ma rtogs te / /
ma bshad log bshad nongs pa'i tshogs rnams ci mchis pa / /
bden mthong mkhas pa'i skye bo rnams la bzod par gsol / /
gnyis med gsung pa'i nyin byed nub gyur cing / /
bstan 'dzin skye bo'i thun mtshams 'od dang bral / /
nag po'i phyogs gyur sdig spyod 'byung po'i bya / /
lta ngan sna tshogs bzung ste rang dgar spyod / /
chos min spyod pa'i phyogs ni stobs ldan zhing / /
dam pa'i las la spyod rnams nyams dus 'dir / /
bdag lta bu yi rtsom pas ci zhig bya / /
dben par bag yod byas na mi legs sam / /
kye ma kho bo sngon gyi bsod nams dman / /
chos nub log spyod dar ba bod kyi yul / /
blun po bkur zhing mkhas rnams rtswa ltar 'dor / /
chos ldan brnyas pa'i gangs ri'i khrod 'dir skyes / /
dam pa'i tshul bzung tshul 'chos mkhan po ste / /
snyan par smran mi chos kha bsag can / /
kun dang bstun na bcol chung blo sna mang / /
rang tshugs bzung na gyong po shing lag can / /
bdag gi spyod lam ji ltar byas gyur kyang / /
ngan pa'i bsnyad ma btags pa ma byung zhing / /
thams cad dga' ba'i spyod pa ma shes pas / /
gcig pur dben par gnas na mi legs sam / /
bdag gis chos min smra ru chos dang 'gal / /
chos bzhin smras na bod rnams dgra ru ldang / /
ci yang ma smras kun gyis blun zhes brnyas / /
kye ma da ni bdag gis ji ltar bya / /
nyan bshad bstan pa 'dzin ces gsungs pa yang / /
nges 'byung rnam dag khrims la brten bcas nas / /
nyan po gzur gnas don gnyer blo ldan la / /
mkhas pas sde snod 'chad la dgongs pa yin / /
tshe 'di'i grags rnyed 'dod pas 'khor bsdus te / /
ma dad mi 'dod bzhin du chos 'chad cing / /
lag len mi byed chags sdang skye ba'i rgyu / /
'chad nyan 'di yang 'khor ba'i zhags pa yin / /
rtsod pas bstan pa 'dzin ces bshad pa yang / /
rang gzhan grub mtha'i gzhung lugs kun shes nas / /
pha rol yang dag lam la gzhug pa'i phyir / /
lta ngan rigs pas zlog la dgongs pa yin / /
rang nyid grags 'dod pha rol dma' dbab 'dod / /
g.yo sgyu'i rtsod pa tshig rtsub ngan sems can / /
ngag 'khyal sna tshogs smra zhing gzhan rgyud sreg /
de lta'i rtsod pa 'di yang dmyal ba'i rgyu / /
gzhan don chos kyi gtso bor gsungs @# / /
pa yang / /
gdul bya'i dbang po khams dang bag la nyal / /
tshogs dang sngon dang phyi ma'i mtha' shes shing / /
rang don ma chags gdul bya 'dul la dgongs / /
rang nyid rnyed grags bde bstod don gnyer bas / /
mngon shes med par gzhan don byed pa ni / /
gshog pa med par mkha' la 'phur ba bzhin / /
gzhan don mi 'grub rang don nyams pa'i rgyu / /
'das pa'i sangs rgyas mang pos ma thul zhing / /
mthu chen rgyal sras kun gyis ma thul ba / /
smad na khong khro bstod na dregs pa skye / /
mtho la phrag dog mnyam la 'gran sems can / /
dma' la nga rgyal rtsub pa'i sems 'chang ba / /
chos mthun tshig gis smras kyang chags sdang skye / /
byis pa'i skye bo 'di 'dra bdag gis ni / /
da lta gdul bar mi nus rang sems thul / /
sngar bsags bsod nams brgya las grub pa'i lus / /
dal 'byor rten 'di shin tu rnyed par dka' / /
sdug bsngal rgya mtsho sgrol ba'i gru chen 'di / /
don med chud zos ma byed rin chen grub / /
tshe 'di long med myur du 'jig 'gyur zhing / /
gsad sar khrid pa'i dud 'gro ji bzhin du / /
skad cig re re zhing yang 'chi la nye / /
nges par 'chi ba soms dang rin chen grub / /
deng bya sang bya'i bsam pa ma rdzogs par / /
bshin rje 'jigs rung nyam ngas mdun bsdus te / /
mal gyi tha mar dbugs bsdus srog chad tshe / /
chos las gzhan gyis mi phan rin chen grub / /
tshe 'dir mdza' dang ci mdza'i don gyi phyir / /
chags sdang longs spyod gsog cing 'khor bsdus kyang / /
'khor dang longs spyod rjes su mi 'brang bar / /
las 'bras sdug bsngal rang nyid gcig pus myong / /
tshangs pa brgya byin 'khor los bsgyur ba sogs / /
'khor ba'i bde 'bras thob kyang mi brtan cing / /
shi nas ngan 'gror mi 'gro'i gtol med kyi / /
'khor bas yid 'byung byos shig rin chen grub / /
de bas bdag ni myur du shi 'phos te / /
sngon bsags dge ba'i mthu stobs chen po yis / /
dga' ldan skyes nas mi pham mnyes byed cing / /
mi skye'i chos la bzod pa thob par shog /
deng nas bzung ste byang chub snying po bar / /
bdag nyid gces par 'dzin dang dngos rnams la / /
bden par 'dzin pa'i rtog pa mi skye bar / /
skyo med gzhan don 'ba' zhig spyod par shog /
ngan song gsum du nyam thag sdug bsngal ba'i / /
sems can gzhan yang sdug bsngal mang ldan pa'i / /
sdug bsngal thams cad bdag la smin gyur cing / /
bdag dge'i bde bas sems can kun bde shog / /
bdag la phan dang gnod pa'i sems bskyed dang / /
cung zad dmigs shing dran nam yid byed dang / /
ming tsam thos par gyur pa thams cad kyang / /
myur du byang chub mchog la reg par shog /
dkon mchog rin chen gsum gyi bden stobs dang / /
dpal ldan bla ma rnams kyi byin rlabs dang / /
bdag gi lhag bsam dag pa'i mthu stobs kyis| |smon lam btab pa ji bzhin 'grub par shog /
chos kyi 'byung gnas gsung rab rin po che'i mdzod ces bya ba /
mkhas pa chen po tshad ma'i skyes bu'i gsung gi 'od zer las skyes pa khro phub bu ston gyis sbyar @# / /
ba rdzogs so / /
dge zhing bkra shis par gyur cig /
sarba mng+ga laM / / / /
 
