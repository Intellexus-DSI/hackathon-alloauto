@# / /
rje btsun blo bzang dpal ldan bstan pa'i nyi ma phyogs las rnam rgyal dpal bzang po'i bla ma'i rnal 'byor rnams chabs cig tu bsdebs pa bzhugs so / /
@## / /
na mo gu ru b+h+yaH sku gsum go 'phang mngon gyur skyabs kyi phul / /
legs tshogs kun gyi 'byung gnas yid bzhin nor / /
bka' drin gsum ldan bla ma'i zhabs pad la / /
'dud do byang chub bar du thugs rjes skyongs / /
'dir paN chen thams cad mkhyen pa rje btsun blo bzang dpal ldan ye shes dpal bzang pos mdzad pa'i 'khrungs rabs bcu gsum dang 'brel ba'i bla ma'i rnal 'byor thun mong ma yin pa nyams su len pa la ma tshang pa kha skong ba ni /
rigs can gsum gyi gdul byas rang rang gi theg pa'i lugs kyi bla ma ji ltar bsten pa'i tshul lam rim che chung sogs nas bshad pa ltar dang /
mdor bsdus paN chen thams cad mkhyen gzigs chen po de nyid kyis bla ma'i rnal 'byor 'di'i dbur ji skad gsungs pa bzhin /
bshes gnyen bsten pa'i phan yon /
ma bsten pa'i nyes dmigs /
bsam sbyor @# / /
gus pas ji ltar bsten pa'i tshul rnams shes par byas te bla ma la mos gus kyi dad pa lhang lhang ba dang bcas te /
! rang gi spyi bor seng khri pad zla'i steng / /
blo bzang dpal ldan bstan pa'i nyi ma che / /
phyogs las rnam rgyal chos 'chad mnyam gzhag steng / /
glegs bam 'dzin cing dgyes pa'i tshul gyis bzhugs / /
de yi sbyi bor rje btsun bla ma che / /
blo bzang dpal ldan ye shes dpal bzang po / /
dge slong cha byad chos 'chad mnyam gzhag steng / /
glegs bam bsnams shing rdo rje skyil krung bzhugs / /
de yi sbyi bor blo bzang ye shes che / /
sku mdog dkar gsal phyag gnyis chos 'khor gyi / /
phyag rgya rab bcings paN zhwa sne ring gsol / /
sems dpa'i skyil krung tshul gyis rab tu dgyes / /
de yi steng du chos kyi rgyal mtshan che| |sgom zhwa gsol zhing glegs bam chos 'chad phyag /
cung zad bgres nyams dge slong rdo rje 'dzin / /
rdo rje skyil krung tshul gyis rab tu bzhugs / /
de yi steng du grub pa'i dbang phyug che / /
blo bzang don grub ras kyi chos gos gsum / /
paN zhwa bcas gsol chos 'chad lhung bzed ldan / /
rdo rje skyil krung sku mdog rab tu dkar / /
de steng bsod nams phyogs glang rtsod tshul gyi / /
chos ston paN thung chos gos sgom thag gsol / /
bzang po'i bzhugs stangs rab tu dgyes pa'i tshul / /
cung zad gzhon sha chags pa'i rang bzhin can / /
de yi steng du mkhas grub chos kyi rje / /
phyag g.yas chos 'chad g.yon pa sdigs mdzub mdzad / /
spyan gnyis hur bag gzigs stangs paN ring gsol / /
zhabs gnyis brkyang bskum rtsod pa'i stang stabs can / /
de yi steng du g.yung ston rdo rje dpal / /
khro nyams phur bu ban+d+has phyag gnyis brjid / /
gshin rje rtse gsum thod pa thogs pa mnan / /
gsang sngags rnying ma'i dge slong chas bzang 'dzin / /
de steng mkhas dbang sa skya paN+Di ta / /
rtsod pa'i rnam 'gyur paN zhwa dmar po gsol / /
zhabs gnyis brkyang bskum stang stabs rab tu brjid / /
sku mdog dkar gsal cung zad khros pa'i tshul / /
de yi steng du skad gnyis smra ba'i rje / /
'gos lo chen po gong ma'i dge bsnyen tshul / /
paN zhwa dmar thung lding zhwa'i tshul du gsol / /
sa gzhong lcags snyug sgra yi gnas tshul ston / /
de yi steng du a b+h+yA ka ra che / /
'phags yul paN+Di ta yi cha lugs @# / /
brjid / /
sbrul gyi bsil grib phyag g.yas chos 'chad mtshan / /
sku mdog sngo bsangs cung zad 'dzum pa'i tshul / /
de yi steng du legs ldan 'byed pa'i dpal / /
paN+Di ta yi cha byad rtsod mdzad tshul / /
dar la babs nyams chos gos rnam gsum gsol / /
mu stegs ngan pa'i klad pa 'gems par byed / /
de yi steng du rigs ldan 'jam dpal grags / /
'khor bsgyur cha byad chos 'chad glegs ral 'dzin / /
'gying stabs rab brjid gzi 'od kun nas 'bar / /
sku lus rags shing shin tu stobs ldan tshul / /
de sted gnas brtan chen po rab 'byor che / /
gnas brtan cha byad mkha' lding klu tshogs gnon / /
ting 'dzin mnyam gzhag nang du yang dag 'jog /
rtse gcig mnyam par bzhag pa'i tshul gyis bzhugs / /
de yi steng du snang ba mtha' yas che / /
zhal gcig phyag gnyis mnyam gzhag phyag rgya'i steng / /
'chi med bdud rtsis gang ba'i lhung bzed las / /
ye shes bdud rtsi'i rgyun mang lhug par 'bab / /
ces re re nas gsal btab cing /
dal gyis bsgom pa la man ngag gi gnad 'di dag shes dgos te /
rje btsun blo bzang chos kyi rgyal mtshan dpal bzang po'i thugs kar de bzhin gshegs pa dgra bcom pa yang dag par rdzogs pa'i sangs rgyas zla ba'i tog sku mdog gser btsom lta bu phyag g.yas chos 'chad dang g.yon mnyam gzhag gi phyag rgya can /
mtshan bzang po sum cu rtsa gnyis dang dpe byad bzang po brgyad cus spras pa /
chos gos gsum mdzes par gsol zhing /
sku las 'od zer dang sprul pa dpag tu med par spro ba /
grub pa'i dbang phyug dben sa pa blo bzang don yod grub pa'i thugs kar dpal 'khor lo sdom pa zhal bzhi phyag bcu gnyis pa /
'khor yul nyer bzhi'i dpa' bo mkha' 'gros bskor ba /
bsod nams phyogs kyi glang po'i thugs kar dpal gsang ba 'dus pa 'jam pa'i rdo rje /
mkhas grub chos kyi rgyal po dge legs dpal bzang po'i thugs kar dpal rdo rje 'jigs byed chen po /
g.yung ston rdo rje dpal ba'i thugs kar gshin rje gshed dmar po /
sa skya paN+Di ta'i thugs kar kyai rdo rje /
'gos lo tsA ba'i thugs kar gsang ba 'dus pa mi bskyod rdo rje /
slob dpon chen po a b+h+yA ka ra'i thugs kar rdo rje sems dpa' /
legs ldan 'byed kyi thugs kar dpal 'khor lo sdom pa lhan skyes /
rigs ldan gyi rgyal pa 'jam dpal grags pa'i thugs kar rnam bcu dbang ldan 'od zer 'phro ba /
rab 'byor gyi thugs kar 'od zer dkar po dri ma med pa /
rje blo bzang ye shes dpal bzang po'i thugs kar rdo rje 'jigs byed /
rje btsun blo bzang dpal ldan ye shes dpal bzang po'i thugs kar rigs ldan drag po 'khor lo can kla klo 'dul ba'i bkod pa sna tshogs 'phro ba /
ded kyi snying gar rdo rje 'jigs byed /
de'i thugs kar rje btsun tsong kha pa chen po thugs kar d+hIH yig gis mtshan pa dang bcas pa gsal btab ste /
'di rnams ngag tu mi brjod cing sems kyi rim bzhin gsal 'debs pa yin te /
de ltar bsgom pa'i dgos pa thun mong ba ni /
yi dam de dang de'i bsnyen sgrub la brten nas mchog dang thun mong gi dngos grub brnyes pa yin no snyam du @# / /
bsgom dgos ba mtshon zhing /
dgos pa thun mong ma yin pa ni bla ma'i zhal las shes par bya'o / /
de nas gong gi tshig gi 'phros nas /
de rnams sbyi bor oM yig dkar po dang / /
mgrin par AH yig dmar po shin tu 'tsher / /
thugs kar hUM yig sngan po 'od 'bar ba'i / /
'od kyi rang bzhin gnas nas ye shes pa / /
sangs rgyas byang sems ma lus sbyan drangs te / /
dbyer med ro gcig gyur pa'i mtha' bskor du / /
byang sems nyan thos rang rgyal la sogs pa / /
dpa' bo mkha' 'gro dang bcas brtan par bzhugs / /
zhes legs par bsgom /
de nas rang gi lus bye ba khrag khrig brgya stong phrag du mar bsgyur te /
phyag 'tshal bar mos nas /
bdag lus zhing rdul mnyam pa sprul byas te / /
skyabs gnas kun 'dus bla ma sangs rgyas la / /
shugs drag dwang ba'i yid kyis phyag 'tshal te / /
bsam don gegs med 'grub par byin gyis rlobs / /
ces phyag dang /
nam mkha'i khams dang mnyam pa'i lus sprul te mchod pa'i bye brag gis mchod par mos la /
bdag pos zin dang ma zin kun bzang gi /
rnam par 'phrul las byung ba'i mchod pa'i rdzas / /
bye ba phrag brgyas zhing rab bkangs byas te / /
bla ma lha mchog rnams la dbul bar bgyi / /
zhes mchod 'bul dang /
thog ma med nas nangs pa'i sdig ltung tshogs / /
spyi dang khyad par bla ma lha rnams gyi / /
sku gsung thugs dang 'gal ba'i nyes pa kun / /
ma lus chos kyi dbyings su bshags par bgyi / /
zhes bshags pa dang /
dge ba spyi dang skyabs gnas khyed rnams kyi / /
mdzad pa rnam thar ngo mtshar ji snyed pa / /
de dag kun la rjes su yi rang zhing / /
bdag kyang dwang ba chen pos slob par bgyi / /
zhes rjes su yi rang dang /
rang nyid tshangs pa gtsug phud can la sogs pa dbang 'byor ba'i byang chub sems dpa' rnams su sprul te /
gser gyi 'khor lo rtsibs stong dang ldan pa dang /
dung dkar bo g.yas su 'khyil ba la sogs pa phul nas /
chos kyi 'khor lo bskor bar gsol ba btab pa ltar /
zhal gyis bzhes par bsams la| gdul bya rnams kyi khams dang bsam pa dang / /
bag nyal dbang po'i rim pa ji lta bar / /
zab dang rgya che'i chos kyi bdud rtsi'i char / /
gdul bya'i zhing sa brtan por phab tu gsol / /
zhes chos 'khor bskor bar gsol ba 'debs pa dang /
yang lus grangs med par sprul pa rnams kyis gling bzhi ri rab dang bcas pa'i maN+Dal bzang po thogs te phul bar mos shig /
gdung shugs drag pos / /
ji srid nam mkha'i mthas gtugs 'gro ba kun / /
mi gnas myang 'das sa la ma bzhag bar / /
de srid rdo rje lta bur brtan bzhugs nas / /
'phrin las mkha' ltar mnyam pa'i bka' drin stsol / /
zhes brtan bzhugs dang /
lus brgya stong phrag du mar bsgyur ba thams cad pus mo g.yas pa'i lha nga sa la btsugs shing /
thal mo sbyar te /
byang chub mchog tu dge ba'i rtsa ba bsdo bar mos la /
bdag gis 'di ltar bgyis pa'i dge ba kun / /
'gro ba kun gyi phan bde'i lam bsgrub phyir / /
rdzogs sangs rgyas kyi go 'phang bla na med / /
byang chub dam par yongs su @# / /
bsngo bar bgyi / /
zhes bsngo ba ste /
yan lag bdun pa nan tan du bya /
de nas maN+Dal phul te /
dus gsum sangs rgyas kun gyi ngo bo /
khams gsum 'gro ba kun gyi bla ma /
rigs dang dkyil 'khor rgya mtsho'i mnga' bdag /
bka' drin mtshungs pa med pa bdag gi skyabs gnas mgon po khyod nyid las bdag dang sems can thams cad la re gnas gzhan na med pas bdag cag 'khor ba sdug bsngal gyi rgya mtsho chen po las bsgral te rnam pa thams cad mkhyen pa bla na med pa yang dag par rdzogs pa'i sangs rgyas kyi go 'phang dam pa dus myur ba myur bar thob par byin gyis brlab tu gsol /
khyad par du yang nges 'byung byang chub kyi sems yang dag pa'i lta ba rim gnyis kyi rtogs pa khyad par can skye bar byin gyis brlab tu gsol /
bdag gi blo chos su 'gro ba dang /
chos lam du 'gro ba dang /
lam la bar chad mi 'byung ba dang /
rtogs pa'i yon tan khyad par can skye bar byin gyis brlab tu gsol /
zhes gsol ba btab cing /
khyad bar du /
dus gsum sangs rgyas kun gyi ngo bo che / /
khyed rnams gcig tu bsdus shing byin brlabs te / /
grub pa'i go 'phang ji 'drar gshegs pa yi / /
dngos grub rlabs phreng 'khrigs pa'i dga' ston stsol / /
zhes gdung shugs drag pos gsol ba btab pas /
'phags pa rab 'byor rigs ldan 'jam dpal grags la thim /
'jam dpal grags legs ldan 'byed la /
legs ldan 'byed a b+h+yA ka ra la /
a b+h+yA ka ra 'gos lo tsA ba la /
'gos lo tsA ba sa paN+Di ta la /
sa paN+Di ta rgyal ba g.yung la /
rgyal ba g.yung mkhas grub chos kyi rgyal po la /
mkhas grub chos rje bsod nams phyogs kyi glang po la /
bsod nams phyogs kyi glang po rgyal ba blo bzang don grub la /
rgyal ba blo bzang don grub paN chen chos kyi rgyal mtshan la /
paN chen blo bzang chos kyi rgyal mtshan rje btsun blo bzang ye shes la /
rje btsun blo bzang ye shes paN chen thams cad mkhyen pa blo bzang dpal ldan ye shes la /
de kho bo cag la thim zhing sangs rgyas snang ba mtha' yas mgon po tshe dang ye shes dpag tu med par gyur te /
kho bo cag gi baN zhwa'i nang du bzhugs par mos pa dang /
kho bo cag skyabs gnas de dag 'dus pa'i bdag nyid du mos la / /
oM AH gu ru su ma ti shrI man sha sa na sUr+ya di ka bi dza ya sid+d+hi hUM hUM /
zhes brgya stong khri 'bum sogs ci mang bzla /
yang tshe dpag med kyi sku las bdud rtsi'i rgyun babs pa las dpal ldan bla ma'i sku tshe bskal pa ji srid kyi bar du bzhugs par byin gyis brlabs par bsams la /
oM a ma ra N-i dzI wan+tI ye swAhA /
zhes kyang ci mang bzla /
de nas /
sras bcas rgyal ba kun gyi byin rlabs dang / /
bdag gi rtse gcig mos shing gsol btab mthus / /
rje btsun bla ma mi 'jigs rdo rje'i khrir / /
tshe mtha' yas pa'i mgon bzhin rtag bzhugs gsol / /
zhes gsol ba btab pas /
tshe dpag med bla ma la thim pas dpal ldan bla ma'i sku gsung thugs dang /
mgon po tshe dang ye shes dpag tu med pa'i sku gsung thugs dbyer mi phyed par gyur cing /
de nyid kyi sku las bdud rtsi'i rgyun babs /
rang gi lus la zhugs pas thog ma med pa nas bsags @# / /
pa'i sdig sgrib thams cad byang zhing dag /
tshe dang bsod nams lung rtogs kyi yon tan thams cad 'phel /
khyad par du dbang bzhi dang 'chi ba med pa tshe'i rigs 'dzin thob par bsams la /
oM na mo b+ha ga wa te /
a pa ri mi ta A yur+dz+nyA na su bi ni sh+tsi ta te dzo rA dzA ya /
ta thA ga tA ya /
ar+ha te samya kasaM bud+d+hA ya /
tadya thA /
oM puN+ye puN+ye /
m+hA puN+ye /
a pa ri mi ta puN+ye a pa ri mi ta puN+ye dz+nyA na sam+b+hA ro pa tsi te /
oM sarba saM skA ra pa ri shud+d+ha d+harma te ga ga na sa mung+ga te swa b+hA wa bi shud+d+he mahA na ya pa ri wA re swA hA /
zhes ji ltar rigs pa bzla /
de nas 'di ltar gsol ba btab ste /
oM| dus gsum bde gshegs kun gyi sku yi dngos / /
sku yi rdo rje lha yi bla ma che / /
dbang phyug brgyad kyi bdag nyid mgon khyod kyi / /
sku yi rdo rje'i byin rlabs deng 'dir phob / /
AH rgyal kun gsung gi ngo bo khyod kyis ni / /
gsung gi rdo rje'i byin rlabs rab stsal te / /
rnal 'byor mchog gi dam chos rab ster ba'i / /
byin rlabs char chen deng 'dir phab tu gsol /
hUM| bde gshegs kun gyi thugs mchog bla med pa / /
gcig bsdus thugs kyi rdo rje che khyed kyi / /
thugs kyi byin rlabs ma lus rab stsol ba / /
thugs kyi rdo rje mchog tu bdag sgrub mdzod / /
ces sku gsung thugs kyi byin rlabs zhu zhing /
nges par 'byung dang byang sems yang dag lta / /
rim gnyis lam gyi rtogs pa mthar phyin cing / /
de las sku gsum go 'phang myur thob ste / /
rdzogs pa'i sangs rgyas go 'phang la rol shog /
deng nas bzung ste byang chub snying po'i bar / /
mgon khyod zhing gi mchog tu legs bsten nas / /
bsam sbyor gus bas gsol ba btab pa'i mthus / /
phun tshogs bde ba'i lo tog cher rgyas shog /
khyad par dus bzhi phyi ma'i rdzogs ldan dus / /
dum bu bcu gnyis sa sbyong 'khor lo che / /
nag phyogs kla klo'i tshogs rnams rgyun gcad tshe / /
bdag sogs 'khor gyi thog mar rjes 'dzin mdzod / /
sku gsung thugs kyi bkod ba yongs rdzogs pa'i / /
rin chen gzhal med khang nger dbang bdun dang / /
gong ma gong chen dbang gi chu rgyun gyis / /
bdag rgyud rim gnyis bsgom la dbang bar shog /
dam sdom gtsang ma'i gru gzings nang bzhugs nas / /
phyi nang gzhan gsum rnal 'byor ba dan 'phyar / /
lhod med brtson pa'i rlung shugs kyis bskyod de / /
ma dag skye 'chi'i mtsho las myur sgrol shog /
rdo rje'i rnal 'byor yan lag drug gi mthus / /
nyi khri chig stong mi 'gyur bde ba che| |snang med phyag rgya'i lang tsho la rol ba'i / /
stong gzugs phyag rgya chen po myur thob shog /
ces gsol ba btab la cung zad cig mnyam par bzhag ste /
badzra sa ma ya dzaH zhes brjod cing rdo re bsdu ba'i phyag rgya byas pas rang gi spyi bo'i bla ma lha rang la thim pas rang nyid bla ma lhar gyur pa'i snying gar rdo rje 'jigs byed dang /
de'i thugs kar rgyal ba tsong kha pa chen po bcas bzhugs par mos la mtshan sngags dang dmigs brtse ma /
ya ma rA dzA bcas bzla zhing spyod lam thams cad du bla ma lha'i rnal 'byor @# / /
la gnas par bya zhing /
kha zas kyi tshe zas thams cad bdud rtsir mos nas bla ma lha la mchod bar 'bul /
gnyid kyi tshe rje bla ma'i thugs ka'i d+hiH yig la dmigs nas 'od gsal 'dzin pa la bslab cing /
'chi ba'i tshe snying ga'i d+hIH yig spyi bor phyung ste 'pho ba'i 'pho ba bya zhing /
yang na de la dmigs nas 'chi ba'i 'od gsal la slob /
gal te 'chi ba glo bur du byung bas man ngag gis ma zin pa byung tshe /
bar dor bla ma lha'i nga rgyal la gnas par bya'o / /
ces paN chen thams cad mkhyen pa rje btsun blo bzang dpal ldan ye shes dpal bzang pos mdzad pa'i 'khrungs rabs bcu gsum dang 'brel ba'i bla ma'i rnal 'byor gyi kha skong dgos rigs dang /
sham+b+ha lar skye ba'i smon tshig dang bcas pa 'di lta bu zhig dgos zhes 'bras spungs sgo mang ba gnam sngon zhabs drung blo bzang snyan grags kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las ram rgyal dbal bzang pos sbyar ba'o / /
! / /
na mo gu ru a mi de wa ya /
bslu med mchog gsum yi dam lha tshogs dang / /
dpa' bo mkha' 'gro dam can chos srung tshogs / /
bden pa'i byin rlabs 'phrin las nus mthu yis / /
yid la smon pa'i don kun 'grub gyur cig /
'khor los sgyur rgyal rtsibs kyi mu khyud kyis / /
bde gshegs rin chen snying po'i spyan snga ru / /
bde can zhing gi bkod pa yongs bzung ste / /
rlabs chen rgyal sras spyod la rab tu sbyangs / /
khyad par mi yo'i sa thob gyur pa'i tshe / /
'jig rten dbang phyug rgyal po'i spyan snga ru / /
chos kyi 'byung gnas zhes bya'i dge slong gyur / /
rmongs pa'i rab rib bcom ba'i dge slong des / /
rab 'byams dag pa'i zhing gi rgyan bkod pa / /
bdag nyid gang du mngon par sangs rgyas pas / /
zhing mchog gcig tu yongs su 'dus ba yi / /
rmad byung mtha' yas smon lam rgya mtsho btab / /
bskal mang sngon nas goms pa'i bzhed pa'i don / /
ma lus dus su smin pa'i dag pa'i zhing / /
bde ba can zhes bya ba'i zhing gi gtso / /
mgon po 'od dpag med la skyabs su mchi / /
bla ma mchog dang mgon po 'od dpag med / /
dbyer med gcig tu mos nas gsol btab dang / /
bdag gis dus gsum bsags pa'i dge ba'i mthus / /
zhing mchog bde ba cen du skye bar shog| tshe 'di'i snang ba 'gags la sngon phyogs tshe / /
mgon khyod rgyal sras brgyad kyis bskor ba yi / /
yid 'ong mchod sprin dang bcas zhing mchog der / /
bgrod pa'i lam bzang gsal bar ston par shog /
bu bu dag pa'i zhing der 'gro'i zhes / /
'dren pa'i gsung gi snang bar thob nas / /
rin chen padma'i lte bar rdzu sa skyes te / /
bzungs spobs ting 'dzin mngon shes tshogs thob shog /
a shwad tha zhes bya ba'i shing drung du / /
mgon khyod zhabs sor rin chen khrir bkod de / /
dgra bcom byang sems dag pa'i 'khor rnams la / /
'doms pa'i theg mchog chos la rtag sbyod shog /
nyon mongs rnam rtog gra zur dang bral ba'i / /
zlum bo'i dbyibs can 'dod chags nyes skyon gyis / /
@# / /
ma gos kha dog dmar ba'i zhing khams der / /
zag med bde ba'i dpal la spyod par shog /
yan lag brgyad ldan chu yi gang ba'i mtsho / /
yid 'ong padma'i rgyan dang rin chen shing / /
rtsa ba sdong bu yal ga lo 'dab sogs / /
rin chen bdun las grub pa spel mar gnas / /
de dag bar du rin chen srang bu yis / /
yongs su sbrel ba las 'phyang dril chung dang / /
g.yer kha sogs las theg mchog chos ston pa'i / /
sgra yis rgyal sras spyod la bskul bar shog /
lag mthil ltar mnyam baiDUr sa gzhi la / /
sa zla bzhun mas mig mang ris su bres / /
mnan na nem dang bteg na 'phar byed pa'i / /
sa steng rlabs chen spyod la 'jug par shog /
'od dpag med dang spyan ras gzigs dbang gi /
theg mchog gsung gi bdud rtsir longs spyad de / /
sa lam bgrod pa ma lus mthar phyin nas / /
bla med byang chub go 'phang myur thob shog /
nyam thag khams gsum 'khor par 'khyams pa yi| |mar gyur 'gro ba'i snang tshul ma bzod par / /
dpag med lus kyi bkod pas zhing khams kun / /
bkang ste 'gro ba'i don la spyod par shog /
'di nas 'jig rten pha rol gshegs pa yi / /
sku rten bsod nams lhun grub kyis mtshon pa'i / /
bdag sogs 'gro kun skye phreng thams cad du / /
mgon po 'od dpag med kyis rjes 'dzin shog /
'gro chag nyal 'dug spyod lam thams cad du / /
bde ldan zhing gi dag pa'i snod bcud kyi / /
snang ba nam yang 'bral med goms pa'i mthus / /
yid la smon pa'i don kun lhun grub shog /
mang+ga laM / /
ces pa 'di yang 'bras spungs sgo mang grwa rigs ye shes sbyin pas bskul ba'i ngor /
\u0f38 shAkya'i dge slong blo bzang dpal ldan bstan ba'i nyi ma phyogs las rnam rgyal dpal bzang pos lha ldan sprul pa'i gtsug lag khang du sbyar ba'o / /
! / /
oM swasti /
'dir rang gi rtsa ba'i bla ma dang 'phags mchog spyan ras gzigs dbyer med du mos te gsol ba 'debs shing byin rlabs zhu ba'i bla ma'i rnal 'byor bsgom par 'dod pas gtsang zhing yid du 'ong ba'i sa phyogs su gnas khang byi dor legs par byas /
ci 'byor pa'i mchod gtor bshams la dge sems khyad par can gyi ngang nas /
dmigs pa brtan pos ngag tu 'di ltar brjod par bya'o / /
! / /
lhun grub rang bzhin dag pa'i chos sku'i ngang / /
'dab stong 'bar ba'i pad dkar zla ba'i steng / /
hrIH yig 'od zer 'phro 'du las byung ba'i / /
rtsa ba'i bla ma 'phags mchog spyan ras gzigs / /
sgrib gnyis skyon dang bral phyir sku mdog dkar / /
zhal gcig phyag bzhi dang po'i phyag gnyis kyi / /
phyogs bcu'i rgyal bam lus 'gro don la / /
bskul zhing gsol ba'i thugs kar thal mo sbyar / /
rigs drug 'gro kun srid mtsho las drangs te / /
skyon bral sangs rgyas sa la 'god pa'i brdar / /
lhag ma'i phyag gnyis rin chen shel phreng dang / /
'dab stong rgyas pa'i gser gyi padmas mdzes / /
gsal rdzogs mtshan dpes spras shing longs sku'i chas / /
rin chen rgyan dang lha @# / /
rdzas na bzas klubs / /
rab 'byams zhing kun sku yi bkod pas 'gengs / /
rdo rje'i skyil krung tshul gyis bzhugs par gyur / /
thugs kar zla steng hrIH dang thig le'i gzugs / /
sna tshogs bkod pa'i gzhir gyur 'od zer gyis / /
ye shes pa dang rigs lnga spyan drangs te / /
dbyer med gcig gyur rigs lngas dbang bskur bas / /
rigs bdag 'od dpag med kyis dbu la brgyan / /
blo chen kun bzang thugs rje'i dpal ldan zhing| |bstan pa'i nyi ma phyag na padmo dang / /
dbyer med phyogs las rnam par rgyal ba yi / /
mtshungs med bla ma mchog la phyag 'tshal lo / /
'gyur med dad pa'i rol mtsho las byung ba'i / /
kun bzang mchod sprin rgya mtshos mchod byed cing / /
mgon khyod sku gsung thugs dang 'gal la sogs / /
thogs med nas bsags sdig ltung ma lus bshags / /
gangs ri'i mgon po khyod kyi mdzad pa la / /
snying nas bsam pa thag pas yi rang zhing| |'gro ba'i nyon mongs gdung ba sel slad du / /
zab rgyas chos kyi char chen dbab tu gsol / /
'gro kun bla med byang chub ma thob bar / /
mgon khyod zhabs zung g.yo med brtan pa dang / /
'dis mtshon rnam dkar phung bo ci mchis pa / /
zung 'jug rdo rje 'chang dbang thob phyir bsngo / /
de nas spyan ras gzigs kyi thugs ka'i hrIH yig gi 'od zer gyis drangs te /
phyi'i bkod pa bsam gyis mi khyab pa'i dkyil 'khor nas /
bcu drug pa zung 'jug gi thig le'i bar gyi dbang bskur bar bsam la yig drug gi bzlas pa bya zhing /
de nas 'dod don la smon ba ni /
! rtsa ba'i bla ma 'phags mchog spyan ras gzigs / /
sgom bzlas mchod bstod bgyis dang oM yig gis / /
bdud rtsi'i chu yi bdag lus sgrib sbyangs te / /
khyed sku mtshan dpe'i rgyan ldan 'grub par shog /
ma yig 'od kyi rmongs pa'i mun bsal nas / /
yan lag drug cu'i gsung dbyangs 'grub pa dang / /
Ni yig 'od kyi yid kyi sgrib sbyangs te / /
stong nyid snying rje zung 'jug thugs 'grub shog /
pad yig 'od kyi rlabs chen tshogs rdzogs te / /
'phags mchog yon tan ma lus 'grub pa dang / /
me yig glog 'gyu lta bu'i 'od zer gyi / /
rab 'byams rgyal ba'i 'phrin las 'grub par shog /
sku gsung thugs dang yon tan 'phrin las kyi / /
rtsa ba'i hUM yig 'od zer lnga ldan gyi / /
rdo rje lta bu'i ting 'dzin mchog thob te / /
mgon khyod go 'phang tshe 'dir 'grub par shog /
ces gsol ba btab pas /
bla ma spyan ras gzigs kyi sku las bdud rtsi'i rgyun babs rang gi spyi bo nas zhugs sdig sgrib thams cad sbyangs par bsams la /
mthar spyan ras gzigs rang la thim pas rang nyid sngar bshad pa'i spyan ras gzigs su gyur par mos la yi ge drug pa bzla zhing /
dge ba 'di yis zhes sogs brjod /
thun mtshams su yang khyer so gsum gyi rnal 'byor la bslab par bya'o / /
ces gcig tu \u0f38 rgyal ba'i bstan pa la gus shing /
dge zhing ngang pa'i rang bzhin can mtsho sngon pa'i le 'phrin las dpal 'byor gyi lcam lha mo dpal bzang nas kho bo cag dang /
'phags ba spyan @# / /
ras gzigs dbyer med du gsol ba 'debs shing sgom bzlas bya rgyu'i bla ma'i rnal 'byor 'di lta bu zhig dgos zhes bskul ba ltar /
\u0f38 'phags mchog snying rje'i lha yi rnal 'byor pa \u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'i yi ge pa ni nye 'khor ba rtswa gnyer rje drung blo bzang dpal 'byor ro / /
! / /
na mo gu ru many+dzu g+ho ShA ya /
'dir bla ma dang rje btsun 'jam pa'i dbyangs dbyer ma mchis pa'i rnal 'byor bsgom par 'dod pas /
skyabs 'gro sems bskyed tshad med bzhi dang bcas pa sngon du btang nas /
! rang gi spyi bor rin chen seng ge'i khri / /
pad zla nyi ma'i dkyil 'khor rgyas ba'i steng / /
bla ma mchog dang dbyer med 'jam dpal dbyangs / /
gur kum mdog can zhal gcig phyag gnyis pa / /
phyag g.yas ral gri g.yon bas glegs bam 'dzin / /
phul byung rgyan dang dar gyin bzas klubs / /
dmar ser 'od kyi phung po'i dbus nying na / /
rdo rje skyil krung gis bzhugs gnas gsum du / /
rdo rje gsum mtshan hUM yig 'od zer gyis / /
rang bzhin gnas nas rtsa ba'i bla ma dang / /
dbyer med rgyal ba'i yab gcig 'jam dpal dbyangs / /
spyan drangs dzaH hUM baM hoH ro gcig gyur / /
phyag 'tshal dngos bshams yid sprul mchod pa 'bul / /
sdig ltung kun bshags dge la rjes yi rang / /
chos 'khor bskor bar bskul zhing gsol ba 'debs / /
bdag gzhan dge tshogs byang chub chen por bsngo / /
de nas spyi bo'i bla ma lha'i thugs ka nas bdud rtsi dkar ser gyi rgyun babs bdag nyid kyi lus la zhugs pas sdig sgrib bag chags dang bcas pa byang zhing dag /
zab gsal che myur gyi shes rab la sogs pa mchog dang thun mong gi dngos grub thams cad thob par bsams la /
oM AH gu ru su ma ti shrI man sha sa na sUr+ya dik bi dza ya shrI b+ha dra a ra pa tsa na d+hIH pradz+nyA sid+d+hi hUM hUM /
zhes pa ci mang bzla /
mjug tu /
'dis mtshon rnam dkar dge bas myur du bdag /
rtsa ba'i bla ma rje btsun mkhyen pa'i gter / /
'grub nas mar gyur 'gro ba'i tshogs rnams kun / /
de yi sa la yongs su 'god par shog /
deng nas bzungs te tshe rabs thams cad du / /
mgon po khyod kyis 'bral med rjes bzung ste / /
mdo sngags lam gyi bgrod pa mthar son nas / /
sku bzhi'i go 'phang bde blag thob par shog /
gnas skabs mi 'dod rgud pa kun zhi zhing / /
chos 'byor bde dags rtag tu 'tsho ba dang / /
tshe dang bsod nams lung rtogs yon tan rnams / /
yar ngo'i zla ltar rgyas par byin gyis rlobs / /
zhes gsol ba btab pas bla ma lha dgyes bzhin du bdag nyid kyi spyi bor bzhugs par bsgom mo / /
zhes pa 'di ni stag mo ba mdzo dge bla ma dka' chen blo bzang rgyal mtshan dang /
dpon bsod nams rab brtan gnyis kyis bskul ba'i ngor /
\u0f38 shAkya'i btsun pa blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba dza yan+tu / /
! / /
na mo gu ru Ar+ya tA re ya /
mdun gyi nam mkhar chu skyes zla ba'i steng / /
blo bzang rgyal kun thugs rje'i dpal ldan pa'i / /
bstan pa'i nyi ma phyogs las rnam rgyal @# / /
dang| |dbyer med rgyal kun yum gyur sgrol ma ni / /
gdul bya bung ba ye shes sbrang rtsi'i ros / /
tshim mdzad ut+pal sngon pos mdzes pa'i phyag /
mchog sbyin 'jags pa kun skyob phyag rgya can / /
thabs shes zung 'brel brkyangs bskums tshul du bzhugs / /
rmad byung thabs mkhas thugs rje'i gru gzings kyis / /
mu med srid mtshor bying ba'i 'gro ba kun / /
mchog tu zhi ba'i gling du sgrol mdzad pa'i / /
skyabs gsum kun 'dus ma la phyag 'tshal lo / /
zag med bde ster dngos bshams yid sprul gyi / /
kun bzang mchod sprin rgya mtshos rtag mchod cing / /
mgon khyod gsang gsum dang 'gal nyes ltud tshogs / /
brjod bral dag pa'i dbyings su bshags par bgyi / /
bden stong spros pa'i g.ya' bral me long ngos / /
kun rdzob dgung zla'i 'od bzhin rab dkar ba'i / /
legs byas gzugs brnyan bkra ba'i rten 'brel la / /
bdag cag lhag bsam dag pas rjes yi rang / /
chos phung brgyad khri bzhi stong yongs khyab pa'i / /
chos kyi rgyal po'i rgyas 'debs phyag rgya che / /
chos tshul kun 'dus e waM zung 'jug pa'i / /
chos kyi 'khor lo rgya cher bskor du gsol / /
snyigs ma'i ngang tshul dug rigs rgyas btab kyang| |thugs bskyed gtsug phud can lus tshon brgya yi / /
dge mtshan gzi brjid lhag par bka bzhin du / /
thub bstan dga' tshal rgyas phyir bskal brgyar bzhugs / /
'dis mtshon rnam dkar phung po ci mchis pa / /
phul byung zhing gi dam pa bla ma lhas / /
skye phreng kun tu 'bral med rjes bzungs nas / /
sku gsum go 'phang thob pa'i rgyu ru bsngo / /
rnyed dka' don che'i rten 'di 'jig sla zhing / /
phyi mar ngan 'gro'i g.yang sa mthong gyur nas / /
skyabs su 'gro dang sdig spong dge bsgrub sogs / /
nyin mtshan chos kyis 'da' bar byin gyis rlobs / /
'khor ba'i ngang tshul me 'obs ltar mthong nas / /
bslab gsum rin chen them skas la 'dzegs te / /
'phags nor yan lag bdun la dbang bsgyur ba'i / /
zhi bde'i khang bzang mchog tu bgrod par shog /
ma gyur 'gro rnams srid mtsho las sgrol phyir / /
rin chen byang chub sems dang rgyal sras kyi / /
rlabs chen spyod pa'i gru gzings la brten nas / /
sku gsum rin chen gling du myur bgrod shog /
mi bsrun snyigs ma'i nyes spyod la brten pa'i / /
mi 'dod sdug bsngal khur gyis non gyur kyang / /
sngon bsags las ngan zad pa'i rgyur mthong nas / /
rtag tu yid bde bsgom par byin gyis rlobs / /
phan btags re ltos can gyi yul rnams kyis / /
shin tu mi rigs gnod pa byed mthong yang / /
'khor ba'i rang mtshang ston pa'i bshes gnyen du / /
mthong nas dag snang bsgom par byin gyis rlobs / /
mdor na skyid sdug bzang ngan snang ba kun / /
blo sbyong snying po stobs lnga'i nyams len gyis / /
rin chen sems mchog 'phel ba'i rgyur gyur nas / /
rkyen ngan lam du longs par byin gyis rlobs / /
bdag cag sgo gsum bgyi ba phra mo yang / /
rje btsun bla ma mnyes @# / /
pa'i rgyur gyur nas / /
ma 'ongs ka lA pa yi grong mchog tu / /
gsang mdzod 'dzin pa'i sras su 'gyur bar shog /
mang+ga laM / /
zhes pa 'di yang byang chen ri khrod pa dge slong blo bzang bkra shis kyis 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du sbyar ba'o / /
! / /
na mo gu ru b+h+yaH rigs kun khyab bdag rdo rje 'chang dbang / /
blo bzang rgyal ba'i bstan pa'i dpal du / /
gsum ldan dur smrig zlos gar bsgyur mdzad / /
bstan pa'i nyi ma phyogs las rnam rgyal / /
'gyur med dad pas gsol ba btab pas / /
deng 'dir mdun gyi nam mkha'i gnas su /
seng khri padma zla ba'i gdan la / /
dgyes bzhin bzhugs la byin gyis rlobs shig /
zhing rdul mnyam pa'i las rab sprul nas / /
mar gyur 'gro ba kun dang lhan cig /
bstod dbyangs yan lag rgya mtshor bcas te / /
phyag 'tshal phyi nang mchod tshogs kun 'bul / /
chos dbyings spros bral stong pa'i gshis la / /
ma rig bsgribs pas nongs pa'i dbang gis / /
sdig ltung gang bgyis 'gyod sems drag pos / /
rje btsun bla ma'i spyan sngar bshad so / /
rang gzhan kun gyi dge ba'i tshogs la / /
phan bde'i 'bras bu mthong bas yi rang / /
'gro la rang rang skal bar 'tshams pa'i / /
chos kyi 'khor lo bskor bar mdzod cig /
tshe mtha' yas pa'i rje btsun bla ma / /
tha mal tshul gyis rol ba'i sku 'di / /
rdo rje gdan du byams mgon nyin byed / /
ma shar de srid rtag par bzhugs shig /
bdag sogs rnam dkar dge ba'i chab klung / /
gnas skabs mngon mtho'i 'dzum dkar ngoms bzhin / /
mthar thug sku gsum go 'phang bsgrub pa'i / /
gegs byed sgrib pa sbyangs phyir bsngo'o / /
bye ba phrag brgyar tshang ba'i zhing khams / /
lha mi'i phun tshogs 'dod dgu'i rdzas kyis / /
bkang ste rje btsun bla ma dgyes phyir / /
'bul gyi bzhes la byin gyis rlobs shig /
oM AH gu ru su ma ti shrI man sha sa na sUr+ya dik bi dza ya sid+d+hi hUM hUM /
zhes mtshan sngags ji ltar rigs pa bzlas pa'i rjes su /
yid bzhin nor 'dra'i rje btsun bla ma / /
dngos grub kun gyi rtsa bar mthong nas / /
ltar snang mdzad pas 'gyur ba med pa'i / /
snying nas gus pas gsol ba 'debs so / /
mgon khyod ci mdzad legs par mthong nas / /
ci gsung bka' bzhin bsgrub pas mchod cing / /
ci byas chos su 'gro ba'i gdams pas / /
ci bsam 'grub par byin gyis rlobs shig /
skyabs gsum kun 'dus rje btsun bla ma / /
phal par mthong ba'i mnyam 'grogs spangs te / /
snying nas gus pa'i yid kyi dad pas / /
dngos grub rtsa ba tshugs par mdzod cig /
rnyed dka' dal 'byor rten gyi gru gzings / /
rlabs chen brtson pa'i rlung gis bskyod nas / /
nges legs yid bzhin nor bu'i gling du / /
myur du bgrod pa'i ded dpon mdzod cig /
lang tsho'i dpal 'di na rga rgud pas / /
ngal bso med @# / /
pa'i 'chi bdag drung du / /
skyel bar mthong nas dam pa'i chos la / /
g.yengs med brtson par byin gyis rlobs shig /
bya lam rjes med chu ris 'dra ba'i / /
blo khrid nor gyi gsog rum spangs nas / /
nam yang 'bral med dkar po'i chos dang / /
'grogs nas gtan 'dun 'grub par mdzod cig /
nam 'chi nges med 'chi ba'i dus su / /
thams cad bor te 'gro bar mthong yang / /
ce re long pa'i rtag 'dzin can bdag /
blo bur 'chi dus thugs rjes bzungs shig /
las ngan 'bras bus ngan 'gro'i g.yang la / /
snying nas 'jigs pa'i stobs bzhi'i bshags pas / /
gnas ngan len gyi rgyu tshogs ma lus / /
drung nas 'byin par byin gyis rlobs shig /
snod dang bcud kyi bzang ngan dbye ba / /
dkar nag las kyi 'bras bur mthong nas / /
phra zhib dge dang mi dge'i las la / /
blang dor nus par byin gyis rlobs shig /
lha mi'i dbang phyug bran du 'gyur zhing / /
nyi zla mun pa'i rum du skye sogs / /
gtad med 'khor ba'i khri mun 'di la / /
phyi phyag 'tshol bar byin gyis rlobs shig /
sems rta kha lo gyen du bsgyur nas / /
bslab gsum srab dang brtson pa'i lcag gis / /
brabs te bde chen thar pa'i lam la / /
dkyus thog gcod par byin gyis rlobs shig /
rmad byung snying rje'i ma dros mtsho las / /
rlabs chen spyod pa'i chu gter rnam bzhi / /
kun mkhyen rgya mtshor 'jug pa'i lam bzang / /
ston mdzad skyabs mgon phyogs las rnam rgyal / /
bka' drin dran pas gsol ba 'debs so / /
phung sna kun gzhi rang nyid gces 'dzin / /
spangs nas byang chub sems kyi phan bde'i / /
sgo brgya gcig car phye bar mdzod cig /
theg mchog lam ston rje btsun bla ma'i / /
gdams ngag bdud rtsi bzhin du 'thungs pas / /
thun mong lam gyi bdag rgyud sbyangs nas / /
gsang chen theg la 'jug par mdzod cig /
lus ngag yid la tha mal snang zhen / /
spangs nas lha sku rdo rje'i bzlas pa / /
bde chen thabs mkhas la ma la goms pa / /
yun du bsring bar byin gyis rlobs shig /
gang snang lha dang lha mor shar nas / /
sems rgyud bde stong rol pas tshims shing / /
bskyed rdzogs rdo rje'i rnal 'byor zung gis / /
tshe gcig nyid la grol bar mdzod cig /
ces bla ma'i rnal 'byor bka' drin gsol 'debs dang 'brel ba 'di lta bu zhig dgos zhes phyi dus kyi 'khor lo'i man ngag gis bdud rtsi la sbyong ba g.yang ba mi tshan gyi grwa rigs drung ram pa blo bzang 'byung gnas kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du bgyis pa'o / /
! / /
na mo gu ru many+dzu g+hoShA ya /
gnas mdun gyi nam mkhar seng khri'i steng / /
rje blo bzang rgyal kun dpal mnga' zhing / /
drin gsum ldan bstan pa'i nyi ma mchog /
mgon phyogs las rnam rgyal dgyes bzhin bzhugs / /
zhing bde ldan mgon po che dpag med / /
'khor zhi khro rab 'byams dang bcas pa / /
rje bla @# / /
ma'i sku la thim pa yi / /
skyabs mchog gsum kun 'dus ngo bor gyur / /
zhing kun gyi rdul rnyed lus sprul nas / /
ngag bstod dbyangs yan lag rgya mtshor bcas / /
ma 'gro ba kun dang lhan cig tu / /
yid mos gus drag pos phyag 'tshal lo / /
sems lhan skyes bde ba'i rnam rol las / /
lha 'chi med bu mo'i tshogs spros te / /
yul bsod nams zhing mchog mchod pa'i mthus / /
thugs bde ba chen pos dgyes gyur cig /
yid spros bral dag pa'i gnas lugs la / /
rkyen ma rig bsgribs pas nongs gyur te / /
las sdig ltung gang bgyis 'gyod sems kyis / /
deng bshags shing slan chad mi bgyid sdom / /
don dam par skye 'gag kun bral yang / /
tha snyad du rten 'brel mi bslu phyir / /
rang gzhan gyi rnam dkar rgyu 'bras la / /
sems lhag bsam dag pas rjes yi rang / /
dad dam tshig ldan pa'i skal ldan la / /
chos mdo sngags 'khor lo bskor ba'i phyir / /
gnas 'khor ba ma stongs de srid du / /
sku mi g.yo brtan par bzhugs su gsol / /
dge 'dis mtshon rnam dkar phung po'i tshogs / /
skyabs kun 'dus rje btsun bla ma yis / /
dus kun tu 'bral med rjes bzungs nas / /
dpal zung 'jug mchog gi rgyu ru bsngo| |zhing bye ba phrag brgya tshang ba'i snod / /
dpal lha mi'i 'byor pas rab bkang ste / /
bdag sgo gsum dge ba'i tshogs dang bcas / /
rje bla ma mnyes phyir 'bul bar bgyi / /
de ltar yan lag bdun pa maN+Dal dang bcas pa phul nas /
oM AH gu ru su ma ti shrI man sha sa na sUr+ya dika bi dza ya sid+d+hi hUM hUM /
zhes zhal shes kyi dmigs ba dang bcas ji ltar rigs pa bzlas nas /
sku gsal rdzogs mtshan dpe'i rgyan gyis sbras / /
gsung zab mos skal ldan 'dod pa rdzogs / /
thugs chos kun gzigs pa'i dpal mnga' ba'i / /
rje tshad ldan bla mar gsol ba 'debs / /
phyi zhi dul spyod pa'i 'dul ba 'dzin / /
nang theg mchog lam bzang 'doms la mkhas / /
gzhan de nyid bcu zung mkhyen pa'i bdag /
yongs bstan pa'i bdag por gsol ba 'debs / /
rje bla ma yi dam mkha' 'gro dang / /
dpa' bo dpa' mo chos skyong bsrung ma'i tshogs / /
skyabs kun 'dus ngo bor gsol ba 'debs / /
rgyud smin cing grol bar byin gyis rlobs / /
zhes lan gsum brjod nas /
ting nge 'dzin gyi dbang bzhi len /
de nas 'dod don la smon 'debs ni /
mchog thun mong dngos grub ma lus pa / /
yid gang bsam stsol ba'i rin chen de / /
rje bla ma nyid du nges rnyed nas / /
bka' ji bzhin bsgrub par byin gyis rlobs / /
sngon bsags pa'i legs byas rgya mtsho'i mthus / /
rten dal 'byor mi lus legs thob cing / /
rje rgyal ba'i bstan dang mjal dus 'dir / /
tshe chos kyi 'da' bar byin gyis rlobs / /
gnyen 'khor g.yog longs spyod 'di dag gis / /
'phral rang sems skyid pa'i go skabs bcoms / /
sred zhen gyis 'khor bar 'ching bas na / /
dus da lta 'dor bar byin gyis rlobs / /
srog mi rtag nub kha'i nyi ma 'dra / /
nor longs spyod rtswa rtse'i zil dang mtshungs / /
gtam @# / /
snyan grags brag cha bzhin rtogs nas / /
yid zhen log skye bar byin gyis rlobs / /
lar 'khor ba sbyi dang bye brag gi /
tshang ngan pa'i ngang tshul rtogs gyur nas / /
blo gting nas chos la phyogs pa dang| |chos lam du longs par byin gyis rlobs / /
lan grangs med drin gyis bskyang bskyangs pa'i / /
ma rigs drug 'gro ba la dmigs pa'i / /
byams snying rje byang chub sems kyi blos / /
rgyud lhag par phyug par byin gyis rlobs / /
phyi yul snang ngos la bltas pa'i tshe / /
nang rtog pas btags pa tsam zhig las / /
gshis spros bral gnas lugs zab mo de / /
dus myur du rtogs par byin gyis rlobs / /
yul gang snang lha dang lha mor shar / /
sems lhan skyes bde stong dga' bas tshim / /
lam bskyed rdzogs rdo rje'i rnal 'byor gyis / /
dus ring min grol bar byin gyis rlobs / /
rgyud dug gsum 'phel ba'i bsam gtan sgras / /
rgyang ring du dben pa'i gnas mchog tu / /
lam rim gnyis rnal 'byor la brtson pas / /
tshe don ldan byed par byin gyis rlobs / /
dpal lha mo dmag zor rgyal mo yis / /
dgon bsam gtan chos 'khor 'dus sbyi yi / /
rkyen mthun pa'i las kun bsgrub pa sogs / /
yid smon pa'i re ba lhun grub shog /
ces pa 'di yang dge slong ye shes dar rgyas dang dge slong tshul khrims rgya mtsho gnyis kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis sbyar ba'o / / / /
! na mo gu ru many+dzu g+ho ShA ya /
'dir rtsa ba'i bla ma dang rje btsun 'jam dbyangs dbyer mi phyed pa'i bla ma'i rnal 'byor bsgom par 'dod pas skyabs sems tshad med bzhi bsgom pa sngon du btang la /
! mdun gyi nam mkhar seng khri pad zla'i steng / /
bla ma mchog dang dbyer med 'jam dpal dbyangs / /
dmar ser phyag gnyis glegs ral rin chen rgyan / /
lha rdzas na bzas klubs shing skyil krung bzhugs / /
gnas gsum yi ge gsum mtshan hUM yig gi| 'od kyis ye shes spyan drangs dbyer med gyur / /
rgyal kun mkhyen rab gcig bsdus 'jam dbyangs dang / /
dbyer med rje btsun bla mar mgos phyag 'tshal / /
kun bzang mchod sprin rgya mtsho ma lus 'bul / /
sdig ltung bshags shing dge la rjes yi rang / /
'gro la chos 'khor bskor phyir bskal brgyar bzhugs / /
'dis mtshon dge tshogs byang chub chen por bsngo / /
blo gros bzang po'i dpal ldan gsang gsum gar / /
deng 'dir bstan pa'i nyi ma'i skur bzhengs pa / /
phyogs las rnam rgyal mgon dang 'jam pa'i dbyangs / /
dbyer med zhabs la gus pas gsol ba 'debs / /
'dir mtshan sngags dmigs pa dang bcas te bgrangs /
bla ma lhag pa'i lha la mchod bstod dang / /
rtse gcig gus pas gsol ba btab pa'i mthus / /
nges 'byung byang sems yang dag lta ba dang / /
rim gnyis lam gyi bgrod pa mthar phyin shog /
'di snang 'gags tshe zhing mchog bde can du / /
rin @# / /
chen padma'i lte bar brdzus skyes te / /
sa lam bgrod pa ma lus mthar phyin nas / /
mkha' khyab 'gro ba'i mgon du bdag gyur cig /
de ltar bla ma dang lhag pa'i lha dbyer mi phyed pa la gsol ba rgyun ring btab pa'i mthar bla ma 'jam pa'i dbyangs rang gi spyi bor bzhugs /
snying padma 'dab brgyad kyi lte bar zla gdan la bzhugs pa snying pad kha zum pa bum sku ltar gyur pa'i phyir mtshan sngags kyi 'phreng bas bcings la rgyun du bza' btung gi phud kyis mchod pa sogs kha zas kyi rnal 'byor la brtson par bya zhing /
mthar 'chi ba'i tshe 'pho mtshams shes par byas la /
yo byad ji yod dge phyogs su btang te gang la yang chags zhen mi byed pa dkar pos bon gyi stobs /
rang gces 'dzin dang bdag 'dzin la dgrar bltas te mgo gnon ci thub byed pa rnam par sun 'byin pa'i stobs /
byang chub kyi sems /
yang dag pa'i lta ba /
lha'i rnal 'byor dang /
rtsa rlung thig le'i rnal 'byor sogs tshe 'dir goms pa gang che ba de nyid 'chi khar g.yengs med du sbyong ba goms pa'i stobs /
dge sbyor de nyid bar do dang skye ba phyi ma rnams su yang bskyang bar bya'o snyam du 'phen pa gtong ba 'phen pa'i stobs /
dus gsum gyi rnam dkar gyi phung po'i mthu la brten nas de ltar skyong nus par shog ces smon lam shugs drag tu 'debs pa smon lam gyis stobs te stobs lnga dang sbyar te 'pho ba bya tshul ni /
bde ba can nas rtsa ba'i bla ma dang dbyer mi phyed pa'i mgon po 'od dpag med spyan drangs te /
rang gi spyi bor pad zla'i gdan la bzhugs par mos /
rang gi lus kyi dbus drang por rtsa dbu ma mda' smyag tsam yar sne tshangs bug dang /
kha da chad du kha dang nger yod par mos /
snying kha'i thad kyi dbu ma'i nang du rang sems bla ma 'jam dbyangs gsum ngo bo dbyer med de nyid kyi spyi po'i bla ma 'od dpag med la gsol ba btab par mos te /
mgon po 'od dpag tu med pa la phyag 'tshal zhing mchod do skyabs su mchi'o / /
bdag 'jig rten gyi khams bde ba can gyi zhing du da lta nyid du drangs su gsol /
zhes lan bdun gsol ba btab pas spyi bor bzhugs ba'i mgon po 'od dpag med kyi thugs ka nas 'od zer sngom gyi ba thag lta bu sne mor lcags kyu lta bus mtshan pa dbu ma'i nang brgyud mar spros te rang sems 'jam dbyangs su gsal ba'i ral pa'i cod pan la btab ste gyen du drangs 'og rlung drag tu 'then te hi ka zhes brjod pa dang spyi bo'i 'od dpag med kyi thugs kar thim /
spyi bo'i 'od dpag med skar mda' 'phangs ba bzhin bde ba can du gshegs /
rang sems 'jam dbyangs su gsal ba'i thugs ka nas phyir thon te rin po che'i padma la brdzun te skye bar bsam /
de lta bu'i tshul gyi dran pa ma nyams bar du dmigs pa de dag yang dang yang du sbyong zhing /
da lta sbyod dus rje btsun 'jam dbyangs kyi ral pa'i cod pan sbyi bo'i 'od dpag med kyis bad gdan la reg tsam byung bar bsams la slar snying khar 'bebs /
de lta bu'i tshul gyis spyi bo za ba dang /
khrig pa sogs dang /
khyad par 'chi @# / /
pa la mi 'tsher ba'i gdengs ma rnyed kyi bar du sbyang bar bya'o / /
ces rtsa ba'i bla ma dang \u0f38 'jam dbyangs dbyer med du bsgom tshul dang stobs lnga'i sbyor bas dag pa'i zhing du 'pho ba'i dmigs skor 'di lta bu zhig dgos zhes /
dge slong blo bzang dpal 'byor gyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos gzims chung bka' gdams pho brang du sbyar ba'o / /
! / /
oM na mo gu ru dI paM A nan+ta ya /
dgos 'dod kun 'byung dpag bsam dbang po'i rtser / /
rin chen seng khri chu skyes nyi zla'i steng / /
blo bzang dpal ldan bstan pa'i nyi ma che / /
phyogs las rnam rgyal skyabs gsum kun 'dus mchog /
sku mdog dkar gsal gsum ldan dur smrig 'dzin / /
gser mdog paN zhwa chos 'chad mnyam gzhag can / /
thugs kar ye shes sems dpa' gshin rje gshed / /
yab yum lhan skyes bde la rol bzhin bzhugs / /
mtha' skor rim bzhin 'phags chen rab 'byor nas / /
bka' drin gsum ldan dpal ldan ye shes bar / /
gsang gsum sgyu 'phrul bkod pa bgrangs yas pa / /
zhi khro rab 'byams 'khor dang bcas te bzhugs / /
sangs rgyas thams cad 'dus sku snang mtha' yas / /
dngos grub legs tshogs phan bde kun gyi gzhi / /
bslu med skyabs kyi dam pa 'khor bcas la / /
zhing rab rdul snyed lus kyi phyag 'tshal lo / /
phyi nang gsang ba bla na med pa yi / /
kun bzang mchod sprin rgya mtshos rtag mchod cing / /
sems nyid spros bral mkha' la nyes ltung gi /
chu 'dzin nongs pa'i bsgrib rnams snying nas bshags / /
mgon khyod gsang gsum sgyu 'phrul rim byon gyis / /
bstan 'gro'i phan bde bsgrub pa'i mdzad pa sogs / /
srid zhi'i rnam dkar phung po ma lus la / /
bdag cag bsam pa thag pas rjes yi rang / /
skal ldan 'gro la dbang po'i rim pa dang / /
mtshungs pa'i zab rgyas chos kyi char phab ste / /
srid zhi'i rgud pa kun las sgrol ba'i phyir / /
mgon khyod bskal pa rgya mtshor zhabs brtan shog /
'dis mtshon dus gsum bsags pa'i dge tshogs kun / /
skye 'phreng kun tu rje btsun bla ma yis / /
'bral med rjes bzung gsung gi bdud rtsi la / /
spyad de bla med byang chub thob phyir bsngo / /
rnam dag blo gros bzang po'i dkyil 'khor rgyas / /
dpal ldan lung rig tsha zer 'bum phrag can / /
bstan pa'i nyi ma thub gzhung padmo'i gnyen / /
phyogs las rnam rgyal zhabs la gsol ba 'debs / /
dkyil 'khor kun gyi bdag po rdo rje 'chang / /
snyigs dus bshes gnyen tshul bzungs drin can rje / /
legs tshogs dngos grub kun gyi 'byung gnas su / /
mthong nas tshul bzhin bsten par byin gyis rlobs / /
bsod nams du mas bskrun pa'i dal 'byor rten / /
don med 'di snang bya bsam g.yengs par / /
gtan gyi 'dun ma bsgrub phyir dam chos la / /
nyin mtshan kun tu sbyor bar byin gyis rlobs / /
@# / /
thogs med dus nas 'khor ba'i rgya mtsho 'dir / /
sdug bsngal rba klong drag pos rgyun du mnar / /
phyin chad skye 'chi'i rlabs kyi mi g.yengs par / /
mgon khyod thugs rje'i gru yis bsgral du gsol / /
'gro kun pha mar shes shing drin dran pas / /
gzhan phan bsam pas lus dag yid kyis las / /
ci byed sems can don du bsgrub pa yis / /
phyin drug nyams len rdzogs par byin gyis rlobs / /
mdor na 'di phyi bar do'i gnas skabs kun / /
mtho dman skyid sdug 'byor gud cir gyur yang / /
zhe phugs blo rtse'i gtod sa bla ma las / /
gzhan du med do thugs rjes bskyad du gsol / /
'khor 'das chos rnams gdod nas stong bzhin du / /
mi bden bden par bzung bas sdug thag bcad / /
phyin chad 'khrul pa'i gzhi rtsa kun bcad nas / /
gnas lcags rang zhal mjal bar byin gyis rlobs / /
phyi rol yul gyi snang ba gang shar kun / /
mgon khyod gsang ba gsum gyi rnam rol du / /
mthong ba'i gang snang dag pa'i snang ba yis / /
tha mal snang zhen spong bar byin gyis rlobs / /
snying dbus mi gshig thig le bla ma'i ngor / /
sgom pa'i las rlung thim pa'i 'od gsal dang / /
sgyu lus zung du 'jug pa'i rdo rje'i sku| |mi ring myur du thob par byin gyis rlobs / /
'di snang 'gags tshe mgon po 'od dpag med / /
'khor bcas bsu bas bde ldan zhing mchog tu / /
khrid nas theg mchog nyams len mthar phyin te / /
'gro kun smin grol lam la 'god par shog /
mang+ga laM / /
ces \u0f38 rje btsun blo bzang dpal ldan ye shes kyis mdzad pa'i skyes rabs dang 'brel ba'i bla ma'i rnal 'byor 'di lta bu zhig dgos zhes 'or tu su hang nyin cang cun tA pa'i se bkra shis rgya mtsho'i shog /
dge skos ngag dbang dar rgyas kyis bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba'o / /
! / /
na mo gu ru badzra b+hai ra wA ya /
rigs kun khyab bdag rdo rje 'jigs byed ni / /
sku gcig la yang dus gsum sangs rgyas kyi / /
rten dang brten yid bkod pa yongs rdzogs pa'i / /
drin can bla ma'i zhabs la gus pas 'dud / /
'dir rang gi rtsa ba'i bla ma dang bcom ldan 'das rdo rje 'jigs byed dbyer med du mos te gsol ba 'debs pa'i bla ma'i rnal 'byor nyams su len par 'dod pas /
thog mar rang rgyud kyi kun slong la legs par brtags tshe /
tshe 'di dang phyi ma'i phun tshogs tsam dang /
rang nyid gcig pu zhi bde don gnyer gyi mdon par rtog pa mngon gyur du 'dug na de dag gi nyes dmigs bsam pa'i sgo nas bkag te sems can thams cad kyi don du rdzogs pa'i sangs rgyas kyi go 'phang thob par bya /
de'i phyir du lam zab mo bla ma'i rnal 'byor nyams su blang bar bgyi'o snyam du byams snying rje byang chub kyi sems rgyud khul nges bskyed la /
rin po che'i sems kyi rtsis zin pa'i ngang nas /
thog mar lha'i rnal 'byor bsgom la tshig dang dmigs pa bstun nas /
! chos dbyings ngang las rang nyid bcom ldan 'das / /
'jigs mdzad dpa' bor gsal ba'i thugs @# / /
ka nas / /
sbros pa'i 'od kyis snod bcud kun sbyangs te / /
dag pa'i rten dang brten pa'i rol bar gyur / /
zhes brjod de snod thams cad gzhal yas khang dang /
bcud thams cad lha dang lha mo'i rnam rol du mos /
khyad par du rang rdo rje 'jigs byed kyi nga rgyal la gnas pas /
mchod rdzas rnams la dmigs te /
oM AH hUM /
lan gsum brjod pas mchod rdzas rnams kyi ma dag pa'i skyon sbyangs te /
zag med kyi bdud rtsir gyur cing /
mgron rnams kyi ji tsam spyad kyang zad mi shes par gyur par bsams la /
mdun bskyed gsal 'debs pa ni dmigs pa brtan bos /
! mdun gyi nam mkhar phyogs bcu'i ma rungs bdud / /
'joms byed bsrung ba'i 'khor lo'i gur khang nang / /
lhun sdug rin chen las grub ye shes lnga'i / /
rang bzhin 'od phung 'khrug pa'i pho brang dbus / /
seng khri pad zla nyi ma'i dkyil 'khor steng / /
blo bzang dpal gyi cha shas kun ldan pa'i / /
bstan pa'i nyi ma phyogs las rnam rgyal dang / /
dbyer med dus dgra'i dbang po dpa' gcig pa / /
khams gsum gdug pa'i snying khrag ya mu na / /
hubs kyis gsol ba'i rab 'jigs zhal dgu 'bar / /
so bzhi'i phyag gis 'das dang ma 'das lhar / /
sdigs shing brdeg 'joms rol pa'i mtshon cha 'dzin / /
sgrub la sa lam 'bras bu'i gnas tshul kun / /
ston phyir dur khrod chas brgyan bcu drug zhabs / /
brkyangs bskums stabs kyis me dpung 'bar ba'i dbus / /
bzhugs pa'i gnas gsum rdo rje gsum gyis mtshan / /
thugs ka'i hUM yig 'od zer lcags kyu yis / /
rang bzhin gnas nas bla ma lha mchog la / /
skyabs gsum bka' sdod rgya mtshos bskor ba yi / /
ye shes spyan drangs dam tshig pa la thim / /
skyabs gsum 'dus skur gyur pa'i ba spu rer / /
rab 'byams sangs rgyas zhing gi bkod pas gtams / /
sku yis zhing khams thams cad khyab par gyur / /
zhes brjod /
de nas /
'jam dpal zhal gyi lung las /
'di yi don ldan 'ga' zhig la / /
da ni de yi lus zhugs nas / /
sgrub po gzhan las mchod pa len / /
zhes gsungs pa ltar /
slob mas rang gi rdo rje slob dpon mchod pa de'i tshe /
rgyal ba rdo rje 'chang slob dpon gyi lus la zhugs nas mchod pa bdag gir mdzad par gsungs ba sogs bla ma mchod pa'i phan yon rnams dran par byas te /
rgyas par byed na /
rgyal ba rnams ni yon tan mchog gi sku / /
zhes sogs dang /
'dzam bu'i gling dang gling gzhan dag /
zhes sogs kyis 'bul zhing /
mdor bsdu na /
chu gnyis nyer spyod rol mo 'dod yon lnga / /
rgyal srid sna bdun bkra shis rtags dang rdzas / /
dngos bshams yid sprul mchod sprin rgya mtsho 'di / /
bla ma rdo rje 'jigs byed mnyes phyir 'bul / /
sdig ltung kun bshags dge la rjes yi rang / /
'gro la theg chen chos 'khor bskor ba'i phyir / /
bskal brgyar mya ngan mi 'da' bzhugs su gsol / /
'dis mtshon dge rnams byang chub chen por bsngo / /
ces yan lag bdun pa phul te /
maN+Dal rgyas bsdus ci rigs shig phul nas /
mdun @# / /
gyi bla ma rdo rje 'jigs byed kyi thugs kar nyi gdan la gnas pa'i hUM yig gi mthar /
oM AH gu ru su ma ti shrI man sha sa na sU r+ya di ka bi dA ya sid+d+hi hUM hUM /
zhes pa mdun nas brtsams te g.yas bskor dang /
de'i nang la ya ma rA dzA /
de'i nang du hrIH Sh+TIH de'i yang nang ya mAn+ta ka'i sngags 'phreng gis bskor ba la dmigs nas sngags rnams phyi nas rim bzhin bzla /
bzlas zin pa na phyi la rim bzhin nang ma la bsdus te mthar dbus kyi hUM la bsdu zhing de'i tshe dmigs pa ni sngags 'phreng las bdud rtsi 'od zer dang bcas pa'i rgyun babs /
rang nyid kyi spyi bo nas zhugs pas lus kyi nang gang /
sdig sgrib dang nad gdon thams cad sbyangs /
tshe dang bsod nams lung rtogs kyi yon tan mtha' dag rgyas par bsams /
mjug tu yig brgyas lhag chad kha bskang /
dge ba bsngo /
de nas dbang bzhi'i don du gsol ba 'debs snyam pa byas la /
! ma nor lam bzang ston pa'i bla ma dang / /
mchog mthun dngos grub stsol ba'i yi dam lha / /
grogs dang bsrung ma kun 'dus bla ma ltas / /
sku bzhi 'grub byed dbang bzhi bskur du gsol / /
de ltar gsol ba btab pas bla ma lha'i / /
sku gsung thugs kyi gnas gsum yi ge las / /
bdud rtsi'i rgyun gsum rim dang cig car du / /
byung ba bdag nyid sgo gsum la thim pas / /
sku bzhi'i sa bon brtan por thebs gyur te / /
bla ma lha las gnyis chad rang la thim / /
rje btsun bla ma mchod cing gsol btab mthus / /
skye 'phreng kun tu mtshan nyid ldan pa'i mgon / /
gus pas bsten cing de yis gdams pa'i don / /
dal 'byor don ldan byed par byin gyis rlobs / /
zag phung mi rtag chu lbur lta bu dang / /
shi nas ngan 'gro'i 'jigs las skyob pa'i mgon / /
bslu med dkon mchog gsum la \u0f38 skyabs 'gro zhing /
sdig spong dge ba bsgrub par byin gyis rlobs / /
'khor ba'i ngang tshul me 'bos ltar mthong nas / /
rang gi nyams la dpags te mkha' khyab gyi / /
'gro la dmigs pa'i byang chub sems bskyed de / /
rlabs chen rgyal sras spyod la 'jug par shog /
de ltar thun mong lam gyis rgyud sbyangs nas / /
rnam dag dbang thob dam tshig sdom pa rnams / /
'tsho ba'i srog las gces par bsrungs pa las / /
dngos grub rnam gnyis rtsa ba tshugs par shog /
ma dag skye 'chi bar do'i lcags kyi khams / /
zab lam rim pa dang po'i gser 'gyur rtsis / /
sku gsum rin chen dang por dngos bsgyur ba'i / /
rdzogs rim yongs rdzogs skye ba'i rgyud smin shog /
rim lnga'i gnad bsdus rnal 'byor rnam pa bzhis / /
ma dag skye 'chi'i 'khrul 'khor rgyun bcad de / /
slob dang mi slob zung 'jug rdo rje'i sku / /
myur thob 'gro kun zung 'jug la 'god shog /
de nas dpal ldan rtsa ba'i bla ma rin po che / /
ces sogs brjod de /
mdun gyi bla ma rdo rje 'jigs byed rang gi snying kha'i mi gzhig pa'i thig la la thim pas /
rang sems shin tu phra ba dang bla ma'i sku gsung thugs dbyer med du gyur par bsams la cung zad mnyam bar bzhag /
slar yang bla ma 'jigs byed kyi skur langs la snying kha'i bla ma lha'i snang @# / /
ba dang nam yang ma bral ba bya zhing /
bza' btung sogs byin gyis brlabs te de la mchod pa'i bsam bas longs spyad na tshogs bde blag tu rdzogs pa'i rgyur 'gyur ro / /
ces bcom ldan 'das rdo rje 'jigs byed la brten pa'i bla ma'i rnal 'byor 'di lta bu zhig dgos zhes tsha 'dam ja sag dga' ldan bstan skyong nas bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos sbyar ba'o / /
! / /
na mo gu ru ha ya gr-I wA ya /
'dir khro bo'i rgyal po rta mgrin yang gsang dang rtsa ba'i bla ma dbyer med du bsgom nas gsol ba 'debs shing 'phrin bcol bdud bzlog bcas bya bar 'dod pas /
mchod gtar dam rdzas spyan gzigs bsangs sna rnams ci 'byor pa bshams /
skyabs 'gro sems bskyed tshad med bzhi bsgom /
rang nyid rta mgrin gsang sgrub bam /
yi dam gang yang rung ba'i rnal 'byor sngon du byas te /
! mdun gyi nam mkhar bde stong dbyer med kyi / /
chos 'byung nang du chu skyes nyi ma'i steng / /
blo bzang dpal ldan bstan ba'i nyi ma che / /
phyogs las rnam rgyal mgon dad dbyer med pa'i / /
rgyal kun gsung gi ngo bo drag po stsal / /
yang gsang zhal gsum phyag drug zhabs brgyad pa / /
rtsa ba'i zhal dmar g.yas ljang g.yon dkar ba / /
dbu gsum margad mdog can rta mgos mdzes / /
spyan gsum dmar 'khrug zhal gdangs mche ba gtsigs / /
g.yas kyi rdo rje rtse gsum ral gri dang / /
phyag g.yon sdigs mdzub mdung thung rgyu zhags bsnams / /
gdengs can sprul gzugs brgyad kyi steng du 'gying / /
glang chen ko rlon stag lpags sham thabs dang / /
rus pa'i rgyan drug khrag zhag thig le sogs / /
dur khrod chas kyis rab rgyan 'jigs dus kyi / /
me dpung 'bar ba'i dbus na bzhugs par gyur / /
gnas gsum yi ge gsum mtshan hUM yig gi /
'od kyis ye shes pa dang dbang gi lha / /
spyan drangs dam ye dbyer med dbang gi lhas / /
dbang bskur 'od dpag med kyis dbu la brgyan / /
snang mtha'i mgon po 'od mi 'gyur ba'i sku / /
bdud 'dul drag po'i skur bstan dbang gi lha / /
rtsa ba'i bla ma mchog dang dbyer med pa'i / /
yang gsang rta mchog dpal la phyag 'tshal lo / /
rtsa brgyad stong sbyar sman phud rak+ta dang / /
sbyar ba'i mchod yon zhabs bsil me tog spos / /
snang gsal dri chab zhel zas rol mo dang / /
'dod yon lnga sogs mchod sprin rgya mtshos mchod / /
gser sbyangs bzhun ma brtsegs 'dra'i zhugs kyi nang / /
dri 'dzin tshim byed bsangs rdzas ji snyed pa / /
bsregs pa'i dud sprin lha lam 'gengs pa 'dis / /
bla ma rta mchog rol pa'i lha tshogs bsangs / /
thog med nas bsags nongs pa'i tshogs rnams bshags / /
dge la yi rang chos 'khor bskor bar bskul /
mgon khyod srid mtha'i bar du zhabs brtan cing / /
'dis mtshon dge rnams byang chen rgyu ru bsngo / /
de nas mdun gyi bla ma lha'i thugs kar nyi ma'i dkyil 'khor gyi steng du hrIH yig gi mthar /
oM AH gu ru su ma ti shrI man @# / /
sha sa na sUr+ya di ka bi dzA ya padma ta krita badzra kro ta ha ya gr-I b+hu lu hu lu sid+d+hi hUM hUM /
zhes 'od zer spro bsdu'i dmigs pa dang bcas te ci mang bzlas /
dge ba 'di yi myur du bdag /
bla ma rta mgrin 'grub gyur nas / /
'gro ba gcig kyang ma lus pa / /
de yi sa la 'god par shog /
de nas bar gcod kyi mtshan ma che tshe /
bden bdar gyi bzlog pa bya ba ni /
! na mo| dkon mchog gsum gyi bden pa dang /
dus gsum sangs rgyas thams cad kyi mkhyen brtse nus gsum gcig tu bsdus pa'i ngo bo snang ba mtha' yas /
khams gsum gyi gdug pa can mtha' dag sgrol ba'i phyir du dbang drag khros pa'i skur bzhengs pa rtsa ba'i bla ma rta mchog drag po stsal gyi gsang ba gsum gyi bden pa'i byin mthu la brten nas / /
bdag cag mi nor 'khor dang bcas ba la bsam sbyor log pa'i sgo nas gnod cing 'tshe bar byed pa'i bgegs dang log 'dren mi dang mi min gyi gnod pa'i tshogs thams cad mA ra ya phaT /
ces lan gsum brjod de thal mo brdebs /
rgyun du 'phrin las 'chol ba ni /
! de ltar bla ma lha khyed mchod bstod dang / /
sgom bzlas bgyis pa'i mthu las bdag cag gi /
yid kyi re ba mi mngon dbyings nas grub / /
'phrin las rnam bzhis g.yel med bskyangs su gsol / /
nyin gsum bya ra mtshan gsum mel tshe yis / /
mi mthun nyer 'tshe kun las skyob pa dang / /
tshe ring nad med dpal 'byor rgyas pa sogs / /
bsam don ma lus yid bzhin 'grub par mdzod / /
khyed kyi bka' sdod bshan pa dmar po dang / /
srog bdag dung thong can sogs gying chen lnga / /
gza' bdud gdong can dmar nag la sogs pa / /
kun gyi bdag gi stong grogs gnyan po mdzod / /
rab 'byams zhing na phun tshogs dpal gyi gzhi / /
ji snyed mchis des bde legs chu rgyun bzhin / /
skye 'gro yongs la chad med rtag 'bab pa'i / /
bkra shis snang bas phyogs kun khyab gyur cig /
ces pa 'di yang dur bod tA wang gi shog dge slong blo bzang chos grags kyis 'di lta bu zhig dgos zhes bskul ba'i ngor /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du bgyis pa'o / /
! / /
oM swasti /
'dir bla ma'i rnal 'byor bsgom par 'dod pas skyabs 'gro sems bskyed tshad med bzhi bsgom pa sngon du btang ste /
dge sems khyad par can gyi dang nas 'di ltar brjod par bya ste /
! lhan skyes bde stong rnam rol las byung ba'i / /
kun bzang mchod sprin 'khrigs pa'i mdun gyi gzhir / /
sang khri sna tshogs padma nyi ma'i steng / /
rtsa ba'i bla ma skyabs gsum kun 'dus mchog /
blo bzang dpal ldan bstan pa'i nyi ma che / /
'dren mchog phyogs las rnam rgyal sku mdog dkar / /
chos 'chad mnyam gzhag gser mdog paN zhwa dang / /
rnam gsum chos gos gsol zhing skyil krung bzhugs / /
phung khams skye mched rigs lnga yab yum dang / /
sems dpa' sems ma yan lag tshogs @# / /
rnams kun / /
khro bo'i dbang po'i rang bzhin skyabs gnas kun / /
'dus pa'i ngo bo bdag la dgyes shing bzhugs / /
de yi gnas gsum rdo rje gsum yig gi /
mtshan pa thugs ka'i hUM las 'od zer 'phros / /
rang bzhin gnas nas mchog gsum bka' sdod bcas / /
spyan drangs dam tshig pa dang dbyer med gyur / /
blo bzang mkhyen brtse'i dpal ldan chu gter che / /
thugs bskyed sa 'dzin dbang pos bsrub pa las| |snyigs dus bstan pa'i nyi mar mngon grub pa / /
phyogs las rnam rgyal mgon por phyag 'tshal lo / /
dngos bshams yid sprul mchod sprin rgya mtsho'i tshogs / /
mi phyed dad pa'i yid kyis legs 'bul zhing / /
thog med nas bsags sdig ltung ma lus pa / /
nongs shing 'gyod pa'i sems kyis spyan sngar bshags / /
rang gzhan dus gsum bsags pa'i rnam dkar la / /
dbul pos gter rnyed bzhin du rjes yi rang / /
skal ldan yid kyi rdzing bu yongs 'gengs phyir / /
zab rgyas chos kyi char pa dbab tu gsol / /
phan dang bde ba'i 'byung gnas rgyal ba'i bstan / /
'jig rten khams 'dir yun ring gnas pa dang / /
'gro kun byang grol lam la 'god pa'i phyir / /
bskal brgyar mi g.yo zhabs pad rab brtan shog /
bdag gzhan rnam dkar phung po ci mchis pa / /
zhing 'dir rje btsun bla ma'i gzugs kyi sku / /
'phel 'grib 'char nub med par brtan pa dang / /
bla med rdzogs byang thob pa'i rgyur bsngo'o / /
phra rab rdul gyi grangs dang mnyam pa yi / /
phun tshogs snod bcud lha mi'i dpal 'byor rnams / /
ma tshang med par rin chen maN+Dal steng / /
spungs te rje btsun bla ma mnyes phyir 'bul / /
zhes yan lag bdun pa dang /
maN+Dal gong gi tshigs bcad dam /
sa gzhi spos kyi byugs shing me tog bkram / /
zhes sogs gang rigs kyi sgo nas thun re la brgya stong khri 'bum la sogs pa ji ltar rigs pa phul te rmi lam du 'bru'i char babs pa dang| chu mig gsar du brdol ba la sogs bsod nams kyi tshogs rgya chen po bsags pa'i snang ba khyad par can yang yang ma byung gi bar du maN+Dal la 'bad /
de nas bla ma'i thugs kar zla gdan la gnas pa'i hUM yig dkar ser gyi mthar /
oM AH gu ru su ma ti shrI man shA sa na sUr+ya dika bi dza ya sid+d+hi hUM hUM /
zhes bzla skabs bla ma'i thugs ka'i sngags 'phreng las bdud rtsi'i rgyun babs /
rang gi spyi bo nas zhugs lus kyi nang gang /
sdig sgrib dang nad gdon par chad thams cad sbyangs /
lus shel gong rdul phyis pa bzhin du gyur par bsam /
mjug tu yig brgyas lhag chang kha bskang /
dge ba 'di yis myur du bdag /
bla ma rdo rje 'chang 'grub nas / /
'gro ba gcig kyang ma lus pa / /
de yi sa la 'god par shog /
cas brjod de ting nge 'dzin gyi dbang bzhi len pa ni /
! rnam dag khrims ldan 'dul ba 'dzin pa'i rje / /
yon tan bcu ldan theg mchog dge ba'i bshes / /
de nyid bcu zung dkyil 'khor 'dri sgrub la / /
mkhas mchog rdo rje 'dzin la @# / /
gsol ba 'debs / /
sngon byon sangs rgyas bgrang las 'das pa yi / /
thugs rjes 'dul bar ma nus snyigs dus kyis / /
'gro rnams sna tshogs thabs kyis 'dul mdzad pa'i / /
skyabs mgon thugs rja can la gsol ba 'debs / /
bslu med mchog gsum ma lus 'dus pa'i sku / /
phan dang bde ba'i gzhir gyur zhing gi mchog /
phun tshogs yon tan kun gyi gzhir gyur pa'i / /
drin can bla ma'i zhabs la gsol ba 'debs / /
zhes brjod cing gsol ba btab pas bla ma'i spyi bo'i oM las bdud rtsi dkar po'i rgyun babs /
rang gi spyi bo nas zhugs /
lus kyi nang gang /
lus kyi sgo nas bsags pa'i sdig sgrib thams cad sbyangs /
bum pa'i dbang thob par bsams /
slar yang gong gi tshigs su bcad pa gsum gyi sgo nas gsol ba btab pas bla ma'i mgrin pa'i AH las bdud rtsi dmar po'i rgyun byung /
rang gi mgrin pa nas zhugs /
lus kyi nang gang /
dag gi sgo nas bsags pa'i sdig sgrib thams cad sbyangs /
gsang pa'i dbang thob par bsams /
yang gong ltar gsol ba btab pas bla ma'i thugs ka'i hUM las bdud rtsi sngon po'i rgyun babs /
rang gi snying gnas zhugs /
lus kyi nang gang /
yid kyi sgo nas bsags pa'i sdig sgrib thams cad sbyangs /
shes rab ye shes kyi dbang thob par bsams /
! sangs rgyas thams cad 'dus sku rdo rje 'chang / /
khyod la 'gyur med dad pas gsol btab mthus / /
'di phyi bar do'i 'jigs pa las bsgral te / /
mchog mthun dngos grub ma lus stsal du gsol / /
zhes gsol ba btab pas /
bla ma'i sku gsung thugs kyi gnas gsum las bdud rtsi dkar dmar mthing gsum gyi rgyu na cig car du byung /
rang gi gnas gsum du thim pas lus kyi nang thams cad gang /
lus ngag yid gsum gyi /
sdig sgrib bag chags dang bcas pa thams cad sbyangs /
dbang bzhi pa tshig dbang thob par bsams /
de ltar dbang bzhi blangs nas gsol ba 'di ltar gdab par bya ste /
! bka' drin gsum ldan rtsa ba'i bla ma la / /
mchod cing gus pas gsol ba btab pa'i mthus / /
rnyed dka' 'jig sla'i dal 'byor rten bzang 'di / /
dus kun chos la bkol bar byin gyis rlobs / /
'di snang phun tshogs rtswa rtse'i zil pa dang / /
srid pa'i bde ba me 'obs ltar mthong nas / /
bslab gsum 'phags nor gyis gang khang bzang rtser / /
thar pa'i rgyal mtshan rtag tu bsgreng bar shog /
mkha' khyab 'gro rnams lan gcig ma yin par / /
drin gyis bskyangs pa'i pha mar ngo shes nas / /
nyam thag 'di rnams srid mtsho las sgrol phyir / /
rlabs chen rgyal sras spyod la 'jug par shog /
skyes bu gsum gyi lam gyis rgyud spyangs te / /
rnam dag dbang thob rig 'dzin bcas mtshams rnams / /
'tsho ba'i srog ltar gces par bsrungs pa las / /
dngos grub kun gyi gzhi rtsa tshugs par shog /
zab lam rim gnyis gru chen nang zhugs te / /
skye 'chi bar ngo'i srid mtsho las brgal nas / /
sku gsum rin chen nor la dbang bsgyur ba'i / /
kun mkhyen @# / /
go 'phang myur du thob par shog /
de ltar ma gyur tshe rabs thams cad du / /
rje btsun bla mas 'bral med rjes bzung nas / /
bsam sbyor gus ba'i sog nas mnyes byas te / /
theg mchog chos kyi dpal la rtag spyod shog /
khyad par deng nas yo ni drug brgya tsam / /
song tshe bla ma ma chog khyod sham+b+ha la'i / /
sa skyong rigs ldan drag por gyur pa'i tshe / /
'khor gyi thog ma nyid du rjes 'dzin shog /
khyon yangs nor 'dzin dum bu bcu gnyis la / /
'khor los bsgyur tshe rdzogs ldan dga' ston kun / /
nyams su myong ste stong gzugs phyag rgya che / /
ring min myur du 'grub par byin gyis rlobs / /
de ltar gsol ba btab pas bla ma rang gi spyi bo nas zhugs /
snying kha'i mi gshig pa'i thig le la thim / /
thig le dkar dmar gnyis zla nyi'i gdan dang /
rang gi shin tu phra ba'i rlung sems bla ma'i skur bzhengs la rgyun bar bla ma mchod pa'i bsam pas ci za ci 'thung gi phud 'bul zhing /
thun mtshams su'ang dbang po'i yul du gang snang thams cad bla ma'i sku dang /
sgra gang grags thams cad bla ma'i gsung dang /
sems dran rtog thams cad bla ma'i thugs su mos te spyod lam thams cad du bla ma'i snang ba dang ma bral ba la bslabs na lam bsgrub pa'i gegs sel ba dang /
bogs 'don pa'i thabs mtshog tu 'gyur ro / /
mang+ga laM / /
ces pa 'di 'ang gung bde legs kyi shog /
dge tshul ma ye shes chos 'dzin gyis bskul ba ltar /
\u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal dpal bzang pos chos grwa chen po bkra shis lhun po'i gzims chung bka' gdams pho brang du sbyar ba'i yi ge pa ni nye 'khor ba rtswa gnyer rje drung blo bzang dpal 'byor ro / /
dge legs 'phel / /
! / /
oM bde legs su gyur cig /
'dir gsang bde 'jigs gsum dang rtsa ba'i bla ma dbyer med kyi rnal 'byor bsgom par 'dod pas /
yid kyi rol pa dri med zla 'dras sgrubs /
ces sogs kyis \u0f38 skyabs 'gro sems bskyed sngon du btang nas /
rang yi dam gang byed de'i sgrub thabs nas bshad pa ltar /
nang mchod nyer spyod sogs byin gyis brlabs la /
'jug pa bde ba'i phyir 'di ltar /
! bde stong dbyer med kun gsal yang sa pa'i gzhir / /
dpag bsam ljon pas bteg pa'i seng khri'i steng / /
blo bzang dpal ldan bstan pa'i nyi ma mchog /
phyogs las rnam rgyal dgyes pa'i 'dzum zhal can / /
sku mdog dkar gsal zhal gcig phyag gnyis pa / /
chos 'chad mnyam gzhag steng na glegs bam 'dzin / /
gur kum mdog can rnam gsum chos gos dang| |gser mdog paN zhwa gsol zhing skyil krung bzhugs / /
thugs kar bcom ldan 'jam dpal gshin rje'i gshed / /
zhal dgu so bzhi'i phyag dang bcu drug zhabs / /
de yis thugs kar bcom ldan he ru ka / /
bcu drug phyed phyed zhal dang nyi ma'i phyag /
srid gsum g.yo ba'i gar mdzad de'i thugs kar / /
mi bskyod rdo rje zhal gsum phyag drug pa / /
gsang bde 'jigs gsum rang rang yum gyis 'khyud / /
spyi bor @# / /
oM dkar mgrin par AH dmar po / /
mi bskyod rdo rje'i thugs ka'i hUM sngon po'i / /
'od kyi rang bzhin gnas nas bla ma dang / /
yi dam lha tshogs spyan drangs rang rang gi /
dam tshig pa dang dbyer med ro gcig gyur / /
blo chen skal bzang 'dren pa stong gi ngor / /
dpal ldan gsang pa de 'jigs gsum yi dam lha / /
kun 'dus bstan pa'i nyi ma'i gzugs shar pa / /
\u0f38 skyabs mgon phyogs las rnam rgyal la phyag 'tshal / /
zhes| phyag 'tshal dang /
de nas yan lag lhag ma rnams bya ba la /
rang gi snying ga'i hUM las byung ba'i mchod pa'i lha mo rnams kyis mchod par bsams la /
dag cing dri med yid 'ong ba'i / /
zhes sogs kyi mthar /
oM AH hrI pra ba ra sah+kA ri /
ar+g+haM sogs kyis chu bzhi phul /
lhan skyes bde ba chen po'i rang bzhin nyid / /
smin legs stong gi mdzes pa 'phrog byed pa'i / /
spel legs me tog 'phreng ba 'dzin pa yis / /
yid 'phrog lha mo'i bde bas mchod par bya / /
tshig rkang dang po gnyis dang mtha' ma 'dra ba la /
spel legs me tog 'phreng ba 'dzin pa yis / /
zhes pa'i tshab tu /
brgya phrag bsangs sna'i spos snod 'dzin mdzad ma / /
mun sel sgron me'i 'phreng ba 'dzin mdzad ma / /
ga bur ngad ldang dung chos 'dzin mdzad ma / /
ro brgya'i bcud ldan zhal zas 'dzin mdzad ma / /
rna dbang tshims byed rol mo 'dzin mdzad ma / /
srid gsum gsal ba'i me long 'dzin mdzad ma / /
rgyud stong ldan pa'i pi waM 'dzin mdzad ma / /
zhing kun 'gengs pa'i dri chab 'dzin mdzad ma / /
'chi med sbrang char yol go 'dzin mdzad ma / /
pany+tsa li ka'i gos mchog 'dzin mdzad ma / /
zhes pa rnams bcug la /
nyer spyod 'dod yon lnga| gzhan yang /
rgyal srid sna bdun bkra shis rtags brgyad sogs phyi'i mchod pa dang /
tshigs bcad kyi mjug tu /
oM gu ru bud+d+ha bo d+hi satwa sa pa ri wA ra puSh+pe /
snga ma gong rnams 'dra ba la sa pa ri wA ra'i mjug tu /
A lo ke /
gar+d+he /
nai wi dya /
shap+ta /
rU pa /
shap+ta /
gan+d+he /
ra sa| spar+sha /
rnams brjod /
gong sngags kyi mjug tu 'bru gsum btags pa'i nang mchod dang /
yi dam yab yum rnams snyoms par zhugs pas thugs rgyud bde bas tshims shing /
bde ba chen po dang de kho na nyid dbyer mi phyed pa'i ting nge 'dzin la snyoms par zhugs /
gsang ba dang de kho na nyid kyis mchod pas mnyes par gyur /
sdig ltung kun bshags dge la rjes yi rang / /
'gro la zab rgyas chos 'khor bskor ba'i phyir / /
mya ngan mi 'da' bskal brgyar bzhugs su gsol / /
'dis mtshon dge ba byang chub chen por bsngo / /
zhes yan lag bdun pa dang /
maN+Dal rgyas bsdus ci rigs pa phul nas /
bdud rtsi 'bebs sbyangs kyi dmigs pa dang bcas te /
! blo bzang rgyal bstan 'dzin pa yongs kyi rje / /
dpal ldan bstan pa'i nyi ma 'khor lo'i mgon / /
phyogs las rnam rgyal gsang bde 'jigs gsum dang / /
dbyer med rje btsun bla mar gsol ba 'debs / /
ces brgya stong sogs gang mang @# / /
bgrangs la /
dge ba 'di yis myur du bdag /
bla ma yi dam 'grub gyur nas / /
'gro ba gcig kyang ma lus pa / /
de yi sa la 'god bar shog /
ces dang /
de nas /
dpal ldan rtsa ba'i bla ma rin po che| |zhes sogs kyis mdun gyi bla ma yi dam rang gi spyi bor spyan drangs la /
gdung shugs drag pos /
ngag tu drin can rtsa ba'i bla ma yi dam gsang bde 'jigs gsum dang dbyer med pa'i zhabs la phyag 'tshal lo / /
mchod do skyabs su mchi'o / /
zhes lan gsum gsol ba btab pas /
spyi bo'i bla ma lha'i sku las bdud rtsi dkar dmar mthing gsum gyi rgyun rim dang cig car byung /
rang yi dam du gsal ba'i gnas gsum du rim dang cig car du thim pas /
sgrib bzhi dag cing dbang bzhi thab /
sku bzhi'i sa bon brtan po thob par bsams la /
de nas /
'di ltar gsol ba btab par bya ste /
! rab 'byams dkyil 'khor yongs kyi rgyal bo mchog /
dpal ldan gsang bde 'jigs gsum yi dam lha / /
ma lus gcig bsdus drin can bla ma la / /
yid ches mos gus drag pos gsol ba 'debs / /
deng nas bzungs te byang chub snying po'i bar / /
bla ma lhag pa'i lha yis rjes bzungs te / /
gsang mdzod 'dzin pa'i thugs kyi sras gyur nas / /
mchog mthun dngos grub ma lus stsal du gsol / /
zhal gyi bum bzang las 'ongs legs bshad kyi / /
bdud rtsi dad pa'i snyim pas ngoms med du / /
'thung bas shes nyon sgrib pa ma lus pa / /
sbyangs te zung 'jug go 'phang myur thob shog /
snying dbus rang sems bla ma yi dam gsum / /
dbyer med gzhom med thig le la dmigs nas / /
rtse gcig bsgom pas lam gyi e waM gyis / /
las rlung rgyu ba ma lus gcod par shog /
dpe dang don gyi 'od gsal mkha' dbyings las / /
dag dang ma dag sgyu ma'i skur bzhengs te / /
slob dang mi slob zung 'jug rdo rje'i sku / /
ring min mngon du 'gyur bar byin gyis rlobs / /
bla ma mchog khyod ma 'ongs sham+b+ha lar / /
rigs ldan drag por gyur te chos 'byor kun / /
rdzogs ldan ji bzhin mdzad tshe skal bzang gi /
dga' ston mchog la thog mar bdag spyod shog /
ces gsol ba btab pas bla ma yi dam dgyes bzhin du spyi bo nas d+hU tI'i lam brgyud de snying kha'i mi gzhig ba'i thig le dang ngo bo dbyer med du gyur bar bsams la /
slar yang gnas de nyid du bla ma lha'i skur bzhengs la /
kha zas kyi tshe bdud rtsir byin gyis brlabs la| de nyid la 'bul ba sogs spyod lam kun tu bla ma lha'i snang ba dang ma bral bar bya'o / /
ces pa 'di yang khal kha rje btsun dam pa'i zhabs gras dge slong bkra shis don grub kyis bskul ba'i ngor /
gsang bde 'jigs gsum gyi rnal 'byor pa \u0f38 shAkya'i dge slong blo bzang dpal ldan bstan pa'i nyi ma phyogs las rnam rgyal gyis gzims chung bka' gdams pho brang du sbyar ba'i yi ge pa ni nye 'khor ba rtswa gnyer rje drung blo bzang dpal 'byor ro / /
dge legs 'phel / / / /
oM swa sti /
phan @# / /
bde'i 'byung gnas rgyal bstan yongs 'du'i ljon / /
rab rgyas 'gro kun thar mchog 'bras bzang la / /
spyod phyir bkra shis lhun grub chos grwa cher / /
chos sbyin 'dzad med dal 'gro'i rgyun 'di spel / /
sarba dza ga taM / /
