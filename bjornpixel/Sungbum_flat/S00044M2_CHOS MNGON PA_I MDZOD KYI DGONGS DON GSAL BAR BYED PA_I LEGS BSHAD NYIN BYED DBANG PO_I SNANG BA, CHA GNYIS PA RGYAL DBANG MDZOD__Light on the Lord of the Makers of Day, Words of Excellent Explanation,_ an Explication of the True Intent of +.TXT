@# / /
chos mngon pa'i mdzod kyi dgongs don gsal bar byed pa'i legs bshad nyin byed dbang po'i snang ba las dbang po bstan pa zhes bya ba'i gnas gnyis pa'i rnam bshad bzhugs so / /
@## / /
gnyis pa dbang po bstan pa'i gnas bshad pa la /
dbang po'i grangs dang rang bzhin nges par bya ba dang /
'dus byas kyi skye tshul rgyas par bshad pa'o / /
dang po la /
'dir bstan dbang po'i grangs ni nyi shu rtsa gnyis su nges te /
mig sogs dbang po lnga dang /
pho mo'i dbang po gnyis dang /
srog dbang yid dbang gnyis te bzhi /
tshor ba bde ba dang /
sdug bsngal /
yid bde dang /
yid mi bde /
btang snyoms kyi dbang po lnga /
dad pa /
brtson 'grus /
dran pa /
ting nge 'dzin /
shes rab kyi dbang po lnga /
mi shes pa kun shes par byed pa dang /
kun shes pa dang /
kun shes ldan pa'i dbang po gsum ste nyi shu rtsa gnyis so / /
dbang po'i sgra don nam mtshan nyid ni /
gang zhig rang rang gis dbang bsgyur bya thun mong ma yin pa gang la dbang bsgyur ba'i chos so / /
! lnga po rnams ni don bzhi la /
zhes sogs kyi skabs su /
dbang po de dag las mig sogs dbang po lnga ni lus mdzes pa dang /
lus srung ba dang /
rang rang gi bdag 'bras rnam shes mtshungs ldan dang bcas pa bskyed pa dang /
gzugs bltas so / /
sgra mnyan no / /
zhes sogs tha snyad thun mong ma yin bdag dang bcas pa'i don bzhi bzhi la dbang byed do / /
pho mo'i dbang po dang /
srog yid kyi dbang po bzhi ni don gnyis gnyis la dbang byed de /
pho mo'i dbang pos ni /
rang gang la ldan pa'i gang zag de pho mo so sor mtshon par byed pa dang /
pho mo so so'i rang bzhin dang khyad par la dbang byed pa dang /
srog dbang gis ris mthun par nying mtshams sbyor ba dang /
de'i rgyun gnas pa la dbang byed pa dang /
yid dbang gis yang srid du nying mtshams sbyor ba dang /
yid dge mi dge lung ma bstan gsum po gang rung la gnas na de'i dbang gis byung ba'i lus ngag gi las sogs kyang dge mi dge lung ma bstan gang rung du byed pa sogs dbang po'i ngo bo dang mthun pa la dbang byed @# / /
pa'i phyir /
tshor ba'i dbang po lnga dang /
dad sogs dbang po lnga dang /
kun shes byed pa sogs gsum dang bcas pa las /
dang po lnga ni kun nas nyon mongs pa la dbang byed de /
zag bcas kyi tshor ba bde sdug btang snyoms gsum gyis rim pa bzhin chags sdang rmongs gsum bskyed pa'i phyir /
lhag ma brgyad po ni rnam byang la dbang byed de /
tshogs sbyor gyi dad sogs dbang po lnga ni rnam byang gi rgyu yin pa dang /
mthong sgom mi slob lam gsum gyi dad sogs lnga dang /
kun shes byed pa sogs gsum ni rnam byang gi ngo bo yin pa la dbang byed pa'i phyir /
gong du bshad pa'i dbang byed tshul de dag kyang gtso che ba'am /
rags pa'i tshul du bshad pa las de tsam zhig tu nges pa ni ma yin te /
de dag las gzhan pa la dbang byed tshul mang du mchis kyang spros ma dgos te zhib tu brtags na shes la /
yang dbang po de dag gang rung yin na sngar bshad pa'i dbang byed tshul de dag tshang bas kyang ma khyab ste /
mig sogs dbang po lnga da ltar bas de ltar dbang byed kyang /
'das pa dang ma 'ongs pas dbang byed mi nus pa'i phyir dang /
da ltar ba yang thams cad kyis don bzhi char la dbang bas ma khyab ste /
lus kyi cha mtha' dag mi mdzes pa'am /
mi sdug pa'i gang zag yod pa gang zhig /
de dag gi dbang po rnams kyis lus mdzes pa la dbang mi byed pa'i phyir te /
des lus mdzes par byed mi nus pa'i phyir dang /
smyon pa dang ra ro ba'i mig dbang sogs kyis lus yang ba sogs las srung ba'i khyab pa med pa'i phyir /
de bzhin du pho mo'i dbang po sogs bzhi po gang rung yin na yang don gnyis gnyis la dbang byed pas ma khyab te /
ma ning mtshan gnyis pa lta bu'i rten la pho mo'i dbang po gnyis char yod pa gang zhig /
des rang gang la ldan pa'i rten gyi gang zag pho mo gang rung du mtshon par yang mi byed la /
pho mo'i rang bzhin dang khyad par la yang dbang mi byed pa'i phyir te /
gang zag de pho mo gang yang ma yin pa'i phyir /
ma grub na /
pho mo gnyis ka'i gzhi mthun du khas len dgos par 'gyur la /
gzhan yang ma ning gi dbang po'i rigs la dpyad par bya ba mang yang de tsam las ma spros so / /
yang /
gal te mtshan gnyis pa'i rten la pho mo'i mtshan ma tsam yod pa las /
pho mo'i dbang po med do / /
zhe na /
yod de /
de pho mo'i dbang po gnyis char dang ldan pa'i phyir te /
'og tu dbang po mang ldan bcu dgu bshad pa'i skabs su /
mtshan gnyis 'phags pa chags bcas te / /
zhes mtshan gnyis pa de pho mo'i dbang po gnyis char dang ldan par bshad pa'i phyir /
\u0f38srog gi dbang po yin na yang ris mthun par nying mtshams sbyor ba dang /
rgyun gnas par byed pas ma khyab ste /
dgra bcom tha ma'i srog dbang rnams de gnyis ka ma yin pa'i phyir dang /
khams gong 'og tu skye ba len kha ma'i srog dbang sogs la yang dpyad par bya ba yod de /
'og tu skal mnyam gyi rgyu'i skabs su bshad par bya'o / /
\u0f38yid dbang gis yang srid du nying mtshams sbyor bar gsungs pa yang zag bcas 'ba' zhig la dgongs pa yin gyi /
zag med kyi yid dbang rnams ni de ltar ma yin la /
zag bcas kyi yid dbang la yang khyab pa med de /
dgra bcom tha ma'i yid dbang sogs yang srid du nying mtshams mi sbyor ba'i phyir dang /
yid dge mi dge lung ma bstan gang rung 'das pa dang /
ma 'ongs pa rnams lus ngag gi las la dbang mi byed pa'i phyir /
\u0f38tshor ba'i dbang po lnga kun nas nyon mongs pa la dbang byed par gsungs pa yang zag bcas kyi tshor ba lnga po gang rung la dgongs pa yin gyi /
zag med kyi ngo bor gyur ba'i bde ba yid bde btang snyoms gsum po gang rung ni de ltar ma yin pa'i phyir /
zag bcas kyi bde ba yid bde btang snyoms gsum po gang rung yin na yang kun nas nyon mongs pa la dbang byed bas ma khyab te /
tshogs sbyor sogs kyi dad sogs dbang po lnga po gang rung dang mtshungs ldan gyi tshor ba rnams de ma yin pa'i phyir /
lhag ma dad sogs dbang po lnga dang /
dri med kyi dbang po gsum po gang rung la ni rnam byang la dbang @# / /
byed pas khyab par khas blangs kyang 'gal ba med do / /
\u0f38de la kho na re /
tshor ba'i dbang po lnga chos can /
kun nas nyon mongs phyogs kyi chos yin par thal /
kun nas nyon mongs pa la dbang byed pa'i chos yin pa'i phyir /
zer na /
tshor ba lnga kun nas nyon mongs la dbang byed par gsungs pa ni /
gong du bshad pa ltar zag bcas kyi tshor ba gzhir bzhag nas gsungs pa las /
rdzas spyi dang nyis mgo sogs la dgongs pa ma yin mod /
'on kyang de ltar nan gyis 'dri na /
tshor ba lnga po spyi tsam pa de zag bcas su khas blangs chog pa ma zad gzhung gi tshig zin dang mi 'gal ba'i slad du 'dod lan btab pa la /
kho na re /
'o na /
tshor ba bde ba /
yid bde /
btang snyoms gsum po de yang kun nas nyon mongs phyogs kyi chos yin par thal /
tshor ba'i dbang po lnga po de ltar yin pa'i phyir /
'dod na /
de gsum chos can /
khyod kyi ngo bor gyur pa'i zag med kyi lam med par thal /
khyod kun nas nyon mongs phyogs kyi chos yin pa'i phyir zer na ma khyab /
'o na /
kho rang la /
tshor ba btang snyoms chos can /
zag bcas yin par thal /
zag bcas zag med gang rung gang zhig /
zag med ma yin pa'i phyir /
ma grub na sla /
'dod na de chos can /
khyod kyi ngo bor gyur ba'i zag med kyi lam med par thal /
khyod zag bcas yin pa'i phyir /
khyab pa 'grig /
yang kho na re /
tshor ba lnga po rdzas spyi tsam pa de kun nas nyon mongs phyogs dang /
rnam byang phyogs kyi chos gang yang ma yin no zer na /
mi 'thad par thal /
tshor ba lnga po kun nas nyon mongs phyogs kyi chos yin pa'i phyir te /
dbang po nyer gnyis kyi nang nas mig sogs dbang po drug dang /
pho mo'i dbang po gnyis /
srog gi dbang po /
tshor ba'i dbang po lnga dang bcas pa'i bcu bzhi po de kun nas nyon mongs phyogs kyi chos yin pa'i phyir /
der thal /
de rnams 'khor bar 'jug pa'i rten dang /
skye ba dang /
gnas pa dang /
longs spyod pa'i gzhi yin pa'i rgyu mtshan gyis kun nas nyon mongs phyogs kyi chos su bzhag pa yin pa'i phyir /
der thal /
rtsa ba las /
yang na 'jug pa'i rten dang ni / /
skye dang gnas dang nyer spyad las / /
bcu bzhi zhes gsungs pa'i phyir /
gzhan yang /
tshor ba'i dbang po lnga po de kun nas nyon mongs phyogs kyi chos yin par thal /
dbang po dang po dgu po de kun nas nyon mongs pa'i gzhi dang /
tshor ba'i dbang po lnga po kun nas nyon mongs par byed pa'i ngo bo nyid yin pa'i phyir /
der thal /
'grel ba mngon pa'i rgyan las /
dbang po dgu po de dag ni kun nas nyon mongs pa'i gzhi yin no / /
tshor ba rnams ni kun nas nyon mongs par byed pa'i ngo bo nyid yin pa'am /
de'i 'bras bu yin pa'i phyir bstan to / /
zhes gsungs pa'i phyir /
des na gzhung gi tshig zin dang mi 'gal bar byed na lan 'debs tshul gong ltar legs so / /
\u0f38bye brag smra bas mig sogs dbang po lngas / /
lus mdzes pa la dbang byed par bshad pa ni /
'jig rten rang ga ba rnams kyi dbang po zhes pa mig shes kyi yul las 'das pa'i gzugs can dang ba zhig yod pa ma shes pas mig dang /
rna ba sogs kyi dbang rten khog pa sogs dbang po de dang de yin no snyam du 'dzin pa dang mthun par khas blangs par snang gi /
don gyi gnas tshod ni /
lus mdzes pa sogs dbang rten gyis byed pa las /
dbang pos byed pa ma yin te /
lus mdzes mi mdzes kyi tha snyad ni mig shes kyi yul du gyur pa'i lus kyi dbyibs dang kha dog la brten nas btags pa yin na /
mig dbang sogs ni mig shes kyi yul min pas de yod na mdzes pa dang /
med na mi mdzes pa'i tha snyad mi thob pa'i phyir /
\u0f38'o na /
bye brag smra ba'i rang lugs la ji ltar smra zhe na /
mig sogs dbang po rnams kho nas lus mdzes par mi byed kyang /
de dang ldan pa'i dbang rten gyis mdzes par byed pa la /
dbang pos kyang mdzes par byed par don gyis song bas dbang po dang dbang rten gnyis kas lus mdzes par byed pa yin no zhes smra'o / /
de la kho na re /
'o na /
mig dbang chos can /
khyod kyis lus mdzes par byed par thal /
khyod dang dbang rten gnyis kas lus mdzes par byed pa'i phyir /
'dod na /
mig dbang chos can /
khyod yod na lus mdzes pa dang /
med na mi mdzes pa mig shes kyis mthong bar thal /
'dod pa'i phyir /
'dod na /
mig dbang chos can /
mig shes kyi yul yin par thal /
khyod yod na mdzes pa dang /
med @# / /
na mi mdzes pa mig shes kyis mthong ba'i phyir zer na ma khyab /
ces bya'o /
! mya ngan 'das sogs gong nas gong / /
zhes sogs kyis dri med kyi dbang po gsum pos rang gi gong ma gong ma thob pa la dbang byed tshul bstan pa ste /
kun shes byed pa'i dbang pos rang gi gong ma kun shes pa'i dbang po thob pa la dbang byed /
de bzhin du /
kun shes pa'i dbang pos kun shes ldan pa'i dbang po dang /
kun shes ldan pa'i dbang pos lhag med myang 'das thob pa la dbang byed pa'i phyir /
! lus tshor sim pa ma yin gang / /
zhes sogs kyi skabs su /
tshor ba'i dbang po lnga bye brag tu bshad pa ste /
de yang 'dod pa'i sas bsdus kyi lus shes sam dbang po'i rnam shes lnga'i 'khor gyi tshor ba sim pa ma yin pa gdung bar nyams su myong ba ni tshor ba sdug bsngal gyi dbang po dang /
de dag gi 'khor gyi tshor ba sim par nyams su myong ba ni bde ba'i dbang po ste /
'dir sim pa ni bde ba dang /
gdung ba ni sdug bsngal la btags pa yin la /
lus tshor zhes pa'i lus kyang dbang po gzugs can pa rnams la byed pa yin no / /
lus tshor sim pa bde ba'i dbang po yin par ma zad /
bsam gtan gsum pa'i sas bsdus kyi yid kyi rnam shes kyi 'khor du gyur pa'i tshor ba sim pa yang bde ba'i dbang po yin te /
gsum pa'i sas bsdus kyi dbang shes med pas lus tshor med la /
dga' ba la 'dod chags dang bral bas yid bde yang med pa'i phyir ro / /
'dod pa dang /
bsam gtan dang po dang /
gnyis pa rnams kyi yid kyi rnam shes kyi 'khor du gyur pa'i tshor ba sim par nyams su myong ba ni tshor ba yid bde'i dbang po yin te /
sa de dag dga' ba la 'dod chags dang ma bral bas yid shes 'khor gyi sim pa ni dga' ba yin pa'i phyir ro / /
sems bde dang yid bde'i khyad par yang /
'dod pa nas bsam gtan gnyis pa'i bar gyi yid kyi dga' ba ni rnam rtog tsam gyis skye zhing mi brtan pa yin pas yid bder 'jog la /
bsam gtan gsum pa'i yid kyi bde ba ni brtan par gnas pas sems bde zhes su tha snyad 'dags so / /
\u0f38'dod pa'i yid kyi rnam shes kyi 'khor du gyur pa'i tshor ba sim pa ma yin pa gdung bar myong ba ni yid mi bde ba'i dbang po'o / /
gong du bshad pa'i tshor ba bzhi po de dag las gzhan pa bar ma'i ngo bor gyur pa'i lus tshor sems tshor thams cad ni tshor ba btang snyoms kyi dbang po'o / /
\u0f38 tshor ba lnga po de las sdug bsngal dang /
yid mi bde ba gnyis ni 'dod pa ma gtogs sa gzhan na med /
yid bde yang 'dod pa dang /
bsam gtan dang po dang /
gnyis pa gsum na ma gtogs med /
bde ba yang 'dod pa dang /
bsam gtan dang po dang /
gsum pa gsum na ma gtogs med la /
de gsum na yod de /
'dod pa dang bsam gtan dang po na dbang shes /
'khor gyi bde ba'i dbang po yod la /
bsam gtan gsum pa na yid shes 'khor gyi bde ba'i dbang po yod pa'i phyir /
\u0f38 tshor ba btang snyoms ni sa thams cad na yod de /
'dod pa dang bsam gtan dang po gnyis na dbang shes yid shes gnyis ka'i ngo bor gyur pa'i btang snyoms yod la /
bsam gtan phyi ma gsum dang /
gzugs med bzhin yid shes kyi ngo bor gyur pa'i tshor ba btang snyoms yod pa'i phyir /
bsam gtan bzhi pa yan chad na tshor ba btang snyoms ma gtogs bde ba dang yid bde sogs med de /
de dag la 'dod chags dang bral ba'i phyir /
\u0f38 tshor ba lnga po de bsdu na /
bde sdug btang snyoms gsum du 'du ste /
yid mi bde ni sdug bsngal dang /
yid bde ni bde bar 'du ba'i phyir /
des na tshor ba yid mi bde de spyir tshor ba sdug bsngal yin kyang /
tshor ba la lngar phye ba'i sdug bsngal ma yin pa dang /
yid bde yang spyir bde ba yin kyang /
tshor ba la lngar phye ba'i bde ba ma yin pa'i khyad par phye dgos so / /
\u0f38 'di'i skabs su dogs pa gcod pa la /
kho na re /
'o na /
zag bcas kyi tshor ba bde ba chos can /
bde ba yin par thal /
tshor ba bde ba yin pa'i phyir /
'dod na /
mi 'thad par thal /
sdug bsngal yin pa'i phyir /
der thal /
zag bcas yin pa'i phyir zer na ma khyab /
de la khyab par thal /
zag bcas thams cad sdug bsngal ba / /
zhes gsung pa'i phyir na yang ma khyab ste /
zag bcas thams cad sdug bsngal bar gsungs pa dang 'khor ba na bde ba med par gsungs pa sogs ni /
sdug bsngal gsum po ci rigs pas @# / /
sdug bsngal ba la dgongs pa las tshor ba sdug bsngal la dgongs pa ma yin pa'i phyir dang /
rtsod pa'i skabs su /
sdug bsngal gsum po gang rung yin na sdug bsngal yin pas khyab pa yang khas len mi rigs pa'i phyir /
ma grub na /
'o na /
kho rang la /
zag bcas kyi tshor ba bde ba chos can /
sdug bsngal yin par thal /
'gyur ba'i sdug bsngal yin pa'i phyir dang /
zag bcas kyang yin pa'i phyir /
'dod na /
de chos can /
bde sdug gnyis ka yin par thal /
sdug bsngal yin pa gang zhig /
bde ba yin pa'i phyir /
phyi ma ma grub na /
'o na /
zag bcas kyi bde ba yin na bde ba ma yin pas khyab par thal /
'dod na /
dge ba'i rnam smin gyi 'bras bur gyur pa'i bde ba chos can /
sdug bsngal yin par thal /
'dod na /
rgyu dge ba byas pa las 'bras bu sdug bsngal 'byung ba srid par thal ba dang /
bde ba yin na zag med kyi bde ba yin pas khyab par khas len dgos pa sogs ha cang thal bar 'gyur ro / /
yang /
zag bcas kyi tshor ba bde ba de bde sdug gnyis ka yin no zer na yang gong dang mtshungs te /
de dge sdig gnyis ka'i 'bras bu yin pa sogs rgyu 'bras 'tshol bar khas len dgos pa'i phyir ro / /
\u0f38 yang /
kho na re /
'o na /
lta ba bka' rtags kyi phyag rgya bzhi zhes pa de /
nang pa sangs rgyas pa thams cad kyis khas mi len par thal /
bye brag smra bas khas mi len pa'i phyir /
der thal /
bye brag smra bas zag bcas thams cad sdug bsngal bar khas mi len pa'i phyir /
zer na /
ma khyab ste /
zag bcas thams cad sdug bsngal bar gsungs pa'i don ni gong du bshad pa ltar yin la /
bye brag smra bas kyang zag bcas thams cad sdug bsngal gsum po ci rigs pas sdug bsngal bar khas len pa'i phyir /
des na rang cag rnams kyis 'khor ba spyi bye brag gi sdug bsngal sogs bsam pa'i tshe /
'khor ba pa'i gang zag rnams 'ga' zhig dngos su sdug bsngal la spyod /
'ga' zhig brgyud nas sdug bsngal la spyod tshul sogs dang /
'khor ba'i bde ba ji tsam che yang mthar sdug bsngal du 'gyur bas rtag mi thub cing snying po med tshul sogs bsam dgos pa yin mod kyang /
rtsod pa'i tshe /
'khor ba'i bde ba mtha' dag sdug bsngal du khas blangs na 'jog mtshams dka' bar 'ong zhing /
yang /
rtsod pa'i rig pa la bsam nas 'khor ba na bde ba nges par yod 'dug snyam chags par yang byed mi rigs so / /
zhes 'phros bshad kyi tshul du glengs so / /
! mthong sgom mi slob lam la dgu /
zhes pa'i skabs su /
mthong sgom mi slob lam gsum so so'i ngo bor gyur pa'i yid dbang dang /
yid bde /
bde ba /
btang snyoms /
dad sogs lnga ste dgu ni rim pa bzhin kun shes byed pa'i dbang po dang /
kun shes pa'i dbang po dang /
kun shes ldan pa'i dbang po gsum las gzhan du med la /
dri med kyi dbang po gsum dang /
mthong sgom mi slob lam gsum ni rim pa bzhin don gcig kyang yin no / /
dri med kyi lam gsum ci rigs pa'i tshogs pa na tshor ba yid bde sogs gsum 'byung tshul yang /
bsam gtan dang po'i nyer sdog mi lcog med dang /
dang po'i dngos gzhi khyad par can dang| bsam gtan bzhi pa dang /
gzugs med dang po gsum gyi dngos gzhi la brten na tshor ba btang snyoms 'ba' zhig dang /
dang po'i dngos gzhi tsam po ba dang /
gnyis pa'i dngos gzhi la brten na yid bde dang /
gsum pa'i dngos gzhi la brten na sems bde ste ci rigs pa'i dbang du byas pa las tshogs pa gcig na tshor ba gsum char 'byung ba ni ma yin zhing /
mthong lam gzugs med kyi dngos gzhi la mi brten pa yang gong du bshad zin pa ltar ro / /
! gsum ni dri ma med / /
gzugs can srog dang sdug bsngal dag /
zhes sogs kyi skabs su /
dbang po nyer gnyis kyi nang nas dri med kyi dbang po gsum ni mtha' gcig tu zag med kho na yin la /
mig sogs gzugs can gyi dbang po bdun dang /
srog dbang /
yid mi bde /
sdug bsngal gyi dbang po ste bcu ni mtha' gcig tu zag bcas dang /
yid dbang dang /
bde dbang /
yid bde /
btang snyoms /
dang sogs lnga ste dgu la ni zag bcas zag med gnyis ka yod de /
dri med gsum gyi tshogs pa na yod pa rnams zag med dang /
de las gzhan pa ni zag bcas yin pa'i phyir ro / /
! srog ni rnam smin bcu gnyis gnyis / /
zhes sogs kyi skabs su /
dbang po nyer gnyis la @# / /
srog dbang ni mtha' gcig tu rnam smin kho na yin te /
bde 'gro ba'i srog dbang rnams dge ba zag bcas kyi rnam smin dang /
ngan 'gro ba'i srog dbang rnams ni mi dge ba'i rnam smin yin pa'i phyir ro / /
'o na /
dgra bcom pa rdzu 'phrul dang ldan pa sems la dbang thob pa sogs kyis longs spyod kyi rnam smin tshe'i rnam smin du bsgyur nas tshe ring du bsrings pa dang /
tshe'i rnam smin longs spyod kyi rnam smin du bsgyur nas tshe gtong ba sogs yod par bshad na /
de ltar tshe bsrings pa'i srog gam tshe de rnam smin yin nam ma yin /
zhe na /
bye brag smra ba kha cig ni yo byad dge 'dun la phul ba sogs kyi sgo gsum gyi las dge ba zag bcas de'i mthong chos kyi rnam smin yin par 'dod la /
kha cig ni sngon gyi tshe'i lhag ma lus ba dag dge 'dun la yo byad phul ba sogs kyis 'dren pa la longs spyod kyi rnam smin du btags pa las /
don du sngon gyi dge ba'i las kyi rnam smin yin par 'dod la /
slob dpon gyi bzhed pa ni /
ting nge 'dzin sogs kyi mthus sngon las kyis 'phangs pa'i tshe'i dus nges pa can de bzlog nas /
ting nge 'dzin las gsar du skyes pa'i tshe bsrings pa dang /
gtong ba yod pas srog rnam smin du bshad pa ni tha mal pa'i dbang du byas te gtso che ba la dgongs pa las ci dgar byar yod pa'i tshe yang yod par bzhed do / /
de ltar na tshe la 'dod rgur dbang bsgyur ba rnams kyi tshe la ni mtha' gcig tu rnam smin yin pas khyab pa med mong /
'on kyang bye brag smra ba rang lugs srog dbang la rnam smin gyis khyab par 'dod pa ltar na /
gong du bshad pa ltar gyi gsar du bsrings pa'i tshe'am srog ni /
dge ba'i las mthu che ba de'i mthong chos kyi rnam smin yin par 'dod na /
khas len 'dzin bde ba ma zad /
don la yang 'gal ba med la /
'dir longs spyod kyi rnam smin zhes bshad pa ni /
longs spyod dge 'dun dang 'gog pa las langs ma thag pa sogs yul khyad par can la phul ba'i dge ba'i las kyi rnam smin la longs spyod kyi rnam smin zhes btags pa'am /
bar gyi tshig mi mngon par bsdus pa las longs spyod de kha'i rnam smin du 'dod pa ni ma yin no / /
bye brag smra ba kha cig gi lugs ltar /
skye ba sngon ma'i tshe'i lhag ma skye ba 'dir 'dren pa yod par 'dod pa bzhin du /
skye ba phyi ma'i tshe yang tshe 'dir 'dren pa yod med dpyad pa'i gzhir snang yang mang bar 'gyur bas ma spros la /
de la kho na re /
'o na /
skye ba sngon ma'i tshe'i lhag ma tshe 'dir drangs ba'i srog dbang de chos can /
skye ba sngon ma'i srog dbang yin par thal /
skye ba sngon ma'i srog dbang gi lhag ma yin pa'i phyir /
zer na ma khyab ste /
skye ba sngon ma'i srog dbang gi lhag ma de sngon ma'i rten la ma rdzogs pas tshe 'di'i srog dbang du smin pa yin pa'i phyir /
7dang sogs dbang po mtha' ma brgyad dang /
yid mi bde ma gtogs pa srog dbang las gzhan pa'i dbang po bcu gnyis po rnams la ni rnam smin yin min gnyis ka'i cha yod de /
mig sogs dbang po gzugs can bdun gyi rgyas byung rnams rnam smin ma yin la /
rnam smin gyi rgyu las byung ba rnams ni rnam smin yin pa dang /
yid dbang dge ba dang /
nyon mongs can dang /
spyod lam pa dang /
bzo'i gnas pa dang /
sprul pa'i sems dang de dag gi 'khor gyi tshor ba gzhan bzhi ci rigs pa dang bcas pa rnams ni rnam smin ma yin la /
rnam smin gyi rgyu las skyes pa rnams ni rnam smin yin no / /
'dir dbang po gzugs can ba'i rnam smin dang /
rgyas byung gi khyad par la dogs pa dpyad pa la /
bya smra'i rang lugs la rnam smin dang rgyas byung gnyis 'gal bar ni 'dod dgos par snang la /
de ltar na rgyas byung ni rgyas pa'i rgyu bzhi po gang rung gis rgyas par byed pa'i gzugs can dang /
rnam smin yin na de ma yin pas khyab par 'dod dgos shing /
des na 'dod pa'i mi mngal skyes lta bu'i lus la mtshon na /
mngal du nyid mtshams sbyar ba'i skad cig gnyis pa nas bzung ste rgyas byung du 'dod dgos te /
de nas bzung ste lus de zas sogs kyis rgyas par byed pa'i phyir te /
byis pa des zas sogs dngos su ma zos kyang mas zas dang /
sku mnye byas pa sogs la brten nas byis pa'i lus rgyas par 'gyur ba'i phyir /
gal te de nas bzung ste lus de rgyas byung du 'dod do zhe na /
'o na byis pa lus yongs su rdzogs pa nas bzung ste /
gzhon pa dang dar ma'i gnas skabs @# / /
sogs thams cad kyi rgyud la rnam smin gyi lus gtan nas med par 'dod dgos pas ha cang thal lo / /
yang de ni ma yin te /
mngal du nyid mtshams sbyar ba'i skad cig gnyis pa nas byis pa dang /
gzhon pa sogs de thams cad kyi lus la rnam smin dang rgyas byung gi cha gnyis re yod do zhe na /
'o na /
de dag gi rgyud kyi rnam smin gyi lus de rgyas pa'i rgyu dag gis rgyas par byed pa yod par 'dod dam /
med par 'dod /
dang po ltar na rgyas byung du 'gyur la /
phyi ma ltar na /
'o na /
byis pa mngal nas btsas ma thag pa'i rnam smin gyi lus dang /
lo nyi shu lon pa'i rnam smin gyi lus gnyis la che chung med par thal /
mngal nas btsas ma thag pa'i rnam smin gyi lus de cher 'gro ba med pa'i phyir te /
de cher 'gro na rgyas pa'i rgyu zhig la ltos dgos kyang /
de rgyas pa'i rgyus rgyas par mi byed pa'i phyir /
yang /
de gnyis la che chung med do zhe na /
mi 'thad de /
de gnyis la che chung yod pa mngon sum gyis grub pa'i phyir /
gzhan yang mi lta bu'i rgyud la mig sogs dbang po rnam smin dang rgyas byung gi cha mi 'dra ba rdzas tha dad pa gnyis re yod na /
de gnyis go sa gcig tu ni 'ong mi shes te /
gos 'gog nus kyi gzugs can rdzas tha dad pa yin pa'i phyir /
gos tha dad du yod na /
mi gcig gi rgyud la mi'i mig dbang rdzas tha dad pa gnyis nas /
lus dbang rdzas tha dad pa gnyis sogs nges par du yod par 'dod dgos pa dang /
de dang 'dra bar dbang rten kyang so so nas 'jog dgos pa sogs mngon sum gyi gnod pa mang du 'jug pa'i phyir /
yang de 'dra'i skyon med de /
de gnyis rdzas tha dad du grub kyang rnam smin gyi dbang po nang dang /
rgyas byung phyi rol du bskor ba'i tshul gyi yod do / /
zhe na de yang zhib tu brtags na mtshungs te /
rnam smin gyi mig dbang gis gzugs mthong ba'i cha mtha' dag rgyas byung gi mig dbang gis mi mthong ba dang rgyas byung gi mig dbang gis mthong ba'i cha mtha' dag rnam smin gyi mig dbang gis mi mthong ba dang /
de bzhin du rnam smin gyi lus dbang la brten pa'i tshor bsdug bsngal myong ba'i cha de rgyas byung gi lus dbang gis mi myong ba dang /
rgyas byung gis myong ba'i cha de cig shos kyis mi myong bar thal te /
de gnyis rdul rdzas kyi gong bu so so nas grub pa'i phyir /
de la sogs pa da dung rig pa'i gnod pa 'bab lugs mang yang de tsam las ma spros so / /
'o na /
ji ltar zhe na /
'di yang grub mtha'i 'dod tshul yin pa las don gyi gnas tshod ltar na /
rnam smin dang rgyas byung mi 'gal te /
lus lta bur mtshon na /
sngon gyi las kyi rgyus 'phangs pa'i thog mar rnam smin gyi lus su grub pa de rtsom gzhir byas nas /
de nyid 'phral rkyen rgyas pa'i rgyu rnams dang 'phrad pa na lus kyi rdul rdzas rim gyis mang du bsags pa'i gong bu re cher rgyas par 'gyur ba yin pas /
de ltar rgyas pa'i rdul rdzas de dag rnam smin gyi lus kyi rdul rdzas dang /
rgyas byung gi rdul rdzas gnyis kar 'dod dgos kyi /
de rnam smin gyi rdul las logs su 'dod na /
gong du 'phangs pa ltar thig ma'i rnam smin gyi lus de cher 'gro rgyu gtan nas med par 'dod dgos pa'i phyir /
de yang yin te /
dper na /
thog mar shing gi sa bon btab pa chu lud drod gsher sogs tshogs pa la brten nas 'bras bu chung ngu zhig skyes pa de /
slar yang chu lung drod gsher sogs kyis bskyed pa na rim gyis shing gi sdong po chen por son pa de /
sa bon chu lud drod gsher tshang ma tshogs pa'i 'bras bu yin pa las /
sa bon gyi 'bras bur gyur pa'i shing sdong dang /
chu lud drod gsher sogs kyi 'bras bur gyur pa'i shing sdong rdzas tha dad pa lnga drug tsam so so nas 'jog rgyu med pa'i phyir /
sa bon gyi 'bras bur gyur pa'i shing de nang dang /
chu lud sogs kyi 'bras bur gyur pa'i shing de phyi bstums kyi tshul du yang med la /
sa bon gyi 'bras bur gyur pa'i shing de nam yang cher 'gro rgyu med pa yang ma yin pa'i phyir /
byas pa la /
kho na re /
de ni mi 'thad de /
sngon gyi las kyis 'phangs pa'i rnam smin gyi 'bras bu dang /
tshe 'dir rgyas pa'i rgyus bskyed pa'i 'bras bu gzugs can rnams so so nas ma 'dres par yod pa'i phyir te /
de ltar so so nas ma 'dres pa sangs rgyas kyi mkhyen pas gzigs pa'i phyir dang /
shing sdong gcig gis tshogs pa na yang sa bon dang /
chu lud drod gsher sogs kyi 'bras bu'i cha so so nas ma 'dres par yod pa'i phyir /
zer na /
'khrul gzhi 'di 'dra ba dag gis byas tshod du snang rung /
de ni mi 'gal te /
ji ltar zhe na /
@# / /
sangs rgyas kyis mkhyen pas ni /
'di ltar /
rma bya'i mdongs ni gcig pu yi / /
rgyu yi dbye ba ji snyed pa / /
kun mkhyen min pas shes bya min / /
zhes gsungs pa ltar rgyu 'bras kyi cha shas phra zhing phra ba mtha' dag ma 'dres par gzigs pa ni nges par yin la /
de'i phyir sngon gyi las dang 'phral rkyen tshe 'di'i rgyas byung gi rgyus bskyed pa'i rgyu 'bras kyi cha shas phra zhing phra ba rnams so so nas ma 'dres par gzigs shing mkhyen mod kyang /
de ltar gzigs pa des rnam smin dang rgyas byung 'gal bar gzigs pa ma yin la /
rgyas byung yin na rnam smin ma yin pas khyab par yang gzigs pa ma yin pa'i phyir /
de yang yin te /
thog mar las kyis 'phang pa'i rnam smin gyi gzugs chung ngu zhig grub pa de rgyas pa'i rgyu rnams dang 'phrad pa na rnam smin gyi gzugs de rim gyis ja cher song ba yin la /
de'i phyir rnam smin gyi gzugs phung gi tshogs pa na rgyas pa'i rgyus bskyed pa'i rdul phra rags ji tsam bsags pa thams cad rnam smin gyi gzugs phung de ga'i rdul du grub pa las de las gzhan du grub pa ma yin te /
dper na /
thog mar shing gi sa bon btab pa rlan dang 'phrad pa las myu gu chung ngu zhig grub pa de da dung chu lud drong gsher sogs kyis bskyed pa na rim gyis shing sdong ji cher song ba'i sdong po de'i tshogs pa na sa bon chu lud drod gsher sogs kyi 'bras bu'i cha so so nas ma 'dres par yod kyang /
de dag gis bskyed pa'i rdul phra rags thams cad sa bon gyi 'bras bur gyur pa'i shing sdong de kha'i rdul du grub pa las de las gzhan du grub pa ma yin pa'i phyir dang /
der ma zad shing sdong de'i rdul phra rab gcig gi steng du yang sa bon chu lud drod gsher sogs kyi 'bras bu'i cha so so nas ma 'dres par sangs rgyas kyis gzigs mod kyang de thams cad shing sdong de kha'i cha shas sam khyad chos su gzigs pa las /
de las gzhan du gzigs pa ma yin pa dang mtshungs pa'i phyir /
des na shing sdong gcig gi tshogs pa na chu lud drod gsher sogs kyis bskyed pa'i rdul ji tsam yod pa thams cad sa bon gyi 'bras bur gyur pa'i shing gi rdul kyang yin la /
chu lud drod gsher sogs kyi 'bras bu'ang yin pa mi 'gal ba bzhin du /
rnam smin gyi gzugs phung gi tshogs pa na rgyas pa'i rgyus bskyed pa'i rdul phra rags ji tsam yod pa thams cad rnam smin gyi gzugs kyang yin la /
rgyas byung yang yin pa mi 'gal ba'i phyir dang /
thog mar shing gi myu gu chung ngu grub pa nas /
bar du sdong po je cher song ba dang /
mthar skam zhing rgud nas 'jig pa la thug gi bar gyi shing de'i khyad gzhi khyad chos thams cad thog ma'i sa bon des bskyed pa'i 'bras bur 'dod dgos pa bzhin du /
thog mar mngal du nyid mtshams sbyar ba nas lus yongs su rdzogs nas phyi rol du btsas pa dang /
de nas gzhon nu dang /
dar ma dang /
rgan po'i gnas skabs nas mthar srog dbang 'gags pa la thug gi bar gyi zag bcas nyer len gyi gzugs phung de thams cad sngon gyi las kyis 'phangs pa'i rnam smin gyi 'bras bur 'dod dgos pa'i phyir te /
dper na /
thog mar shing gi sa bon btab pa'i skad cig gnyis pa nas bzung ste /
rim gyis sdong por longs pa dang /
lo ma me tog 'bras bu sogs kyang 'byung ba dang /
skabs 'gar chu lud drod gsher sogs kyi mthu nyams na skam par 'gyur ba dang /
yang de dag dang 'phrad na rgyas pa sogs gnas skabs sna tshogs nas /
mthar 'gyel zhig la thug gi bar gyi shing sdong de'i khyad gzhi khyad chos thams cad thog ma'i sa bon dang /
bar gyi chu lud drod gsher sogs kyis thun mong du bskyed pa'i 'bras bu las ma 'das pa bzhin du /
dang po mngal du nyid mtshams sbyor ba'i skad cig gnyis pa nas bzung lus yongs su rdzogs pa'i byis pa'i gnas skabs dang /
gzhon nu dang /
stobs dang dbang po yongs su rgyas pa'i dar ma dang /
skabs 'gar kha zas sogs kyi mthu chung ba'am /
nad la sogs pa byung na lus rgud pa dang /
de dag gso ba'i rkyen dang 'phrad na stobs dang kha dog rnams rgyas pa sogs dar rgud sna tshogs nas /
mthar rgas shing khog nas srog dbang 'gags pa la thug gi bar gyi nye bar len pa'i gzugs phung gi cha de thams cad sngon gyi las kyi rnam smin dang /
tshe 'dir rgyas pa'i rgyus bskyed pa'i rgyas byung gnyis ka yin no zhes khas blangs na /
don la gnas pa yin no / /
zhes kho bo cag @# / /
smra na da dung 'thad min mkhas pa rnams kyis dpyad par mdzod cig /
bye brag smra bas 'dod tshul ni / /
rnam smin gyi gzugs phung ni sngon gyi las kho nas 'phangs pas thog mar mngal du nyid mtshams sbyor ba nas mthar tshe'i 'du byed ma btang gi bar sreg dbang bzhin du rim gyis brgyud nas 'byung ba las zas dang gnyid sogs kyis blo bur du bskyed par mi nus pa dang /
rgyas byung ni rgyas pa'i rgyu rnams dang 'phrad na rgyas pa dang /
ma 'phrad na nyams pa'i blo bur gyi 'phel 'grib dang bcas pa'i phyir rnam smin dang mi mtshungs so snyam pa dang /
da gnyis kyi 'bras bu rdul rdzas kyang so so nas grub pa'o snyam nas de gnyis 'gal bar 'dod par snang yang /
de la rig pa'i gnod pa 'jug lugs ni gong du 'phangs pa rnams kyis shes par 'gyur la /
der ma zad 'dod tshul 'di ltar na / /
sngon gyi las kyis bskyed pa dang phral gyi rkyen gyis bskyed pa'i 'bras bu gnyis kyang 'gal bar 'dod dgos la /
de ltar na sngon gyi las kyi bskyed pa'i tshe 'di'i nad dang /
sdug bsngal sogs phral rkyen cung zad tsam la yang ltos mi dgos pa dang /
phral gyi rkyen gyis bskyed pa rnams las sngon du song ba la ltos mi dgos par thal /
de gnyis kyi 'bras bu 'gal ba'i phyir /
'dod na /
mi 'thad par thal /
sngon gyi las kyi 'bras bu sdug bsngal sogs 'byung ba yang phral rkyen blo bur ba zhig dang 'phrad dgos kyi /
de dang ma 'phrad par las kyi nus pa sad mi nus pa'i phyir dang /
phral gyi rkyen gyis bskyed pa'i nad dang sdug bsngal sogs kyang tshe 'di'am sngon ma gang rigs su las zheg bsags pa sngon du song ba la ltos dgos kyi /
de lta min na las ma byas pa dang 'phrad pa dang /
byas pa chud zos par 'gyur ba'i phyir /
byas pa la /
kho na re /
de ni ma yin te /
sngon gyi las kyis bskyed pa'i nad dang sdug bsngal sogs ni sdig pa sbyong ba sogs dge ba mthu chen la ma 'bad par sman dang rim gro nyung zad tsam gyis phan par mi nus pa dang /
phral rkyen tsam gyis bskyed pa rnams ni sman tsam dang /
rim gro nyung zad tsam gyis sel bar nus pa mthong bas so zhe na /
'di ni deng sang mngon shes la longs spyod par zel gyis khas 'ches pa dag gis /
skye bo 'ga' zhig gi nad sogs sman dang rim gro nyung zad kyis ma bzlog par yun ring tsam lon pa na de ni las nad yin pas phyag skor sdig sbyong sogs la 'bad dgos so zhes smras pa'i shugs la /
sman tsam gyis bzlog nus pa sogs las nad min par bstan pa na /
'jig rten rang gab rnams kyis de ltar yin par sems pa lta ci smos /
mkhas par rloms pa rnams kyis kyang ma brtags par de dag gi rjes bzlos byed pa mang ba dang /
de la brten nas deng dus mchog dman phal mo che la tshul de rlung ltar grags shing byung rgyal du smra bar byed mod kyang /
de ni las 'bras kyi tshul la zhib tu ma brtags pa yin te /
ci'i phyir na /
smin dang rim gro nyung zad kyis bzlog mi nus pa'i nad rnams las nad yin par ma zad /
sman tsam gyis sal bar nus pa'i nad rnams kyang las nad yin te /
las kyis bskyed pa'i nad yin pa'i phyir /
der thal /
de lta bu'i nad kyi zug rngu 'byung ba dang /
de la sman gyis phan pas zug rngu zhi ba gnyis char las sngon du song ba'i 'bras bu yin pa'i phyir te /
dang po mi dge ba dang /
phyi ma dge ba'i 'bras bu yin pa'i phyir /
der thal /
de min na las ma byas pa dang 'phrad par 'gyur ba'i phyir /
gzhan yang khyed ltar na /
las kyis bskyed pa'i nad yin na dus lo zla sogs yun ring du nges par myong dgos pa dang /
zhag 'ga' zhig dang /
nyin gcig tsam dang /
yud tsam sogs myong ba'i nad yin na phral rkyen 'ba' zhig gis bskyed par 'dod dgos par thal /
'dod na /
las kyi 'bras bu la yun ring thung dang /
sdug bsngal che chung sna tshogs med pa sogs su 'dod dgos pas thal che'o / /
des na 'di dag gi bsam tshod ni /
las kyi 'bras bu yin na thabs 'ga' zhig tsam gyis bzlog mi nus pa zhig nges par yin dgos snyam pa dang /
sngon gyi las kyi 'bras bu yin na tshe rabs sngon ma zhig tu bsags pa zhig gi 'bras bu yin dgos pa dang /
las la mthu che chung dang /
'bras bu yun ring thung ci rigs su yod pa sogs khong du ma chud bzhin du rang @# / /
gar gang 'dod du smra bar snang yang de dag gi rjes su zhugs na las 'bras la skur 'debs su 'gro nyen shin tu che bas bag yod par byos shig ces 'phros bshad kyi tshul du glengs nas dkyus kyi don la 'jug pa ni /
'o na /
rnam smin dang rgyas byung mi 'gal ba sogs dan la de ltar yin du chug kyang bye brag smra ba rang lugs la lan ji ltar 'debs zhe na /
rig pa don mthun gyi lan thebs pa dka' yang dam bca'i tshig zin la mi 'gal tsam gyi lan 'debs tshul ni yod de /
mngal skyes lta bur mtshon na /
nyid mtshams sbyor ba'i skad cig gnyis pa nas /
srog dbang 'gags pa la thug gi bar gyi dbang po gzugs can pa rnams la rnam smin dang rgyas byung gi cha gnyis re yod par ni dam bca' dgos shing /
rnam smin gyi gzugs de rgyas pa'i rgyu rnams kyis rgyas par mi byed kyang /
spyir rgyas pa dang 'phel ba dang /
rgud pa sogs na yod par 'dod dgos te /
rgyas byung gi gzugs ji tsam rgyas pa bzhin du rnam smin gyi gzugs kyang las kyi shugs kyis rgyas pa'i rgyu la mi ltos par rang shugs kyi tshul du rgyas byung dang cha mnyam du rgyas pa sogs su 'gyur ro zhes smra'o / /
de la kho na re /
rnam smin gyi gzugs chos can /
khyed la rgyas byung yod par thal /
khyod rgyas pa yod pa gang zhig /
de rgyas pa yang rgyas byung gi gzugs la ltos pa'i phyir zer na ma khyab /
yang /
'o na /
rnam smin gyi rdul rdzas dang /
rgyas byung gi rdul rdzas so so nas grub par thal /
'dod na /
dbang po gzugs can gcig gi go sa na dbang po gzugs can rdzas tha dad pa gnyis 'byung bar thal lo / /
zer na skyon med de /
mig dbang lta bur mtshon na /
de'i tshogs pa na rnam smin dang rgyas byung gi rdul rdzas rnams so so nas yod kyang /
de dag cha mnyam 'dres pa'i tshul du gnas pa las bsags pa'i gong bu so sor ma grub pas rdul rdzas de dag gis don mig dbang gzugs can pa gcig bskyed pa las gnyis bskyed pa ma yin no / /
de la kho na re /
mig dbang gcig gi go sa na mig dbang rdzas tha dad pa gnyis yod par thal /
de'i go sa na rnam smin gyi ngo bor gyur pa'i mig dbang dang /
rgyas byung gi ngo bor gyur pa'i mig dbang gnyis yod pa gang zhig /
de gnyis rdzas tha dad cing phan tshun go sa 'gog nus yin pa'i phyir zer na ma khyab byas pa la /
de gnyis phan tshun go sa 'gog nus ma yin par thal /
de gnyis char mig dbang gcig gi go sa na yod pa'i phyir /
zer na yang ma khyab /
zhes brjod pa las 'os med do / /
! de gcig ni /
rnam par smin bcas bcu rnam gnyis / /
zhes sogs kyi skabs su /
dbang po nyer gnyis las /
yid mi bde la mtha' gcig tu rnam smin ma yin pas khyab cing /
rnam smin dang bcas pa'am rnam smin gyi rgyu yin pas khyab ste /
de la dge ba zag bcas dang mi dge ba gang rung gis khyab pa'i phyir /
'o na /
de la rnam smin ma yin pas khyab na /
yid mi bde myong 'gyur gyi las bshad pa dang 'gal lo zhe na /
mtshungs ldan myong 'gyur la dgongs pa las rnam smin myong 'gyur la dgongs pa ma yin pa'i phyir zhes bshad do / /
yid mi bde la rnam smin med par bshad pa yang yid mi bde'i ngo bor gyur pa'i rnam smin med pa la byed pa yin gyi kho rang gi rnam smin gyi 'bras bu med par 'dod pa ma yin pas tshig 'khri tsam gyi lan ni 'debs dka' ba ma yin no / /
yid mi bde ma gtogs pa'i tshor ba gzhan bzhi dang /
yid dbang dang /
dad sogs dbang po lnga ste bcu la ni rnam smin dang bcas ma bcas gnyis ka yod de / /
dang po lnga'i ngo bor gyur pa'i mi dge ba dang /
de bcu ka'i ngo bor gyur pa'i dge ba zag bcas rnams ni rnam smin dang bcas pa yin la /
dang po lnga'i ngo bor gyur pa'i lung ma bstan dang /
yid dbang dang dad sogs lnga zag med rnams ni rnam smin dang bcas pa ma yin pa'i phyir /
lhag ma dbang po gzugs can bdun dang /
srog dbang dang /
zag med kyi dbang po gsum ni mtha' gcig tu rnam smin med pa kho na yin no / /
! dge ba brgyad yid mi bde ba / /
zhes sogs kyi skabs su /
dbang po nyer gnyis las dad sogs dbang po lnga dang /
zag med kyi dbang po gsum ste brgyad ni mtha' gcig tu dge ba dang /
yid mi bde la dge mi dge gnyis ka dang /
yid dbang dang tshor ba gzhan e @# / /
bzhi la ni dge mi dge lung ma bstan gsum ka yod la /
lhag ma gzugs can gyi dbang po bdun dang /
srog dbang ni mtha' gcig tu lung ma bstan yin no / /
! dri med ma gtogs 'dod par gtogs / /
zhes sogs kyi skabs su /
dbang po nyer gnyis las dri med kyi dbang po gsum ma gtogs pa lhag ma bcu dgu po thams cad la ni 'dod pa'i khams su gtogs pa yod do / /
bcu dgu po de las pho mo'i dbang po dang tshor ba sdug bsngal dang yid mi bde ma gtogs pa'i bco lnga la ni gzugs khams su gtogs pa yod la /
de yang bsam gtan dang por gtogs pa ni bco lnga po thams cad yod la /
gnyis pa dang /
gsum par gtogs pa bcu bzhi las med de gnyis pa'i sas bsdus kyi bde ba dang /
gsum pa'i sas bsdus kyi yid bde med pa'i phyir ro / /
bzhi par gtogs pa ni bcu gsum las med de /
de'i sas bsdus kyi bde ba dang yid bde gnyis char med pa'i phyir ro / /
bco lnga po de las gzugs med du gtogs pa ni brgyad las med de / /
srog yid btang snyoms gsum dang /
dad sogs dbang po lnga ma gtogs /
mig sogs gzugs can bdun dang /
bde ba /
yid bde rnams med pa'i phyir /
zag med kyi dbang po gsum ni nam yang khams su gtogs pa ma yin no / /
de la kho na re /
zag med la khams su gtogs pa yod par thal /
de la bsam gtan gyi sas bsdus dang /
gzugs med kyi sas bsdus pa yod pa'i phyir /
zer na ma khyab /
! yid dang tshor ba gsum rnam gsum / /
zhes sogs kyi skabs su /
dbang po nyer gnyis las yid dbang dang /
tshor ba bde ba /
yid bde /
btang snyoms gsum ste bzhi la ni mthong spang dang /
sgom spang dang /
spang bya ma yin pa gsum ga'i cha yod cing /
de'i nang nas bde ba la mthong spang yod par bshad pa ni bsam gtan gsum pa'i yid shes 'khor gyi sems bde la bsam pa yin gyi /
dbang shes 'khor gyi bde ba la ni ma yin te dbang shes la mthong spang mi 'jog pa'i phyir /
yid mi bde la mthong spang dang sgom spang gnyis ka yod la /
lhag ma gzugs can bdun dang /
srog dbang dang /
sdug bsngal gyi dbang po dgu ni mtha' gcig tu sgom spang dang /
dad sogs dbang po lnga zag bcas ni sgom spang dang /
zag med ni spang bya ma yin la /
de bzhin du zag med kyi dbang po gsum yang mtha' gcig tu spang bya ma yin no / /
! 'dod par dang por rnam smin gnyis / /
zhes sogs kyi skabs su dbang po thob tshul dang /
gtong tshul bshad pa ste /
de yang 'dir dngos bstan gyi dbang po thob tshul ni /
dbang po thams cad la byed pa ma yin gyi /
rnam smin gyi ngo bor gyur pa'i dbang po dang /
de yang cig car du thob tshul bstan pa yin no / /
de la 'dod pa'i skye gnas dang po gsum gyi dbang du byas na /
de gsum gang rung du nying mtshams sbyor ba'i tshe /
gang du skye ba blangs pa de'i rnam smin gyi phung por gyur pa'i srog dbang dang /
lus dbang gnyis tsam cig tshar du gsar du thob pa yin la /
'dod pa'i rdzus skyes kyi dbang du byas na /
gang zag de mtshan med pa zhig yin na nying mtshams sbyor ba'i tshe skye ba de'i rnam smin gyi ngo bor gyur pa'i mig sogs dbang po lnga dang /
srog dbang ste drug kho na cig char du thob la /
mtshan gang rung dang ldan na bdun dang /
mtshan gnyis ka dang ldan na brgyad cig char du thob ste /
rim pa bzhin bskal pa dang po'i mi dang /
'dod pa'i lha dang /
mtshan gnyis pa'i ngan 'gro ba rdzus te skye ba lta bu'o / /
\u0f38 gzugs su nyid mtshams sbyor ba na de'i rnam smin gyi ngo bor gyur pa'i mig sogs lnga dang /
srog dbang ste drug kho na cig char gsar du rnyed la /
gzugs med na ni de'i srog dbang gcig pu gsar du rnyed pa yin no / /
'di dag gi skabs su /
gang du skye ba blangs pa'i tshe de'i rnam smin gyi ngo bor gyur pa'i dbang po zhes pa'i tshig gi khyad par sbyor dgos kyi gzhung gi spam bshad tshig zin ltar khas len mi rung ste /
dper na /
'dod pa'i mngal du nying mtshams sbyar ma thag pa'i tshe srog dbang dang lus dbang gsar du thob par bshad pa de /
tshe de'am skye ba de ga'i dbang du byas pa'i rnam smin gyi phung po la bsam pa yin gyi /
spyir rnam smin gyi ngo bor gyur pa'i srog dbang dang lus dbang @# / /
gsar du thob pa ma yin par ma zad /
'dod pa'i rnam smin gyi ngo bor gyur pa'i de gnyis kyang gsar du thob pa ma yin te /
mngal du nyid mtshams sbyor kha ma'i bar srid pa de 'dod pa'i rnam smin gyi srog dbang lus dbang gnyis char dang ldan pa gang zhig /
de thob pa bar ma chad pa'i tshul gyis mngal du nyid mtshams sbyor ba las /
bar der srog dbang dang lus dbang gtong ba'i skabs med pa'i phyir /
byas pa la kho na re /
'o na /
mngal du nying mtshams sbyar ma thag pa'i gang zag de chos can /
khyod kyis bar srid pa'i srog dbang ma btang bar thal /
de'i srog dbang dang ldan pa'i phyir /
der thal /
bar srid pa'i srog dbang gi thob pa bar ma chad pa'i tshul du ldan pa'i phyir /
der thal /
mngal du nying mtshams sbyor kha ma'i bar srid pa de 'dod pa'i srog dbang dang ldan pa gang zhig /
de thob pa bar ma chad pa'i tshul gyis mngal du nying mtshams sbyor ba'i phyir zer na ma khyab ste /
mngal du nying mtshams sbyar ma thag pa'i gang zag des bar srid kyi srog dbang btang yang spyir srog dbang btang ba ma yin pa'i phyir /
der thal /
srog dbang dang ldan pa yin pa'i phyir te /
gang zag yin pa'i phyir /
'o na kho rang la /
mngal du nying mtshams sbyor kha ma'i bar srid pa chos can /
khyod srog dbang gtong kha ma'i gang zag yin par thal /
'dod na /
rang dus skad cig gnyis par srog dbang btang bar thal /
'dod na /
mngal du nying mtshams sbyor ba dang srog dbang btang ba dus mnyam yin par thal lo / /
\u0f38skye ba de'i dbang du byas pa'i rnam smin gyi dbang po thob tshul de la yang nying mtshams sbyor ma thag tu zhes pa'am /
cig char du thob tshul zhes pa'i khyad par nges par sbyor dgos kyi /
rim gyis thob pa la ni ma nges te /
rnam smin gyi ngo bor gyur pa'i yid dbang dang /
tshor ba bde sdug btang snyoms dang /
gzugs can gyi dbang po bdun sogs kyang rim gyis thob pa'i phyir /
\u0f38'o na skabs 'dir dngos bstan gyi dbang po thob tshul de rnam smin gyi dbang du byas pa yin no /
rnam smin gyi khyad par ma sbyar na spyir dbang po du tsam cig char du thob ce na /
de ni mngal du nying mtshams sbyar ma thag pa lta bu la mtshon na /
tshe de'i lus dbang srog dbang gnyis kyi thog /
skye srid kyi ngo bor gyur pa'i yid dbang nyon mongs can dang /
tshor ba yid bde /
yid mi bde /
btang snyoms gang rung nyon mongs can gcig ste dbang po mngon gyur pa bzhi ni cig char du nges par thob la /
mngon 'gyur ba'i dbang du byas na mngal skyes la dbang po bzhi lhag cig char du ma thob pa yang yin cing /
yang spyir dge ba dang nyon mongs can ma 'ongs pa'i thob pa tsam snga rol du 'byung ba'i dbang du byas na ni /
mngal du nying mtshams sbyar ma thag pa des kyang lus dbang /
srog dbang /
yid dbang /
tshor ba'i dbang po lnga ste brgyad ni nges par cig char du ldan la /
de'i steng du dge rtsa ma chad pa yin na dad sogs dbang po lnga ste bcu gsum yang cig char du thob par bzhag chog ste /
dge med nang na nyung ldan pa / /
lus tshor srog yid brgyad dang ldan / /
gzugs med byis pa'ang de bzhin te / /
zhes sogs lung gis 'grub pa'i phyir / /
de bzhin du gzugs gzugs med la yang ji tsam thob rigs pa bsgres te shas sla'o / /
'o na /
mngal du nying mtshams sbyar ba'i 'phags pa des snga ma rnams kyi steng du kun shes pa'i dbang po ste bcu bzhi cig char du thob par 'jog gam zhe na /
de 'dra'i rgyun zhugs dang phyir 'ong lta bu kun shes pa'i dbang po dang ldan pa yin na yang /
zag med skye bas thob pa ma yin pa'i phyir nying mtshams sbyor ba dang dus mnyam du thob pa'i tha snyad mi byed do / /
byas pa la /
kho na re /
'o na /
mngal du nying mtshams sbyar ma thag pa'i 'phags pa chos can /
skye ba de'i dbang du byas pa'i kun shes pa'i dbang po gsar du thob par thal /
de dang ldan pa gang zhig /
nying mtshams sbyor ba'i snga rol du ma thob pa'i phyir /
'dod na /
nying mtshams sbyar ma thag tu dbang po gzhan rnams dang lhan cig tu thob par thal /
rtags da'i phyir zer na ma khyab ste /
de nying mtshams sbyor ba'i stobs kyis thob pa ma yin pa'i phyir /
! gzugs med dag tu 'chi ba ni / /
zhes sogs kyi skabs su /
khams gsum du skye ba len pa'i tshe /
dbang po rnyed tshul de ltar yin na 'chi ba'i tshe @# / /
gtong tshul lam 'gags tshul ji ltar yin zhe na /
de'i tshul bshad pa la /
de yang skabs 'dir dngos bstan gyi dbang po gtong tshul ni /
thob tshul gyi skabs dang mi 'dra bar ci rigs pa'i dbang du byas pa las rnam smin kho na'i dbang du byas pa ma yin te /
dag la thams cad dag tu lnga zhes dad sogs dbang po lnga dang 'chi sems nyon mongs can yang bshad pa'i phyir ro / /
de bzhin du 'dir cig char du gtong tshul dang 'gags tshul gyi grangs nges bshad pa yang mngon 'gyur ba'i dbang du byas pa yin gyi thob pa gtong tshul la bsams na de tsam du ma nges te 'chad par 'gyur zhing /
de la yang tshe de'i dbang du byas pa zhes pa lta bu'i khyad par sbyor dgos kyi spam bshad tshig zin ltar khas blangs na sngar thob tshul gyi skabs su bshad pa'i gnod byed rnams 'dir yang 'jug par mtshungs so / /
de ltar dogs pa bcad nas tshig don dkyus la 'jug pa ni /
khams gsum du 'chi ba'i tshe 'chi sems ma sgrib lung ma bstan dang /
nyon mongs can la gnas te 'chi ba'i dbang du byas na /
gzugs med du 'chi ba'i tshe /
tshe de'i srog dbang dang /
yid dbang dang /
tshor ba btang snyoms gsum cig char du 'gags shing gtong bar 'gyur la /
gzugs khams su 'chi ba na rdzus skyes yin pas sngar bshad pa gsum gyi steng du mig sogs lnga ste brgyad dus gcig tu 'gags pa dang /
'dod par rdzus skyes mtshan gnyis pa zhig 'chi na gzugs can bdun dang /
srog yid btang snyoms gsum ste bcu dang /
mtshan gcig pa zhig yin na dgu dang /
mtshan med pa zhig yin na brgyad 'gags par 'gyur ro / /
'dod par skye gnas dang po gsum po gang rung las skyes pa zhig 'chi na mig sogs dbang po bzhi sngar 'gags pa'i mthar lus srog btang snyoms yid dbang dang bzhi dus gcig tu 'gags par 'gyur ro / /
'dod pa'i rdzus skyes 'chi ba'i tshe dbang po bcu dang /
dgu sogs cig char du 'gags par bshad pa yang phal che ba dbang po kun tshang gi dbang du byas pa yin gyi /
mtha' gcig tu grangs nges pa ma yin te /
'dod pa'i rdzus skyes la mig sogs dbang po gang rung ma tshang ba yang yod pa'i phyir ro / /
'chi 'pho ba de dag tu 'chi sems dge ba la gnas pa'i tshe ni /
dad sogs dbang po lnga bsnan pas gzugs med du tshe de'i dbang po mngon 'gyur ba brgyad cig char du 'gags pa sogs shes par bya'o / /
'o na /
gong du bshad pa'i gtong tshul dang 'gags tshul de dag mngon 'gyur ba'i dbang du byas pa yin na /
spyir thob pa gtong ba'i dbang du byas na ji tsam cig char du gtong zhe na /
de'i dbang du byas na /
gzugs med du 'chi ba'i tshe 'chi sems dge ba la gnas na tshe de'i srog yid btang snyoms gsum dang /
ngad sogs dbang po lnga ste brgyad ka mngon 'gyur ba thob pa dang bcas pa dus mnyam du gtong la /
'chi sems nyon mongs can dang /
ma sgribs lung ma bstan la gnas na srog yid btang snyoms gsum mngon 'gyur ba dang /
dad sogs dbang po lnga 'das pa'i thob pa dus mnyam du gtong zhing /
gang ltar yang gzugs med du 'chi ba na tshe de'i dbang po brgyad kyi thob pa dus mnyam du gtong bas khyab ste /
gzugs med byis pa'ang de bzhin no / /
zhes gsungs pa ltar ro / /
gzugs khams su 'chi ba na /
bsam gtan bzhi pa la sngar bshad pa'i tshe de'i srog yid btang snyoms gsum dang /
mig sogs dbang po lnga'i steng du dad sogs dbang po lnga bsnan pas bcu gsum gyi thob pa dus gcig tu gtong la /
bsam gtan gsum pa la de'i steng du bde ba dang /
gnyis pa la yid bde bsnan pas bcu bzhi re dang /
dang po la bde ba yid bde gnyis ka bsnan pas bco lnga dus gcig tu gtong ngo / /
'dod par ni /
rdzus skyes dbang po kun tshang mtshan gnyis pa dge rtsa chad pa zhig 'chi na sngar bshad pa bcu'i steng du tshe de'i dbang du byas pa'i tshor ba gzhan bzhi'i thob pa bsnan pas bcu bzhi dang /
dge rtsa ma chad pa zhig yin na de'i steng du dad sogs dbang po lnga bsnan pa'i bcu dgu'i theb pa dus mnyam du gtong ste /
mang por ldan la bcu dgu ste / /
zhes pa'i don tshang ba yin la /
de bzhin du rdzus skyes gzhan gnyis la yang rigs 'gre'o / /
skye gnas dang po gsum gyi dbang du byas na /
dge rtsa chad pa zhig yin na tshe de'i lus @# / /
srog yid btang snyoms bzhi'i steng du tshor ba gzhan bzhi bsnan pas brgyad kyi thob pa dus gcig tu gtong ste /
dge med nang na nyung ldan pa / /
lus tshor srog yid brgyad dang ldan / /
zhes pa'i don tshang zhing /
dge rtsa ma chad pa yin na dad sogs dbang po lnga bsnan pas tshe de'i dbang po bcu gsum gyi thob pa dus mnyam du gtong ngo / /
thob pa gtong tshul la bsam na dus mnyam du gtong mi gtong zhes pa'i tha snyad las thams cad la 'gags mi 'gags zhes brjod mi rigs te /
de'i don 'og tu yang 'chad do / /
\u0f38yang /
sngar bshad pa'i dbang po 'gags tshul lam gtong tshul de dag ci rigs pa'i dbang du byas pa las rnam smin gyi dbang du byas pa ma yin na /
'o na /
rnam smin kho na'i dbang du byas na 'chi ba'i tshe dbang po du tsam cig char du gtong zhe na /
de ni rtsa 'grel rnams su gsal bar ma gsungs pas kha chen gcod dka' yang /
rig pas dpags na /
khams gsum po gang yang rung bar 'chi sems ma sgribs lung ma bstan la gnas na gzugs med tu tshe de'i rnam smin gyi ngo bor gyur pa'i srog yid btang snyoms gsum dus mnyam du 'gags pa'am btang ba dang /
gzugs khams su de'i steng du mig sogs dbang po lnga ste brgyad dang /
'dod pa'i rdzus skyes la bcu'am dgu sogs dang /
skye gnas dang po gsum la sngar bshad pa'i bzhi rnams dus mnyam du 'gags par 'dod kyang 'gal ba med 'dra zhing /
'chi sems dge ba dang nyon mongs can la gnas pa yin na ni /
gzugs med tu tshe de'i rnam smin gyi ngo bor gyur pa'i srog dbang gcig pu 'gags pa nas /
gzugs khams su srog dbang dang mig sogs dbang po lnga ste drug dang /
'dod pa'i rdzus skyes mtshan gnyis pa la brgyad sogs dang /
skye gnas dang po gsum la lus dbang srog dbang gnyi rnams dus mnyam du 'gags pa las /
rnam smin gyi ngo bor gyur pa'i yid dang tshor ba sogs dus mnyam du 'gags pa'am gtong bar mi rigs te /
ci'i phyir na /
skabs de'i 'chi sems mngon 'gyur ba ni dge ba dang nyon mongs can gang rung gi ngo bor song zhing /
rnam smin gyi yid dbang dang /
tshor ba la ni ma sgribs lung ma bstan gyis khyab pa gang zhig /
lung ma bstan ni mthu chung bas thob pa rang dang dus mnyam du 'byung ba las snga phyir mi 'byung bas na 'chi sems ma grub gong du 'gags shing gtong zin pa'i phyir ro / /
'dir rtsa 'grel rnams su dbang po 'gags tshul bshad pa'i tshe 'gags pa dang gtong ba don gcig lta bur gsung pa ni mngon 'gyur ba la dgongs pa yin gyi /
spyir de gnyis don mi mtshungs te 'gags pa yin na btang ba yin pas ma khyab cing /
btang ba la yang 'gags pas ma khyab ste /
de'i tshul la bshad par bya ba mang yang yi ges 'jigs pas zur tsam las ma spros so / /
dbang po zag med rnams ni 'chi ba'i tshe 'gags pa sogs kyi tha snyad ma mdzad de /
gong du thob tshul gyi skabs su bshad pa dang mtshungs so / /
! 'bras bu tha ma gnyis dgus thob / /
zhes sogs kyi skabs su /
'o na /
rgyun zhugs sogs 'bras bu rnams dbang po ji tsam gyis thob zhe na /
yas mas nas rim gyis bgrangs pa'i 'bras bu tha ma gnyis te snga ma rgyun zhugs dang /
phyi ma dgra bcom pa'i 'bras bu gnyis ni dbang po dgu dgus thob ste /
de la rgyun zhugs kyi 'bras bu ni /
rang nyid thob byed pas ma gtan dang po'i nyer bs+d+gogs mi lcogs med kyi ngo bor gyur pa'i skad cig bco lnga pa man chad kyi kun shes byed pa'i dbang po dang /
bcu drug pa kun shes pa'i dbang po dang /
de gnyis kyi tshogs pa na yod pa'i dad sogs lnga dang /
yid dbang dang /
btang snyoms kyi dbang po dgus thob pa ma zad /
dngos su thob byed la ma bsam na rgyun zhugs kyi 'bras bu yin na de dgus thob pas khyab pa yang yin no / /
de bzhin du dgra bcom pa'i 'bras bu yang /
rang thob byed kyi mi lcogs med dang bsam gtan bzhi dang gzugs med dang po gsum gang rung gi dngos gzhi la brten pa'i bar chad med lam rdo rje lta bu'i ting 'dzin gyi ngo bor gyur pa'i kun shes pa'i dbang po dang /
rnam grol lam gyi ngo bor gyur pa'i kun shes ldan pa'i dbang po dang /
de gnyis kyi tshogs pa na yod pa'i dad sogs lnga dang /
yid dbang ste brgyad dang /
tshor ba ni dngos gzhi khyad par can las gzhan pa'i @# / /
bsam gtan dang po gnyis kyi dngos gzhi la brten na yid bde dang /
gsum pa'i dngos gzhi la brten na bde ba dang /
sa gzhan gong ma dang mi lcogs med dang dang po'i dngos gzhi khyad par can la brten na btang snyoms te /
tshor ba gsum po gang rung gcig dang bcas pa'i dgus nges par thob bo / /
'bras bu bar pa phyir 'ong phyir mi 'ong gi 'bras bu gnyis ni dbang po bdun dang /
brgyad dang /
dgu ci rigs pas thob pa yod de /
phyir 'ong bdun tsam gyi thob pa ni /
'bras bu rim brgyud pa'i 'phags pa zhig rgyun zhugs thob rjes su 'jig rten zhi rags kyi rnam pa can gyi lam gyis 'dod pa'i sgom spang drug pa'i bar spangs nas phyir 'ong gi 'bras bu mngon du byed na mi lcogs med kyi ngo bor gyur ba'i dad sogs lnga dang /
yid dang btang snyoms te bdun tsam gyis thob cing /
de la zag med kyi dbang po med de /
'jig rten pa'i lam yin pa'i phyir ro / /
yang /
phyir 'ong mthar gyis pa 'jig rten las 'das pa'i lam la brten nas phyir 'ong thob pa yin na /
sngar gyi bdun gyi steng du kun shes pa'i dbang po bsnan pas brgyad tsam gyis thob bo / /
yang mthong lam gyi snga rol tu 'jig rten pa'i lam gyis 'dod nyon drug pa man la chags bral sngon du song ba zhig mthong lam mngon du byas nas phyir 'ong gi 'bras bu thob par byed na rgyun zhugs bzhin du dgus thob pa yin te /
sngar gyi brgyad kyi steng du kun shes byed pa'i dbang po yod pa'i phyir ro / /
\u0f38phyir mi 'ong gi 'bras bu dbang po bdun tsam gyis thob pa ni /
mthar gyis pa dbang po brtul po zhig 'jig rten zhi rags kyi rnam pa can gyi lam gyis phyir mi 'ong thob par byed na /
rang thob byed mi lcegs med kyi ngo bor gyur pa'i dad sogs lnga dang /
yid dang /
btang snyoms te bdun tsam gyis thob pa yin te /
de dbang po brtul bas rnam grol dgu pa'i tshe dngos gzhi'i yid bde mngon du byed mi nus la /
de thob byed zag med kyi dbang po yang med pa'i phyir ro / /
! yang /
mthar gyis pa dbang po brtul po zhig 'jig rten las 'das pa'i lam gyis phyir mi 'ong thob par byed na /
bdun ngo de'i steng du kun shes pa'i dbang po bsnan pas brgyad tsam gyis thob pa yin la /
\u0f38yang /
mthar gyis pa dbang po rnon po zhig 'jig rten pa'i lam gyis phyir mi 'ong thob par byed na yang brgyad kyis thob ste /
bar chad med lam gyi tshe mi lcogs med kyi ngo bor gyur pa'i btang snyoms la brten kyang /
dbang po rno bas rnam grol dgu pa'i tshe dngos gzhi'i yid bde mngon du byed pa'i phyir ro / /
\u0f38yang /
mthar gyis pa dbang po rnon po des 'jig rten las 'das pa'i lam gyis phyir mi 'ong thob par byed na dbang po dgus thob ste /
bshad ma thag pa brgyad kyi steng du kun shes pa'i dbang po bsnan pa'i phyir ro / /
\u0f38yang /
mthong lam gyi snga rol tu 'dod pa la 'dod chags dang bral ba zhig mthong lam mngon du byas nas phyir mi 'ong gi 'bras bu thob par byed na yang dbang po dgus thob ste /
rang thob byed kyi kun shes byad pa'i dbang po dang /
kun shes pa'i dbang po gnyis /
de gnyis kyi tshogs pa na yod pa'i dad sogs lnga dang /
yid dbang /
tshor ba btang snyoms /
yid bde /
bde ba gsum gang rung gcig dang bcas pa'i dgu yod pa'i phyir /
tshor ba de gsum gang la brtan pa'i nges pa med de /
dang po'i dngos gzhi khyad par can ma gtogs pa'i bsam gtan dang po gnyis kyi dngos gzhi la brten na yid bde dang /
gsum pa'i dngos gzhi la brten na bde ba /
khyad par can dang /
bzhi pa'i dngos gzhi la brten na btang snyoms 'byung ba'i phyir te /
chags bral sngon song de la mthong laM gyi snga rol tu bsam gtan bzhi pa sogs la chags pa dang bral ba yod pa'i phyir /
'o na /
chags bral sngon song gi phyir mi 'ong gi 'bras bu de dbang po bcus thob pa yang yod par thal /
des nyer bsdogs mi lcogs med la brten nas phyir mi 'ong gi 'bras bu mngon du byas na bar chad med lam gyi tshe btang snyoms dang /
de dbang po rno bas rnam grol lam gyi tshe dngos gzhi'i yid bde mngon du byed nus pas tshor ba gnyis kyis thob pa yod pas so zhe na /
de ni med de chags bral sngon 'gro'i phyir mi 'ong zhugs pa la bsam gtan gyi dngos gzhi thob pas khyab pa gang zhig /
lam sla ba @# / /
bsam gtan gyi dngos gzhi la brten du yod bzhin du lam dka' ba nyer bsdogs sogs sa gzhan la brten nas mthong lam mngon du byas pa la dgos pa med pa'i phyir te /
bsam gtan dag gi lam rnams sla / /
sa gzhan dag gis dka' ba yin / /
zhes gsungs pa'i phyir ro / /
de la kho na re /
chags bral sngon song gi phyir mi 'ong zhugs pas nyer bsdogs mi lcogs med la brten nas mthong lam mngon du byed pa yod par thal /
'grel pa mngon pa'i rgyan las /
mthong lam skad cig dang po sa gang la brten pa de la skad cig gzhan rnams kyang brten gyis gzhan dang gzhan du 'pho ba med pas sa gzhan gyi tshor ba ji ltar 'byung /
zhes gsungs pa'i phyir zer na ma khyab ste /
de'i don ni mthong lam skad cig dang po sa gang la brten pa de la skad cig ma lhag ma thams cad brten pa las sa gzhan du 'pho ba med pas na bcu drug pa'i tshe yang sngar gyi tshor ba mtshungs pa la brten pa las mi 'dra ba 'byung mi shes zhes pa'i don yin pa'i phyir ro / /
! bcu gcig dag gis dgra bcom nyid / /
'ga' zhig srid phyir bshad pa yin / /
zhes pa ni /
'o na /
dgra bcom pa'i 'bras bu dbang po dgu kho nas thob na /
ye shes la 'jug pa sogs las dbang po bcu gcig gi thob par bshad pa dang mi 'gal lam /
zhe na /
mi 'gal te /
bcu gcig gis thob par bshad pa ni /
dgra bcom pa yang dang yang du nyams nas sor chud par byed pa dag tshor ba gsum la rim pa bzhin brten nas sor chud pa srid pa dang /
nyams pa ma yin kyang dang por thob pa'i tshe tshor ba gsum gang la brten pa'i nges pa med pas na ci rigs su thob pa yod pa la dgongs pa yin la /
skabs 'dir thob tshul bshad pa rnams ni /
'bras bu de dang de thob byed kyi dbang po de dag gis dus cig char du thob tshul bshad pa yin pas mi mtshungs zhing /
der ma zad dgra bcom pa yang dang yang du nyams nas sor chud pa'i 'bras bu de dag kyang dngos su cig char du thob byed dbang po dgu lhag med de /
dper na /
nyams pa'i chos can gyi dgra bcom pa zhig dang por bsam gtan bzhi pa lta bu'i tshor ba btang snyoms la brten nas dgra bcom pa'i 'bras bu mngon du byas /
de las nyams nas slar bsam gtan gsum pa'i dngos gzhi la brten nas sor chud par byed pa'i tshe tshor ba bde ba kho na dang /
de yang nyams nas bsam gtan dang po gnyis kyi dngos gzhi la brten nas sor chud par byed na tshor ba yid bde las tshor ba gsum la brten pa med pa'i phyir ro / /
\u0f38phyir mi 'ong nyams pa sor chud par byed pa na yang dbang po dgu lhag gis cig char du thob pa med de /
ji ltar zhe na /
phyir mi 'ong dbang rnon ni nyams pa mi srid cing /
brtul po rim gyis pa nyams pa yod kyang de sor chud pa'i tshe bde ba'i dbang pos thob pa ni mi srid de /
ci'i phyir na /
phyir mi 'ong nyams na ni 'dod pa'i nyon mongs mngon du gyur dgos pas dngos gzhi thams cad las nyams pa yin la /
'dod nyon spong ba ni bsam gtan dang po'i nyer bsdogs kho na la ltos dgos shing /
de ni btang snyoms kyi sa pa yin pas phal che bsngar bshad pa ltar gyi dbang po bdun dang /
brgyad gang rung gis thob la /
yang /
phyir mi 'ong dbang brtul nyams pa 'ga' zhig gis bar der mi lcogs med la brten nas dbang po sbyangs te dbang rnon du 'phos nas phyir mi 'ong gi 'bras bu mngon du byed na rnam grol dgu pa'i tshe dngos gzhi'i yid bde mngon du byed pa yod kyang /
de yang sngar bshad pa ltar gyi dad sogs lnga dang /
yid dang /
kun shes pa dang /
btang snyoms dang /
yid bde bcas dgu kho nas cig char thob pa las de las mang bas mi thob bo /
kho na re /
dgra bcom pa nyams pa slar dbang po dgus sor chud pa'i dgra bcom pa de chos can /
khyod dbang po dgus thob pa'i dgra bcom pa'i 'bras bu las nyams pa yin par thal /
de dbang po dgus thob pa'i dgra bcom pa'i 'bras bu las nyams nas /
slar yang dbang po dgus dgra bcom pa'i 'bras bu thob pa yin pa'i phyir /
zer na ma khyab /
yang kho na re /
rgyun zhugs kyi 'bras bu chos can /
khyod dbang po dgus thob par thal /
'dod na /
de chos can /
khyod dad sogs lnga dang /
yid bde dang /
btang snyoms dang /
kun shes byed pa dang /
kun shes pa'i dbang po dang @# / /
dgus thob par thal /
'dod na /
dbang po dgu po de chos can /
rgyun zhugs kyi 'bras bu thob byed yin par thal lo zer na /
'di dag la gong du tshig skyon bcad pa ltar /
rang thob byed kyi dbang po zhes pa'i khyad par sbyar na rtsod pa 'ong don med la /
ci ste /
gzhung gi spam bshad tshig zin dang 'gal bar dogs na /
dbang po dgu po de rgyun zhugs kyi 'bras bu thob byed yin par thal /
rgyun zhugs kyi 'bras bu de dbang po de dgus thob pa'i phyir zer na ma khyab zhes brjod pa las 'os med kyi /
de dgu po rgyun zhugs kyi 'bras bu thob byed la ni 'jog mi rigs te /
'bras bu gzhan thob byed la'ang de dgu po ci rigs su 'byung ba'i phyir /
yang kho na re /
rgyun zhugs kyi 'bras bu de /
rang thob byed kyi dbang po dgus cig char du thob par thal /
'dod na /
de thob byed kyi dbang po dgu po cig char du 'byung bar thal /
rtags de'i phyir /
zer na ma khyab ste /
de thob byed kyi kun shes byed pa'i dbang po dang /
kun shes pa'i dbang po gnyis rim can kho nar 'byung ba'i phyir /
de ltar yin kyang de gnyis kyis cig char du rgyun zhugs kyi 'bras bu thob pa la 'gal ba med do / /
! btang snyoms dang ni srog dang ni / /
zhes sogs kyi skabs su /
dbang po ldan tshul bshad pa la /
nges ldan dang /
nyung ldan /
mang ldan rnams las /
srog yid btang snyoms gsum ni nges ldan gyi dbang po yin te /
de gsum gang rung gcig dang ldan na /
gzhan gnyis dang nges par ldan pas khyab pa'i phyir te /
sems med pa'i gnas skabs sogs su'ang yid dang btang snyoms mngon gyur du med kyang thob pa yod pa'i phyir de gnyis dang ldan par 'dod pa ni bye brag smra ba'i grub mtha'o / /
dbang po gzhan rnams ni nges ldan ma yin te /
ci rigs par nges par ldan pas ma khyab pa'i phyir te /
shes sla bas re re nas ma bkod do / /
srog yid btang snyoms gsum nges ldan du bshad pa yang /
spyir btang tsam gyi dbang du byas pa yin gyi khams dang sa so sor phye na ma nges te /
gzugs kyi sas bsdus kyi yid dang btang snyoms dang ldan na /
de'i sas bsdus kyi srog dbang dang ldan pas ma khyab pa'i phyir /
der thal /
'dod pa'i gang zag gi rgyud la gzugs kyi sas bsdus kyi yid dang /
btang snyoms yod pa'i phyir te /
de'i rgyud la gong ma'i nyer bsdogs dang /
dngos gzhi'i ngo bor gyur pa'i yid dang btang snyoms yod pa'i phyir /
byas pa la kho na re /
'o na /
'dod pa'i gang zag gi rgyud kyi bsam gtan gyi dngos gzhi'i ngo bor gyur pa'i yid dbang chos can /
gzugs kyi sas bsdus kyi yid dbang yin par thal /
'dod na de chos can /
gzugs kyi yid dbang yin par thal /
'dod na /
ma 'thad par thal /
de 'dod pa'i yid dbang yin pa'i phyir /
der thal /
'dod pa ba'i yid dbang yin pa'i phyir /
zer na ma khyab /
de bzhin du /
khams gsum po'i gang zag gi rgyud kyi zag med kyi yid dbang rnams khams de dang de'i gang zag gi yid dbang yin kyang /
khams de dang de'i yid dbang ni min par 'dod dgos te /
zag med khams su ma gtogs pa'i phyir /
des na /
'dod pa'i gang zag gi rgyud kyi zag med kyi yid dbang de /
'dod pa'i gang zag gi yid dbang dang /
'dod pa ba'i yid dbang yin kyang /
'dod pa'i yid dbang min par 'dod dgos kyang /
da dung zhib tu dpyad par bya'o / /
! tshor ba lnga'i nang gi bde ba dang ldan pa ni /
bsam gtan bzhi pa dang gzugs med kyi so skye ma gtogs pa'i skye 'phags thams cad yin la /
de dang ldan na srog yid btang snyoms dang bde ba rang nyid ste bzhi dang nges par ldan pas khyab la /
gzhan rnams ni ci rigs par ldan pas nges pa med do / /
'o na /
bde ba dang ldan la lus dbang dang mi ldan pa su zhe na /
bsam gtan gsum pa'i sas bsdus kyi bde ba zag med thob pa'i 'phags pa gzugs med du skyes pa'i phyir mi 'ong dang /
dgra bcom pa rnams te /
de dag gis bde ba zag med ma btang ba'i phyir te /
zag med sa 'phos pas mi gtong pa'i phyir ro / /
de bzhin du lus dbang dang ldan na yang rang nyid dang /
srod yid btang snyoms gsum ste bzhi dang ldan pas khyab la /
mig sogs dang ldan na lnga dang ldan pas khyab ste /
bshad ma thag pa'i bzhi po de'i steng du rang rang bsnan pas so / /
yid bde dang ldan na yang lnga dang ldan pas khyab ste /
srog yid btang snyoms gsum bde ba dang /
yid bde rang nyid de lnga'o / /
de la kho na re /
@# / /
yid bde dang ldan na bde ba dang ldan pas ma khyab ste /
'dod pa dang bsam gtan dang po la khyab kyang /
gnyis pa'i so skye la ma khyab pa'i phyir te /
de rang sa'i yid bde dang ldan yang bde ba dang mi ldan pa'i phyir /
der thal /
rang sa na ni bde ba med cing /
'dod pa dang bsam gtan dang po'i lus bde ni spangs pa'i phyir dang /
gsum pa'i sems bde ni ma thob pa'i phyir ro / /
zhe na /
skyon med de /
bsam gtan gnyis pa'i nyon mongs spangs pa'i gnyis pa man chad kyi so skye la gsum pa'i dngos gzhi'i bde ba dang ldan pas khyab la /
bsam gtan gsum pa la chags pa dang ma bral ba'i gang zag yin na bde ba nyon mongs can dang ldan pas khyab pas na /
bsam gtan gsum par chags bcas kyi gnyis pa'i so skye de bsam gtan gsum pa'i bde ba nyon mongs can dang ldan pa'i phyir /
der thal /
des gsum pa'i bde ba nyon mongs can ma spang pa'i phyir /
khyab te /
sa gong ma'i nyon mongs can ma spang na de dang ldan pas khyab par 'dod pa bye brag smra ba'i grub mtha' yin pa'i phyir te /
rtsa ba las /
gang la de skyes ma spangs pa'i / /
dngos po de dang ldan pa yin / /
zhes gsungs pa'i phyir /
des na 'dod pa'i so skye khams gsum gyi nyon mongs gcig kyang ma spang pa de ni khams gsum ga'i nyon mongs dang ldan pa yin cing /
de la 'ching ba kun ldan zhes su'ang bshad pa yin no / /
yid bde zag med thob pa'i bsam gtan bzhi pa dang gzugs med kyi 'phags pa rnams kyang gsum pa'i bde ba zag med dang nges par ldan par shes par bya'o / /
sdug bsngal gyi dbang po dang ldan pa la ni bdun dang nges par ldan te /
de ni 'dod pa ba yin pas nges par lus dang srog dang yid dang /
bde ba dang /
yid bde dang /
btang snyoms dang /
sdug bsngal rang nyid dang bcas pa ldan pa'i phyir ro / /
yid mi bde dang ldan par ma nges te /
'dod pa las 'dod chags dang bral ba rnams de dang mi ldan pa'i phyir ro / /
gong du dbang po gsum nas bdun gyi par ldan tshul bshad pa 'di dag ni nges ldan gyi dbang du byas pa yin gyi /
gzhan du na dbang po gsum tsam dang /
bzhi tsam dang ldan pa sogs ni med de /
dbang po nyung ldan la brgyad las nyung bar ldan pa mi srid pa 'og tu 'chad par 'gyur ro / /
pho mo'i dbang po dang /
yid mi bde gsum po gang rung dang ldan na brgyad dang nges par ldan dgos te /
bshad ma thag pa'i bdun po de'i steng du rang rang bsnan pas so / /
dad sogs lnga dang ldan na yang brgyad dang ldan pas khyab te /
dad sogs lnga po de'i steng du srog yid btang snyoms gsum dang bcas pas so / /
kun shes pa'i dbang po dang /
kun shes ldan pa'i dbang po gang rung dang ldan pa la ni nges par bcu gcig dang ldan te /
bde ba dang /
yid bde /
btang snyoms /
srog yid /
dad sogs lnga ste bcu'i steng du rang rang ldan pas so / /
'di gnyis dang ldan pa la gzugs med kyi 'phags pa'ang yod pas lus dbang sogs dang ldan par ma nges shing /
gzugs med kyi 'phags pa de dag yid bde dang /
bde ba gnyis dang ldan pa'ang zag med dang ldan pa yin gyi zag bcas ni ma yin te /
zag bcas kyi bde ba dang yid bde ni sa 'phos pas gtong ba'i phyir ro / /
kun shes byed pa'i dbang po dang ldan pa ni 'dod pa'i rten can gyi mthong lam pa yin pas nges par dbang po bcu gsum dang ldan te /
srog yid btang snyoms /
bde ba /
yid bde /
sdug bsngal /
lus dbang /
dad sogs lnga dang /
rang nyid dang bcas pas so / /
'o na /
pho mo'i dbang po gang rung zhig ma tshang na yang mthong lam mi skye bar bshad pas de gnyis gang rung zhig bsnan pas bcur ri 'gyur ro / /
zhe na skyon med de /
de gnyis gang rung dang ldan pa zhig dgos kyang mtha' gcig tu 'di dang ldan zhes pa'i nges pa med pa'i phyir nges ldan du ma bshad do / /
de bzhin du lus dbang las gzhan pa'i mig sogs dbang po bzhi po gang dang yang mi ldan pa'i mthong lam pa zhig ni mi srid dam snyam shing /
gang rung dang mi ldan pa srid kyang mtha' gcig tu 'di dang mi ldan /
'di dang ldan zhes pa'i nges bzung med pa'i phyir de dag gang rung yang nges ldan du ma bgrangs so / /
'di'i skabs su 'ga' zhig gis pho mo'i dbang po nges ldan du mi 'dren pa'i sgrub byed du /
thog mar mthong lam thob pa'i rten du pho mo'i dbang po gang rung zhig dgos kyang thob zin gnas pa'i rten du mi dgos te /
@# / /
mthong lam thob nas pho mo'i mtshan ma tshang yang mthong lam mi gtong ba'i phyir zhes dang /
yang /
'ga' zhig gis /
'dod khams pa nges 'byed cha mthun goms par byas pa zhig rim gyis 'chi ba na dbang po gzugs can rnams rim gyis 'gags pas 'chi khar pho mo'i dbang po 'gag ma thag mthong lam thob pa srid pa'i phyir zhes zer yang /
dang po ltar na /
mthong lam skad cig bco lnga po gang rung gi gnas skabs su mtshan 'gyur ba'am nyams pa yod par 'dod dgos la / /
de ni mi 'thad de /
skad cig bco lnga po mnyam bzhag thun gcig yin pas mnyam bzhag la gnas bzhin du mtshan 'gyur ba sogs mi srid pa'i phyir /
phyi ma ltar na yang mi 'thad de /
mnyam par ma bzhag par mthong lam mi skye la /
mnyam bzhag dge ba sbyor byung la gnas bzhin du 'chi ba mi srid pa'i phyir dang /
'chi sems la zag med kyang mi 'jog pa'i phyir ro / /
gong du dbang po nges ldan bshad pa de dag la /
de las gzhan pa'i dbang po rnams re re nas mi ldan pa'i gang zag gi mtshan gzhi 'jog tu yod kyang ha cang mang bas 'jigs pa ma zad rnam dpyod can rnams kyis ni zhib tu brtags shing rtsis na shes par snang la /
blo gros dang mi ldan pa rnams la ni da dung mgo bo rmongs pa'i rgyur mthong nas ma spros so / /
! dge med nang na nyung ldan pa / /
zhes sogs kyi skabs su /
nyung ldan bshad pa la /
'o na| dbang po de dag las nyung mtha' la ji tsam dang ldan pa srid zhe na /
brgyud tsam dang ldan pa srid kyi de las nyung bar ldan pa ni mi srid do / /
brgyad tsam dang ldan pa su zhe na /
'dod pa na dge rtsa chad pa'i gang zag skye gnas dang po gsum po gang rung du nying mtshams sbyar ma thag pa dang /
de 'dra'i gang zag rim gyis 'chi ba 'chi sems nyon mongs can dang /
lung ma bstan gang rung la gnas pa dang /
gzugs med kyi byis pa so so skye bo rnams te /
dang po gnyis ni /
lus dang tshor ba lnga dang /
srog dang /
yid ste brgyad dang ldan gyi de las lhag dang mi ldan la /
phyi ma gzugs med kyi byis pa yang srog yid btang snyoms gsum dang /
dad sogs lnga ste brgyad las mi pa'i phyir ro / /
'o na nyung ldan la brgyad dang nges par ldan dgos na brgyad po de nges ldan gyi dbang po yin par 'gyur ro zhe na /
mi 'gyur te /
nyung ldan la brgyad po de dag nges par ldan dgos kyang /
spyir brgyad po de gang rung ldan na brgyad ka dang ldan par ma nges pa'i phyir te shes sla'o / /
! mang por ldan la bcu dgu ste / /
zhes sogs kyi skabs su /
mang ldan bshad pa la /
'o na /
dbang po de dag mang shos la ji tsam dang ldan pa srid zhe na /
bcu dgu dang ldan pa srid de /
'dod pa'i so skye mtshan gnyis pa dbang po lnga tshang zhing dge rtsa ma chad pa dang /
'phags pa chags bcas rgyun bzhugs 'bras dang ldan cig phyir 'ong lta bu ste /
dang po de ni dri med kyi dbang po gsum ma gtogs pa'i lhag ma bcu dgu po thams cad dang ldan la /
phyi ma 'phags pa chags bcas ni pho mo'i mtshan gang rung gcig las mi ldan yang /
de'i tsab tu dri med kyi dbang po gnyis gang rung gcig dang ldan te mthong lam pa ni kun shes byed pa dang /
sgom lam pa ni kun shes pa'i dbang po dang ldan zhing /
lhag ma rnams gong gi 'dod pa'i so skye dang gcig par ldan pa'i phyir /
'dir 'phags pa chags bcas zhes smos pa ni /
'dod pa las 'dod chags dang bral ba rnams yid mi bde dang mi ldan pa'i dbang gis so / /
! 'dod na dbang po med pa dang / /
zhes sogs kyi skabs su /
gnyis pa 'dus byas kyi skye tshul rgyas par bshad pa la /
de yang spyir shes bya thams cad gzhi lngas bsdus pa yin te /
gzugs dang /
sems dang /
sems byung dang /
mi ldan pa'i 'du byed dang /
'dus ma byas kyi gzhi rnams kyis bsdus pa'i phyir /
bye brag smra bas ni gzhi lnga po de dag thams cad rdzas su yod par 'dod la /
rgyu mtshan des thams cad yod par smra ba zhes su'ang grags par snang ngo / /
'on kyang gzhi lnga po rdzas su yod par smra na /
gzhi thams cad yod par smra ba'i sde pa yin pas ma khyab ste /
de ni rtsa ba'i sde pa bzhi'i ya gyal gcig yin pa'i phyir /
gzhi lnga po de las dang po gzugs la rdul phra rab dang /
rags pa dang /
de gnyis ka ma yin pa gsum du 'dod pa'i gnyis ka ma yin pa ni rnam par rig byed ma yin pa'i @# / /
gzugs sogs la 'dod do / /
rdul phra rab la yang sgras brjod rigs sam dngos btags ma phye na rdzas rdul phra rab dag /
bsags rdul phra rab gnyis yod pa'i rdzas rdul phra rab ni cha med gcig pu re re ba yin pas rdzas gzhan 'dus pa med la /
bsags rdul phra rab gcig nyid kyang 'dod pa'i dbang du byas na nyung mtha' rdul rdzas brgyad dang lhan cig tu skye bar 'dod do / /
des na cha med du 'dod pa'i rdul phra rab ni rdzas rdul phra rab nyid la 'dod dgos par ma zad /
spyir btang la yang rdul phra rab ces pa rdzas rdul nyid la bsam dgos te /
bsags rdul phra rab ni rags pa gzhan la ltos nas phra rab tu btags pa las phra rab dngos min te /
de las phra ba yod pa'i phyir dang /
rdul phra rab ces pa phra ba'i rab kyi mthar thug pa la byed dgos pa'i phyir ro / /
'o na /
spyir bsags rdul phra rab de rags pa'i gzugs dang /
phra ba'i gzugs gang yin zhe na /
spyir rags pa'i gzugs yin kyang /
sgra med phra rab rdul rdzas brgyad ces pa'i dngos bstan gyi phra ba'i gzugs yin te /
skabs 'dir dngos bstan gyi phra rab de bsags rdul phra rab dang /
rags pa'i rdul ni rdul rdzas dgu dang ldan pa'i dbang po'i rdul sogs la byed par snang ba'i phyir ro / /
'di'i skabs su dogs pa dpyad par bya ba 'gal zhig yod de /
de la bye brag tu smra bas /
rdul phra rab rnams ni cha shas med pa'i phyir /
phan tshun reg pa ni med kyi /
gcig la du mas bskor ba'i bar dang bcas pa'i phyir te /
phyi rol don grub las /
phan tshun bdag nyid ma reg par / /
cha shas med par rnam gnas te / /
zhes pa ltar du 'dod pa dang /
yang de ltar na phra rab bsags pa'i rags pa'i rdul rnams zhig par 'gyur ro zhe na /
mi 'gyur te /
rlung gis bzung ba'i phyir dang /
rdzas kyi mthus kyang 'brel ba'i phyir te /
rdzas kyi mthu yis phan tshun du / /
'dzin pa lu gu brgyud bzhin du / /
zhes 'dod pa dang /
yang /
'o na tsha reg gis grang reg la gnod pa dang /
snang bas mun pa la gnod pa sogs mi 'byung bar thal /
de dag phan tshun ma 'phrad pa'i phyir zhe na /
skyon med de /
tsha reg dang snang ba'i rdul la sogs pa nye bar gnas pa na grang reg dang mun pa la sogs pa'i rdul gyi 'gros 'gag pa la gnod pa dang sgrib pa la sogs par brjod kyi cha shas gzhan 'phrad pa ni ma yin te /
gang zhig dang ni nye ba las / /
'gros ldan gang gi 'gros 'gags pa / /
des de'i sgrib par rab tu bshad / /
cha shas gzhan gyis ma yin no / /
zhes dang /
yang /
gal te rdul phran phrad pa med na rnga la sogs pa la dbyu gus bsnun pa sogs las sgra mi 'byung bar thal bar 'gyur ro / /
zhe na /
de yang skyon med de /
ma phrad kyang de dag shin tu nye ba dang /
rlung 'dus pa las sgra 'byung ba'i phyir zhes 'dod do / /
'o kyang de ltar du 'dod pa la rigs pa'i gnod byed ni 'di ltar 'jug ste /
dper na /
rdul phran cha med rnams phan tshun reg pa dang '+p+rad mi srid na /
dbang po'i rdul dang yul gyi rdul phra rab rnams kyang phrad mi srid par thal /
'dod na /
dbang po lngas yul 'dzin tshul 'chad pa'i skabs su /
mig dang yid dang rna ba ni / /
yul dang ma 'phrad gsum gzhan du /
zhes mig dang yid dang /
rna ba gsum gyis yul ma 'phrad par 'dzin /
sna lce lus gsum gyis yul dang 'phrad nas 'dzin par khas len mi 'thad par thal /
dbang po'i rdul dang yul gyi rdul phrad pa med pa'i phyir /
de la skyon med de /
sna lce lus gsum gyis yul phrad nas 'dzin par bshad pa ni phra rab bsags pa'i rags pa'i dbang du byas pa yin la /
'dir ni rdul phra rab nang phan tshun du 'phrad pa med par bshad pa yin no zhe na /
mi 'thad de /
rdul phra rab phrad pa mi srid na /
rags pa'ang phrad mi shes te phra rab bsags pa'i gong bu ji tsam rags shing nye na'ang /
don du rdul phra rab re re nas ma 'phrad pa sha dag yin pa'i phyir /
der ma zad phra rags kyi sgo nas phrad ma phrad du 'jog na /
'o na /
tshe reg gis grang reg la gnod pa dang /
snang bas mun pa la gnod pa dang /
rnga la sogs pa dbyug gus bsnun pa las sgra 'byung ba sogs mi srid par thal /
zhes 'phen pa na /
de dag ni rags pa dang phrad pa yin no / /
zhes @# / /
lan 'debs rigs kyi /
de dang nye bar gnas pa las gnod pa dang sgrib pa la sogs par 'jog pa dang /
rlung 'dus pa las sgra byung ba yin sogs smra mi dgos pa'i phyir /
gzhan yang sa rdul phra rab chos can /
khyod reg bya ma yin par thal /
khyod reg par bya ba ma yin pa'i phyir /
der thal /
khyod la reg pa med pa'i phyir te /
lus dbang gis reg pa med pa gang zhig /
de las gzhan pas kyang reg pa med pa'i phyir /
gzhan yang /
gong du dbang po dang /
yul 'phrad ma phrad kyi don /
dbang po'i rdul phra rab dang yul gyi rdul phra rab kyi bar du phra rab gzhan gyis ma chod par 'dab chags te gnas mi gnas la byed par khas blangs pa gang zhig /
de ltar na phra rab bsags nas rags pa 'grub pa'i tshe na yang phra rab rnams phan tshun 'dab chags te gnas par 'dod dgos bzhin du snga ma phrad pa dang /
phyi ma ma phrad par 'dod pa rigs pa dang khas blangs nang 'gal ba'i phyir /
gzhan yang 'di ltar 'dod dgos pa ni /
bye brag smra ba sogs kyi rdul phra rab cha med du khas blangs pa'i dbang gis yin te /
de cha med yin pa'i phyir reg pa dang phrad par 'dod na ni phyogs thams cad kyis reg na phan tshun 'dres par 'gyur la /
phyogs res reg na cha bcas su thal bar 'gyur ba'i skyon la bsams nas ma phrad par khas blangs pa yin 'dug kyang /
de lta na rdul rnams shin tu nye bar 'dab chags te gnas par 'dod pa la yang mtshungs te /
phra rab gcig phra rab drug gis bskor te nye bar gnas pa na /
phra rab dbus ma de la shar rdul la nye ba'i ngos gcig dang /
nub rdul la ring ba'i ngos gnyis yod dam med /
med na ni shar rdul dang nub rdul go sa 'dres par 'gyur la /
yod na cha bcas su thal ba mtshungs pa'i phyir /
des na dbu ma pas 'dod pa ltar rdul phra rab cha bcas su khas blangs na skyon 'di dag mi 'jug cing /
phrad par yang khas blangs chog pa'i phyir /
'o na /
bye brag smra ba rang lugs la snga phyi mi 'gal ba'i lan ji ltar 'debs zhe na /
de la 'phrad ma phrad gnyis ka yin par ni 'dod mi rigs la /
sna lce lus gsum gyis yul ma 'phrad par 'dzin par 'dod na ni mdzod rtsa 'grel rnams kyi dngos bstan gyi don dang 'gal bar 'gyur zhing /
rdul phra rab nang phan tshun phrad par 'dod na ni grub mtha'i rang lugs khas len dang 'gal ba'i phyir /
rigs pa don mthun gyi lan 'debs dka' na'ang /
ltar snang khas len 'dzin mtshams lta bur /
sna lce lus gsum gyis yul phrad nas 'dzin par thal /
de ltar rtsa 'grel las dngos su gsungs pa'i phyir /
'dod na /
de dag gi yul gyi rdul dang /
dbang po'i rdul phan tshun phrad par thal /
de dag gis yul dang phrad nas 'dzin pa'i phyir /
zer na ma khyab ste /
phrad nas 'dzin pa'i don yul gyi rdul dang dbang po'i rdul gyi bar du rdul phran gzhan gyis ma chod par 'dab chags te gnas pa la byed pa'i phyir /
byas pa la kho na re /
'o na /
rags pa'i tshogs pa na yod pa'i rdul phra rab rnams kyang phan tshun phrad nas gnas par thal /
de dag phan tshun gyi bar du rdul phra rab gzhan gyis ma chod par 'dab chags te gnas pa'i phyir /
zer na /
de gnyis mi mtshungs pas ma khyab zhes smra ba las 'os med do / /
yang /
'di'i skabs su mdzod 'grel sogs las /
dbang po'i rdul phra rab bam /
yul gyi rdul phra rab gcig gis rnam shes bskyed pa ni med de /
rnam par shes pa'i tshogs lnga po dag gi rten dang dmigs pa ni bsags pa yin pa'i phyir ro / /
zhes gsungs pas rdzas rdul phra rab re re ba tsam gyis rnam shes bskyed mi nus te /
bsags rdul phra rab las chung ba'i rdul ni dbang shes la mi mngon zhing /
de bskyed pa'i rten kyang byed mi nus pa'i phyir /
'on kyang de la dogs pa 'di yod de /
'o na /
kha dog sngon po lta bu'i tshogs pa na yod pa'i rdzas rdul phra rab re re ba chos can /
khyod mig shes la bstan du med par thal /
khyod mig shes la mi mngon zhing mig shes bskyed par yang mi nus pa'i phyir /
'dod na de chos can /
bstan med thogs bcas kyi gzugs yin par thal /
'dod na /
mi 'thad par thal /
khams bco brgyad kyi nang nas bstan med thog bcas yin pa dgur grangs nges mdzad pa gang zhig /
de dgu po gang yang ma yin @# / /
pa'i phyir /
yang de mig shes la mi mngon yang de la bstan du yod do zhe na /
'brel med de /
mig shes la bstan du yod med ni /
de la snang mi snang ngam /
mngon mi mngon la byed pa las gzhan du bzhag tu med pa'i phyir zer na lan ji ltar 'debs /
gzhan yang de 'dra'i rdul rdzas de gzugs sogs don lnga'i nang gi gzugs yin nam min /
yin na /
de chos can /
bsags pa'i gzugs yin par thal /
gzugs sogs don lnga'i nang gi gzugs yin pa'i phyir /
khyab ste /
gzugs can bcu ni bsags pa'o / /
zhes gsungs pa'i phyir /
'dod na mi 'thad par thal /
ma bsags pa yin pa'i phyir te /
cha med phra rab yan gar ba yin pa'i phyir /
yang de gzugs sogs don lnga'i nang gi gzugs ma yin no / /
zer na /
'o na de gzugs can gyi khams bcu po gang yang ma yin par thal /
dang po ma yin pa gang zhig /
phyi ma dgu po gang yang ma yin pa'i phyir /
'dod na /
de chos can /
khams bco brgyad kyi nang nas chos khams yin par thal /
de las 'os med pa'i phyir /
'dod na /
mi 'thad par thal /
khams bco brgyad kyi nang nas chos khams kyi ngo bor gyur pa'i gzugs la rig byed ma yin pa'i gzugs ma gtogs ma bshad pa'i phyir /
gzhan yang de chos can /
yid dang dbang po'i rnam shes gnyis kyis shes par bya ba yin par thal /
gzugs sogs don lnga'i nang gi gzugs yin pa'i phyir /
khyab te /
gnyis kyi rnam shes phyi yi lnga / /
zhes gsungs pa'i phyir /
'dod na mi 'thad par thal /
dbang shes kyis shes par bya ba ma yin pa'i phyir te /
mig gi rnam shes kyis shes par bya ba ma yin pa gang zhig /
dbang shes gzhan gyis ni de bas kyang ma yin pa'i phyir /
des na tshul 'di rnams rtog ldan la skye bar nges pa'i dogs pa'i gnas su 'dug pa ma zad /
zhib tu brtags na 'gal 'du'i phung po mang du tshogs pa ltar snang bas 'di dag la gzhung don snga phyi mi 'gal zhing /
rigs pa don mthun gyi lan 'debs shes na mkhas pa'o / /
'o na khyod rang ji ltar smra zhe na /
'di dag gi zhib cha rtsa 'grel rnams su gsal bar ma gsungs pas 'ol tshod kyis 'jog dka' yang /
bsam tshod kyi rig pas dpyad na /
gzugs can gyi khams bcu'i nang tshan du gyur pa'i gzugs khams kyi tshogs pa na yod pa'i gzugs kyi rdzas rdul phra rab de /
de'i nang tshan gyi gzugs khams su khas len na /
gnas dang por bstan yod 'dir ni gzugs gcig pu / /
zhes dang /
gzugs can bcu ni bsags pa'o / /
zhes dang /
gnyis kyi rnam shes phyi yi lnga / /
zhes sogs rtsa ba'i tshig zin rnams dang 'gal bar ma zad /
mngon rgyan las /
rdul phra rab re re ba rnams bsags pa dngos min kyang bsags pa'i rtsom gzhi yin pas /
zhes dang /
mdzod 'grel las /
dbang po'i rdul phra rab bam yul gyi rdul phra rab gcig gis rnam shes bskyed pa ni med de /
rnam par shes pa'i tshogs lnga po dag gi rten dang dmigs pa ni bsags pa yin pa'i phyir /
zhes sogs mang po zhig dang 'gal bar 'gyur bas /
des na gzugs khams kyi tshogs pa na yod pa'i rdzas rdul phra rab brgyad po re re ba rnams khams bco brgyad kyi nang tshan du gyur pa'i chos khams su 'jog rgyu yin la /
de bzhin du gzugs can gyi khams lhag ma dgu'i tshogs pa na yod pa'i rdzas rdul phra rab rnams kyang khams bco brgyad kyi nang tshan du gyur pa'i chos khams su 'jog go /
de la kho na re /
khams bco brgyad kyi nang tshan du gyur pa'i chos khams kyi gzugs la rig byed ma yin pa'i gzugs ma gtogs /
gzhan rtsa 'grel rnams las gsal bar ma gsungs pa dang 'gal lo zhe na /
mi 'gal te /
rig byed ma yin pa'i gzugs de khams bco brgyad kyi nang tshan chos khams kyi ngo bor gyur pa'i gzugs kyi mtshan gzhir bzung ba tsam las /
der nges pa ni ma yin te /
gong du bshad pa'i rdzas rdul phra rab rnams kyang yid shes kho na'i yul du gyur pa'i gzugs yin pa'i phyir der 'jog dgos par ma zad /
gzhan yang /
gnas drug par keng rus chags bcas thams cad la / /
rus pa rgya mtsho'i bar du ni / /
spro zhing bsdud pa'i zhes sogs kyis bshad pa'i mi sdug pa bsgom pa'i ting nge 'dzin gyi yul du sa gzhi thams cad khyab par spro zhing bsdud pa'i keng rus kyi gzugs dang /
rmi lam gyi mi dang rta glang sogs kyang khams @# / /
bco brgyad kyi nang tshan du gyur pa'i chos khams kyi gzugs yin te /
yid shes kho na'i yul du gyur pa'i gzugs yin pa'i phyir /
'o na /
khams bco brgyad kyi nang tshan chos khams kyi ngo bor gyur pa'i 'byung ba dang 'byung 'gyur gyi rdzas rdul phra rab rnams thogs bcas su khas blangs dgos pas rtsa bar /
thogs dang bcas pa gzugs can bcu / /
zhes gsungs pa dang 'gal lo zhe na /
mi 'gal te /
de ni khams bco brgyad kyi nang nas gzugs can gyi khams bcu po de mtha' gcig tu thog bcas yin pa'i don las /
thog bcas kyi gzugs yin na gzugs can gyi khams bcu po gang rung yin pas khyab pa'i don ma yin pa'i phyir te /
dper na /
rtsa bar /
chos shes bya ba ni / /
brten pa dang bcas lhag ma ni / /
de dang mtshungs pa dag kyang yin / /
zhes khams bco brgyad kyi nang nas chos khams mtha' gcig tu brten bcas su gsungs kyang /
de'i ngo bor gyur pa'i sems byung sogs la brten bcas dang de mtshungs gnyis re 'jog dgos pa bzhin no / /
de ltar yin kyang rdzas rdul de dag bsags pa'i bsags rdul dang /
gong bu rnams ni gang gi tshogs pa na yod pa de dang de'i khams su 'jog ste /
dbyibs dang kha dog gi tshogs pa na yod pa'i bsags rdul dang gong bu rnams gzugs kyi khams su 'jog pa nas /
mig dbang gi tshogs pa na yod pa rnams mig gi khams su 'jog pa yin pa'i phyir /
gzhan yang /
rdul rdzas brgyad po gang rung las gzhan pa'i mig gi rdul rdzas phra rab zhig yod dam med /
med na dbang po gzhan ldan rdzas bcu'o / /
zhes 'dod pa'i mig dbang sogs dbang po gzhan dang ldan pa la rdul rdzas mi 'dra ba bcu lhan cig tu skye bar bshad pa mi 'thad par 'gyur la /
yod na de 'dra'i mig dbang gi rdul phra rab de yang gong ltar khams bco brgyad kyi nang nas chos khams su 'jog pa las /
mig dbang dang mig gi khams su 'jog mi rigs te /
rtsa bar /
dbang don de dag kho na la / /
skye mched dang ni khams bcur 'dod / /
ces gsungs pa'i phyir ro / /
des na 'di dag grub mtha'i 'dod tshul gyi dbang gis snga phyi mtha' dag gi tshig zin 'gal med kyi lan thebs pa shin tu dka' ba ma zad da dung lung rigs kyi gnod byed sna tshogs zhig 'jug tshod du snang yang de tsam las ma bris la /
bdag gis 'dir bkod pa rnams kyang bsam tshod kyi rigs pas dpyad pa las gsal ba'i khungs zhig sngon chad mig lam du ma son pas nges par 'thad pa yin no zhes kha tshon gcod du ma gtubs pas mkhas pa rnams kyis de las gzhan du lung rigs dang mi 'gal ba'i legs bshad spro bar spobs pa mchis na nges par gsung ba'i dus la bab lags so / /
7de ltar dogs pa dpyad nas gzugs can gyi skye tshul dngos ni /
'dod pa na mig sogs dbang po'i rdul dang /
sgra'i rdul med pa'i bsags rdul phra rab nyi zer gyi rdul chung shos lta bu gcig nyid kyang /
'byung ba bzhi dang 'byung gyur bzhi'i rdul rdzas cha med brgyad dang nges par lhan cig tu skye la /
de'i steng du lus dbang dang ldan na rdzas dgu dang /
mig sogs dbang po gzhan dang ldan na bcu'o / /
brgyad dang /
dgu dang /
bcu dang ldan pa de dag sgra dang bcas na dgu dang /
bcu dang /
bcu gcig dang lhan cig skye ste /
de dag gi steng du sgra rdul re re bsnan pas so / /
gzugs khams na dri ro gnyis med pas /
dbang po'i rdul dang sgra rdul med na rdzas rdul drug dang /
lus dbang dang ldan na bdun /
dbang po gzhan dang ldan na brgyad /
de dag sgra dang bcas na re re 'phar ba dang bcas pa'o / /
bye brag smra bas bsags rdul phra rab gcig nyid kyang rdul rdzas brgyad dang lhan cig tu skye ba'i rgyu mtshan gyis /
'byung ba gcig gi tshogs pa na 'byung ba bzhi ka yod par 'dod pa la /
gzhan dag gis /
de ni ma nges te /
sra ba sogs dang ldan pa la tsha ba dang /
gsher ba sogs yod par ma nges pa'i phyir /
zer ba la /
skyon med de /
shas che chung ma gtogs thams cad la tshad bar yod do / /
zhes lan 'debs kyang /
da dung rigs pa'i gnod pa ni 'jug ste /
'dod tshul de lta na /
shas che chung yang 'byung mi shes te /
me'i phung po lta bu'i tshogs pa na yod pa'i bsags rdul phra rab gcig nyid kyang nges par rdul rdzas brgyad dang lhan cig tu gnas pa gang zhig /
de 'dra ba'i bsags rdul ji tsam bsags pa'i phung po de la 'byung ba bzhi ga'i rdul rdzas grangs cha mnyam du 'byung ba las mang nyung 'byung mi shes na @# / /
shas che chung yang ji ltar 'byung /
des na me'i rdul rdzas kyi phung po ji tsam yod pa de tsam du /
sa rdul dang chu rdul gyi phung po yang yod par 'dod dgos la /
de ltar na /
me'i phung po de la de dang mnyam pa'i sa'i phung po dang chu'i phung po sogs kyang yod par 'dod dgos na /
de ltar med par mngon sum gyis 'grub pa'i phyir /
ci ste de'i tshogs pa na 'byung bzhi'i rdul rdzas grangs mnyam du yod na'ang /
de dag kyang me'i rang bzhin du song ba yin no zhe na /
de bas kyang mi rigs te chu rdul bsags pa me'i rang bzhin du song ba yong na /
me chur song ba dang /
chu mer song ba yang yod par 'gyur bas 'jig rten gyi mngon sum dang yang 'gal lo / /
'o na /
ji ltar smra zhe na /
rang gi grub mtha'i khas len yin pas /
me'i phung po'i tshogs pa na /
'byung ba bzhi ga'i rdul rdzas grangs mnyam par yod kyang /
nus pa dang byed las shas che chung du 'jug pas /
sa dang chu sogs kyi nus pa mngon du ma gyur par bag la zhi ba'i tshul du gnas pa yin zhes smra dgos so / /
mdo sde pas ni /
'byung ba dngos su gang dmigs pa de ni mngon gyur gyi sgo nas yod cing /
de la 'byung ba gzhan rnams rang gi ngo bor med kyang sa bon gyi tshul du yod pa dang /
rkyen dang 'phrad na 'byung ba gzhan yang mngon sum du 'gyur ba ni de dang der gsar du skyes pa yin pa'i phyir /
nges par lhan cig tu skye dgos pa ni ma yin la /
yang 'ga' zhig tu lhan cig skye ba yang mi srid pa ni ma yin no / /
zhes 'dod la /
grub mtha' gong ma rnams ni /
kun btus las /
'dus pa gang la 'byung ba gang dmigs pa de ni de na yod do / /
zhes 'byung ba gcig tsam las gyur pa'i 'dus pa ste bsags pa yang yod /
gnyis las gyur pa'i bsags pa'ang yod pa nas /
thams cad las gyur pa'i bsags pa'ang yod de /
gcig tsam bsags pa'i gzugs bong ba skam po lta bu dang /
gnyis tsam bsags pa de nyid gsher ba /
gsum tsam bsags pa de gnyis kyi steng du dro ba dang /
bzhi las gyur pa ? de dag g.yo ba dang /
de bzhin du 'bras bu'i gzugs la'ang gzugs gcig pu dang ldan pa 'od dang /
gnyis dang ldan pa ni sgra dang dri dang ldan pa'i rlung dang /
gsum dang ldan pa gzugs dang dri dang reg bya yang ba dang ldan pa'i du ba dang /
bzhi dang ldan pa a ka ru'i gong bu dang /
lnga dang ldan pa de nyid sgra dang bcas pa'o zhes 'dod la /
des na me'i phung po ni me'i rdul rdzas rkyang pa bsags pa dang /
chu'i phung po chu'i rdul rdzas gcig pu bsags pa dang /
chu tsha ba lta bu me chu gnyis ka'i rdul rdzas tshogs pa yin te /
de ltar 'dod na mngon sum gyis mi gnod cing don la yang gnas pas 'dod tshul phyi ma 'di dag 'thad pa'o / /
7bye brag smra bas rdul rdzas brgyad lhan cig tu gnas par bshad pa yang /
go sa gcig tu gnas pa ni ma yin te /
de lta na rdul phran rnams thog bcas ma yin par thal ba'i phyir /
des na go sa tha dad 'dab 'byar du gnas pa nyid lhan cig ba'i don du 'dod do / /
7lugs 'dir rnam shes kyi yul 'dzin pa na yul gyi rnam pa ma shar bar 'dzin pa yin gyi rnam pa dang bcas par 'dzin pa ni /
khas mi len par gsungs la /
des na sngon 'dzin mig shes lta bu la sngon po snang yang sngon po'i rnam pa ma shar bar 'dod dgos pa 'dra zhing /
'on kyang rnam pa zhes pa gtan nas khas mi len pa ni ma yin te /
sems dang sems byung rnam pa mtshungs par khas blangs pa'i phyir te /
mtshungs ldan rnam pa lnga mtshungs khas len pa'i phyir te 'og tu 'chad par 'gyur ro / /
! sems dang sems byung nges lhan cig /
zhes sogs kyi skabs su /
gzugs can ma yin pa'i skye tshul la /
mdor bstan /
rgyas bshad gnyis las /
dang po ni /
sems dang sems byung ni nges par lhan cig tu skye ste /
phan tshun med na mi 'byung ba'i phyir /
'dus byas thams cad ni 'dus byas kyi mtshan nyid skye sogs bzhi dang lhan cig tu skye'o / /
zhes pa'ang bye brag smra ba'i grub mtha' yin la /
de yang da ltar ba dang /
ma 'ongs pa skye ba'i chos can rnams la bsam pa yin gyi mi skye ba'i chos can rnams ni ma yin no / /
thob pa'ang phal che ba rang gi thob bya'i chos dang lhan cig tu skye la /
'ga' zhig snga rol tu skye ba yang yod la /
'gog pa gnyis kyi thob pa lta bu thob bya'i chos mi skye ba'ang yod do / /
! gnyis pa rgyas @# / /
par bshad pa la /
mtshungs ldan dang /
mtshungs ldan ma yin pa gnyis las /
dang po ni /
sems byung rnam lnga ste /
zhes sogs kyi skabs su /
sems byung la sde tshan rnam pa lnga ste /
sems kyi sa mang po pa dang /
dge ba'i sa mang po pa dang /
nyon mongs chen po'i sa mang po pa dang /
mi dge ba'i sa mang po pa dang /
nyon mongs chung ngu'i sa pa rnams so / /
de dag so sor ji tsam zhe na /
yod de /
sems kyi sa mang la bcu /
dge ba'i sa pa bcu /
nyon mongs chen po'i sa pa drug /
mi dge ba'i sa pa gnyis /
nyon mongs chung ngu'i sa bcu ste sde tshan du gtogs pa sum cu rtsa brgyad yod la /
de dag so so'i ngos 'dzin ni /
mdzod rtsa ba nyid las /
tshor dang sems pa 'du shes dang / /
zhes pa nas /
nyon mongs chung ngu'i sa pa rnams / /
zhes pa'i bar gyis re re nas gsal bar gsungs pas 'dir skyar nas 'god ma dgos la /
yang /
rtsa ba nas dngos su grangs su ma bgrang yang zhar la bstan pa /
rtog dpyod gnyis /
'gyod gnyid gnyis /
gzhan 'gyur du bshad pa /
'dod chags /
khong khro /
nga rgyal /
the tshom bzhi ste /
de dag la ma nges pa brgyad ces bya'o / /
de dag gi steng du gzhan yang mngon pa las bshad pa dang /
gzhi phran tshegs nas bshad pa sogs bsnan pas sems byung bdun cu rtsa bdun sogs yod kyang 'dir bstan pa ni /
gong du sde tshan du gtogs pa so brgyad dang /
ma nges pa brgyad de bzhi bcu rtsa drug po nyid do / /
de dag las sems kyi sa mang rnams ni gtso sems thams cad kyi 'khor du 'gro zhing /
de bzhin du dge ba'i sa mang rnams dge sems thams cad dang /
nyon mongs chen po'i sa pa rnams nyon mongs can gyi sems thams cad dang /
mi dge ba'i sa pa gnyis mi dge ba'i sems thams cad kyi 'khor du 'gro'o / /
nyon mongs chung ngu'i sa pa rnams sgom spangs su gyur pa'i yid kyi rnam shes kho na ma gtogs sems gzhan gyi 'khor du mi 'gro zhing /
grogs kyang ma rig pa tsam ma gtogs gzhan dang mtshungs par mi ldan pa'i rang dbang can yin no / /
ma nges pa brgyad ni sems gang gi 'khor du 'gro ba'i nges pa med de 'og nas rim par 'chad 'gyur gyis shes so / /
sems byung de dag re re nas ngo bo ngos 'dzin lugs kyang 'grel pa rnams su gsal bar 'byung bas 'dir mang bas 'jigs nas ma bkod do / /
de la dogs pa 'di yod de /
sems byung de dag gi nang nas sems kyi sa mang du gtogs pa'i 'dun pa ni yul don du gnyer ba'i sems byung dang /
blo gros ni shes rab ste de la yang nyon mongs can dang nyon mongs can ma yin pa gnyis dang /
dran pa ni mi brjed pa dang /
mos pa ni yul la yon tan can du 'dzin pa dang /
ting nge 'dzin ni dmigs pa la rtse gcig pa'i sems byung sogs yin na /
de dag sems thams cad kyi 'khor du 'byung mi shes te /
khro ba dang ldan pa la 'dun pa dang /
rmongs pa dang /
the tshom dang ldan pa la shes rab dang /
brjed nges dang ldan pa la dran pa dang /
ma dad pa dang ldan pa la mos pa dang /
g.yeng ba dang ldan pa la ting nge 'dzin sogs ji ltar ldan zhe na /
de dag gi tshe yang shas che chung ma gtogs cung zad tsam ni nges par ldan no zhes bye brag smra ba 'dod la /
de yang lung la brten nas khas len pa'i phyir mi 'thad do zhes smra bar mi rung yang rigs pa dang tha snyad kyi gnod pa ni ci rigs 'jug ste /
gang zag yin na shes rab dang /
ting nge 'dzin gnyis char dang ldan pas khyab pa dang /
shes rab dang ldan na shes rab can yin pas ma khyab pa'am /
yang na /
shes rab can dang rmongs pa mi 'gal bar 'dod dgos pa dang /
chos de mi shes pa'i rmongs pa dang /
de shes pa'i shes rab gnyis gcig char du 'jug par thal ba dang /
yul gcig la ma dad pa dang mos pa gnyis kyang dus gcig tu skye ba dang /
sems gzhan du g.yeng ba dang gzhan du mi g.yeng ba'i gcig pa gnyis dus mnyam du 'byung ba dang /
yul de brjed pa dang dran pa yang dus mnyam dang /
gang zag gcig la mi dga' ba'i khro ba dang /
dga' ba'i 'dun pa gnyis dus mnyam du skye bar 'dod dgos pa sogs mang na yang skabs thob kyi khas len 'dzin 'tshams rigs pas dpyod shes na /
don la de tsam gyi 'gal ba cher ma mngon pas ma spros la /
'on kyang sde pa gzhan gyis 'di 'dra ba'i nyes pa mthong nas 'dun pa la sogs pa ni yul so sor nges pa yin gyi kun tu 'gro ba ma yin par bzhed do zhes @# / /
'grel pa mngon ba'i rgyan las bshad do / /
'dir sems byung la rdzas yod dang /
btags yod du bshad pa'i don ni /
sems byung gang zhig /
rang gi ngo bo sems byung gzhan las logs su rdzas tha dad par grub pa ni rdzas yod dang /
de lta min par ngo bo dang rdzas sems byung de dang de las logs su med kyang /
byed las dang gnas skabs kyi khyad par sogs las ming gzhan du btags pa'i sems byung ni btags yod yin te /
dper na shes rab dang /
lta ba lnga lta bu ste /
shes rab ni sems byung gzhan la btags pa min par rang gi ngo bo logs su grub pas rdzas yod dang /
lta ba lnga ni 'dzin tshul dang byed las sogs kyi khyad par la brten nas ming logs su btags pa las ngo bo shes rab nyid kyi rdzas su grub pas btags yod yin pa lta bu'o / /
'dir bstan gyi sems byung bzhi bcu rtsa drug po de dag las khams dang sa gang du ji tsam yod ce na /
sems kyi sa mang bcu dang /
dge ba'i sa mang bcu /
nyon mongs chen po'i sa pa drug /
nyon mongs chung ngu'i rgyags pa dang /
ma nges pa'i chags pa /
nga rgyal /
the tshom ste sum cu ni khams gsum sa dgu thams cad na yod do / /
mi dge ba'i sa pa gnyis /
nyon mongs chung ngu'i nang nas g.yo sgyu rgyags pa gsum ma gtogs pa'i lhag ma bdun dang /
ma nges pa'i nang tshan 'gyod gnyid gnyis /
khong khro ste bcu gnyis ni 'dod pa kho na dang /
nyon mongs chung ngu'i g.yo sgyu gnyis dang /
ma ngas pa'i rtog dpyod gnyis te bzhi ni 'dod pa dang bsam gtan dang po kho na na yod do / /
7yang de dag las sde tshan dang po bzhi dang /
ma nges pa'i rtog dpyod dang chags sdang ste sum cu rtsa gnyis ni rnam shes drug ka'i 'khor du ci rigs par 'byung la /
nyon mongs chung ngu'i sa pa dang /
ma nges pa'i 'gyod gnyid nga rgyal the tshom ste bcu bzhi ni yid shes kho na'i 'khor du 'byung ngo / /
de dag kyang ci rigs su 'byung ba'i dbang du byas pa yin te /
rnam shes gcig gi 'khor du de dag thams cad 'byung ba ni med de 'og tu rim par shes par 'gyur ro / /
'o na /
sems dang sems byung gnyis mtshungs ldan du bshad na /
ji tsam gyis mtshungs par ldan zhe na /
rnam pa lngas mtshungs par ldan te /
dmigs pa dang /
rnam pa dang /
rten dang /
dus dang /
rdzas rnams mtshungs par ldan pa'i phyir /
'o na /
sems dang sems byung gnyis rnam pa mtshungs par thal /
'dod pa'i phyir /
'dod na /
de gnyis la rnam pa yod par thal /
'dod na mi 'thad par thal /
de gnyis la rnam pa ma shar ba'i phyir zer na ma khyab ste /
'dir dmigs pa dang rnam pa mtshungs pa'i don ni /
sems gang dang /
de'i 'khor sems byung gnyis yul gyi ngo bo gcig la dmigs pa ni dmigs pa mtshungs pa dang /
yul gyi khyad par gcig yul du byed pa ni rnam pa mtshungs pa'i don yin pa las /
de gnyis la yul gyi rnam pa shar bar 'dod pa ma yin pa'i phyir /
de bzhin du rdzas mtshungs pa yang rdzas re re bar grub pa 'dra bas mtshungs par bshad pa ma gtogs de gnyis rdzas gcig tu 'dod pa yang ma yin no / /
! 'dod pa'i dge ba'i sems la ni / /
zhes sogs kyi skabs su sems byung de dag sems gang gi 'khor du ji tsam 'byung zhe na /
'dod sems dge ba'i 'khor du nyi shu rtsa gnyis 'byung ste /
sems kyi sa mang bcu /
dge ba'i sa mang bcu /
rtog dpyod gnyis rnams 'byung ba'i phyir dang /
'dod sems dge ba yin na de dag dang ldan pas khyab pa yang yin no / /
skabs la lar 'gyod pa bsnan pas nyer gsum 'byung ste /
'gyod pa la dge mi dge gnyis ka yod pa'i phyir te /
mi dge byas pa la 'gyod pa dge ba dang /
dge ba byas pa la 'gyod pa mi dge ba yin pa'i phyir /
7mi dge ba'i sems la ma 'dres pa dang| 'dres pa gnyis las /
dang po ni rtsa ba'i nyon mongs gzhan dang ma 'dres pa ma rig pa tsam dang mtshungs par ldan pa yin la /
de la ni nges par nyi shu 'byung ste sems kyi sa mang bcu /
nyon mongs chen po'i sa pa drug /
mi dge ba'i sa pa gnyis /
rtog dpyod gnyis rnams 'byung ba'i phyir /
'o na ma rig pa dang bcas pa'i nyer gcig mi 'byung ngam /
zhe na mi 'byung ste /
ma rig pa ni nyon mongs chen po'i sa pa'i rmongs pa nyid du 'du ba'i phyir /
'dres pa'i mi dge ba'i sems ni ma rig pa las gzhan pa'i nyon mongs pa dang mtshungs par ldan pa yin la /
de la yang 'jig lta @# / /
mthar lta gnyis las gzhan pa'i log lta sogs lta ba phyi ma gsum po gang rung dang ldan pa la ni bshad ma thag pa'i nyi shu po de dag nyid do / /
lta ba de rnams shes rab nyon mongs can yin pas sems kyi sa mang gi shes rab las rdzas gzhan du med pa'i phyir /
sems mi dge ba lta ba dang ldan pa la 'jig lta mthar lta gnyis mi 'byung ste /
de gnyis bsgribs la lung ma bstan yin pa'i phyir /
7yang mi dge ba'i sems de 'dod chags /
khong khro /
nga rgyal /
the tshom ste rtsa nyon bzhi dang /
khro ba sogs nyon mongs chung ngu'i sa pa rnams dang| 'gyod pa mi dge ba ste bco lnga po rnams gang rung dang mtshungs par ldan pa la ni nyi shu rtsa gcig ste /
gong gi nyi shu'i steng du rang rang bsnan pa'i phyir /
bco lnga po 'di dag rang rang gi grogs ma rig pa ma gtogs rtsa ba'i nyon mongs gzhan dang nang phan tshun mi mthun pa'i phyir mtshungs ldan du 'gro ba med de 'dod chags dang mtshungs ldan gyi khong khro dang /
khong khro dang mtshungs ldan gyi nga rgyal sogs med pa ltar gzhan la yang rigs 'dre zhing /
de'i phyir 'di dag chig skya thub pa'i nyon mongs su'ang bzhag pa yin la /
de dag gang rung dang ldan pa la sems byung nyer gcig ni nges par du 'byung ba yang yin no / /
'dod pa'i 'jig lta /
mthar lta gnyis gang rung dang mtshungs par ldan pa'i bsgribs la lung ma bstan gyi sems la 'khor sems byung bco brgyad byung ste /
sems kyi sa mang bcu /
nyon mongs chen po'i sa pa drug /
rtog dpyod gnyis rnams 'byung ba'i phyir /
'dod pa'i sprul sems sogs ma sgribs lung ma bstan gyi sems bzhi'i 'khor du bcu gnyis 'byung ste /
sems kyi sa mang bcu dang rtog dpyod gnyis rnams 'byung ba'i phyir /
7gnyid ni kun slong dang mtshungs ldan gyi dbang gis dge mi dag dang /
bsgribs pa dang /
ma bsgribs lung ma bstan gyi sems kun la mi 'gal bar 'byung srid pas na /
sems gang la gnyid yod pa de la sngar bshad pa de dag gi steng du gnyid bsnan te re re 'phar du bgrang bar bya'o / /
7grub mtha' gzhan gyis 'gyod pa dang /
yid mi bde la lung ma bstan yod par 'dod kyang /
kha che bye brag smra ba'i lugs 'dir med de /
de gnyis la dge mi dge gang rung gis khyab bo / /
! de las 'gyod gnyid mi dge rnams / /
zhes sogs kyi skabs su /
gong du bshad pa'i sems byung de dag las /
'gyod ba dang /
gnyid dang /
khong khro dang /
mi dge ba'i sa pa gnyis dang /
nyon mongs chung ngu'i g.yo sgyu rgyags pa gsum ma gtogs pa lhag ma bdun dang bcas pa'i bcu gnyis ni bsam gtan dang po na med la /
de dag las gzhan rnams ni yod do / /
des na bsam gtan dang po'i dngos gzhi khyad par can ma gtogs pa'i bsam gtan dang bo'i dge sems la 'dod pa dang 'dra bar nyi shu rtsa gnyis 'byung zhing /
gong ma'i sas bsdus kyi mi dge ba med pas gong ma'i nyon mongs can la bsgribs lung ma bstan gyis khyab cing /
de la ma 'dres pa dang 'dres pa gnyis yod pa'i bsam gtan dang po'i nyon mongs can gyi sems ma 'dres pa ma rig pa tsam dang mtshungs ldan la sems kyi sa mang bcu /
nyon mongs chen po'i sa pa drug /
rtog dpyod gnyis te bco brgyad dang /
'dres ba lta ba dang ldan pa la yang bco brgyad po de nyid dang /
chags sogs nyon mongs gzhan dang ldan pa la rang rang bsnan pas bcu dgu /
khams gong na bzo sems med pas ma bsgribs lung ma bstan gyi sems gsum du nges shing de dag la 'khor ni 'dod pa ltar bcu gnyis so / /
7bsam gtan dang po'i dngos gzhi khyad par can na ni rtog pa med pas bshad ma thag pa de dag las re re phri ste /
dge sems la nyer gcig la sogs pa'o / /
de'i gong ma bsam gtan gnyis pa nas srid rtse'i bar du ni dpyod pa yang med la /
g.yo sgyu gnyis kyang med do / /
des na de dag tu sems thams cad la rtog dpyod gnyis char spangs pas dge sems la nyi shu /
nyon mongs can ma 'dres pa dang /
'dres pa lta ba dang ldan pa'i sems gnyis la bcu drug /
chags sogs gzhan dang ldan pa la bcu bdun /
ma bsgribs lung ma bstan gyi sems la bcu rnams so / /
! dga' dad gus nyid ngo tsha shes / /
zhes sogs kyi skabs su dga' ba dang dad pa la mu bzhi ste /
yon tan dang yon tan can la dga' ba ni dga' dad gnyis @# / /
gnyis char dang /
bu dang chung ma la dga' ba ni 'dod chags yin pas dga' ba yin la dad pa ma yin pa dang /
sdug bsngal dang kun 'byung la yid chos pa ni dad pa yin la dga' ba ma yin pa dang /
khong khro la sogs pa ni gnyis ka ma yin pa'o / /
skabs 'dir ngo tsha khrel yod gnyis kyi khyad par dang /
rtog dpyod gnyis dang /
nga rgyal dang rgyags ba gnyis kyi khyad par dang /
sems yid rnam shes gsum don gcig tshul sogs rtsa ba'i tshig zin las gsal bar thon bas ma bkod do / /
'dir rten dang dmigs dang rnam bcas dang / /
zhes sogs mtshungs ldan lnga bshad pa'i skabs kyi 'grel pa mngon pa'i rgyun du /
gzugs la sogs pa'i dmigs pa dang bcas pa'i phyir dang /
sngon po la sogs pa'i rnam pa dang bcas pa'i phyir zhes shes pa rnam bcas su gsungs pa ma yin nam /
de ltar na gong du shes pa la yul gyi rnam pa ma shar bar 'dod pa 'gal lo zhe na /
mi 'gal te /
'di'i don yang gong du bshad pa ltar yin te /
ngo bo dang khyad par gnyis kyi nang tshan gyi khyad par la rnam par byas nas de yul du byed par mtshungs pa la /
rnam pa dang bcas par mtshungs pa'i don du 'jog pa yin te /
gzugs zhes ngo bo yul du byed pa dang /
gzugs kyi kha dog sngon po zhes khyad par yul du byed pa la sems sems byung mtshungs pa'i phyir /
de tsam zhig gis ni grub mtha' gong mas 'dod pa ltar shes pa la yul gyi rnam par shar ba'i don du mi 'gro mod /
'on kyang tshig 'dra ba tsam la 'khris na 'dzin mtshams dka' ba tsam ni 'ong ris su snang ngo / /
! mi ldan pa yi 'du byed rnams / /
zhes sogs kyi skabs su /
mtshungs ldan ma yin pa'i 'du byed la dngos bstan bcu bzhi yod de /
thob pa dang /
ma thob pa dang /
skal mnyam dang /
'du shes med pa ba dang /
'du shes med pa'i snyoms 'jug dang /
'gogs pa'i snyoms 'jug dang /
srog dbang dang /
'dus byas kyi mtshan nyid skye sogs bzhi re re nas dang /
ming gi tshogs dang /
ngag gi tshogs dang /
yi ge'i tshogs te bcu bzhi dang /
yang gi sgras dge 'dun dbyen la sogs pa gzhan yang bsdus pa yin te /
rnal 'byor spyod pa'i gzhung las ldan min 'du byed nyi shu rtsa gsum dang /
gnas bcu bstan pa'i mdo las bdun brgya bshad do zhes kyang grags pa'i phyir ro / /
mi ldan pa'i 'du byed rnams ni gzugs shes gang yang ma yin pa'i 'dus byas yin la /
de ni bye brag smra bas gzugs dang sems dang /
sems byung rnams las rdzas tha dad pa'i dngos por 'dod la /
gong ma rnams ni gsum po de dag gang rung gi gnas skabs la btags par 'dod do / /
! thob pa rnyed dang ldan pa'o / /
zhes sogs kyi skabs su /
dang po thob pa bshad pa la /
thob pa ni thob bya'i chos de rang rgyud ldan gyi gang zag de'i rgyud la ldan par byed pa'i rdzas zhig la 'dod cing de la yang rnyed thob dang /
ldan thob gnyis /
rnyed thob la yang sngar gtan nas thob ma myong ba las gsar du rnyed pa zag med skad cig dang po'i thob pa lta bu dang /
sngar thob pa bar du rnam par nyams pa las phyis gsar du thob pa bsam gtan dang /
gzugs med kyi dge ba zag bcas thob ma thag pa'i thob pa lta bu gnyis dang /
ldan pa'i thob pa la yang gsar du thob pa de gnyis ka'i rgyun ldan par byed pa gnyis dang /
so so skye bo rnams srid rtse'i nyon mongs spang ma myong bas nyon mongs de dang ye nas ldan par byed pa lta bu gcig dang bcas rnam grangs mi 'dra ba lngar 'dod do / /
'o na /
thob pa dang ma thob pa zhes pa de chos thams cad la yod dam zhe na /
ma yin te /
rgyud kyis ma bsdus pa'i chos la thob pa dang ma thob pa zhes pa mi 'jog pa'i phyir /
rgyud kyis bsdus pa yang rang rgyud du gtogs pa la byed kyi rgyud gzhan du gtogs pa la ma yin te /
gzhan gyis chos ni gzhan gyis thob par 'gal ba'i phyir /
zhes gsungs la /
de'i don ni thob bya'i chos de gang zag rang rang gi rgyud la thob ma thob rtsi ba yin gyi /
gzhan rgyud kyi chos rang rgyud la thob mi thob dpyod mi dgos pa'i don yin pa las spyir gzhan rgyud la thob pa dang /
ma thob pa med pa'i don ni ma yin no / /
yang 'gog pa gnyis lta bu thob bya'i chos rgyud kyis ma bsdus kyang thob pa rgyud kyis bsdus pa yang yod la /
'gog pa gnyis kyi nang nas kyang so sor brtags min ni ci rigs par @# / /
skye 'phags thams cad la ldan zhing /
brtags 'gog ni 'ching ba kun ldan gyi 'phags pa zag med skad cig dang po la gnas pa ma gtogs pa'i 'phags pa thams cad la ldan la /
so so skye bo 'ga' zhig kyang ldan pa yod de /
so so skye bo 'jig rten pa'i lam gyis sa dang sa las 'dod chags dang bral ba'i brtags 'gog thob pa yod pa'i phyi ro / /
yang /
chos gang la thob pa yod pa de la ma thob pa yang yod la /
gang la ma thob pa yod pa de la thob pa yang yod do zhes pa yang bye brag smra ba'i grub mtha' ste 'og tu 'chad do / /
! dus gsum pa yi rnam pa gsum / /
zhes pa'i skabs su thob bya'i chos dus gsum pa rnams la thob pa yang dus gsum 'byung bar 'dod la /
de yang spyir bye brag smra ba'i lugs la /
chos dus gsum pa ni rgyud kyis bsdus pa'i dge mi dge lung ma bstan phal che ba la yod cing /
de dag la thob pa dus gsum pa'ang ci rigs su yod pa ma zad dus gnyis pa ni phal che ba la yod pa 'og tu 'chad bar 'gyur ba ltar yin kyang /
'dir dngos bstan gyi thob pa dus gsum ni sngar skyes dang /
phyi skyes dang /
dus mnyam du skyes pa gsum char yod med la byed par snang zhing /
de'i dbang du byas na rang dang dus mnyam du skyes pa ni thob bya'i chos phal che ba la yod kyang /
snga skyas dang phyi skyes gnyis char yod pa ni /
sems sems byung nyon mongs can rnams dang /
skyes thob kyi sems sems byung dge ba dang /
'dod chags dang bral bas thob pa'i dge ba zag bcas zag med dang /
gzugs kyi dge ba gzugs can dang /
mi ldan pa'i 'du byed dge mi dge dang bcas pa rnams ma gtogs /
ma bsgribs lung ma bstan phal che ba dang /
bskribs gzugs lung ma bstan dang /
'dod pa'i dge ba gzugs can dang /
snyoms 'jug gnyis dang /
gzhan yang sbyor byung gis sgrub pa phal che ba la thob pa sngar skyes med par bshad la /
phyi skyes kyang 'ga' zhig la med do / /
'dir thob pa la dus gsum dang /
'og tu ma thob pa la yang dus gsum 'jog tshul sogs ni bye brag smra ba'i grub mthas brtags pa ste /
bsdus ra ba'i bldog pa ngos 'dzin bzhin du rig pa'i phra zhib 'byed byed kyi rnam grangs dang /
pha rol po mgo bo rmongs pa'i rgyu tsam las gzhung don gyi go ba la phan nges kyi med mi rung zhig min 'dug mod /
phal mo ches mdzod nas bshad pa yin zhes rtsa ba che che mor byed sol 'dug kyang /
yig cha rnams su ha cang mtha' chod par ma gsungs zhing /
tshig gi brjod tshul ci rigs la brten pas don du deng sang rtsod pa dang lan gyi tshe 'jog tshul 'di zhes des bzung cher med par skabs su gang 'os bab col gyi tshul du smra ba zhig 'dug pa ma zad /
spyir thob bya'i chos rnams la thob pa dus gsum 'jog lugs dang /
nang tshan sngar skyes dang /
phyi skyes yod med kyi khyad par sogs dbye ba chod pa zhig mi snang bas /
des na yi ge'i khur la ma rtsegs par grub mtha' rang gi 'dod tshul dang mthun par cung zhig gsal bar bshad na /
de yang thob bya'i chos bsam gtan gyi sdom pa lta bu la mtshon na /
spyir skyes thob sbyor byung gang gi dbang du byas kyang de la 'das pa dang /
da ltar ba dang /
ma 'ongs pa gsum yod ces smra dgos la /
de gsum gyi mtshan gzhi so so nas 'jog pa'i tshe dus kyi ltos sa ltos 'jog gi sgo nas 'jog dgos te /
dper na /
bsam gtan gyi sdom pa skad cig dang po de skad cig gnyis pa'i skabs su 'das pa dang| gnyis pa de dang po'i skabs su ma 'ongs pa dang /
gsum pa de gnyis pa la ltos nas ma 'ongs pa yin la /
de dag rgyud la ldan tshul /
bsam gtan gyi sdom pa skad cig dang po skyes pa'i tshe skad cig dang po da ltar ba dang /
gnyis pa ma 'ongs pa dang ldan la /
skad cig gnyis pa skyes pa'i tshe skad cig dang po 'das pa dang /
gnyis pa da ltar ba dang /
gsum pa ma 'ongs pa dang ldan pa yin pas skad cig gnyis pa skyes pa'i gang zag de'i rgyud la dang po 'das pa'i thob pa dang /
gnyis pa da ltar ba'i thob pa /
gsum pa ma 'ongs pa'i thob pa gsum char dang ldan pa yi no / /
de la kho na re /
'o na /
bsam gtan gyi sdom pa dang ldan na de 'das pa dang ldan pas khyab bar thal /
bsam gtan sdom dang ldan pa ni / /
rtag tu 'das dang ma 'ongs dang / /
zhes pa'i lung don 'thad pa'i phyir /
'dod na /
'dod pa ba tsho der bsam gtan gyi sdom pa skad cig dang po gsar du skyes ma thag @# / /
pa de de 'das pa dang ji ltar ldan te /
'das pa ni da ltar bzhig 'gag pa la ltos dgos na /
de'i sngon du da ltar ba 'gags pa med pa'i phyir te /
de'i sngon du da ltar ba ma skyes pa'i phyir zer na /
de 'dra ba de tshe der gsar du thob pa'i bsam gtan gyi sgom pa 'das pa dang mi ldan yang /
bsam gtan gyi sdom pa gsar du skyes pa na /
tshe rabs sngon ma rnams su thob nas nyams pa'i bsam gtan gyi sdom pa 'das pa dang slar yang ldan par gnas bzhi pa'i skabs su bshad pa'i phyir ro / /
'on kyang 'di ni bsam gtan gyi sdom pa dang /
de dang 'dra ba 'ga' zhig la yin gyi thob bya'i chos thams cad la min no / /
gong du bshad pa de tsam zhig gi thob pa gsum ni skyes thob sbyor byung gnyis su ma zad /
rgyud kyis bsdus pa'i ma bsgribs lung ma bstan rnams la yang yod mod kyang /
thob bya'i chos dus gsum po re re la yang thob pa sngar skyes phyi skyes 'jog tshul ni sngar bshad pa de dag la ma gtogs med la /
de'i dbang du byas na bsam gtan gyi sdom pa yang sbyor byung la de ltar med de /
de la thob pa sngar skyes ma bzhag pa'i phyir /
'o na /
khyod kyis gong du skyes thob sbyor byung gang gi dbang du byas kyang bsam gtan gyi sdom pa skad cig gnyis pa skyes pa'i gang zag de'i rgyud la dang po'i 'das thob dang /
gsum pa'i ma 'ongs pa'i thob pa 'jog pa ma yin nam /
de yin na sbyor byung la yang snga skyes dang /
byi skyes yod par 'gyur ro zhe na /
tshig 'di 'dra bas 'khrul gzhi byas pa 'ga' zhig snang yang de'i skyon med de /
sbyor bas sgrub pa'i bsam gtan gyi sdom pa skad cig gnyis pa da ltar ba skyes pa'i gang zag de'i rgyud la skad cig snga phyi gsum char gyi thob pa yod kyang /
de dag rang rang gi thob bya'i chos dang mtshungs pa'i dus re re pa las snga skyes dang phyi skyes med de /
de'i rgyud kyi dang po 'das pa'i thob pa de thob pa'i chos dang dus mnyam du 'das pa'i ngo bo yod la /
gnyis pa da ltar ba'i thob pa yang de ltar ba dang /
gsum pa ma 'ongs pa'i thob pa yang ma 'ongs pa'i ngo bor dus mnyam du yod pa las snga phyir med pa'i phyir /
de ltar ma yin par chos 'das pa dang| ma 'ongs ba'i thob pa yod pa tsam gyis sngar skyes phyi skyes yod par 'gyur na /
sbyor byung gi bsam gtan gyi sdom pa 'das ma 'ongs da ltar gsum char dang ldan pa'i gang zag 'jog mi shes par 'gyur la /
des na /
bsam gtan sdom dang ldan pa ni / /
rtag tu 'das dang ma 'ongs dang / /
zhes pa'i don ji ltar 'jog /
der ma zad /
dbang po gzugs can pa rnams la yang 'das ma 'ongs da ltar ba gsum yod pa gang zhig /
de dag la thob pa yang re re yod pas /
de dag 'das pa'i thob pa phyi skyes dang /
ma 'ongs pa'i thob pa snga skyes yin par thal /
'dod na /
lung bstan min thob lhan cig skyes / /
mngon shes sprul pa ma gtogs pa / /
zhes lha'i mig rna'i mngon shes gnyis dang /
sprul sems sogs 'ga' zhig tsam ma gtogs ma bsgribs lung ma bstan thams cad la thob pa sngar skyes med par bshad pa dang 'gal lo / /
des ni 'di ltar smra ba rnams kyi bsam tshod ni thob bya'i chos 'das pa dang /
ma 'ongs pa rnams la rang dang dus mnyam pa'i thob pa 'jog lugs ji bzhin sems la ma shar bar /
chos 'das pa'i thob pa zhes brjod pa na chos de 'das kyang thob pa de ma 'des pa nges par da ltar bar gnas pa zhig dgos so snyam pa dang /
ma 'ongs pa'i thob pa zhes brjod pa na yang chos de ma 'ongs pa'i ngo bor gnas pa la thob pa de nges par da ltar ba'i ngo bor skyes zin pa zhig dgos pa'o snyam du 'dzin pas lan par snang la /
gzhan yang la la dag ni /
chos de 'das pa'i thob pa dang /
chos de'i thob pa 'das pa dang /
chos de da ltar ba'i thob pa dang /
chos de'i thob pa da ltar ba dang /
chos de ma 'ongs pa'i thob pa dang /
chos de'i thob pa ma 'ongs pa rnams kyi dbye ba ma phyed par don gcig tu 'khrul nas mgo bo gdugs ltar 'khor ba'i ngal ba bstan pa yang mthong mod kyang /
de rnams don mi gcig ste /
chos de 'das pa'i thob pa dang /
da ltar ba'i thob pa dang /
ma 'ongs pa'i thob pa rnams re re bzhin thob pa dus gsum du dbye ba'i dbye gzhi yin cing /
de dag la dbye ba'i dbye chos la thob pa 'das pa dang /
thob pa da ltar ba dang /
thob pa ma 'ongs pa rnams 'jog pa yin pas /
des na brjod tshul snga ma'i dus gsum ni @# / /
thob bya'i chos nyid la go ba las thob pa la byed mi rigs shing /
phyi ma'i dus gsum ni thob pa de thob bya'i chos kyi snga phyi dus mnyam gang du skyes pa la dus de dang der btags pa yin pas khyad par shin tu che'o / /
'o na /
thob bya'i chos gsum po re re la thob pa dus gsum 'jog tshul ji ltar zhe na /
de la 'grel pa mngon pa'i rgyan gyi mchan bur /
thob bya'i chos stobs can kha cig la thob pa dus gsum pa srid pas 'dir de nyid dper brjod na /
thob bya'i chos 'das pa'i thob pa 'das pa ni /
chos de rang dang dus mnyam pa dang /
de'i snga rol tu de'i thob pa byung ba thams cad yin no / /
de'i thob pa da ltar ba ni de 'gags ma thag tu de'i thob pa byung ba'o / /
de'i thob pa ma 'ongs pa ni de 'gags pa'i skad cig gnyis pa phan chad de'i thob pa byung ba'o / /
thob bya'i chos da ltar ba'i thob pa 'das pa ni rang dus las sngar de'i thob pa byung ba rnams so / /
de'i thob pa da ltar ba ni rang dang dus mnyam du de'i thob pa byung ba'o / /
de'i thob pa ma 'ongs pa ni de 'gags pa'i de'i rjes su de'i thob pa byung ba rnams so / /
thob bya'i chos ma 'ongs pa skye ba'i chos can gyi thob pa ma 'ongs pa ni de dang dus mnyam pa'i de'i thob pa'o / /
de'i thob pa da ltar ba ni de da ltar bar 'phos pa'i skad cig ma de'i thob pa'o / /
de'i thob pa 'das pa ni de da ltar bar 'phos pa'i skad cig gnyis pa phan chad de'i thob pa byung ba rnams so / /
zhes dang /
thob pa dus gsum pa yang yod la /
de yang chos ma 'ongs pa las kyang de'i thob pa da ltar ba dang /
'das par 'pho ba yod par 'dod pas so / /
zhes gsungs pa 'di rnams la rig pas legs par dpyod shes na de las logs su 'god mi dgos pa lta bur 'dug kyang /
rgya gzhung bzhin du mkhas pa'i tshig brling ba'i dbang gis go phyogs sna tshogs par song bar snang bas cung zad gsal bar phye na /
de yang thob pa sngar skyes yod pa'i dus gsum gyi chos 'di dag gzhi gcig la mtshon pa'i thob tshul dang grub rim gyi dbang du byas na dang po ma 'ongs pa dang /
de nas da ltar ba dang /
de nas 'das pa grub pa yin te /
dper na /
skye bas thob pa'i bsam gtan gyi sdom pa skad cig dang po lta bu la mtshon na /
thog mar skad cig dang po ma 'ongs pa skye ba'i chos can grub /
ma 'ongs pa de da lta ba'i ngo bor 'phos pa na skad cig dang po da ltar ba grub /
da ltar ba de 'das pa'i ngo bor 'phos pa na skad cig dang po 'das pa grub pa yin la /
thob rim kyang de ltar yin pa'i phyir /
thob pa sngar skyes med pa'i chos rnams ni dang po da ltar ba dang ma 'ongs pa gang thob mtha' gcig tu nges pa med pa ni 'og tu 'chad par 'gyur la /
'on kyang 'das pa ni de gnyis kyi rjes su nges par grub bo / /
de ltar yin kyang 'dir bshad pa'i go rim dang bstun nas dang po 'das pa'i thob pa dus gsum 'jog tshul bshad na /
bsam gtan gyi sdom pa skad cig dang po 'das pa de'i thob pa 'das pa ni /
thob bya'i chos de dang dus mnyam du 'das pa dang /
de'i snga rol tu 'das pa'i chos de'i thob pa rnams 'jog go /
de'i thob pa da ltar ba ni /
skad cig dang po de 'gags ma thag tu de'i thob pa byung ba de yin no / /
de'i thob pa ma 'ongs pa ni skad cig dang po de 'gags pa'i skad cig gnyis pa phan chad de dang ldan par byed pa'i thob pa rnams so / /
de bzhin du /
skad cig dang po da ltar ba'i thob pa 'das pa ni /
de'i snga rol tu 'das pa'i de'i thob pa rnams dang /
de'i thob pa da ltar ba ni rang dang dus mnyam pa'i thob pa dang /
de'i thob pa ma 'ongs pa ni de 'gags pa'i rjes su de'i thob pa rnams so / /
'grel pa mngon pa'i rgyan du /
thob bya'i chos 'das pa dang /
da ltar ba gnyis kyi thob pa 'das pa 'jog pa'i tshe /
de'i snga rol tu de'i thob pa byung ba rnams yin no zhes gsungs pa'i don yang gong du bshad pa ltar /
chos de'i snga rol tu 'das pa'i thob pa de chos de'i thob pa 'das par 'jog pa'i don yin pa las /
chos de ma grub pa'i snga rol tu de'i thob pa grub pa'i don ni ma yin te /
ci'i phyir na /
chos ma 'ongs pa la yang chos de ma skyes gong du de'i thob pa skyes pa yod mod kyang /
ma 'ongs pa ma grub gong du de'i thob pa grub pa ni 'jog mi rigs shing /
'das pa dang da ltar ba gnyis la ni shin tu 'jog mi rigs te /
chos de'i da ltar ba thob pa la da ltar ba mngon du gyur dgos @# / /
pa'i phyir dang /
chos de'i 'das pa thob pa la chos de 'das pa'i ngo bor song dgos pa'i phyir /
'o na chos de ma 'das gong du de'i thob pa 'das pa yang mi srid par 'gyur ro zhe na /
de ni yod de /
thog mar skye ba'i skabs su chos de ma skyes gong du de'i thob pa skyes pa ltar 'das pa'i tshe na yang go rim bzhin du 'das pa'i phyir te /
dper na /
skyes thob kyi bsam gtan gyi sdom pa lta bu la mtshon na /
thog mar bsam gtan gyi sdom pa skad cig dang po ma 'ongs pa thob pa'i tshe /
thob bya'i chos de ma 'ongs pa'i ngo bor gnas kyang thob pa da ltar ba'i ngo bor skyes pa la thob pa sngar skyes zhes brjod pa yin la /
skad cig dang po ma 'ongs pa de da ltar bar 'phos pa'i tshe /
sngar gyi thob pa de skad cig dang po da ltar ba de'i thob pa 'das pa'i ngo bor 'phos /
skad cig dang po da ltar ba de 'das par 'phos pa'i tshe sngar gyi thob pa de yang skad cig dang po 'das pa de'i thob pa 'das par song ba yin pa'i phyir /
de ltar yin na skad cig dang po 'das pa ma grub gong du de'i thob pa 'das pa grub pa'i skyon med de /
de'i thob pa 'das pa de skad cig dang po 'das pa'i thob par song ba dang /
skad cig dang po 'das pa dus mnyam pa'i phyir /
de yang yin te /
thog mar skad cig dang po ma 'ongs pa de da ltar ba'i ngo bor 'phos pa dang /
de'i thob pa sngar skyes de 'das pa'i ngo bor song ba dang /
de 'dra'i thob pa 'das pa de skad cig dang po da ltar ba de'i thob pa 'das par song ba gsum dus mnyam pa'i phyir dang /
de bzhin du skad cig dang po da ltar ba de 'das pa'i ngo bor 'phos pa dang /
sngar gyi thob pa 'das pa de 'das pa'i 'das par song ba dang /
de 'dra'i 'das pa de skad cig dang po 'das pa de'i thob pa 'das par song ba gsum yang dus mnyam pa'i phyir /
des na thob bya'i chos dang de'i thob pa gnyis skyes pa'i go rim dang /
'das pa'i go rim la snga phyi 'byung srid pa ltar grub pa'i go rim la yang snga phyi 'byung bar 'dod na ni 'gal ba'i khur gyis non par 'gyur la /
'on kyang lung don ji bzhin ma rtogs na de 'dra bar go nyen yang shin tu che zhing /
gong du mkhas pa'i tshig brlings bas go phyogs sna tshogs par song zhes brjod pa yang 'di 'dra ba'i gnas la yin no / /
chos de'i thob pa dus gsum po gang rung yin na thob bya'i chos de dang dus mnyam du grub pas khyab bam /
zhe na /
thog ma'i grub tshul de ltar yin pa las rgyun ldan pa la ni mtha' gcig tu dus mnyam du yod dgos pa'i nges pa med de /
dper na gzugs med kyi 'phags pa de zag med kyi sdom pa 'das pa dang ldan yang de'i rgyud la zag med kyi sdom pa 'das pa yod par 'jog mi rung bas na de 'dra'i thob pa de thob bya'i chos dang dus mnyam du yod par 'jog mi shes la /
gzhan yang de 'dra ba mang ste 'og tu rim pa bzhin shes par 'gyur ro / /
7ma 'ongs pa skye ba'i chos can gyi thob pa dus gsum 'jog tshul 'grel pa mngon pa'i rgyan du snga phyi gnyis gsungs pa'i snga ma ni skye ba'i chos can spyir btang gi dbang du mdzad pa las /
thob pa sngar skyes yod pa kho na'i dbang du mdzad pa ma yin te /
de 'dra'i thob pa dus gsum ni skye ba'i chos can thams cad la yod pa'i phyir /
de'i 'jog tshul yang zhib tu ma phye na go bar mi snang bas bshad na bsam gtan gyi sdom pa skad cig dang po ma 'ongs pa skye ba'i chos can la mtshon na /
chos de ma 'ongs pa'i ngo bor gnas pa'i tshe de'i thob pa yang ma 'ongs pa'i ngo bor gnas pa de chos de'i thob pa ma 'ongs pa dang /
chos ma 'ongs pa de da ltar ba'i ngo bor 'phos pa dang dus mnyam du thob pa ma 'ongs pa de yang da ltar ba'i ngo bor 'phos shing /
de'i tshe thob bya'i chos ma 'ongs pa de dngos gnas pa med kyang rgyun gtong rgyu ma byung gi bar du ldan par 'dod pas na /
da ltar bar 'phos pa'i skad cig ma de'i ring du'ang sngar gyi ma 'ongs pa dang ldan pa mi 'gal bas de ldan byed kyi thob pa de de'i thob pa da ltar ba dang /
chos ma 'ongs pa de da ltar bar 'phos pa'i skad cig gnyis pa phan chad du chos de 'das pa'i ngo bor song zin la /
de dang dus mnyam du thob pa yang 'das pa'i ngo bor song zin kyang sngar gyi chos ma 'ongs pa dang de phan chad du yang ldan par byed pas na de 'dra'i thob pa de chos de'i thob pa 'das par 'jog pa yin la /
des na 'di @# / /
dag kyang chos de dngos gnas la med kyang rgyun ldan byed kyi thob pa yod par 'dod pa ste gong du bshad pa'i rnam grangs so / /
yang /
gong gi 'grel ba mngon pa'i rgyan gyi mchan bur /
chos ma 'ongs pa las kyang /
de'i thob pa da ltar ba dang /
'das par 'pho ba yod par 'dod pas so / /
zhes gsungs pa ni ma 'ongs pa skye ba'i chos can thob pa sngar skyes yod pa rnams kyi dbang du mdzad pa yin la /
de la ni chos de ma 'ongs pa'i ngo bor gnas bzhin du de'i thob pa da ltar ba dang /
'das par 'phos pa yod cing /
de dag gi 'phos tshul yang gong du rgyas par bshad zin to / /
'o na ma 'ongs pa'i thob pa sngar skyes de de'i thob pa dus gsum gang yin zhe na /
thob pa da ltar ba'i ngo bor skyes pa de ni de'i thob pa da ltar ba yin la /
gong gi brjod tshul ltar na thob bya'i chos de ma 'ongs pa'i ngo bor gnas bzhin du de'i thob pa 'das par 'phos pa yang 'dod 'dra bas de ltar 'dod na ni /
de yang chos de'i thob pa 'das par 'jog dgos so / /
! des na bye brag smra ba'i 'dod tshul la /
bsam gtan gyi sdom pa la mtshon na /
de skad cig dang po 'das pa dang ni gtong rgyu ma byung gi bar du ldan pa ma zad /
skad cig dang po ma 'ongs pa dang da ltar ba gnyis 'das pa'i ngo bor 'phos zin nas rang gi ngo bo dngos gnas la med kyang ldan pa yin te /
de la gtong rgyu ma byung ba'i phyir te /
bsam gtan gtogs pa'i dge ba ni / /
sa 'phos nyams pa dag gis gtong / /
zhes bshad pa ltar las da ltar ba ma 'ongs pa'i gtong rgyu dang /
'das pa da ltar pa'i gtong rgyu ma yin pa'i phyir zhes 'dod pa yin la /
de bzhin du skad cig gnyis pa dus gsum dang /
gsum pa dus gsum nas gtong rgyu ma byung gi bar du skad cig snga phyi ji tsam thob pa thams cad dang ldan par 'dod pa yin pas /
tshul 'di khong du chud na de'i lugs kyi thob pa dus gsum 'jog tshul la rmongs par mi 'gyur ro / /
'o na /
thob pa sngar skyes dang phyi skyes zhes pa gnyis char sngar bshad pa de dag la ma gtogs med dam zhe na /
phyi skyes ni de dag tu ma nges te /
sbyor bas thob pa sogs la yang yod la /
sngar skyes ni gong du bshad pa'i thob bya'i chos stobs can rnams la ma gtogs med cing /
de yang 'dir stobs can dang shugs can zhes pa'i don /
chos de rtsa ba che chung dang /
'khor mang nyung sogs la byed pa ma yin par /
'ga' zhig goms pa stobs shugs che chung dang 'ga' zhig rang thob byed kyi chos stobs shugs che chung sogs kyi sgo nas bzhag pa yin te /
nyon mongs can rnams ni thog ma med pa nas goms 'dris shugs ches pas rkyen dang phrad na ngam ngam shugs kyis skye ba las 'bad rtsol sogs la ltos mi dgos pa dang /
skyes thob kyi dge ba rnams kyang sa de dang der skyes pa'i stobs kyis rang shugs kyi tshul du skye ba dang /
'dod chags dang bral ba'i stobs kyis thob pa'i zag bcas zag med rnams rang thob byed kyi chos stobs shugs che ba dang /
mig rna'i mngon shes gnyis dang /
sprul sems lta bu ma bsgribs lung ma bstan yin kyang sbyor ba khyad par can gyis sgrub pa'i shugs dang /
der ma zad bzo la shin tu goms pa bzo bo las sna tshogs pa lta bu'i bzo sems dang /
spyod lam la shin tu goms pa bcom ldan 'das dang rta thul lta bu'i spyod lam gyi sems la'ang thob pa sngar skyes 'byung par gsungs pas de dang de 'dra ba'i goms pa dang thob byed shugs che ba'i chos rnams la yod cing /
de las gzhan du sbyor byung kho nas sgrub pa phal che ba ni sngar goms shing 'dris pa sogs ma yin par sbyor ba 'bad rtsol la brten nas thob dgos pas goms pa shugs chung ba dang /
ma bsgribs lung ma bstan rnams ni kun slong shugs chung zhing rang gi ngo bo yang nus pa mthu chung bas thob pa sngar skyes med par 'dod do / /
'o na /
zag med kyi lam rnams kyang sbyor bas sgrub pa shas che bas de dag la thob pa sngar skyes 'jog mi rigs so / /
zhe na /
'di la kha cig /
'grel pa mngon pa'i rgyan gyi mchan bur /
snyoms 'jug gnyis dang /
skye ba'i chos can gyi mthong lam dang /
mngon shes dang tshad med lta bu ma 'dres pa rnams dang /
ye shes bstan pa'i shes pa dang lta ba la sogs pa sbyor bas thob pa phal che ba la yang sngar skyes med do / /
zhes gsungs pa'i don dngos su ming smos pa'i yon tan de dag dang /
gnas bdun pa ye shes bstan pa'i skabs nas @# / /
bshad pa'i shes pa dang lta ba la sogs pa thams cad sbyong byung gis thob pa yin pas de thams cad la thob pa sngar skyes med par gsungs pa'o snyam du 'khrul nas thob pa sngar skyes yod pa'i zag med ni srid mtha' ma bkag tsam las med par 'dod pa mchis kyang /
de ni ma yin te /
gong gi lung don ni /
snyoms 'jug gnyis la ni nam du yang thob pa sngar skyes med la /
de bzhin du mthong lam skye ba'i chos can zhes dmigs kyis bkar nas gsungs pa bzhin /
mthong lam ni sbyor bas sgrub pa'i zag med kyi lam dang por thob pa yin pas goms pa shugs chung bas thob pa sngar skyes ma bzhag pa ma zad /
mthong lam ma 'ongs pa skye ba'i chos can yang skad cig snga phyir phye na las rags pa tsam la 'jog mi shes par snang zhing /
de dag las gzhan mngon shes dang /
tshad med dang /
ye shes bstan pa'i gnas nas bshad pa'i lta ba dang shes pa sogs la ni sbyor byung kho nas thob pa dang /
'dod chags dang bral ba'i stobs kyis thob pa ci rigs yod pa'i nang nas sbyor bas thob pa phal che ba la sngar skyes med par gsungs pa yin pa las /
yon tan de dag gang rung yin na sbyor ba kho nas thob pas khyab pa dang /
thob pa sngar skyes med pas khyab par gsungs pa ma yin te /
de dag 'dod chags dang bral bas thob pa la sngar skyes yod pa'i phyir te /
'phags pa phyir mi 'ong dang /
nyan rang dgra bcom pa dang /
sangs rgyas bcom ldan 'das lta bu'i thugs rgyud la 'dod chags dang bral stobs kyis thob pa'i zag bcas zag med kyi yon tan shin tu mang po'i thob pa sngar skyes 'byung ba'i phyir te /
de dag gi tshul zhib pa gnas bdun pa'i skabs su 'chad par 'gyur mod kyang 'dir yang dogs pa sel phyir zur tsam 'god na /
mdzod gnas bdun pa'i rtsa ba las /
gang las chags bral bya phyir gang / /
thob pa de ni 'og ma'ang thob / /
zad pa shes la zag bcas kyang / /
sa kun zhes pa'i thad kyi 'grel pa mngon pa'i rgyan du /
'jig rten las 'das pa'i lam la ni /
sa bsam gtan gnyis pa lta bu gang las 'dod chags dang bral bar bya ba'i phyir /
gnyis pa'i sas bsdus pa'i zag med kyi bsam gtan gnyis pa gang zhig thob pa de yang 'og ma bsam gtan dang po'i nyer bsdogs dang /
dngos gzhi khyad par can dang /
rnam grol dgu pa'i tshe bsam gtan gsum pa'i sas bsdus pa'i zag pa med pa'ang thob ste /
gnyen po'i rigs rgyas pa'i phyir ro / /
de bzhin du sa gzhan gyi zag med la'ang sbyar bar bya'o / /
zhes bsam gtan gnyis pa la 'dod chags dang bral bar bya ba'i phyir du gnyis pa'i dngos gzhi zag med mngon du byas pa na /
'og ma bsam gtan dang po'i nyer bsdogs dang /
dngos gzhi'i ngo bor gyur pa'i zag med ma 'ongs pa thob cing /
gnyis pa la 'dod chags dang bral ba'i tshe gsum pa'i dngos gzhi zag med ma 'ongs pa thob pa dang /
tshul des gzhan gyi zag med la'ang mtshungs par gsungs pa gang zhig /
de lta bu'i zag med ma 'ongs pa de dag gi thob pa sngar skyes ni phyir mi 'ong lta bu'i rgyud la 'byung ba'i phyir /
byas pa la kho na re /
de ni zag med ma 'ongs pa de dag skye ba'i chos can dang /
mi skye ba'i chos can ci rigs pa spyir thob pa tsam gyi don yin pa las thob pa sngar skyes yod pa'i don min no zhe na /
yin te /
de 'jug de ma thag tu /
zad pa shes la zag bcas kyang / /
zhes pa'i don bshad pa na /
'grel pa de nyid las /
gang gis zad pa shes pa 'thob pa de la ni zag pa dang bcas pa'i yon tan mi sdug pa dang /
dbugs 'byung rdubs dran pa dang /
dran pa nyer bzhag dang /
tshad med dang /
rnam thar dang /
zil mnon dang /
zad par la sogs pa rnams kyang thob bo / /
de yang sa kun gyis bsdus pa'i yon tan thob ste /
de yang 'dod chags dang bral bas thob pa rnams 'thob kyi /
sbyor bas thob pa rnams ni ma yin te /
de dag ni bsam gtan gyi stobs kyis bskyed par bya ba yin pa'i phyir /
'dod chags dang bral bas thob pa rnams ni dar gyi sprog ma thag pa bcad pa'am /
rgyal srid chen po thob pa na 'bul ba dang bcas pas yul mi rnams kyis bsu ba byed pa bzhin du rdo rje lta bu'i ting nge 'dzin gyis nyon mongs pa'i thob pa bcad pa dang /
sems kyi rgyal srid chen po thob pa la yon tan gyi tshogs rnams kyi thob pas bsu ba'i @# / /
phyir ro / /
zhes gsal bar gsungs pas shes te /
'dod chags dang bral bas thob pa rnams thob kyi /
sbyor bas thob pa ni ma yin no / /
zhes pas kyang thob pa sngar skyes kyi dbang du mdzad par gsal la /
yon tan gyi tshogs kyi thob pas bsu ba'i phyir ro zhes dpe dang bcas te gsungs pas /
thob pas bsu ba'i don sngon du byung ba la byed pa yin gyi /
yon tan gyi tshogs dang dus mnyam du skyes na thob pa kho na'i ming smos ma dgos te yon tan gyi tshogs kyis bsu ba'i phyir zhes brjod rigs pa'i phyir /
'dir zag bcas kyang zhes smos pa'i kyang gi sgras /
zad pa shes pa thob pa'i tshe zag med kyi yon tan ma 'ongs pa ji snyed pa zhig thob pa ma zad zag bcas kyi yon tan kyang thob zhes pa ste /
don du zag med dang zag bcas kyi yon tan ma 'ongs pa du ma zhig dus gcig la thob pa'i don te /
de dag ni nyan rang dgra bcom pa dang sangs rgyas rnams kyi thun mongs so / /
lhag par du yang sangs rgyas bcom ldan 'das kyis zad pa shes pa mngon du mdzad pa'i tshe yon tan de dag tu ma zad stobs bcu la sogs pa thun mongs ma yin pa'i yon tan ma 'ongs pa rnams kyi thob pa yang mngon gyur du brnyes pa yin te /
'grel pa de nyid las /
sangs rgyas kyis zad pa mkhyen pa'i tshe brnyes pa'i yon tan gyi chos nyan thos la sogs pa gzhan dang thun mongs ma yin pas ma 'dres pa'i stobs bcu dang sogs pa'i sgras bzung ba mi 'jigs pa bzhi dang /
dran pa nyer bzhag gsum dang /
thugs rje chen po ste bco brgyad do / /
zhes gsungs pa'i phyir /
des na 'dod chags dang bral ba'i stobs kyis thob pa'i zag bcas zag med kyi yon tan phal mo che la thob pa sngar skyes yod pas na /
zag med nyung shas zhig la ma gtogs med pa'o snyam pa'i gu dog gi rgya las grol bar byas so / /
yang /
snga thob dang sngar skyes zhes pa dang /
phyi thob dang phyi skyes zhes pa la khyad par yod dam med zhe na /
snga thob dang sngar skyes don gcig te snga thob kyi don thob bya'i chos kyi snga rol tu skyes pa la byed pa las gzhan med pa'i phyir /
phyi thob la phyi skyes kyis ma khyab te /
thob bya'i chos 'das pa'i rjes kyi thob pa la da ltar ba dang 'das pa ci rigs yod pas na 'das pa la skyes pas ma khyab pa'i phyir ro / /
! dge la sogs kyi dge la sogs / /
zhes sogs kyi skabs su /
thob bya'i chos dge mi dge lung ma bstan gsum gyi thob pa ni rim pa bzhin dge mi dge lung ma bstan nyid du 'jog la /
de bzhin du thob bya'i chos 'dod pa dang /
gzugs dang /
gzugs med pa'i khams su gtogs pa rnams kyi thob pa yang khams rang rang gi khams su gtogs so / /
thob bya'i chos khams su ma gtogs pa lam bden dang 'gog pa gnyis kyi thob pa la ni khams gsum so sor gtogs pa dang /
zag med du gtogs pa ci rigs su yod de /
de yang so sor brtags min gyi 'gog pa ni 'dod par thob pa 'dod pa dang /
gzugs su thob pa gzugs dang /
gzugs med du thob pa gzugs med du gtogs pa ste /
de ni rgyud stobs che ba'i sgo nas 'jog la /
so sor brtags 'gog 'jig rten pa'i lam bsam gtan gyi sas thob pa ni gzugs dang /
'jig rten pa'i lam gzugs med kyi sas thob pa gzugs med dang /
zag med kyi lam gyis thob pa ni zag med kyi sas bsdus shing 'dod par gtogs pa ni med de 'dod pa gnyen por mi rung ba'i phyir ro / /
yang brtags 'gog 'phags pas 'jig rten pa'i lam gyis thob pa la thob pa zag bcas zag med gnyis 'byung ste /
'phags la bral ba'i thob rnam gnyis / /
zhes bshad pas so / /
de gnyis kyi nang nas thob pa zag bcas ni rang thob byed de gzugs gzugs med gang du gtogs kyang thob pa yang de dang der gtogs la thob pa zag med ni khams su ma gtogs so / /
de dag ni rgyu'am gnyen po stobs che ba'i sgo nas 'jog go /
yang zag med lam bden gyi thob pa ni zag med kho nar gtogs te /
de ni thob bya'i chos stobs che ba'i sgo nas 'jog go /
7yang slob pa'i chos kyi thob pa ni slob pa dang /
mi slob pa'i chos kyi thob pa ni mi slob par 'jog cing /
'di'i dngos bstan gyi slob pa dang mi slob pa zhes pa ni slob lam dang /
@# / /
mi slob pa'i lam gnyis la byed pa yin gyi /
gang zag la byed pa min te grub mtha'i 'dod tshul lo / /
yang slob mi slob gnyis ka ma yin pa'i chos rnams kyi thob pa la ni /
slob par gtogs pa dang /
mi slob par gtogs pa dang /
gnyis ka ma yin par gtogs pa gsum yod de /
de yang thob bya'i chos slob mi slob gang yang ma yin pa ni /
zag bcas dang /
so sor brtags min gyi 'gog pa dang /
brtags 'gog rnams yin la /
de gsum las dang po gnyis kyi thob pa ni slob mi slob gang yang ma yin par gtogs pa ma zad /
so sor brtags 'gog 'jig rten pa'i lam gyis thob pa'i thob pa yang gnyis ka ma yin par gtogs shing /
yang brtags 'gog slob lam gyis thob pa ni slob pa dang /
mi slob pas thob pa ni mi slob par gtogs so / /
yang mthong spang gi thob pa mthong spang dang /
sgom spang gi thob pa sgom spang yin cing spang bya ma yin pa'i thob pa la sgom spang dang /
spang bya ma yin pa gnyis yod de /
brtags min gyi 'gog pa dang /
brtags 'gog 'jig rten pa'i lam gyis thob pa'i thob pa gnyis ni rim pa bzhin lung ma bstan dang /
dge ba zag bcas yin pas sgom spang dang /
brtags 'gog 'phags lam gyis thob pa'i thob pa dang /
lam bden gyi thob pa ni spang bya ma yin no / /
! lung bstan min thob lhan cig skye / /
zhes sogs kyi don sngar bshad rnams dang /
bsam gtan dang po'i sas bsdus kyi sgrib gzugs lung ma bstan gyi lus ngag gi rig byed kyi thob pa yang lhan cig kho nar skye zhing /
sgrib gzugs lung ma bstan ni 'dod pa dang bsam gtan gnyis pa yan chad kyi sas bsdus ni med do / /
'dod pa'i sas bsdus kyi dge mi dge'i rig byed dang rig byed ma yin pa'i gzugs kyi thob pa yang chos de dag dang lhan cig tu skye ba dang /
phyis skye ba yod kyang sngar skyes ni med la /
der ma zad rig byed ma yin pa'i gzugs la ma 'ongs pa yod kyang /
'dod pa'i rig byed kyi gzugs la da ltar ba dang 'das pa ma gtogs ma 'ongs pa med de /
phyin chad 'das ldan ma 'ongs med / /
ces sogs gnas bzhi par 'chad par 'gyur ba'i phyir / /
! ma thob ma bsgribs lung ma bstan / /
zhes sogs kyi skabs su /
ma thob pa'i ngo bo ni mtha' gcig tu ma bsgribs lung ma bstan kho na yin la /
de la yang gsar du mi ldan pa dang /
rgyun mi ldan pa dang /
ye nas mi ldan par byed pa'i ma thob pa gsum ste /
rim pa bzhin du /
chos de sngar ma thob pa las gsar du mi ldan par byed pa dang /
chos de'i rgyun mi ldan par byed pa dang /
so skye la 'phags lam yi nas mi ldan par byed pa lta bu'o / /
ma thob pa la dus gsum yod dam zhe na /
chos 'das pa dang ma 'ongs pa la ma thob pa dus gsum yod la /
chos da ltar ba la 'das pa dang ma 'ongs pa ma gtogs ma thob pa da ltar ba ni med de /
chos de da ltar ba yin na ma thob pa 'gal ba'i phyir zhes zer ro / /
'o na /
chos 'das pa sogs la ma thob pa dus gsum ji ltar zhe na /
so thar gyi sdom pa 'das pa lta bu la mtshon na /
de'i ma thob pa 'das pa ni /
sdom pa 'das pa rgyud la skyes pa'i gang zag de'i rgyud la sdom pa 'das pa de ma skyes gong du de'i ma thob pa skyes pa lta bu'o / /
de'i ma thob pa da ltar ba ni sdom pa 'das pa de gtong rgyus btang ba'i skad cig gnyis par de'i ma thob pa skyes pa lta bu'o / /
de'i ma thob pa ma 'ongs pa ni /
sdom pa 'das pa de btang ba'i skad cig gnyis pa phan chad de'i ma thob pa skyes pa lta bu'o / /
tshul 'di gsum la 'grel pa rnams su /
chos 'das pa de 'das par ma thob pa dang /
de da ltar ma thob pa dang /
de ma 'ongs par ma thob pa zhes kyang gsungs snang ngo / /
so thar gyi sdom pa da ltar ba'i ma thob pa 'das pa ni /
sdom pa da ltar ba thob pa'i gang zag de'i rgyud la sdom pa da ltar ba ma thob gong du de'i ma thob pa skyes pa lta bu'o / /
de'i ma thob pa ma 'ongs pa ni sdom pa de gtong rgyus btang ba'i skad cig gnyis pa la de'i ma thob pa skyes pa lta bu'o / /
de'i ma thob pa da ltar ba med pa ni gong du bshad zin to / /
yang 'grel pa mngon pa'i rgyan du /
so thar gyi sdom pa ma 'ongs pa skye ba'i chos can gyi ma thob pa ma 'ongs pa ni /
ma 'ongs pa rang dang dus mnyam du sdom pa de'i ma thob pa byung ba lta bu'o / /
de'i ma thob pa da ltar ba ni de'i ma thob pa rang nyid da ltar bar 'phos pa lta bu'o / /
so thar gyi sdom @# / /
pa ma 'ongs pa ma thob pa de'i ma thob pa ma 'ongs pa ni /
ma thob pa ma 'ongs pa da ltar bar 'phos pa de'i skad cig gnyis pa phan chad du de'i ma thob pa byung ba lta bu'o / /
zhes 'khod 'dug pa'i gsum pa 'di yig nor zhig byung ba min nam snyam ste /
chos ma 'ongs pa'i ma thob pa dus gsum 'jog dgos pa la /
ma thob pa ma 'ongs pa 'jog tshul lan gnyis 'dab cing /
ma thob pa 'das pa 'jog tshul mi snang bas /
des na so thar gyi sdom pa ma 'ongs pa'i ma thob pa da ltar bar 'phos pa'i skad cig gnyis pa phan chad du de'i ma thob pa byung ba de de'i ma thob pa 'das par 'jog dgos saM snyaM ste /
ma thob pa da ltar bar 'phos pa'i skad cig gnyis pa phan chad ma thob pa de 'das pa'i ngo bor song ba'i phyir /
'on kyang 'di dag ni bye brag smra ba'i rtog pas brtags pa ste ri bong gi r+wa la ring thung dpyod pa dang 'dra'o / /
zhes 'grel pa nyid las gsungs pa ltar /
ji ltar du 'jog kyang rigs pas sgrub tshe 'thad par ma mngon te /
chos 'das pa de 'das pa'i dus su ma thob pa dang /
chos ma 'ongs pa ma 'ongs par ma thob na chos de dag thob pa'i dus 'jog mi shes par song yang /
dus de dag ring ba'i phyir skyon med ces smra bar snang yang lan mi thebs te /
so thar gyi sdom pa ma 'ongs pa'i ma thob pa ma 'ongs pa de sdom pa ma 'ongs pa de dang dus mnyam du 'jog pa gang zhig /
de ltar na sdom pa de'i thob pa de chos de'i snga phyi gang rung du 'jog pa'am /
yang na ma thob pa de dang dus mnyam du 'jog /
dang po ltar na mi 'thad de /
chos de ma thob gong du de'i thob pa grub pa dang /
chos de thob nas kyang thob pa ma grub pa gnyis ka mi srid pa'i phyir /
phyi ma ltar na ni /
chos de thob pa dang ma thob pa gnyis ka'i gzhi mthun 'jog dgos par thal bas na 'gal med kyi lan 'debs tshul dka' bas /
des na chos de'i thob pa dang ma thob pa gnyis dus mnyam du grub par thal /
thob pa de chos de dang dus mnyam du grub pa gang zhig /
ma thob pa yang de dang dus mnyam du grub pa'i phyir zer na ma khyab zhes lan 'debs pa las 'os med do / /
7ma thob pa de khams su gtogs tshul ji ltar zhe na /
zag bcas zag med kyi chos gang yang rung ste chos de 'dod par ma thob pa ni 'dod pa dang /
gzugs su ma thob pa gzugs dang /
gzugs med du ma thob pa ni gzugs med du gtogs par 'dod do / /
! yang zag med lam bden gyi ma thob pa ni so so skye bor 'dod pa ste /
'di'i skabs kyi so skye zhes pa lam bden gyi ma thob pa nyid la byed pa las gang zag la byed pa ni ma yin te /
sngar slob pa'i thob pa slob par 'dod pa sogs dang mtshungs par brtags pa'o / /
so so skye bo de gang gis gtong zhe na /
gang zag gang gis 'phags lam thob pa na de'i rgyud kyi so so skye bo gtong bar 'dod la /
'phags pa ma yin pa ni /
sa 'og ma nas gong mar 'phos pa dang /
gong ma nas 'og mar 'phos pa'i tshe sa de dang de'i so so skye bo rnam par nyams pas gtong yang spyir so so skye bo gtong ba ni ma yin zhing /
yang 'dod pa'i rten la 'dod pa la 'dod chags dang bral ba'i so so skye bo des rnam grol dgu pa'i tshe 'dod pa'i so skye 'dun pa la 'dod chags dang bral bas spong ba yin kyang rnam par nyams pa ma yin la /
de nas gong mar 'phos pa'i tshe rnam par nyams pas gtong ba yin kyang gsar du spong ba ni ma yin te /
sngar spangs zin pa'i phyir zhes 'dod do / /
gzhan yang thob pa'i thob pa dang /
thob pa'i ma thob pa dang /
ma thob pa'i thob pa dang /
ma thob pa'i ma thob pa sogs kyang yod par 'dod la /
de ltar na thob pa sogs thug med du 'gyur ro / /
zhe na mi 'gyur te /
phan tshun ldan pa'i phyir zhes zer yang don la thug med kho nar 'gyur ba ste /
so thar gyi sdom pa skad cig dang po lta bu la mtshon na /
skad cig dang po de dang /
de'i thob pa dang /
thob pa'i thob pa gsum dus gcig tu skye la /
de'i nang nas thob pa des thob bya'i chos skad cig dang po de dang /
thob pa'i thob pa gang zag de'i rgyud la ldan par byed /
thob pa'i thob pa des rtsa ba'i thob pa kho na ldan par byed /
de nas skad cig gnyis pa'i tshe sngar gyi chos gsum po de ldan byed kyi thob pa gsum /
thob pa gsum po de ldan byed rjes kyi thob pa gsum /
thob bya'i chos gsum dang bcas pa'i dgu dus gcig tu skye ba nas bzung /
skad @# / /
cig lnga pa'i tshe nyis brgya zhe gsum skye ba sogs gong nas gong du dpag tu med par 'gyur la /
de'i phyir 'grel pa mngon pa'i rgyan las /
de yang skad cig ma dang po'i thob tshul cung zad yin gyi /
gnyis pa sogs la rtsi na thug pa med pas sems can gcig gi thob pa 'jig rten du mi shong ba gzhan yang 'dod do / /
zhes gsungs pa ltar ro / /
des na spyir thob pa dang /
ma thob pa zhes pa zhig bye brag tu brtags pa dang /
de dag la dus gsum 'jog pa dang /
slob pa'i thob pa slob pa dang /
mi slob pa'i thob pa mi slob par 'jog pa dang /
slob pa dang mi slob pa lam bden du 'dod pa dang /
lam bden gyi ma thob pa so skyer 'dod pa dang /
thob pa'i ma thob pa dang /
ma thob pa'i thob pa 'jog pa sogs don la mi 'thad par mkhas mchog dbyig gnyen nyid kyis rigs pas 'gog par mdzad pa ltar gnod byed mang du mchis mod kyang ha cang yi ges 'jigs pas ma bkod la /
rnam dpyod dang ldan pa dag gis ni gong du bkod pa'i grub mtha' rang gi 'dod tshul rnams legs par khong du chud par byas pa'i steng nas rigs pas dpyad cing brtags na gnod byed ji yod phal mo che shes par yang snang zhing /
de dag la skabs thob kyi khas len 'dzin mtshams sogs kyang dpyad shes par bya'o / /
! skal mnyam sems can 'dra ba'o / /
zhes pa'i skabs su /
skal mnyam zhes pa ni sems can dang sems can gyi rgyud kyis bsdus pa'i chos rnams nang phan tshun rigs 'dra bar byed pa'i spyi zhig la 'dod la /
sems can zhes smos pas rgyud kyis ma bsdus pa'i phyi rol gyi chos rnams la skal ba mnyam mi mnyam kyi tha snyad mi byed do / /
de la yang spyi'i skal ba mnyam pa sems can thams cad sems can du skal ba mnyam pa lta bu dang /
bye brag gi skal mnyam mi rnams mir skal ba mnyam pa dang /
lha rnams lhar skal ba mnyam pa lta bu dang /
de bzhin du rgyud kyis bsdus pa'i chos la mtshon na /
phung po lnga po thams cad phung por rigs 'dra ba dang /
khams rnams khams su rigs 'dra ba lta bu spyi'i skal mnyam dang /
mi'i phung po lnga mi'i phung por rigs 'dra ba lta bu bye brag gi skal mnyam ste chos gzhan la yang rigs 'gre'o / /
'o na spyi dang bye brag gang rung du skal ba mnyam na skal ba mnyam pas khyab bam zhe na /
ma khyab ste /
mi dang dud 'gro lta bu spyir sems can tsam du skal ba mnyam yang /
skal ba mnyam pa ma yin pa'i phyir dang /
bye brag tu skal ba mnyam na yang skal ba mnyam pas ma khyab te /
'khor los bsgyur ba'i rgyal po dang /
slong mo ba lta bu bye brag mir skal ba mnyam yang /
spyir skal ba mnyam par 'jog mi rigs pa lta bu'o / /
'o na spyir skal mnyam yin pa rnam pa thams cad du med dam zhes na /
thams cad nas thams cad du mtshungs par ris mthun pa ni la la tsam las dkon mod kyang /
phal cher rigs mthun pa la skal mnyam du bzhag chog pa 'dra ste /
'dod pa'i lha rnams 'dod lhar skal ba mnyam pa dang /
gzugs kyi lha rnams gzugs su skal ba mnyam pa lta bu dang /
gling gzhan gsum gyi mi rnams longs spyod kyi sa par skal ba mnyam pa dang /
dzam+bu gling pa la mtshon na rgyal po rgyal rigs rnams rgyal rigs su skal ba mnyam pa nas /
dge sbyong dang /
bram ze dang /
khyim bdag dang /
dmangs phal pa sogs so so nas nang phan tshun de dang der skal ba mnyam pa dang /
dud 'gro sogs kyang rang rang rigs mthun de dang der skal ba mnyam pa lta bu rnams spyir yang skal ba mnyam par 'jog pa la 'gal ba med cing /
de lta min pa 'dab chags su rigs mthun kyang mkha' lding dang /
pha wang lta bu dang /
gcan gzan du rigs mthun kyang khyi dang seng+ge lta bu skal mnyam du bzhag na 'jig rten gyi tha snyad du mi mdzes pas skabs shes par bya'o / /
'dir 'chi 'pho zhing skye ba dang skal mnyam 'dor mi 'dor la mu bzhi bshad pa ni /
skal mnyam sngon ma 'dor mi 'dor la rtsi ba las /
skal mnyam spyi tsam 'dor mi 'dor rtsi ba ni ma yin la /
dang po'i dbang du byas na /
'dod pa nas 'chi 'phos te 'dod par skye ba'i gang zag de shi 'phos shing skye la sa de'i skal mnyam mi 'dor ba dang /
'dod @# / /
pa nas shi 'phos nas gzugs su skyes pa lta bu ni shi 'phos shing skye la sngon ma'i skal mnyam yang dor ba dang /
so skyes 'phags lam thob pa na 'chi ma 'phos kyang so skye'i skal mnyam 'dor ba dang /
skye 'phags gang yin kyang 'chi ma 'phos shing gong ma'i yon tan gsar du ma thob pa ni gnyis ka ma yin pa'o / /
! 'du shes med pa pa 'du shes / /
zhes sogs kyi skabs su /
'du shes med pa pa zhes pa ni 'du shes med par skyes pa'i gang zag gi rgyud la yun ring por sems dang sems byung skye ba 'gog par byed pa'i rdzas zhig la 'dod cing /
de yang re zhig skye ba 'gog pa las gtan du skye bar 'gog par ni mi 'dod la /
'du shes med pa pa de'i ngo bo ni 'du shes med pa'i snyoms 'jug gi rnam smin gyi 'bras bu yin la /
de dang ldan pa'i sems can de yang 'bras bu che ba'i phyogs gcig na yod pas bsam gtan bzhi pa'i lha yin te /
lha tshe ring po zhes pa mi khoms pa brgyad kyi nang tshan de yin no / /
'o na /
gang zag de'i rgyud la sems dang sems byung rnam pa thams cad du mi 'byung ba yin nam zhe na /
dang por skye ba dang mthar 'chi ba gnyis kyi gnas skabs su 'byung ngo / /
gang zag de ni tshe rabs sngon ma rnams su 'dod par skye ba'i lan grangs gzhan la myong 'gyur gyi las bsags pa dang /
tshe de la ni sems med pas las gsar du bsags pa med pa'i phyir /
sngon gyi las dang snyoms 'jug gi 'phen pa zad nas shi 'phos pa na nges par 'dod pa kho nar skye ba las gzhan du mi skye'o / /
! de bzhin 'du shes med snyoms 'jug /
zhes sogs kyi skabs su /
'du shes med pa'i snyoms 'jug kyang 'du shes med pa bzhin du snyoms 'jug de las ma langs kyi bar du gang zag de'i rgyud la mtshungs ldan rnams skye ba 'gog par byed pa'i rdzas so / /
snyoms 'jug 'di yang sa ni bsam gtan bzhi pa'i sas bsdus dang /
dang po'i kun slong gi bsam pa ni sdug bsngal las nges par 'byung zhing thar pa 'dod pa ste kun slong gis dge ba yin la /
'on kyang 'du shes med pa la thar par 'du shes pas kun slong log pa'am /
'du shes log pa ni yin no / /
de yang bye brag smra bas ni skyes nas myong 'gyur gyi dge ba kho nar 'dod de /
snyoms 'jug 'di thob nas nyams pa srid kyang de la gus pas tshe de rang la sor chud nas bskyed par byed la /
shi 'phos nas ni nges par 'du shes med pa las gzhan du mi skye bas na lan grangs gzhan la myong 'gyur dang /
myong bar ma nges pa ni med la /
tshe ma 'phos par 'du shes med par skye bar yang mi nus pas na mthong chos myong 'gyur yang med do zhes 'dod la /
gzhan dag ni nyams sam ma nyams kyang rung ste /
gal te dge ba'i bshes gnyen dang 'phrad pa las skyon du shes na ni slar bskyed cing mngon du mi byed pas myong bar ma nges pa yang yod par 'dod do / /
snyoms 'jug de yang skad cig dang po la ni da lta ba kho na thob la /
de phan chad du 'das pa dang yang ldan te so thar gyi sdom pa bzhin no / /
sems med pa'i phyir ma 'ongs pa ni mi thob la /
gang zag kyang so so skye bo kho nas thob kyi 'phags pas ni ma yin zhing /
rnam smin ni 'du shes med pa'i sems can gyi phung po lnga 'grub bo / /
'du shes med pa'i sems can gyi srog dang ris mthun la sogs pa 'phen byed ni bzhi pa'i nyer bsdogs yin par gsungs pas na /
snyoms 'jug 'di bzhi pa'i nyer bsdogs la brten pa ni yod par nges kyang /
dngos gzhi la brten pa med 'dra snyam ste dpyad do / /
! 'gog pa zhes pa'ang de bzhin te / /
zhes sogs kyi skabs su /
'gog pa'i snyoms 'jug kyang 'du shes med pa'i snyoms 'jug bzhin du sems dang sems byung 'gog par byed pa nyid yin la /
'on kyang de gnyis kun slong sogs kyi khyad par ni shin tu che ste /
'gog pa'i snyoms 'jug de ngo bo kun slong gis dge ba yin kyang de ni 'du shes dang tshor ba zhi bar gnas pa'i don du snyoms par 'jug pa las sdug bsngal las nges par 'byung ba'i bsam pas ma yin la /
sa ni srid rtse'i sas bsdus pa ste /
'du shes med 'du shes med min gyi skye mched la brten pa dang /
rnam smin srid rtse'i ming gzhi'i phung po dang /
gang zag kyang 'phags pa kho nas thob pa @# / /
dang /
myong 'gyur ni skyes nas myong 'gyur dang /
lan grangs gzhan la myong 'gyur dang /
myong bar ma nges pa gsum yod pa'i dang po ni /
'gog pa'i snyoms 'jug thob pa'i 'dod pa'i 'phags pa de ma nyams par srid rtser skye bar nges pa'i snyoms 'jug de dang /
gnyis pa ni /
'dod par thob nas nyams pa'i 'phags pa de gzugs khams su skyes nas slar de mngon du byas te srid rtser skye bar 'gyur ba'i dang po'i snyoms 'jug de dang /
gsum pa ni /
'dod pa'i rten la 'gog snyoms thob nas nyams pa'am ma nyams pa gang yang rung ste /
'dod gzugs gang rung du dgra bcom pa thob par nges pa'i rgyud kyi de 'jog pa'i phyir /
byas pa la kho na re /
'o na /
gong du bshad pa'i lan grangs gzhan la myong gyur gyi 'gog snyoms de dang por 'dod pa'i rten la thob pa de 'jog gam /
phyi ma gzugs kyi rten la thob pa de nyid 'jog /
dang po 'dod pa'i rten la thob pa de nyid 'jog go zer na /
mi 'thad de /
'dod pa'i rten la thob pa de nyams zin pas rnam smin 'byin mi nus pa'i phyir /
der thal /
des rnam smin gyi phung po 'phen par ma nus pas slar yang gzugs kyi rten la mngon du byed dgos byung ba'i phyir /
khyab te /
dang po des rnam smin gyi phung po 'phen par nus na slar gzugs kyi rten la mngon du byed pa la dgos pa lhag po med pa'i phyir /
gnyis pa ltar na mi 'thad de /
gzugs kyi rten la mngon du byed pa de skyes nas myong 'gyur yin pa las lan grangs gzhan la myong 'gyur ma yin pa'i phyir zer na /
rig pas zhib tu ma brtags na /
skyon de ltar 'jug pa ltar snang yang /
zhib tu dpyad na skyon med de /
de 'dra'i lan grangs gzhan la myong 'gyur la ni dang por 'dod pa'i rten la thob pa'i snyoms 'jug de nyid 'jog rgyu yin la /
nyams pa'i don yang nyon mongs kyis snyoms 'jug de nyid gnas skabs su nyams par byas pa las de'i rnam smin nyams par byas pa ma yin pa'i phyir dang /
slar gzugs kyi rten la snyoms 'jug mngon du byed pa yang sngar 'dod pa'i rten la thob myong ba de'i shugs sam stobs la brten nas mngon du byed pa las /
dang por 'dod pa'i mi'i rten la ma thob par gzugs kyi rten la thob mi nus pa'i phyir te /
'gog pa dang por mi'i nang du'o / /
zhes gsungs pa'i phyir /
des na rnam smin gyi phung po 'phen pa'i tshe na yang dang po'i 'phen byed ni 'dod pa'i rten la thob pa'i snyoms 'jug de nyid yin la /
slar gzugs kyi rten la mngon du byed pa'i tshe na yang sngar 'dod pa'i rten la thob pa de nyid nyams pa sor chud pa'i tshul gyis mngon du byed pa las /
de las lhag pa zhig thob pa ma yin pa'i phyir ro / /
'on kyang tshig tsam la 'khris nas /
gzugs kyi rten la slar 'gog pa'i snyoms 'jug mngon du byas pa'i gang zag de /
sngar 'dod pa'i rten la thob pa'i snyoms 'jug las ma nyams pa yin par thal /
de las nyams pa sor chud pa yin pa'i phyir /
zer na ma khyab ste /
'o na /
sngar dgra bcom pa'i 'bras bu thob pa las nyams nas slar sor chud pa de chos can /
sngar thob pa'i dgra bcom pa'i 'bras bu las ma nyams pa yin par thal /
de las nyams pa slar sor chud pa'i phyir mtshungs so / /
'phags pa yang srid rtse'i dge sems thob pa'i phyir mi 'ong dang /
gnyis ka'i cha las rnam grol gyi dgra bcom dang /
rang rgyal dgra bcom pa rnams ma gtogs 'phags pa chags bcas dang /
srid rtse'i dge sems ma thob pa'i phyir mi 'ong dang /
shes rab rkyang pas rnam grol gyi dgra bcom pa rnams kyis 'gog pa mngon du byed mi nus te /
dang po gnyis po des srid rtse'i dge sems ma thob pa'i phyir dang phyi ma de snyoms 'jug gi sgrib pa las ma grol ba'i phyir ro / /
srid rtse'i dge sems thob pa'i 'phags pa de dag gis kyang sems kyi stobs bskyed pa'i sbyor ba kho nas 'thob kyi 'dod chags dang bral ba tsam gyis 'thob mi nus la /
de'i phyir 'di yang so thar gyi sdom pa bzhin du dang por thob pa'i tshed ltar ba kho na dang /
gnyis pa phan chad 'das pa dang yang ldan la ma 'ongs pa ni mi thob bo / /
'on kyang de dag ni nyan rang gi dbang du byas pa yin gyi /
sangs rgyas bcom ldan 'das la ni dmigs kyis gsal ba ste /
ji ltar zhe na /
bcom ldan 'das kyis ni zad pa mkhyen pa thob pa'i tshe de dang dus mnyam du byang @# / /
chub kyi stobs kyis brnyes pa yin gyi sbyor ba'i stobs kyis thob pa ni ma yin te /
yon tan thams cad 'bad stsol la ma ltos par thob pa'i phyir te /
thams cad mkhyen pa grub par bstod pa las /
dge ba mthar phyin khyod la ni / /
sbyor ba las byung cung zad med / /
khyod ni gang du bzhed nges pa / /
bzhed pa tsam la rag las lags / /
zhes gsungs pa'i phyir /
de lta na'ang sangs rgyas bcom ldan 'das kyis kyang zad pa dang mi skye ba shes pa mngon du mdzad pa'i tshe 'gog pa'i snyoms 'jug thob pa'am brnyes pa yin kyang mngon du mdzad pa ni ma yin la /
der ma zad lugs 'di la ni de'i gong du yang 'gog snyoms mngon du mdzad par mi 'dod de /
dang por ma yin skad cig ma / /
sum cu rtsa bzhis thob phyir ro / /
zhes byang chub sems dpa' ni stan cig kho nar mthong lam bar chad med pa dang /
rnam grol gyi ye shes skad cig ma bcu drug dang /
srid rtse'i sgom spang spong byed kyi sgom lam bar chad med lam dgu dang /
des drangs pa'i rnam grol lam dgu ste skad cig ma sum cu rtsa bzhi mnyam bzhag gi rgyun gcig la bskyed nas byang chub pa'i phyir zhes 'dod la /
nub phyogs pa sogs 'ga' zhig ni mthong sgom gnyis kyi bar du 'gog pa mngon du byed pa yang yod par 'dod do / /
des na lugs 'dir sangs rgyas kyis zad pa mkhyen pa ma brnyes gong du 'gog pa mngon du ma mdzad cing /
zad pa mkhyen pa brnyes pa'i tshe yang de dang dus mnyam du 'gog snyoms thob pa las mngon du ma mdzad pa'i phyir /
de'i tshe 'gog snyoms kyang ma 'ongs pa thob pa las 'os med de 'das pa dang da ltar ba thob mi shes pa'i phyir /
des na gong du 'gog snyoms la ma 'ongs pa dang /
thob pa sngar skyes med par bshad pa sogs nyan rang gi dbang du byas pa yin pas sangs rgyas la dmigs kyis gsal ba'i khyad par shes dgos so / /
skabs 'dir 'grel pa mngon pa'i rgyan du /
byang chub sems dpa' sa drug pa yan chad kyis 'gog pa la snyoms par 'jug nus zhes pa zhig gsungs 'dug pa /
lugs 'dir yang byang sems 'phags pas 'gog pa la snyoms par 'jug nus pa tsam khas blangs kyang 'gal ba med 'dra ste /
snyoms par 'jug nus na snyoms par 'jug pas ma khyab pa'i phyir /
'on kyang lugs 'dir sa bcu'i rnam bzhag byas pa mi snang bas gong du gsungs pa de grub mtha' gzhan gyi dbang du mdzad par gsal lo / /
snyoms 'jug gnyis po 'di mngon du byed pa'i rten dang /
nyams pa sor chud pa'i rten sogs la khyad par yod de /
'gog pa'i snyoms 'jug ni gong du bshad pa ltar dang por 'dod pa'i mi'i rten kho na la thob cing /
nyams na slar gzugs kyi rten la sor chud par byed pa yod la /
'du shes med pa'i snyoms 'jug ni dang por 'dod pa dang gzugs gnyis char gyi rten la thob pa yod cing /
gal te nyams kyang nyams pa'i rten de rang la sor chud par byed pa las 'dod par nyams pa gzugs su sor chud pa dang /
bsam gtan dang por nyams pa gnyis par sor chud pa sogs med de /
de ltar yod na skyes nas myong 'gyur du ma nges par thal ba'i phyir ro / /
snyoms 'jug gnyis ka 'dod gzugs kyi rten la ma gtogs gzugs med kyi rten la mngon du byed pa ni med de /
gzugs med na de gnyis kyi dgag gzhi med pa'i phyir te /
de na ming gzhi'i phung po ma gtogs med la /
de 'gog na gang zag rgyun chad par 'gyur ba'i phyir /
'o na /
'gog snyoms thob pa'i 'phags pa srid rtser skyes pa na 'gog snyoms btang ba yin nam zhe na /
btang ba ni ma yin te /
mngon du ma byas kyang ldan par 'dod dgos pa'i phyir te /
bsam gtan gtogs pa'i dge ba ni / /
sa 'phos nyams pa dag gis gtong / /
de bzhin gzugs med gtogs /
zhes bsam gtan dang gzugs med kyis bsdus pa'i dge ba zag bcas rnams sa 'phos pa'am nyams pa gang rung gis gtong dgos pa la /
de ni nyams pa yang ma yin la /
sa 'phos pa yang ma yin te /
srid rtse'i sa par mtshungs pa'i phyir /
des na gzugs med kyi 'phags pa zag med kyi sdom pa dang ldan par 'dod pa dang mtshungs pa yin la /
de yang 'das pa kho na dang ldan pa yin no / /
skabs 'dir bstan bcos ye shes la 'jug pa @# / /
las /
rnam par 'drid pa can lnga zhes pa zhig gsungs pa ni nyer len gyi phung po lnga'i ming gi rnam grangs te /
sangs rgyas 'od srung gi dus phung po lnga la ming rnam par 'drid pa can lnga zhes brjod par grags shing /
des na gzugs kyi srid pa yin la rnam par 'drid pa can lnga pa yin min gyi mu bzhi sogs bshad kyang 'dir mang bas ma bkod la /
rtogs par 'dod na 'grel ba mngon pa'i rgyan sogs su bltas na shes mi sla ba yang mi snang ngo / /
! srog ni tshe yin drod dang ni / /
zhes sogs kyi skabs su /
srog gi dbang po zhes brjod pa ni /
khams gsum po'i gang zag rnams kyi tshe la 'dod pa yin la /
de yang lus kyi drod dang rnam shes kyi rten byed pa'i las can te /
khams 'og ma gnyis su lus dang rnam shes gnyis ka'i rten byed la /
gzugs med du ni rnam shes kho na'i rten byed pa ste /
mi ldan pa'i 'du byed rdzas su grub pa zhig tu 'dod do / /
srog dbang 'gag pa'am 'chi ba'i tshul la gdags pa las /
tshe zad la bsod nams ma zad par 'chi ba dang /
bsod nams zad la tshe ma zad par 'chi ba dang /
gnyis ka zad nas 'chi ba dang /
gnyis ka ma zad par bar ma dor 'chi ba dang mu bzhi gsungs pa las /
tshe rkyang pa dang /
tshe dang bsod nams gnyis ka zad nas 'chi ba ni 'phags pa tshe la dbang ba rnams ma gtogs pas tshe bsring ba'i thabs med cing /
bsod nams rkyang pa zad pas 'chi ba ni dge sbyor dang sbyin pa la sogs pas tshe bsring du yod la /
gnyis ka ma zad par bar ma dor dug dang g.yang dang gnod pa sogs kyis 'chi ba ni sman dang /
spyod lam dang /
sngags dang cho ga sogs kyis bsrid du yod par gsungs so / /
\u0f38yang mdo las /
bdag nyid kyis 'chi ba yin la gzhan gyis gsod pas 'chi ba ma yin pa sogs mu bzhi gsungs pa'i mtshan gzhi ni 'jog par sla zhing /
'on kyang 'grel pa rnams su mdo'i khung drangs pa'i mtshan gzhi rnams ni /
gang zag de dag la mtshan gzhi de dang de yod pa'i don yin pa las khyab mtha' khas len rigs pa ni ma yin te /
de dag nyid la dpyad pas shes so / /
! mtshan nyid dag ni skye ba dang / /
zhes sogs kyi skabs su /
bye brag smra bas /
'dus byas kyi mtshan nyid ni bzhir 'dod de /
ma 'ongs pa nas da ltar ba'i ngo bor bskyed par byed pa'i skye ba dang /
rnyings par byed pa'i rga ba dang /
gnas par byed pa'i gnas pa dang /
'jig par byed pa'i mi rtag pa bzhi'o / /
de yang bum pa lta bu gcig la mtshon na /
bum pa skye bar byed pa'i skye ba dang /
gnas par byed pa dang /
rga bar byed pa dang /
'jig par byed pa'i rtsa ba'i mtshan nyid bzhi dang /
yang rtsa ba'i skye ba de bskyed par byed pa'i skye ba'i skye ba dang /
rtsa ba'i gnas pa bskyed pa'i gnas pa'i gnas pa dang /
rtsa ba'i rga ba bskyed pa'i rga ba'i rga ba dang /
rtsa ba'i 'jig pa bskyed pa'i 'jig pa'i 'jig pa ste rjes su mthun pa'i mtshan nyid bzhi ste brgyad dang /
gzhi bum pa rang dang bcas pa'i chos dgu dus gcig tu 'byung la /
bum pa'i tshogs pa na yod pa'i sgra med phra rab rdul rdzas brgyad sogs kyang rtsa ba'i skye ba des bum pa dang lhan cig tu bskyed par byed la /
gnas pa dang rga 'jig kyang rtsa ba'i mtshan nyid de dag gis dus mnyam du byed do / /
'dus byas kyi mtshan nyid bzhi po de dag kyang rang rang ma gtogs pa'i mtshan nyid gzhan gsum gsum bskyed de /
dper na /
rtsa ba'i skye ba des rang gis rang bskyed par mi byed kyang /
rtsa ba'i mtshan nyid gzhan gsum gsum bskyed par byed /
de bzhin du rtsa ba'i gnas pa des rang gis rang gnas par mi byed kyang /
mtshan nyid gzhan gsum gnas par byed pa ste /
gzhan gnyis la yang rigs 'gre zhing /
des na de dag kyang rang ma yin pa'i rtsa ba'i mtshan nyid gzhan gsum gsum tshang ba'i steng du rang rang gi rjes mthun gyi mtshan nyid skye ba sogs re re bsnan du yod pas na /
don du de dag re re la'ang mtshan nyid bzhi bzhi tshang ba yin no / /
zhes 'dod do / /
'o na /
mtshan nyid skye sogs re re la'ang skye ba'i skye ba sogs yod na thug med du 'gyur ro zhe na /
mi 'gyur te /
rtsa ba'i skye ba des ni rang ma gtogs pa'i rtsa ba'i rga ba sogs gsum dang /
skye pa'i skye ba sogs bzhi dang /
mtshan gzhi bum pa lta bu gcig ste chos @# / /
brgyad la 'jug pa yin la /
skye ba'i skye ba de ni rtsa ba'i skye ba gcig pu la 'jug cing /
de bzhin du rga ba sogs la yang mtshungs pas thug med du mi 'gyur zhes lan 'debs pa ste /
de chos brgyad dang gcig la 'jug /
ces pa'i don no / /
tshul 'di yang gong gi thob pa dang /
ma thob pa'i 'jog tshul ltar bye brag smra ba'i grub mthas brtags pa yin cing /
de la mdo sde pa sogs kyis /
tshul de ltar du 'dod pa mi 'thad de /
bum pa la sogs pa las ngo bo tha dad pa'i skye ba yod pa ma yin la /
'dus byas dang skye ba ngo bo tha dad par 'dod na ni 'dus byas rang nyid skye ba med par thal ba dang /
'dus byas rang nyid skye ba dang gcig yin par 'dod na ni de gnyis tha dad pa'i don ma tshang bar thal lo / /
gzhan yang 'dus byas las skye ba ngo bo tha dad par 'dod na skye ba 'dus ma byas su thal lo / /
gal te skye ba de 'dus byas dang 'dus ma byas gang yang ma yin na ni /
'dus byas dang 'dus ma byas gnyis phung gsum spangs pa'i 'gal bar mi 'gyur ro / /
mdo sde rnams su /
gsum po 'di dag ni 'dus byas kyi mtshan nyid yin te /
'dus byas skye bar yang mngon no / /
'jig par yang mngon no / /
gnas pa las gzhan du 'gyur bar yang mngon no / /
zhes sogs gsungs pa ni 'dus byas kyi rgyun la dgongs pa las /
skad cig ma gcig gi dbang du mdzad pa ma yin te /
skad cig ma ni skad cig re re la 'jig pa yin na /
de la gnas pa mi srid cing /
gnas na skad cig ma ma yin par thal ba'i phyir /
skad cig ma gcig tu gnas so zhes smran yang 'thad pa ma yin te /
de ni mi gnas pa'i mthar thug yin pa'i phyir /
des na mdo las gsungs pa'i don ni /
'dus byas rnams kyi rgyun gyi dang po skye ba dang /
rgyun rjes su 'jug pa gnas pa dang /
rgyun gyi snga phyi'i bye brag ni gnas pa las gzhan du 'gyur ba dang /
rgyun 'gag pa la mi rtag pa'i dbang du mdzad nas gsungs pa'i phyir /
de dag kyang 'dus byas kyi bdag nyid yin gyi g+han ni ma yin no / /
zhes 'dod la /
slob dpon nyid kyi bzhed pa yang de ltar yin par gsal te /
rgyun gyi dang po skye ba yin / /
chad pa 'jig pa gnas pa de / /
de nyid snga phyi'i bye brag ni / /
gnas pa gzhan du 'gyur ba nyid / /
ces gsungs pa'i phyir ro / /
des na bye brag smra ba'i 'dod tshul de dag la mdo sde pas rigs pa'i gnod byed 'phangs pa rnams ngas par du 'jug cing don la'ang gnas la /
gzhan yang chos gcig gi mtshan nyid bzhi dus gcig tu tshang na skye 'jig gnas rga dus mnyam du 'jug par thal la /
ma tshang na 'dus byas su mi 'gyur ro / /
zhes smra ba la /
bye brag smra bas de'i skyon med de /
skye ba ma 'ongs pas chos ma 'ongs pa la bya ba byed la /
da ltar ba'i chos la gnas pa sogs bya ba byed pas dus tha dad pas skyon med do zhes smra bar snang la /
de'i bsam don ni /
skye ba ma 'ongs pas chos ma 'ongs pa de da ltar ba'i ngo bor skye ba'i bya ba byed cing /
chos da ltar ba la gnas pa'i bya ba byed pa las skye ba'i bya ba mi byed pa'i don du snang la /
de lta na skye ba ma 'ongs pa des chos ma 'ongs pa kho na skye bar byed par thal /
chos da ltar ba la skye pa'i bya ba mi byed pa'i phyir /
'dod na /
mi 'thad par thal /
des chos de ltar ba la skye ba'i bya ba byed pa'i phyir te /
chos ma 'ongs pa de da ltar ba'i ngo bor skye ba'i bya ba byed pa gang zhig /
de las gzhan du da ltar ba la skye ba'i bye ba byed tshul med pa'i phyir ro /
gzhan yang skye ba ma 'ongs pa des /
chos da ltar ba gnas par byed mi nus par thal /
des de skye bar byed mi nus pa gang zhig /
skye ba ma grub par gnas pa grub mi srid pa'i phyir /
gzhan yang skye ba ma 'ongs pas 'dus byas bskyed par byed na /
'dus byas thams cad ci char du skye bar 'gyur ro / /
zhes smra ba la yang bye brag smra bas de'i skyon med de /
rgyu dang rkyen dag med par ni / /
skye bas bskyed bya skyed byed min / /
zhes chos rang rang skye ba'i rgyu rkyen mtshogs par skye ba 'ba' zhig gis bskyed bya ma 'ongs pa da ltar bar bskyed mi nus so / /
zhes lan 'debs par byed kyang /
'o na /
rgyu rkyen ma tshang ba'i skye ba ma 'ongs pa de chos can /
khyod chos gang gi yang skye ba ma yin par thal /
khyod skye ba ma yin pa'i phyir /
der @# / /
thal /
khyod skye ba'i rgyu rkyen ma tshang ba'i phyir / /
\u0f38gzhan yang /
chos de'i skye ba zhes pa /
chos de ma 'ongs pa nas da lta ba'i ngo bor skye ba'i skye ba la byed na /
gnas pa zhes pas chos de da ltar ba'i ngo bor gnas par byed pa la 'dod dgos la /
de lta na rga ba dang /
'jig pa gnyis kyis chos da ltar ba de 'das pa'i ngo bor bskyed pa la byed dgos par don gyis song bas /
de lta na chos gcig gi mtshan nyid bzhi dus mnyam du 'jog na /
chos de'i ma 'ongs pa dang /
da ltar ba dang /
'das ba gsum kyang dus mnyam du grub par thal ba'i nyes pa so na gnas so / /
des na don gyi gnas tshod ni mdo sde pas 'dod pa ltar te /
'dus byas rnams kyi skye sogs bzhi po ni skad cig ma rgyun 'thud pa'i steng du 'jog pa las /
skad cig ma re re'i steng du dus mnyam du 'byung mi shes shing /
de'i nang nas kyang gnas pa zhes pa ni skad cig snga phyi'i rgyun 'brel ba la gnas pa'i tha snyad tsam dang /
rgyun gnas pa de las gzhan du 'gyur ba la rga pa'i tha snyad byed pa ma gtogs /
don la 'dus byas rnams skad cig rer yang gnas pa'i skabs med /
skad cig re re nas 'jig pa'i phyir /
der thal skyes pa'i skad cig gnyis pa nas 'jig pa grub pa'i phyir /
der thal /
'dus byas yin na mi rtag pa yin pas khyab pa gang zhig /
skad cig ma mi rtag pa'i mtshan nyid yin pa'i phyir dang /
'jig pa 'dus byas kyi mtshan nyid du 'jog pa yang nges par 'thad pa yin no / /
'on kyang don la ma bsam par tshig tsam la 'khris nas /
tshe lo brgyar gnas pa med par thal /
bstan pa lo stong du gnas pa med par thal /
sdom pa ji srid 'tsho'i bar du gnas pa med par thal /
sogs zer na /
de dag kyang rgyun la bsam pa yin mod kyang /
gnas skabs su grags tshod ltar khas ma blangs na tshig mngon tshan bslu bar 'gro bas /
de dang de 'dra ba la 'dir ma khyab zhes pa'i lan yang 'debs dgos la /
der ma zad /
gong du bye brag smra ba'i 'dod tshul d+la rig pa'i gnod byed 'bab pa'i tshe na yang don mthun gyi lan thebs dka' na yang /
grub mtha'i rang lugs 'dzin pa'i tshe khas len 'jog mtshams skabs so sor rig pas dpyad shes par bya yid re re nas bkod kyang go don rtsa ba cher med bzhin du tshig nyog mang ba'i rgyur snang bas ma spros so / /
gzhan yang gong du smos pa ltar bye brag smra bas ma 'ongs mi skye ba'i chos can khas blangs bzhin du 'dus byas yin na skye sogs bzhi dang lhan cig tu skye bar 'dod pa yang dngos su 'gal ba yin kyang /
khas len 'dzin pa'i tshe skye ba'i chos can gyi dbang du byas pa yin zhes smra dgos so / /
! ming gi tshogs la sogs pa ni / /
zhes sogs kyi skabs su / /
ming dang /
ngag dang /
yi ge'i tshogs rnams bstan pa ste /
de yang yi ge 'dus pa las ming dang /
ming 'dus pa las ngag gam tshig tu 'jog la /
dang po yi ge ni /
ming tshig gnyis ka'i rtsom gzhir gyur pa /
dper na /
ka zhes pa lta bu dang /
mig ni yi ge 'dus pa las don gyi ngo bo tsam ston pa gzugs zhes pa lta bu dang /
'di'i skabs kyi ngag zhes pa ngag sbra spyi tsam pa la byed pa ma yin par /
ming 'dus pa las don gyi khyad par ston pa'i tshig la byed pa yin te /
gzugs ni dbang po lnga dang don / /
zhes pa lta bu'o / /
ming tshig yi ge gsum gyi ngo bo yang sgra rig smra ba rnams dang /
mdo sde pa la sogs pas ni /
don go bar byed pa'i sgra'i rang bzhin la 'dod cing /
bye brag smra bas ni /
rnam rtog gi yul du gyur pa'i sgra'i spyi la 'dod do / /
de la dang po ltar na ni /
ka zhes pa dang /
gzugs zhes brjod pa lta bu'i sgra'am /
skad kyi gdangs la byed pa yin la /
gnyis pa ltar na ni /
ka zhes brjod pa dang /
gzugs zhes pa dang /
kye ma 'dus byas rnams mi rtag /
ces pa lta bu brjod pa rnams kyi sgra'i spyi yid kyi yul du shar ba la ram pa bzhin yi ge dang /
ming dang /
tshig tu 'jog pa las sgra tsam la mi byed do / /
des na 'di ni grub mtha' so so'i 'dod tshul las mtha' gcig tu 'di 'thad do / /
'di mi 'thad do zhes smra ba'i 'os min pas rang rang gi lugs ltar don mthun du khas blangs par bya la /
mdzod gnas dang por chos kyi phung po sogs bstan pa'i skabs su /
tshig gam ming yin de @# / /
dag ni / /
gzugs dang 'du byed dag tu 'dod / /
ces 'dam kha can du gsungs pa'i phyir te /
sgra'i rang bzhin du 'dod na ni gzugs dang /
sgra'i spyi la 'dod na ni ldan min 'du byed du 'jog par gsungs pas so / /
bye brag smra ba'i lugs ltar na yang /
ming tshig yi ge gsum po rjod byed du ni 'dod dgos pas /
des na rjod byed la sgra'i rjod byed dang /
rtog pa'i rjod byed gnyis su dbye ba yin la /
de'i phyir brjod pa la yang dag gis brjod pa dang /
yid kyis brjod pa gnyis su 'dod dgos so / /
'o na| gzugs zhes brjod pa de nyan shes kyi yul min nam zhe na /
gzugs zhes brjod pa'i sgra'am skad de nyan shes kyi yul yin pa las /
gzugs zhes brjod pa tsam nyan shes kyi yul min pa'i khyad par dbye dgos pas na /
gzhung gzhan dag las brjod pa dang / /
sgra so sor 'byed pa'i rgyu mtshan yang de yin no / /
! 'dod dang gzugs gtogs sems can ston / /
zhes sogs kyi skabs su /
ming tshig yi ge gsum po de yang 'dod pa dang gzugs khams su gtogs pa yod kyi /
gzugs med du gtogs pa ni med de /
de dag ni sgra rang gi mtshan nyid 'dzin pa'i shes pa'i rjes su 'brang ba'i rnam rtog la snang ba yin na /
gzugs med na sgra dang snang ba'i rnam shes med pa'i phyir dang /
ming la sogs pa ni don brjod byed yin la /
gzugs med na ni gang zag phan tshun yul ma yin pas brjod par byed pa med pa'i phyir ro / /
de dag sems can du ston pa yin te /
rgyud kyis bsdus pa'i phung po'i tshogs pa na yod pa'i phyir /
rgyu mthun las byung ba yin gyi rgyas byung dang /
rnam smin las byung ba ma yin te /
rgyas pa'i rgyus rgyas par mi byed pa'i phyir dang /
'dod pa tsam gyis skye 'gag byed pa'i phyir /
dge ba dang nyon mongs can ma yin te /
dge rtsa chad pa dang 'dod chags dang bral ba la yang ldan pa'i phyir ma bsgribs lung ma bstan kho na yin no / /
yang skal mnyam la ni rnam smin las byung ba yang yod de /
dbang po la sogs pa rnam smin gyi skal mnyam yod pa'i phyir /
de ni khams gsum char du gtogs pa yod de /
gzugs med na yang skal mnyam yod pa'i phyir ro / /
thob pa la yang rgyu mthun dang / /
rnam smin las byung ba gnyis ka yod la /
skye sogs mtshan nyid rnams la yang rgyu mthun dang /
rnam smin dang /
khams gsum char du gtogs pa dang /
dge mi dge lung ma bstan gsum ka yod do / /
snyoms 'jug gnyis dang /
ma thob pa ste gsum po la ni rgyu mthun las byung ba ma gtogs rgyas pa dang rnam smin las byung ba ni med de /
de gsum ka gzugs can ma yin pa'i phyir dang /
snyoms 'jug gnyis ni /
dge ba kho na yin la /
ma thob pa la ni dge mi dge'i las kyis 'phangs pa med de zhar la byung ba'i phyir ro / /
'dir rtsa ba las /
mi ldan pa dag zhes gsungs pa ni ma thob pa nyid la byed pa yin no / /
! byed rgyu lhan cig 'byung ba dang / /
zhes sogs kyi skabs su /
zhar la rgyu rkyen 'bras bu gsum bshad pa las /
dang po rgyu la rnam pa drug yod de /
byed pa'i rgyu dang /
lhan cig 'byung ba'i rgyu dang /
skal mnyam gyi rgyu dang| mtshungs ldan gyi rgyu dang /
kun 'gro'i rgyu dang /
rnam smin gyi rgyu rnams su yod pa'i phyir /
de dag las dang po byed rgyu la dngos btags ma phye ba'i dbang du byas na /
'dus byas kyi chos gang zhig /
rang las gzhan pa'i 'dus byas dang 'dus ma byas kyi chos rang nyid skye ba la gegs mi byed pa thams cad chos de'i byed rgyu'i rgyur 'dod de /
chos de skye ba la gegs mi byed pa'i ngo bor gnas pa'i phyir /
zhes bye brag smra bas zer ro / /
de la dngos btags phye na byed rgyu nus bcas dang nus med gnyis las /
dang po ni /
sa bon dang myu gu lta bu ste /
sa bon de myu gu'i byed rgyu nus bcas sam byed rgyu mtshan nyid pa yin pa'i phyir /
gnyis pa ni /
'dus ma byas de myu gu'i byed rgyu nus med dam btags pa ba yin te /
myu gu skye ba la gegs mi byed pa tsam la myu gu'i byed rgyur btags pa'i phyir /
de bzhin du /
dmyal ba lta bu yang gzugs med kyi phung po'i byed rgyu btags pa ba yin te /
de skye ba la gegs mi byed pa tsam yin pa'i phyir /
'di'i skabs su /
'grel pa mngon pa'i rgyan du /
gal te skye ba la gegs mi byed pa rgyu yin na snang ba dang tsha reg la sogs pa mun pa dang grang reg la sogs pa'i byed rgyur mi 'gyur te /
de dag ni chos de dag la gegs @# / /
byed pa'i phyir ro / /
de ltar na rang las gzhan pa thams cad byed rgyur mi 'gyur ro zhe na /
snang ba la sogs pa de dag mun pa la sogs pa mi skye ba'i chos can la gegs byed kyi skye ba la ni gegs bya bar mi nus te /
ma tshang med rgyu de las ni / /
'bras bu gang gis bzlog par byed / /
ces 'byung ba'i phyir dang /
byed rgyu ni skye ba la gegs mi byed pa yin pa'i phyir /
de dag kyang de dag gi byed rgyu yin te gegs byed nus kyang gegs ma byas pas rje bos bde bar byas so zhes pa dang 'dra ba yin no / /
zhes bya ba ni bye brag smra ba'i grub pa'i mtha' yin no / /
zhes gsungs pas /
des na bye brag smra bas /
'dus byas gang zhig rang las gzhan pa'i chos thams cad chos de skye ba la gegs mi byed pa'i cha nas chos de'i byed rgyu yin no / /
zhes khas len par snang la de ltar dang po nas dam bcas zin pa'i dbang gis /
gzhan gyis rigs pa'i gnod byed 'phen pa na skabs thob kyi lan de 'dra zhig 'debs pa las 'os ma byung ba yin 'dug kyang /
da dung rigs pa'i gnod byed cher 'jug cing /
grub mtha'i khas len kyang nang 'gal du song ste /
ji ltar zhe na /
'o na| snang bas mun pa skye ba la gegs mi byed par thal /
dam bca' 'thad pa'i phyir /
'dod na /
snang ba byung yang mun pa skye bar thal /
snang ba byung ba des mun pa skye ba la ger mi byed pa'i phyir /
'dod na /
snang ba byung ba na mun pa mi 'gags par thal /
'dod na /
snang bas mun pa sel mi nus par 'dod dgos pas mngon sum dang 'gal lo / /
gzhan yang snang bas mun pa mi skye ba'i gegs mi byed par thal /
snang bas mun pa mi skye ba'i grogs byed pa'i phyir /
der thal /
snang ba dang mun pa mi skye ba gnyis mthun pa'i phyir /
der thal /
snang ba dang mun pa mi skye ba gnyis yul dus gcig tu 'byung ba'i phyir /
der thal /
snang ba dang mun pa med pa gnyis yul dus gcig tu 'byung ba'i phyir /
der thal /
snang ba yod pa'i sa phyogs dang /
mun pa med pa'i sa phyogs kyi gzhi mthun yod pa'i phyir dang /
snang ba yod pa'i dus dang mun pa med pa'i dus kyi gzhi mthun yod pa'i phyir /
yang de ni ma yin te /
snang bas mun pa mi skye ba'i chos can la gegs byed pa las /
spyir mi skye ba la gegs byed pa'i don min no zhe na /
de yang mtshungs te /
snang bas mun pa slar mi skye ba'i chos can du mi byed kyang /
rang dus su mun pa mi skye ba'i chos can du byed pa'i phyir te /
rang dus su mun pa mi skye bar byed pa'i phyir /
ma khyab na /
'o na 6w+s+nang bas rang dus su mun pa mi skye ba'i chos can la gegs mi byed par thal lo / /
gzhan yang mun pa mi skye ba'i chos can zhes bde med pa zhig yin nam /
'on te yod pa zhig yin /
med pa zhig yin na ni /
de la snang bas gegs byed mi byed kyi dpyod pa mi dgos te /
ri bong r+wa la snang bas gegs byed mi byed dpyod mi dgos pa dang mtshungs pa'i phyir /
yod pa zhig yin na ni /
'dus ma byas ni ma yin pas 'dus byas las 'os med la /
de ltar na /
khyod la snang bas gegs mi byed par thal /
khyod skye ba la gegs byed kyi chos med pa'i phyir /
der thal /
khyod las gzhan pa'i chos thams cad khyod skye ba la gegs mi byed pa'i cha nas khyod kyi byed rgyur 'jog pa'i phyir /
ma grub na rtsa ba'i dam bca' dang 'gal lo /
'dod na /
mun pa mi skye ba'i chos can de chos can /
khyod skye bar thal /
khyod skye ba la gegs byed kyi chos med pa'i phyir /
de sogs gnod byed mtha' yas so / /
gzhan yang so sor brtags min gyi 'gog pa de /
rang gi dgag bya skye ba la gtan du gegs byed pa yin no / /
zhes 'dod bzhin du /
'dir skye ba la sus kyang gegs byed mi nus par 'dod pa khas blangs nang 'gal ba ste /
des na 'di ni bye brag smra ba'i 'dod tshul yin 'dug kyang rtsod pa'i tshe de ltar rang lugs su khas blangs na ji ltar byas kyang khas len 'dzin mi bde bas /
7kun gzigs lnga pa chen pos chos mngon rin chen 'dren pa'i shing rtar gsungs pa bzhin khas blangs na bde ste /
ji ltar zhe na /
de nyid las /
byed rgyu chos can /
khyod bzhag tu yod de /
rang skye ba la gegs mi byed cing /
rang las don gzhan pa'i chos zhig la byed pa'i phyir /
de chos can /
khyod la gnyis yod de /
nus ldan dang /
nus med gnyis yod pa'i phyir /
der thal /
rang la phan 'dogs pa dang /
phan gnod med pa gnyis yod pa'i phyir /
rang la gnod @# / /
pa byed pa de chos can /
byed rgyu ma yin te /
'jig byed yin pa'i phyir /
dper na bum pa 'jig pa'i tho ba bzhin /
zhes gsungs pa ltar /
'dus byas gang zhig /
rang nyid skye ba la gegs mi byed cing /
rang nyid las gzhan pa'i chos de /
chos de'i byed rgyu'i mtshan nyid /
de la nus ldan dang /
nus med gnyis /
chos de la phan 'dogs byed de /
chos de'i byed rgyu nus ldan dang /
chos de skye ba la gegs mi byed pa tsam mam /
de la phan gnod med par gnas pa'i chos de /
de'i byed rgyu nus med dang /
chos de skye ba la gegs byed pa'am /
chos de la gnod byed rnams chos de'i byed rgyu nus ldan dang /
nus med gang yang ma yin par khas blangs na gong gi rigs pa'i gnod byed rnams mi 'jug go /
byed rgyu nus med byed rgyur khas blangs kyang mi 'gal la /
byed rgyu btags pa ba yin pas byed rgyu dngos ma yin par 'dod kyang skyon med cing /
byed rgyu nus ldan nus med gang yin kyang chos de skye ba la gegs mi byed pa zhig ni nges par 'dod dgos so / /
! lhan cig 'byung gang phan tshun 'bras / /
zhes sogs kyi skabs su /
lhan cig 'byung ba'i rgyu ni /
lhan cig tu 'byung ba'i 'dus byas kyi chos nang phan tshun bskyed bya skyed byed dam /
phan tshun rgyu 'bras su gyur pa la byed pa ste /
dper na /
tshogs pa gcig na yod pa'i sa sogs 'byung ba bzhi dang /
sems dang sems kyi rjes 'jug rnams dang /
'dus byas gzhan yang rang dang mtshan nyid skye sogs bzhi lta bu rnams so / /
'on kyang de dag spyir btang tsam yin gyi zhib tu dpyad na /
chos de dang lhan cig tu 'byung na chos de'i lhan cig 'byung rgyu yin pas ma khyab cing /
lhan cig 'byung ba'i 'bras bu yin pas kyang ma khyab te /
dper na /
mtshan gzhi bum pa dang /
de'i mtshan nyid skye sogs bzhi dang /
rjes mthun gyi mtshan nyid bzhi ste dgu po lhan cig tu 'byung yang /
rjes mthun gyi mtshan nyid bzhi ngo de bum pa'i lhan cig 'byung ba'i rgyu min te /
de dag gis bum pa bskyed par mi byed pa'i phyir dang| bum pa yang de dag gi lhan cig 'byung ba'i 'bras bu ma yin pa'i phyir /
yang bum pa des rang gi mtshan nyid skye sogs bzhi dang /
rjes mthun gyi mtshan nyid bzhi char bskyed par byed pas na de dag gi lhan cig 'byung ba'i rgyu yin la /
de dag kyang bum pa'i lhan cig 'byung ba'i 'bras bu yin pa dang /
yang bum pa dang rang gi rtsa ba'i mtshan nyid bzhi lta bu phan tshun gcig gcig gis lhan cig 'byung ba'i rgyu 'bras gnyis kar 'gyur pa dang /
rtsa ba'i skye ba dang skye ba'i skye ba gnyis kyang phan tshun rgyu 'bras su 'gyur ba lta bu dang /
de bzhin du sems dang sems byung lhan cig 'byung ba'i rgyu 'bras yin kyang /
sems kyi rjes 'jug yin na de yin pas ma khyab pa ni de dag gi rjes mthun gyi mtshan nyid rnams lta bu dang /
yang gzugs sgra dri ro reg bya rnams dang /
so thar gyi slong ba bdun dang /
'byung ba bzhi rnams lhan cig 'byung ba'i tshe na yang /
'byung ba bzhi pos de dag gi lhan cig 'byung rgyu byed kyang /
de dag gis 'byung ba'i lhan cig 'byung rgyu mi byed pa lta bu dang /
yang lhan cig tu 'byung yang phan tshun rgyu 'bras gang yang mi byed pa rdul rdzas dgu 'dus kyi tshogs pa na yod pa'i gzugs sgra dri ro reg bya lnga lta bu mtshan nyid kyis ring pas phan tshun lhan cig 'byung ba'i rgyu 'bras gang yang mi byed pa dang /
dus mnyam pa'i thob pa dang thob bya'i chos kyang phan tshun rgyu 'bras su ma 'gyur ba lta bu ste /
mdor na phan tshun bskyed bya skyed byed du 'gyur min legs par brtags na shes so / /
'di dag kyang bye brag smra ba'i grub mthas brtags pa yin gyi gong ma bdag rgyu 'bras ni rim can du grub pa las dus mnyam pa la rgyu 'bras kyi tha snyad mi thob par bzhed de don la gnas so / /
'o na /
sems kyi rjes 'jug gang zhe na /
sems byung rnams dang /
bsam gtan zag med kyi sdom pa gnyis dang /
de dag gi mtshan nyid skye ba la sogs pa rnams te /
de dag gcig pa'am mtshungs pa rnam pa bcus sems kyi rjes su 'jug pa ste /
bcu gang zhe na /
sems dang sems kyi rjes 'jug rnams grub dus dang /
skye 'gag gnas gsum gcig pa ste dus gcig pa bzhi dang /
bdag 'bras @# / /
dang skyes bu byed 'bras /
bral 'bras /
rnam smin /
rgyu mthun te 'bras bu gcig pa lnga dang /
dge sogs gsum po gang rung du gcig pa bcu'am /
yang na /
bdag 'bras ni chos thams cad kyi thun mong ba yin pas 'dir rtsi khongs su mi bgrang bar dor zhing /
skyes bu byed 'bras dang bral 'bras gnyis gcig tu bgrang /
dge mi dge lung ma bstan gsum so so nas 'dren pa zhig kyang mchis te 'dam kha'o / /
gcig tshul de dag kyang ci rigs pa'i dbang du byas pa yin gyi skabs thams cad du ma yin te /
dge sogs gsum sems gcig la 'du ba mi srid pa'i phyir dang /
ma bsgribs lung ma bstan dang zag med la rnam smin gyi 'bras bu mi srid cing /
mi skye ba'i chos can rnams la grub dus gcig pa tsam las skye 'gag gnas gsum gcig pa mi srid pa'i phyir ro / /
des na 'dren tshul phyi ma ltar na /
lung ma bstan mi skye ba'i chos can la dge mi dge gnyis /
skye gnas 'jig gsum /
rnam smin gyi 'bras bu rnams dor ba'i lhag ma bzhir gcig pa dang /
dge mi dge mi skye ba'i chos can la sngar gyi bzhi'i steng du rnam smin gyi 'bras bu bsnan pas lngar gcig pa sogs shes par bya'o / /
skabs 'dir bstan bcos rab tu byed pa las bshad pa'i 'jig lta dang /
mthong spangs sgom spang gi phra rgyas gzhan rnams rgyu dang rgyu can du 'gro tshul bshad pa rgyas par 'god ma langs kyang zur tsam zhig smos na /
de la skabs 'dir rgyu ni lhan cig 'byung ba dang /
skal mnyam kun 'gro mtshungs ldan gyi rgyu bzhi dang /
'bras bu rgyu mthun dang skyes bu byed 'bras gnyis su nges par byas nas rgyu dang rgyu can du 'gro lugs rtsi ba yin la /
de yang 'jig lta'i 'bras bu yin la rgyu ma yin pa dang /
de'i rgyu yin la 'bras bu ma yin pa zhes pa lta bu'i gzhung gi spam bshad kho na khas blangs na don la mi gnod kyang rtsod pa'i tshe khas len 'dzin dka' bas tshig skyon bcad nas smra na /
phra rgyas kyi nang nas rang gi rgyur gyur pa'i 'jig lta yod la /
rang gi 'bras bur gyur pa'i 'jig lta med pa ni mu dang po'i don te /
mtshan gzhi ni sdug bsngal mthong spang su gyur pa'i phra rgyas bcu las 'jig lta rang nyid dang /
ma rig pa las gzhan pa'i lhag ma phra rgyas brgyad po ma 'ongs pa skye ba'i chos can mtshungs ldan dang bcas pa rnams te /
de dag nyon mongs can yin pas rang gi rgyur gyur pa'i 'jig lta 'das pa dang da ltar ba'i kun 'gro'i rgyu las skye bar 'gyur pa'i phyir dang /
de dag gi 'bras bur gyur pa'i 'jig lta ni med de /
de dag ma 'ongs pa yin pas 'jig lta'i skal mnyam dang kun 'gro'i rgyu ni mi byed de /
kun 'gro skal mnyam dus gnyis pa / /
zhes bshad pa'i phyir dang /
ma rig pa las gzhan pa'i rtsa nyon nang phan tshun mtshungs ldan du 'gro ba med la /
lhan cig tu 'byung ba'ang med pas rgyu gzhan gnyis kyi sgo nas kyang 'jig lta'i rgyu byed pa med pa'i phyir ro / /
de bzhin du kun 'byung mthong spang kun 'gro ma 'ongs pa mtshungs ldan dang bcas pa dang /
kun 'byung mthong spangs kun 'gro ma yin pa dus gsum pa rnams dang /
'gog lam mthong spang dang /
sgom spang nyon mongs can rnams dang /
nyon mongs can rnams kyi thob pa dus gsum pa rnams dang /
'jig lta dang de dang mtshungs ldan las gzhan pa'i nyon mongs can gzhan gyi mtshan nyid skye 'jig la sogs pa rnams kyang mu dang po 'di nyid yin no / /
7yang 'jig lta'i rgyu yin la 'bras bu ma yin pa'i mu gnyis pa ni mi srid do / /
zhes gsungs pa'i don /
rang gi 'bras bur gyur pa'i 'jig lta yod la /
rang gi rgyur gyur pa'i 'jig lta med pa'i mu mi srid pa'i don te /
'jig lta gang gi rgyu rnam pa bzhi po gang rung yin na nyon mongs can yin pas khyab la /
nyon mongs can yin na rang gi kun 'gro'i rgyur gyur pa'i 'jig lta yod pas khyab pa'i phyir ro / /
skabs 'di'i gong 'og gi nyon mongs can zhes pa gang la yang ma 'ongs mi skye ba'i chos can 'dzin mi bde ba lta bur 'dug kyang grub mtha'i 'dod tshul du song gshis nges pa med 'dra'o / /
'jig lta'i rgyu 'bras gnyis ka yin pa zhes pa /
rang gi 'bras bur gyur pa'i 'jig lta dang /
rgyur gyur pa'i 'jig lta gnyis ka yod pa'i mu ni /
sdug bsngal mthong spang phra rgyas bcu po 'das da ltar ba @# / /
mtshungs ldan dang bcas pa rnams te /
de dag gis rang gi 'bras bur gyur pa'i 'jig lta'i skal mnyam gyi rgyu byed la /
de dag gi skal mnyam dang kun 'gro'i rgyur gyur pa'i 'jig lta'ang yod pa'i phyir ro / /
de bzhin du rtsa nyen gyi nang nas ma rig pa dang /
'jig lta dang mtshungs ldan gyi sems sems byung dus gsum pa rnams dang /
kun 'byung mthong spang kun 'gro 'das da ltar ba dang /
'jig lta'i mtshan nyid bzhi dang /
de dang mtshungs ldan rnams kyi mtshan nyid bzhi sogs kyang mu gsum pa 'di nyid yin no / /
7mu bzhi pa gnyis ka ma yin pa ni /
dge ba zag bcas dang /
ma bsgribs lung ma bstan dang /
'dus ma byas dang /
lam bden rnams so / /
'di'i skabs kyi rgyu 'bras su 'gro tshul rnams re re nas zhib par shes 'dod na 'grel pa mngon pa'i rgyan sogs su blta bar bya la /
'di dag kyang bye brag smra ba'i grub mthas brtags pa yin pas yang dag pa ma yin no / /
zhes gsungs snang ngo / /
! skal mnyam rgyu ni 'dra ba'o / /
zhes sogs kyi skabs su /
skal mnyam gyi rgyu ni rang gi rigs 'dra phyi ma rang dang 'dra bar skyed byed kyi rgyu ste /
'di'i skabs kyi rigs 'dra tshul ni /
spyir dge ba zag bcas zag bcas su dang /
zag med zag med du dang /
nyon mongs can nyon mongs can du dang /
ma bsgribs lung ma bstan ma bsgribs lung ma bstan du ris gcig pa dgos la /
de tsam zhig tu ris gcig kyang ris gcig pas ma khyab ste /
'dod pa'i dge ba 'dod pa'i dge bar ris gcig pa sogs dang /
spang bya'i ris lnga las sdug bsngal mthong spang sdug bsngal mthong spang du ris 'dra ba nas /
sgom spang sgom spang du ris 'dra ba sogs dang /
de la yang 'dod pa'i sdug bsngal mthong spang 'dod pa'i sdug bsngal mthong spang du ris 'dra ba sogs spang bya dang /
khams dang /
sa rnams so so nas ris 'dra ba dgos shing /
de yang gang zag rgyud gcig gis bsdus pa dgos kyi rgyud tha dad pa ni skal mnyam gyi rgyur mi rung la /
rgyud gcig gis bsdus pa la yang mig gi rigs 'dra snga mas mig phyi ma'i skal mnyam gyi rgyu byed pa las rna ba'i skal mnyam gyi rgyu byed pa sogs mi rigs pas na so so nas zhib tu dbye dgos kyang /
ha cang rigs 'gre thal ches na'ang mi rung ste /
bum pa'i rigs 'dra snga ma la bum pa dang /
ka ba'i rigs 'dra snga ma la ka ba dgos pa lta bu ni min 'dra ste /
bum pa'i nyer len du gyur pa'i 'jim pa dang /
ka ba'i nyer len du gyur pa'i shing rnams de dang de'i rigs 'dra snga mar bzhag chog 'dra snyam rung /
de 'dra'i rigs 'dra de yang khyab ches na mngon mtshan blu ba du ma zhig 'byung nyen 'dug pas skabs so sor sbyar nas len 'debs shes par bya ste re re nas 'god par ma langs so / /
rgyud kyis ma bsdus pa'i gzugs sgra sogs kyi skal mnyam la yang khams dang sa mtshungs pa ni nges par dgos shing /
sgra la yang rigs 'dra snga phyi ni yod par 'dod dgos te /
rigs 'dra snga ma'i skal mnyam las skye bar 'dod dgos pa'i phyir /
de la kho na re sgra la rigs 'dra'i rgyun med par thal /
gnas bdun par /
'dod par gtogs pa'i sprul ba ni / /
phyi yi skye mched bzhi rnam gnyis / /
zhes pa'i thad kyi 'grel pa mngon pa'i rgyan las /
sgra ni rgyun med pa'i phyir mi sbrul lo / /
zhes gsungs pa'i phyir zer na ma khyab ste /
de'i don ni sgra la rdul rdzas brgyad ldan gyi rgyun med ces pa'i don yin pa'i phyir te /
de la 'byung 'gyur gyi skye mched bzhi po de'i rgyun med pa'i phyir ro / /
de la rigs 'dra'i rgyun ni yod de /
de rang gi rigs 'dra snga ma'i skal mnyam gyi rgyu las skyes pa gang zhig /
rigs 'dra phyi ma'i skal mnyam gyi rgyu byed pa yang yod pa'i phyir ro / /
de la bye brag smra bas zag med skad cig dang po ma yin pa'i 'dus byas yin na rang gi skal mnyam gyi rgyu las skyes pas khyab zhes dam bca' ba dang /
ma 'ongs mi skye ba'i chos can skye bar mi 'dod pa gnyis nang 'gal ba ni grub mtha'i nyes pa yin kyang /
rtsod pa'i tshe zag med skad cig dang po ma yin pa'i 'dus byas yin na rang gi skal mnyam gyi rgyu las skye bas khyab ces pa skye ba'i chos can gyi 'dus byas la dgongs pa yin zhes smra'o / /
'di'i skabs su dogs pa dpyad pa la /
'o na /
'dod pa nas gzugs med du skye ba len pa'i tshe /
gzugs med du skyes ma thag @# / /
pa'i gang zag de'i rgyud kyi srog dbang dang /
yid dbang sogs kyi skal mnyam gyi rgyu yod dam med /
med na mi 'thad de /
de dag zag med skad cig dang po ma yin pa'i skye ba'i chos can gyi 'dus byas yin pa'i phyir /
yod par 'dod na /
de'i ris 'dra snga ma la 'dod pa nas 'chi 'pho kha ma'i gang zag gi rgyud kyi srog dbang dang /
yid dbang rnams 'jog par thal /
de'i skal mnyam gyi rgyu yod pa ni gang zhig /
de las gzhan 'jog tu med pa'i phyir /
'dod na /
mi 'thad par thal /
de gnyis khams dang sa mi mtshungs pa'i phyir /
zer na| de 'dra'i gzugs med pa'i gang zag gi srog dbang dang /
yid dbang gi rigs 'dra snga ma 'jog tu yod de /
gang zag de sngar gzugs med du skye ba blangs nas 'dod pa sogs su 'chi 'pho kha ma'i gnas skabs kyi srog dang /
yid dbang rnams de'i skal mnyam gyi rgyur 'jog pa'i phyir /
byas pa la kho na re /
de ni mi 'thad de /
de 'dra'i rigs 'dra snga ma de rgyun chad nas yun ring du song ba'i phyir dang /
de gnyis kyi bar du chos gzhan gyis chod nas kyang yun ring du lon pa'i phyir zer na /
skyon med de /
de ltar yun ring du lon kyang slar gzugs med du skye ba blangs pa'i tshe rigs 'dra mtshams sbyor ba mi 'gal te /
dper na /
'gog pa la bskal pa'i bar du mnyam par bzhag pa'i gang zag de 'gog pa las ldang ba'i tshe ldang sems dang /
'jug sems kyi bar du dus bskal pas chod cing /
'jug sems 'gags nas yun ring du lon kyang 'jug sems des ldang sems kyi mtshungs pa de ma thag rkyen byed pa dang /
dge rtsa chad nas yun ring du lon kyang slar mtshams sbyor ba yod pa ltar yin pa'i phyir /
tshul 'dis gzhan la yang mtshungs so / /
yang kho na re /
'o na| 'dod pa nas gzugs med du 'chi 'pho kha ma'i gang zag gi rgyud kyi srog dbang de rang dang ris mi mthun par nyid mtshams sbyor bar thal /
de gzugs med du nyid mtshams sbyor ba'i phyir /
'dod na /
mi 'thad par thal /
srog dbang de rang dang ris mthun par nyid mtshams sbyor ba la dbang byed pa'i phyir te /
gong du srog dbang gis dbang byed tshul 'thad pa'i phyir /
zer na ma khyab te /
gong du bshad pa'i dbang byed tshul ni /
srog dbang tsam du ris mthun par nyid mtshams sbyor ba'i don yin pa las /
khams dang sa sogs thams cad nas thams cad du ris mthun pa'i don ma yin pa'i phyir ro / /
yang skal mnyam la sa mtshungs pa dgos par bshad pa yang /
nyon mongs can sogs zag bcas phal che ba'i dbang du byas pa yin gyi /
dge ba zag bcas dang zag med la ni ma nges te /
zag med sa dgu'i lam rnams ni sa gong 'og phan tshun skal mnyam gyi rgyu byed pa yod pa'i phyir te /
sa 'og ma'i lam gyis gong ma'i skal mnyam gyi rgyu byed pa yod pa'i phyir te /
dper na /
dbang po brtul po'i bsam gtan bzhi pa'i sas bsdus kyi zag med kyi lam de dbang po sbyangs pa la brten nas gsum pa man chad kyi chos kyi rjes 'brang gi lam bskyed pa'i skal mnyam gyi rgyu byed pa lta bu ste /
de bzhin du dad mos sogs la yang mtshungs so / /
de yang rang lam mnyam pa dang rang las khyad par can gyi skal mnyam gyi rgyu byed pa yin gyi /
rang las dman pa'i skal mnyam byed pa ni ma yin te /
sa dgu'i lam ni phan tshun du / /
mnyam dang khyad par can gyi yin / /
zhes gsungs pa'i phyir /
de bzhin du dge ba zag bcas thos bsam sgom gsum yang mnyam pa dang khyad par can gyi skal mnyam gyi rgyu byed de /
thos byung gis rang nyid dang /
bsam byung dang /
sgom byung gsum ga'i skal mnyam dang /
bsam byung gis rang dang sgom byung gi skal mnyam dang /
sgom byung gis rang nyid kho na'i skal mnyam gyi rgyu byed pa'i phyir /
'di'i thad kyi 'grel pa mngon pa'i rgyan gyi mchan bur /
lung ma bstan bzhi dang 'dod pa'i sprul pa bzhi nas gcig gi bar de ltar du sbyar ro / /
de'i shugs la dge ba skyes thob rnams dang /
nyon mongs can rnams phan tshun skal mnyam du bstan te /
dge ba skyes thob chung ngu'i skal mnyam nyon mongs can ni /
dge rtsa gcod pa dang /
gnyen pos spong ba'i dus lta bu'o / /
zhes pa zhig gsungs 'dug pa ni /
bye smra'i 'dod tshul la @# / /
rig pa'i 'phul mtshams kyis gnod byed bstan pa yin nam /
bye smra'i rang lugs bstan pa gang yin dpyad pa'i gzhir snang ste /
rang lugs su 'dod na ni /
dge rtsa chad kha ma'i skyes thob chung ngu de /
de gcod byed kyi log lta'i skal mnyam gyi rgyu dang /
slar dge rtsa mtshams sbyor ba'i tshe log lta de dge rtsa phyi ma'i skal mnyam du 'jog par snang la /
de ltar na skal mnyam la dge ba zag bcas dge ba zag bcas su ris mthun pa dang /
nyon mongs can nyon mongs can du ris mthun pa dgos par bshad pa yang khyab mtha' ma nges par 'gyur ba dang /
log lta de dge rtsa sngon ma'i gcod byed dang /
dge rtsa phyi ma'i mtshams sbyor byed gnyis kar thal ba dang /
de 'dra'i 'dod pa'i log lta de ni mi dge ba yin pas mi dge bas dge ba'i skal mnyam dang /
dge bas mi dge ba'i ris 'dra'i skal mnyam gyi rgyu byed pa yod na /
'dod pa'i nyon mongs kyis gong ma'i nyon mongs can gyi skal mnyam gyi rgyu mi byed pa dang /
'dod pa'i sdug bsngal mthong spang gis 'dod pa'i kun 'byung mthong spang gi skal mnyam gyi rgyu mi byed pa dang /
mthong spang gis sgom spang gi skal mnyam gyi rgyu mi byed pa sogs 'dod pa mtha' dag la blo rtse'i gtad so rdul tsam med par thal ba dang /
mi dge ba dang dge ba ris mthun du 'jog rigs na /
dge ba dang lung ma bstan ris mthun dang /
lung ma bstan dang mi dge ba yang ris mthun du 'jog mi rigs pa'i rgyu mtshan med pa sogs su 'gyur bar snang bas /
des na ri.Da pa'i 'phul mtshams las rang lugs su bstan pa min 'dra snyam ste dpyad par mdzod cig /
! yang bye brag smra bas skal mnyam dang kun 'gro'i rgyu la 'das pa dang da ltar ba ma gtogs ma 'ongs pa mi 'jog ste /
ma 'ongs pa la snga phyi'i go rim med pa'i phyir zhes 'dod la /
de ni 'grel pa mngon pa'i rgyan du /
ma 'ongs pa la snga phyi med la 'das pa la yod do zhes bya ba ni khyad par med pa la dbye ba 'byed pa bye brag smra ba'i grub mtha' yin gyi yang dag pa ni ma yin te /
zhes gsungs pa ltar te /
ma 'ongs pa la go rim med na da ltar ba dang /
'das pa la yang go rim med par 'gyur te /
ma 'ongs pa nas da ltar ba dang /
da ltar ba nas 'das par 'pho dgos pa'i phyir ro / /
! mtshungs ldan rgyu ni sems dag dang / /
zhes sogs kyi skabs su /
mtshungs ldan gyi rgyu ni /
sems dang de'i 'khor du gyur pa'i sems byung rnams te /
de dag phan tshun dus mnyam pa ma zad /
rten dang /
dmigs pa /
rnam pa /
dus /
rdzas te rnam pa lngas phan tshun mtshungs par ldan pa'i phyir ro / /
des na mtshungs ldan gyi rgyu yin na lhan cig 'byung ba'i rgyu yin pas kyang khyab pa yin no / /
! kun 'gro zhes bya nyon mongs can / /
zhes sogs kyi skabs su /
kun 'gro'i rgyu ni nyon mongs can kho na ste /
'dod pa'i sdug bsngal mthong spang gi lta ba dang /
the tshom dang ma rig pa ste bdun dang /
'dod pa'i kun 'byung mthong spang gi lta ba mchog 'dzin dang /
log lta dang /
the tshom dang /
ma rig pa ste bcu gcig dang /
khams gong ma gnyis so sor yang de ltar bcu gcig re ste phra rgyas sum cu rtsa gsum mtshungs ldan mtshan nyid dang bcas pa gnas lnga bar 'chad 'gyur rnams te /
khams so so'i kun 'gro de dag khams de dang de'i nyon mongs can rnams kyi sngon du 'gro ba'i thun mong ma yin pa'i rgyu byed pa'i phyir /
de yang nyon mongs can de dang de'i kun 'gro'i rgyar 'gyur ba la khams dang /
sa ris mthun pa dang /
gang zag rgyud gcig gis bsdus pa sogs ni nges par dgos la /
spang bya ris gcig pa ni mi dgos te /
sdug bsngal dang kun 'byung mthong spang gi kun 'gro ni spang bya ris lnga char gyi kun 'gro'i rgyu byed pa yod pa'i phyir ro / /
de'i phyir chos de'i kun 'gro'i rgya yin na /
chos de'i skal mnyam gyi rgyu yin pas kyang ma khyab pa yin no / /
'o na /
rgyun zhugs dang /
phyir mi 'ong sogs kyi rgyud la yod pa'i nyon mongs can rnams kun 'gro'i rgyu las ma skyes par 'gyur te /
kun 'gro de dag spangs nas med pa'i phyir zer na /
skyon med de /
de dag 'das pa las skyes pa'i phyir zhes bye brag smra ba zer ro / /
! rnam smin rgyu ni mi dge dang / /
zhes sogs kyi skabs su /
rnam smin gyi rgyu ni mi dge ba dang dge ba zag bcas rnams @# / /
kho na yin te /
de dag rang 'bras rnam smin gyi 'bras bu 'byin byed yin pa'i phyir /
lung ma bstan dang zag med rnams ni rnam smin gyi rgyu ma yin te /
lung ma bstan rnams ni sa bon rul pa bzhin du stobs chung ba'i phyir dang /
zag med rnams ni sred pa'i rlan dang bral ba'i phyir rnam smin mi 'byin no / /
yang /
kun 'gro dang skal mnyam gnyis la ma 'ongs pa med kyang /
lhan cig 'byung ba dang /
mtshungs ldan dang /
rnam smin gyi rgyu dang /
byed rgyu 'dus byas rnams la ni dus gsum ci rigs par yod do / /
! 'dus byas bral bcas 'bras bu yin / /
zhes sogs kyi skabs su /
'bras bu la dngos btags ma phye na lnga ste /
rnam smin gyi 'bras bu dang /
rgyu mthun gyi 'bras bu dang /
bdag 'bras dang /
skyes bu byed 'bras dang /
bral ba'i 'bras bu ste lnga'o / /
de dag las dang po rnam smin gyi 'bras bu ni /
rang gi rgyu dge ba zag bcas dang mi dge ba gang rung gi phyi logs su byung ba'i ma bsgribs lung ma bstan gyi chos sems can gyi rgyud kyis bsdus pa zhig la byed pa yin la /
rgyu mthun gyi 'bras bu ni rang gi ris 'dra sngon ma'i rgyu las skyes pa ste /
ris 'dra tshul ni gong du skal mnyam gyi rgyu'i skabs su bshad pa ltar te /
zag med skad cig dang po ma yin pa'i skye ba'i chos can gyi 'dus byas thams cad rgyu mthun gyi 'bras bur 'dod do / /
bdag 'bras ni /
rang nyid skye ba la gegs mi byed pa'i 'dus byas thams cad chos de'i byed rgyur 'jog pa bzhin du /
chos de yang rang nyid skye ba la gegs mi byed pa'i 'dus byas thams cad kyi bdag 'bras su 'jog pa ste /
de lta na 'dus ma byas kyi bdag 'bras su'ang 'jog rigs kyang mi 'jog pa ni grub mtha'i kun brtags so / /
skyes bu byed 'bras la bskyed pa'i skyes bu byed 'bras dang /
thob pa'i skyes bu byed 'bras gnyis las /
dang po ni 'dus byas kyi dbang du byas pa ste /
rgyu gang gis stobs kyis 'bras bu gang bskyed pa'i 'bras bu zhig la byed pa yin la /
phyi ma ni /
lam sgom stobs kyis thob pa'i so sor brtags 'gog lta bu la byed pa ste /
phyi ma 'di dang bral ba'i 'bras bu don gcig go /
de la kho na re /
thob pa'i skyes bu byed 'bras la 'dus ma byas kyis khyab par thal /
mtshan gzhi 'jog tshul la blo rtse yod pa'i phyir /
'dod na /
ma khyab par thal /
rnam grol lam de yang de yin pa'i phyir /
der thal /
de la yang /
gang gi stobs kyis gang thob pa / /
zhes pa'i don tshang ba'i phyir na ma khyab /
'o na /
rnam grol lam de bral 'bras su yang 'jog rigs par thal /
de la /
gang gi stobs kyis gang bral ba'i don tshang ba'i phyir /
khyab pa 'grig go /
des na thob pa'i skyes bu byed 'bras dang /
bral 'bras gnyis ni 'dus ma byas la btags pas 'bras bu btags pa ba yin no / /
yang /
'bras bu de dag rgyu drug po gang dang gang las skyes pa dang /
rgyu de dag gis 'bras bu gang dang gang bskyed pa sogs ni rtsa ba nyid la tshig 'grel zhib tu thebs na shes par snang bas 'dir re re nas ma bkod la /
de dag kyang gtso che ba'i dbang du byas pa las khyab mtha' nges pa ni ma yin te dpyad na shes so / /
'di'i skabs su 'bras bu 'dzin pa dang /
'byin pa zhes pa'i khyad par bshad pa ni /
rgyu de dag gang rung da ltar ba kho na'i 'bras bu 'dzin 'byin gyi dbang du byas pa ste /
'bras bu 'dzin pa zhes pa rang dang dus mnyam pa'am de ma thag tu 'bras bu 'byin pa'i nus pa mthu can zhig la byed pa dang /
'bras bu 'byin pa ni 'bras bu dngos su bskyed pa la byed pa yin la /
de'i dbang du byas na 'das pa ni bya ba 'gags zin pa'i phyir dang /
ma 'ongs pa ni bya ba ma skyes pa'i phyir 'bras bu da ltar ba 'dzin pa dang 'byin par mi nus zhes 'dod do / /
des na lnga po da ltar 'bras bu 'dzin / /
zhes pa'i dngos bstan ni /
byed rgyu las gzhan pa'i rgyu lnga po da ltar bas 'bras bu da ltar ba nus pa'i tshul du 'dzin pa la byed pa dang /
gnyis ni rab tu 'byin par byed / /
ces pas de'i nang nas lhan cig 'byung ba dang /
mtshungs ldan gyi rgyu gnyis kyis ni 'bras bu 'dzin 'byin dus mnyam du da ltar rab tu 'byin par byed pa dang /
da ltar gyi dang zhes pas skal mnyam dang kun 'gro gnyis kyis kyang da ltar ste @# / /
rang gi 'jug thogs de ma thag tu 'bras bu dngos su 'byin pa yod pa'i phyir ro / /
skabs de'i dngos bstan de ltar yin pa las /
spyir rgyu 'das pas 'bras bu mi 'dzin pa dang /
mi 'byin pa ni ma yin te /
'das pa dag /
ces pas skal mnyam dang kun 'gro'i rgyu gnyis 'das pas kyang 'bras bu 'byin par bstan pa dang /
lhag par rnam smin gyi rgyu ni /
gcig ni 'das pas 'byin par byed / /
ces nges par rang nyid 'das rjes su rnam smin gyi 'bras bu 'byin pa las rang dang dus mnyam dang /
de ma thag tu rnam smin gyi 'bras bu mi 'byin par bstan pa'i phyir /
de la kho na re /
'o na /
rnam smin gyi rgyu des 'bras bu da ltar ba dngos su mi 'byin par thal /
des rang dang dus mnyam dang de ma thag tu rnam smin gyi 'bras bu mi 'byin pa'i phyir /
'dod na /
lnga po da ltar 'bras bu 'dzin zhes pa'i dngos bstan gyi 'bras bu 'dzin 'byin nus pa'i rgyu'i khongs su rnam smin gyi rgyu med par thal lo / /
zhe na /
de'i skyon med de /
rnam smin gyi rgyus rang dang dus mnyam dang de ma thag tu 'bras bu da ltar ba dngos su mi 'byin par gsungs pa ni /
bshad ma thag pa ltar /
rnam smin gyi 'bras bu'i dbang du byas pa las /
spyir 'bras bu da ltar ba 'byin mi nus pas khyab par bstan pa ma yin te /
rnam smin gyi rgyu'i ngo bor gyur pa'i mtshungs ldan dang /
lhan cig 'byung so.Da rgyu drug ka yin pa yod pa'i phyir te /
'jig mthar gnyis dang mtshungs ldan las gzhan pa'i 'dod pa'i sdug bsngal mthong spang du gyur pa'i ma rig pa lta bu rgyu drug ka yin pa'i phyir /
der ma zad spyir rgyu drug po re re la rgyu drug ka yin pa yod pa'i phyir te /
re re nas yod med brtags na shes pa'i phyir /
des na rgyu drug po nang phan tshun mi 'gal ba'i tshul 'di shes na /
skabs der 'bras bu 'dzin 'byin gong 'og gi tshul la rmongs par mi 'gyur te /
rnam smin gyi rgyus 'bras bu da ltar ba gtan nas mi 'byin no snyam pa dang /
mtshungs ldan dang lhan cig 'byung ba'i rgyus 'bras bu da ltar ba kho na las ma 'ongs pa mi 'byin nam snyam pa'i the tshom rang grol du 'gyur ro / /
gzhan yang /
gcig ni 'das pas 'byin par byed / /
ces pa la 'grel pa rnams su /
rnam smin gyi rgyu ni 'das pa kho nas 'bras bu 'byin par byed /
ces gsungs pa'i don yang /
gong du bshad pa ltar rnam smin gyi rgyus rnam smin gyi 'bras bu da ltar ba 'byin pa la nges par rang nyid 'das dgos pa'i don yin pa las /
'das pa kho nas ma gtogs rnam smin gyi rgyu da ltar bas rnam smin gyi 'bras bu gtan nas 'byin mi nus pa'i don ni ma yin te /
des ma 'ongs pa na rnam smin gyi 'bras bu 'byin pa'i phyir /
de ltar ma yin na /
rnam smin gyi rgyu da ltar ba'i rnam smin gyi 'bras bu med par thal bar 'gyur bas tshig skyon gcod lugs shes dgos so / /
yang /
lnga po da ltar 'bras bu 'dzin / /
zhes pa'i skabs su /
byed rgyu las gzhan pa'i rgyu lnga zhes bshad na /
byed rgyu 'dus byas la 'bras bu da ltar ba 'dzin pa med dam zhe na /
de ni yod mod kyang /
de dag rgyu lnga po gang rung gi khongs su gtogs pa'i phyir dang /
byed rgyu la 'dus ma byas kyang bzhag pa'i dbang gis de las gzhan pa zhes gsungs pa yin no / /
yang kho na re /
gnyen po stobs bzhis rnam smin 'dag ? nges kyi mi dge ba'i las kyi rnam smin gyi 'bras bu yod dam med /
med na las de rnam smin gyi rgyu yin pa'i don ma tshang zhing /
de 'dra'i rnam smin de gnyen po stobs bzhis dag bya yang ma yin par 'gyur te med pa'i phyir /
gal te yod na /
de 'dra'i rnam smin de las de rgyud ldan gyi gang zag dang rgyud gcig pa'i rgyud la yod par thal /
de las gzhan la bzhag tu med pa'i phyir /
'dod na /
de dang rgyud gcig pa'i gang zag gi rgyud la las de'i rnam smin gyi 'bras bu grub par thal /
de'i rgyud la de yod pa'i phyir /
'dod na /
las des rnam smin 'byin par thal /
'dod na /
de 'dra'i rnam smin de gnyen po stobs bzhis ma dag par thal lo / /
zer na /
de 'dra'i las de gnyen po stobs bzhis dag byed ma byung na rnam smin 'byin par gyur pa'i las yin pas rnam smin gyi rgyu ni yin kyang /
gnyen po'i dag byed byung ba na las de rnam smin 'byin mi nus par song ba'i phyir /
rnam smin gyi rgyu yin na /
de'i rnam smin gyi 'bras bu yod pas ma khyab /
zhes bya'o / /
'o na /
de 'dra'i rnam smin de gnyen po stobs bzhi'i dag bya ma @# / /
yin nam zhe na /
de 'dra'i las de la rnam smin 'byin pa'i nus pa yod pa de /
gnyen po stobs bzhis dag pa'am nus med du byed pa la /
rnam smin dag pa'i tha snyad byas pa las rnam smin dngos ni de'i dag bya ma yin te /
de 'dra'i las kyi rnam smin dngos med pa'i phyir ro / /
de ni khong khro dang log ltas 'joms nges kyi dge rtsa'i rnam smin gyi 'bras bu yod med kyang mtshungs so / /
'grel pa mngon pa'i rgyan du /
dge ba'i skal mnyam gyi rgyus 'bras bu 'dzin 'byin mu bzhir gsungs pa'i /
dang po 'dzin la mi 'byin pa ni dge rtsa gcod pa'i gnas skabs kyi dge ba'i thob pa tha ma dang /
gnyis pa 'byin la mi 'dzin pa ni nying mtshams sbyor ba'i skabs kyi dge ba'i thob pa dang po dang /
gsum pa gnyis ka yin pa ni dge rtsa ma chad pa'i gnas skabs lhag ma dang /
bzhi pa gnyis min ni gong sa las nyams pa'am /
dge rtsa chad pa'i gnas skabs so / /
zhes gsungs pa ni /
dge ba'i skal mnyam gyi rgyus rnam smin gyi 'bras bu 'dzin 'byin gyi mu bshad pa las /
skal mnyam gyi 'bras bu 'dzin 'byin bshad pa ma yin pa ni mtshan gzhi 'jog tshul gyis shes pas /
skal mnyam gyi rgyu zhes gsungs pa la brten nas 'khrul bar mi bya ste /
ji ltar zhe na /
mu dang po'i dge ba'i thob pa tha ma des rnam smin gyi 'bras bu 'dzin kyang 'byin pa'i nus pa log ltas bcom zin pas 'byin mi nus pa'i don dang /
mu gnyis pa ni /
bde 'gror nying mtshams sbyor ba'i rnam smin gyi phung po 'phen byed kyi dge ba 'das pa'i thob pa nying mtshams sbyor ba'i gang zag de'i rgyud la yod pa la dgongs pa ste /
de ni rnam smin gyi 'bras bu 'byin zin cing /
lan gnyis 'byin pa med pa'i phyir rnam smin gyi 'bras bu mi 'dzin pa'i don dang /
mu gsum pa dge rtsa ma chad pa'i gnas skabs kyi dge ba zag bcas phal che ba ni rnam smin gyi 'bras bu 'dzin 'byin gnyis ka nus pa dang /
mu bzhi pa dge rtsa chad pa'i gang zag gi rgyud kyi sems dang sems byung sogs dge ba'i rnam smin gyi 'bras bu 'dzin 'byin gnyis ka mi nus pa'i phyir /
mu bzhi pa la gong sa las nyams pa'i zhes gsungs pa ni /
gong ma'i dge ba zag bcas kyi rnam smin gyi 'bras bu la mu bzhi rtsi na zhes pa'i don yin pa las dge ba spyi tsam gyi dbang du byas pa min no / /
des na 'grel gzhung gi don ni de ltar yin pa las skal mnyam gyi 'bras bu la byed na mi 'thad de /
mu dang po'i mtshan gzhi de /
gnas skabs rigs 'dra'i rgyun chad kyang dge rtsa mtshams sbyor ba'i tshe rigs 'dra rgyun 'thud par 'gyur ba'i phyir dang /
mu gnyis pa'i thob pa de yang rigs 'dra'i rgyun phyi ma 'byung ba'i phyir de gnyis kas skal mnyam gyi 'bras bu 'dzin 'byin gnyis ka nus pa'i phyir ro / /
mu bzhi rtsi tshul 'di ni mi dge ba la rigs 'gre ste dpyad na shes sla'o / /
! rkyen ni bzhi po dag tu gsungs / /
zhes sogs kyi skabs su /
rkyen ni rnam pa bzhi ste /
rgyu'i rkyen dang /
de ma thag rkyen dang /
dmigs rkyen dang bdag rkyen rnams so / /
rgyu rkyen gnyis ni 'ga' zhig gis rgyu rkyen gnyis la khyad par yod par 'dod kyang /
bye brag smra ba ni /
de gnyis ming gi rnam grangs tsam las khyad par med par 'dod la /
'on kyang la lar rgyu drug dang /
la lar rkyen bzhir gsungs pa ni gdul bya'i mos pa dang bstun pa ste /
phung po dang khams dang skye mched du bstan pa ltar ro / /
rkyen bzhi po de dag las rgyu'i rkyen ni /
byed rgyu ma gtogs pa'i rgyu lnga dang /
byed rgyu nus ldan kyang yin no / /
de ma thag rkyen la /
sems kyi mtshungs pa de ma thag rkyen dang /
sems kyi de ma thag rkyen dang /
snyoms 'jug gi de ma thag rkyen gsum yod pa las /
dang po ni /
dgra bcom tha ma'i sems dang sems byung rnams las gzhan pa'i sems sems byung 'das pa dang /
da ltar ba thams cad yin la /
de yang 'di'i mtshungs pa zhes pa ni rnam shes gcig gi de ma thag tu rnam shes gcig dang /
tshor ba gcig gi de ma thag tu tshor ba gcig 'byung ba lta bu'i snga phyi'i rdzas mtshungs pa tsam la byed pa yin gyi /
khams dang sa sogs ris dang skal ba mtshungs pa ni mi dgos so / /
des na rdzas mtshungs shing 'bras bu de ma thag tu bskyed pas na mtshungs pa de ma thag rkyen zhes brjod do / /
yang sems kyi @# / /
de ma thag rkyen dang /
snyoms 'jug gi de ma thag rkyen la ni sems dang sems byung dang /
snyoms 'jug gnyis kyang yod de 'og tu rim par shes la /
gzugs sogs gzhan la ni de ma thag rkyen mi 'jog go /
mtshungs pa de ma thag rkyen de la yang /
sems dang sems byung 'das pa dang /
da ltar ba gang rung kho na ma gtogs ma 'ongs pa mi 'jog ste /
ma 'ongs pa la snga phyi'i go rim med pa'i phyir /
zhes snga ma ltar zer ro / /
bye brag smra bas /
ma 'ongs pa la snga phyi'i go rim med par 'dod pa la ni /
sangs rgyas kyi mkhyen pas ma 'ongs pa 'di rjes su 'di 'byung zhes go rim ji lta ba bzhin mi mkhyen par thal ba sogs kyi nyes pa du ma 'jug tshul rnams 'dir mang bar 'gyur bas ma bkod de /
shes par 'dod na /
'grel pa chen mo rnams su blta bar bya'o / /
! 'dir sems kyi mtshungs pa de ma thag pa can dang /
sems kyi de ma thag pa can yin min gyi mu bzhi dang /
yang sems kyi mtshungs pa de ma thag pa can dang /
snyoms 'jug gnyis kyi de ma thag pa can yin min gyi mu bzhi bshad la /
de yang de ma thag pa can dang /
de ma thag rkyen ni mi mtshungs te /
sems la mtshon na /
sems kyi de ma thag pa can ni /
sems kyi phyi logs de ma thag tu byung ba yin la /
sems kyi de ma thag rkyen ni sems kyi snga logs de ma thag tu byung ba la byed pa yin pas rgyu 'bras snga phyi'i khyad par shin tu che la /
de bzhin du /
mtshungs pa de ma thag rkyen dang /
mtshungs pa de ma thag pa can gnyis kyang snga phyir 'byung tshul mi mtshungs so / /
yang /
sems kyi mtshungs pa de ma thag rkyen la sems dang sems byung gang rung gis khyab kyi snyoms 'jug gnyis mi 'byung ste /
de gnyis sems skye ba la gegs byed yin pa'i phyir /
yang mtshungs pa de ma thag pa can la ni snyoms 'jug gnyis 'byung ba ma zad /
de la sems dang sems byung dang snyoms 'jug gnyis gang rung gis khyab pa yang yin pa'i phyir /
yang /
sems kyi de ma thag pa can la ni de dag gis ma khyab ste /
de la ni sems dang sems byung dang /
snyoms 'jug gnyis dang bcas pa rnams kyi mtshan nyid skye sogs bzhi dang /
rjes mthun gyi mtshan nyid bzhi dang /
thob pa la sogs pa yang 'byung ba'i phyir /
yang /
de bzhin du sems kyi mtshungs pa de ma thag rkyen la sems dang sems byung gang rung gis khyab kyang /
de ma thag rkyen tsam la ni ma khyab ste /
de la snyoms 'jug gnyis kyang 'byung ba'i phyir te /
snyoms 'jug las ldang ba'i sems kyi de ma thag rkyen la snyoms 'jug gnyis kyang 'byung ba'i phyir te /
snyoms 'jug gi ldang sems de snyoms 'jug gi de ma thag pa can du bshad pa'i phyir /
tshul de dag rnams blo la nges par byas nas /
tshig skyon bcad de mu bzhi 'jog tshul la /
sems sngon ma'i mtshungs pa de ma thag pa can yin la /
de'i de ma thag pa can ma yin pa ni /
snyoms 'jug gnyis kyi ldang sems dang /
snyoms 'jug gnyis kyi skad cig gnyis pa la sogs pa lta bu ste /
ldang sems ni sems sngon ma 'jug sems dang de gnyis kyi bar du snyoms 'jug gi skad cig ma rnams kyis chod kyang sems gzhan gyis mchod pa'i phyir 'jug sems kyi mtshungs pa de ma thag pa can yin te /
'jug sems de ldang sems kyi mtshungs pa de ma thag rkyen yin pa'i phyir dang /
de bzhin du snyoms 'jug skad cig gnyis pa sogs kyang /
gsum gyis snyoms par 'jug pa gnyis / /
zhes 'jug sems kyi mtshungs pa de ma thag rkyen gyis bskyed par gsungs pa'i phyir /
yang de dag 'jug sems kyi de ma thag pa can ni ma yin te /
de dag dang 'jug sems kyi bar du snyoms 'jug skad cig dang po sogs kyis chod pa'i phyir /
mu gnyis pa sems sngon ma'i de ma thag pa can yin la /
de'i mtshungs pa de ma thag pa can ma yin pa ni snyoms 'jug gnyis kyi skad cig dang po'i mtshan nyid skye sogs bzhi dang /
rjes mthun gyi mtshan nyid dang skad cig dang po de'i thob pa la sogs pa dang /
sems dang bcas pa'i gnas skabs kyi sems sems byung rnams kyi thob pa dang /
mtshan nyid dang /
rjes mthun gyi mtshan nyid la sogs pa rnams te /
sems sngon ma dang de dag gi bar du skad cig ma gzhan gyis ma @# / /
chod pa'i phyir sems sngon ma'i de ma thag pa can ni yin la /
sems dang sems byung dang snyoms 'jug gnyis gang yang ma yin pa'i phyir mtshungs pa de ma thag pa can ni ma yin no / /
mu gsum pa de gnyis ka yin pa ni /
snyoms 'jug gnyis kyi skad cig dang po dang /
sems dang bcas pa'i gnas skabs kyi skad cig gzhan gyis bar ma chod par sems snga ma'i mjug thog su byung ba'i sems dang sems byung rnams te /
sems sngon mas mtshungs pa de ma thag rkyen byas nas bskyed pa'i phyir dang /
sems sngon ma'i rjes thogs de ma thag tu byung ba'i shes pa yin pa'i phyir sems sngon ma'i mtshungs pa de ma thag pa can dang /
de ma thag pa can gnyis ka yin no / /
mu bzhi pa gnyis ka ma yin pa ni /
snyoms 'jug nyis kyi skad cig gnyis pa sogs kyi mtshan nyid skye sogs thob pa dang bcas pa dang /
ldang sems kyi mtshan nyid dang thob pa la sogs pa ste /
de dag ni sems sems byung dang snyoms 'jug gnyis gang yang ma yin pa'i phyir /
mtshungs pa de ma thag pa can ni ma yin la /
sems sngon ma 'jug sems dang de dag gi bar du snyoms 'jug skad cig dang po sogs kyis chod pa'i phyir /
sems sngon ma'i de ma thag pa can yang ma yin no / /
7yang| mu bzhi gnyis pa /
sems sngon ma'i mtshungs pa de ma thag pa can yin la /
snyoms 'jug sngon ma'i de ma thag pa can ma yin pa ni /
snyoms 'jug gnyis kyi skad cig ma dang po dang /
sems dang bcas pa'i gnas skabs kyi sems sngon ma'i mjug thog su skad cig gzhan gyis par mchod par byung ba'i sems dang sems byung rnams te /
de dag sems sngon mas mtshungs pa de ma thag rkyen byas pa'i phyir /
sems sngon ma'i mtshungs pa de ma thag pa can ni yin la /
snyoms 'jug sngon ma'i de ma thag pa can ni ma yin te /
de dag la snyoms 'jug snga ma sngon du song ba med pa'i phyir /
mu gnyis pa snyoms 'jug sngon ma'i de ma thag pa can yin la /
sems kyi mtshungs pa de ma thag pa can ma yin pa ni /
snyoms 'jug gnyis kyi skad cig gnyis pa la sogs pa'i mtshan nyid skye sogs thob pa dang bcas pa dang /
snyoms 'jug gnyis las ldang sems kyi mtshan nyid skye sogs thob pa la sogs pa ste /
de dag snyoms 'jug sngon ma'i mjug thogs de ma thag tu byung ba'i phyir snyoms 'jug gi de ma thag pa can ni yin la /
yang sems dang sems byung dang snyoms 'jug gnyis gang yang ma yin pa'i phyir /
sems kyi mtshungs pa de ma thag pa can ni ma yin no / /
mu gsum pa gnyis ka yin pa ni /
snyoms 'jug gnyis las ldang sems dang /
snyoms 'jug gnyis kyi skad cig ma gnyis pa la sogs pa ste /
de dag ni rang nyid dang 'jug sems kyi bar du snyoms 'jug skad cig dang po sogs kyis chod kyang /
sems gzhan gyis bar du ma chod pas na sems kyi mtshungs pa de ma thag pa can ni yin la /
snyoms 'jug sngon ma'i 'jug thogs de ma thag tu byung ba'i phyir /
snyoms 'jug gi de ma thag pa can yang yin no / /
mu bzhi pa gnyis ka ma yin pa ni /
snyoms 'jug gnyis kyi skad cig dang po'i skye sogs mtshan nyid dang thob pa sogs dang /
sems bcas kyi gnas skabs kyi sems sems byung rnams kyi mtshan nyid skye sogs dang /
thob pa la sogs pa ste /
de dag snyoms 'jug gnyis dang sems sems byung gang yang ma yin pas sems kyi mtshungs pa de ma thag pa can ni ma yin la /
snyoms 'jug snga ma sngon du ma song bas snyoms 'jug gi de ma thag pa can yang ma yin no / /
'di dag gi shugs las /
sems gang gi mtshungs pa de ma thag rkyen dang /
de ma thag rkyen gyi mu bzhi yang bzhag chog ste /
'gog snyoms kyi 'jug sems de ldang sems kyi mtshungs pa de ma thag rkyen yin kyang /
de ma thag rkyen ma yin pa dang /
'gog snyoms tha ma de ldang sems kyi de ma thag rkyen yin kyang /
de'i mtshungs pa de ma thag rkyen ma yin pa dang /
sems bcas kyi gnas skabs kyi sems sems byung snga ma snga ma rnams /
sems sems byung phyi ma phyi ma'i mtshungs pa de ma thag rkyen dang /
de ma thag rkyen gnyis ka yin pa dang /
sems sems byung gi mtshan nyid skye sogs dang /
snyoms 'jug gnyis kyi skye sogs ni de gnyis ka ma yin pa lta bu'o / /
'di'i skabs su snyoms 'jug @# / /
gnyis po de rang nyid sems sngon ma 'jug sems kyi mtshungs pa de ma thag rkyen las skyes pa yin kyang /
rang nyid sems phyi ma'i mtshungs pa de ma thag rkyen du 'gyur ba ni med de /
mtshungs pa de ma thag rkyen la shes pas khyab pa'i phyir dang /
de bzhin du snyoms 'jug skad cig dang po'i mtshan nyid skye sogs dang /
snyoms 'jug gi ldang sems las gzhan pa'i sems sems byung gzhan gyi mtshan nyid skye sogs rnams kyang sems sngon ma'i de ma thag rkyen gyis bskyed pa yin kyang /
rang nyid kyis sems phyi ma'i de ma thag rkyen mi byed pa'i tshul 'di khong du ma chud na mgo bo 'khor nyen che'o / /
! dmigs pa chos rnams thams cad do / /
zhes pa'i skabs su /
dbang shes lnga mtshungs ldan dang bcas pa'i dmigs rkyen ni /
gzugs sogs don lnga po da ltar ba rnams dang /
yid kyi rnam shes kyi dmigs rkyen la ni zag bcas zag med kyi chos dus gsum pa dang dus kyis ma bsdus pa thams cad ci rigs par 'byung la /
dbang po'i rnam shes kyis dngos su ma dmigs pa'i gzugs la sogs pa'ang ris 'dra ba'i sgo nas dmigs rkyen du bsdus so / /
! byed rgyu zhes bya bdag por bshad / /
ces pa'i skabs su /
sngar bshad pa'i byed rgyu zhes pa ni /
skabs 'dir bdag po'i rkyen du bshad do / /
'o na /
chos thams cad dmigs rkyen dang bdag rkyen gnyis ka yin na /
de gnyis la khyad par ci yod ce na /
ci rigs pa'i dbang du byas na khyad par med pa ltar snang yang /
gzhi la sbyar na khyad par shin tu che ste /
chos de'i bdag rkyen la ni rang ma gtogs pa rang dang lhan cig 'byung ba thams cad chos de'i bdag rkyen yin kyang /
de thams cad chos de'i dmigs rkyen ma yin pa'i phyir dang /
dmigs rkyen ni /
dmigs bcas sems kyi khams bdun no / /
zhes pa ltar sems dang sems byung rnams kyi dmigs rkyen yin pa las /
chos gzhan rnams kyi dmigs rkyen ma yin pa'i phyir dang /
bdag rkyen ni chos gzhan rnams kyi'ang thun mong du 'gyur ba'i phyir dang /
mtshungs ldan dang lhan cig 'byung ba rnams phan tshun bdag rkyen du 'gyur yang dmigs rkyen du mi 'gyur ba'i phyir ro / /
! rgyu gnyis po dag 'gag pa la /
zhes sogs kyi skabs su /
rgyu'i rkyen lnga las lhan cig 'byung ba dang /
mtshungs ldan gyi rgyu gnyis pos 'bras bu 'gag pa la mngon du phyogs pa da ltar ba la bya ba byed pa dang /
skal mnyam /
kun 'gro /
rnam smin gyi rgyu gsum pos ni 'bras bu skye ba la mngon du phyogs pa ma 'ongs pa la bya ba byed do /
yang mtshungs pa de ma thag rkyen gyis ni skye ba la mngon du phyogs pa ma 'ongs pa la bya ba byed la /
dmigs rkyen ni /
sems dang sems byung rnams kyis 'dzin pa'i phyir 'gag pa la mngon du phyogs pa da ltar pa la bya ba byed do zhes pa ste /
de dag kyang gtso che ba'am /
spyir btang tsam gyi dbang du byas pa las mtha' gcig tu khyab mtha' nges pa ma yin te /
rgyu drug mi 'gal ba'i tshul la bsam nas so sor dpyad na shes so / /
! bzhi yis sems dang sems byung rnams / /
zhes sogs kyis 'dus byas rnams las rkyen bzhis bskyed pa dang gsum gyis bskyed pa dang /
gnyis kyis bskyed pa'i tshul rnams dang /
'byung las gyur pa rnam pa lnga / /
'byung 'gyur rnam gsum phan tshun du / /
'byung ba rnams kyis de rnams gcig /
ces pa rnams kyis 'byung ba dang 'byung gyur rnams nang phan tshun rgyu gang dang gang ji ltar byed pa'i tshul rnams ni rtsa ba nyid la tshig 'grel zhib tu thebs na shes pa 'dra snyam re zhig ma spros so / /
! 'dod yid dge dang mi dge dang / /
zhes sogs kyi skabs su de ma thag rkyen rgyas par bshad pa la /
thog mar sems la bcu gnyis su phye ba dang /
nyi shur phye ba gnyis las /
dang po bcu gnyis su phye ba ni /
'dod pa'i sas bsdus kyi sems dang sems byung dang bcas pa la dge ba dang /
mi dge pa dang /
bsgribs la lung ma bstan dang /
ma bsgribs lung ma bstan te bzhi /
gzugs dang gzugs med gnyis su mi dge ba dor bas gsum gsum dang /
zag med slob pa'i sems dang mi slob pa'i sems gnyis te bcu gnyis so / /
de dag gang gi de ma thag tu gang 'byung ba ni tshe drug gam brgyad kyis shes par bya ba las drug ni /
rgyun dang /
sa mtshungs pa dang /
snyoms par 'jug pa dang /
snyoms 'jug las ldang ba dang /
nying mtshams sbyor ba dang /
snyoms 'jug nyon mongs can gyis gzir ba'i tshe ste drug @# / /
dang /
de'i steng du sprul pa la 'jug pa dang /
sprul pa las ldang ba gnyis logs su phye na brgyad de /
drug tu bsdu ba'i tshe sprul pa la 'jug pa ni snyoms 'jug las ldang ba dang /
sprul pa las ldang ba ni snyoms par 'jug pa'i khongs su 'du'o / /
de yang rgyun gyi tshe zhes pa ni dge ba las dge ba sogs ris 'dra ba dang /
sa mtshungs pa ni ris mi mthun kyang 'dod pa la sogs pa'i sa 'dra ba dang /
snyoms par 'jug pa'i tshe zhes pa ni /
gong ma'i dge ba sbyor byung dang /
zag med gnyis la snyoms par 'jug pa dang /
snyoms 'jug las ldang ba'i tshe ni /
gong ma'i dge ba sbyor byung dang /
zag med gnyis las ldang ba'i tshe dang /
nying mtshams sbyor ba'i tshe ni 'chi srid nas bar srid dang /
bar srid nas skye srid du nying mtshams sbyor ba'i tshe dang /
snyoms 'jug nyon mongs can gyis gzer ba ni /
khams gong ma gnyis gang rung gi snyoms 'jug nyon mongs can mngon du gyur pa'i tshe'o / /
de dag las dang po ni shes sla ba ma zad 'og ma rnams 'chad pa'i khongs nas kyang rtogs par 'gyur la /
sa mtshungs kyi tshe ni rang sa'i sems kyi mjug thogs de ma thag tu 'dod pa'i sprul sems ma gtogs gzhan 'dod sems kyi mjug tu 'dod pa'i dge mi dge bsgribs lung ma bstan dang /
ma bsgribs lung ma bstan thams cad dang /
gong ma gnyis kyi sems kyi mjug thog su'ang rang sa so so'i sems gsum char 'byung ngo / /
7snyoms par 'jug pa'i tshe sa mi mtshungs pa 'dod pa'i dge ba sbyor byung gi mjug thogs su gzugs kyi dge ba sbyor byung dang /
zag med kyi sems gnyis dang /
gzugs kyi dge ba sbyor byung las gzugs med kyi dge ba sbyor byung dang /
zag med kyi sems gnyis dang /
gzugs med kyi sbyor byung las zag med gnyis 'byung ngo / /
snyoms 'jug las ldang ba'i tshe ni /
gzugs med kyi dge ba sbyor byung las gzugs kyi dge ba sbyor byung /
gzugs kyi sbyor byung gi mjug thogs su 'dod pa'i dge ba sbyor byung skyes thob gnyis ka dang /
zag med gnyis las ldang ba'i tshe de gnyis kyi mjug thogs su gong ma gnyis kyi dge ba sbyor byung kho na dang /
'dod pa'i dge ba skyes thob dang sbyor byung gnyis ka 'byung ngo / /
7nying mtshams sbyor pa'i tshe /
'chi srid nas bar srid du nying mtshams sbyor ba zhes pa'i 'chi sems ni sa de dang de'i rang sa'i dge ba skyes thob dang /
'dod pa na mi dge ba dang /
sa gsum char na bsgribs la lung ma bstan dang rnam smin skyes kyi sems dang /
'dod gzugs gnyis spyod lam pa'i sems kyang 'byung la /
zag med gnyis dang /
dge ba sbyor byung dang /
bzo'i gnas pa dang /
sprul pa'i sems rnams 'chi sems la mi 'byung ngo / /
de yang sa 'og ma nas gong mar skye ba'i 'chi sems la rang sa'i dge ba skyes thob dang| ma bsgribs lung ma bstan rnam smin skyes dang spyod lam pa ci rigs 'byung ba las /
'og ma'i nyon mongs can gyi 'chi sems las gong mar skye ba ni mi srid de /
nyon mongs can las gong ma min / /
zhes gsungs pa'i phyir /
gong ma nas 'og mar skye ba'i 'chi sems la ni bsgribs lung ma bstan yang 'byung ngo / /
ma bsgribs lung ma bstan gyi sems gnyis las gzugs med na rnam smin skyes ma gtogs spyod lam pa med do / /
rang sa nas rang sar skye pa'i 'chi sems la ni zag med gnyis dang /
dge ba sbyor byung sogs gong du bshad pa rnams ma gtogs rang sa'i sems dge ba sogs thams cad 'byung ngo / /
bar srid dang skye srid du nying mtshams sbyor ba'i skyes sems la ni gang du skyes pa'i sa de'i nyon mongs can ma gtogs mi 'byung ste /
skye ba'i srid pa nyon mongs can / /
zhes gsungs pa'i phyir 'dod pa na /
mi dge ba dang /
bsgribs lung ma bstan gang rung dang /
gong ma gnyis na bsgribs lung ma bstan kho na'o / /
snyoms 'jug nyon mongs can gyis gzir ba'i tshe gong ma'i bsgribs lung ma bstan las /
'og ma'i dge ba 'byung ste /
de yang gzugs kyi nyon mongs can gyi ting nge 'dzin las langs pa'i tshe 'dod pa'i dge ba sbyor byung skyes thob gnyis ka dang /
gzugs med kyi nyon mongs can gyi ting nge 'dzin las langs pa'i tshe gzugs kyi dge ba sbyor byung kho na las skyes thob ni mi 'byung ste /
mi gsal ba'i phyir ro / /
tshe brgyad du phyi ba'i skabs kyi /
sprul pa la 'jug pa'i tshe /
dag dang rang las de las gnyis / /
zhes gzugs kyi dge ba sbyor @# / /
byung gi rjes su 'dod pa'i sprul sems dang /
gzugs kyi sprul sems lung ma bstan gnyis gang rung kho na 'byung la /
sprul pa las ldang pa'i tshe ni /
sprul sems gnyis kyi mjug tu gzugs kyi dge ba sbyor byung kho na 'byung ste /
sprul pa las langs nas nges par bsam gtan gyi sems mngon du byed pa'i phyir ro / /
des na 'dod pa'i lung ma bstan gyi mjug thog su gzugs kyi dge ba 'byung ba ni 'dod pa'i sprul sems kho na'i rjes su yin la /
dge ba las sa mi mtshungs pa gong 'og gi nyon mongs can 'byung ba yang dge ba skyes thob kho na'i rjes su yin no / /
'byung tshul de dag blong nges par byas nas sems bcu gnyis po re re'i mjug thogs de ma thag tu sems ji tsam 'byung ba ni /
'dod pa'i dge sems kyi mjug thogs su sems dgu 'byung ste /
rgyun dang sa mtshungs pa'i tshe rang sa'i bzhi /
snyoms 'jug gi tshe rang sa'i sbyor byung las gzugs kyi dge ba sbyor byung dang /
zag med gnyis te gsum /
nying mtshams sbyor ba'i tshe 'dod pa'i skyes thob las gong ma gnyis kyi bsgribs lung ma bstan gnyis te sdom pas dgu'o / /
'di dag kyang tsha'am dus so so'i gnas skabs su ci rigs par 'byung pa'i grangs mang mtha' bzung ba las /
dus gcig kho nar ni sems dgu la sogs pa lta bzhog /
de dag las sems gnyis cig car du 'byung ba yang mi srid do / /
'dod pa'i dge sems las gzugs med la snyoms par 'jug pa ni med de /
de gnyis ring ba bzhis ring ba'i phyir te /
gzugs med kyi rten la 'dod pa'i sprul sems sogs gang yang mngon du mi byed pas gzugs med snyoms 'jug gi mtshungs pa de ma thag rkyen gyi rten du 'dod sems mi 'byung bas rten ring ba dang /
'dod pa la rags pa dang gzugs med la zhi bar mi blta bas rnam pa ring ba dang /
gzugs med kyis 'dod pa la mi dmigs pas dmigs pa ring ba dang /
gzugs med kyi 'dod pa'i gnyes pos ring ba'o / /
des na 'dod pa'i dge sems kyis kun nas bslangs te gzugs med la snyoms par 'jug 'dod na'ang /
bar der bsam gtan gyi sems nges par mngon du byed pa la ltor dgos pa'i @# / /
phyir ro / /
'dod pa'i dge sems rang nyid ni sems brgyad kyi mjug thogs su 'byung ste /
rgyun dang sa mtshungs kyi tshe rang sa'i bzhi'i mjug dang /
snyoms 'jug las ldang ba'i tshe gzugs kyi dge ba sbyor byung dang /
zag med gnyis kyi rjes dang /
snyoms 'jug nyon mongs can gyis gzir ba'i tshe gzugs kyi bsgribs sems kyi rjes su 'byung ba'i phyir /
de dag gi rjes su 'byung ba'i 'dod pa'i dge ba la ni sbyor byung du ma zad skyes thob kyang 'byung ste /
'dod pa'i dge ba skyes thob de sems gsal ba'i phyir zhes gsungs so / /
yang 'dir 'dod pa'i rang sa las ma bsgribs lung ma bstan 'byung bar bshad pa ni sprul sems las gzhan pa'i ma bsgribs lung ma bstan yin gyi sprul sems ni ma yin te /
de ni nges par gzugs kyi dge ba sbyor byung la brten dgos pa gong du bshad pa ltar ro / /
'dod pa'i mi dge ba'i sems ni zag med gnyis ma gtogs pa'i sems bcu char gyi rjes su byung ste /
rgyun dang sa mtshungs kyi tshe sprul sems ma gtogs pa'i rang sa'i bzhi dang /
nying mtshams sbyor ba'i tshe khams gong ma gnyis nas 'dod par skyes na gong ma gnyis kyi sems gsum gsum ste drug gi rjes su 'byung ba'i phyir /
mi dge ba'i sems de las ni bzhi kho na 'byung ste /
rang sa'i bzhi po ma gtogs gzhan mi 'byung ba ni dpyad pas she so / /
'dod pa'i bsgribs lung ma bstan gyi sems yang mi dge ba ji lta ba de bzhin no / /
'dod pa'i ma bsgribs lung ma bstan gyi sems ni sems lnga'i rjes su 'byung ste /
rgyun dang sa mtshungs kyi tshe rang sa'i bzhi dang /
sprul pa la 'jug pa'i tshe /
gzugs kyi dge ba sbyor byung gi rje su 'dod pa'i sprul sems 'byung ba'i phyir ro / /
'dod pa'i ma bsgribs lung ma bstan gyi sems de las ni sems bdun 'byung ste /
rgyun dang sa mtshungs kyi tshe rang sa'i bzhi /
sprul pa las ldang ba'i tshe gzugs kyi dge ba sbyor byung dang /
'dod pa nas gong ma gnyis su skye ba'i tshe 'dod pa'i 'chi sems rnam smin skyes dang spyod lam pa'i rjes su gong ma gnyis kyi bsgribs sems gnyis rnams 'byung ba'i phyir /
7gzugs kyi dge sems kyi mjug thogs su ni sems bcu gcig 'byung ste /
rgyun dang sa mtshungs kyi tshe rang sa'i gsum /
snyoms 'jug las @# / /
ldang ba'i tshe 'dod pa'i dge ba /
sprul pa la 'jug pa'i tshe 'dod pa'i ma bsgribs lung ma bstan sprul sems kho na /
nying mtshams sbyor ba'i tshe 'dod pa'i mi dge ba dang bsgribs sems gnyis dang /
gzugs med kyi bsgribs sems /
snyoms par 'jug pa'i tshe gzugs med kyi dge ba dang /
zag med gnyis rnams 'byung ba'i phyir /
gzugs kyi dge sems las rang sa'i lung ma bstan 'byung tshul yang /
dge ba sbyor byung las rang sa'i ma bsgribs lung ma bstan gyi sems gsum ga dang /
skyes thob las sprul sems las gzhan gnyis dang /
bsgribs lung ma bstan ni dge ba skyes sbyor gnyis ka'i rje su 'byung ba yin no / /
gzugs kyi dge sems rang nyid ni sems dgu'i mjug thogs su 'byung ste /
rgyun dang su mtshungs kyi tshe rang sa'i gsum las dang /
snyoms par 'jug pa'i tshe 'dod pa'i dge ba sbyor byung las dang /
sprul pa las ldang ba'i tshe 'dod pa'i ma bsgribs lung ma bstan sprul sems las dang /
snyoms 'jug las ldang ba'i tshe gzugs med kyi dge ba sbyor byung dang /
zag med gnyis kyi mjug thogs dang /
snyoms 'jug nyon mongs can gyis gzir ba'i tshe gzugs med kyi bsgribs sems kyi rjes su 'byung ba'i phyir /
'di yang rang sa'i ma bsgribs lung ma bstan las 'byung ba'i tshe /
gzugs kyi dge ba sbyor byung ni rang sa'i sprul sems kho na las ma bsgribs lung ma bstan gzhan gnyis kyi rjes su mi 'byung la /
dge ba skyes thob ni rnam smin skyes dang spyod lam pa ma gtogs sprul sems kyi rjes su mi 'byung ngo / /
7gzugs kyi bsgribs sems lung ma bstan ni sems brgyad kyi rjes thogs su 'byung ste /
rgyun dang sa mtshungs kyi tshe sprul sems ma gtogs rang sa'i sems gsum gyi rjes su dang /
nying mtshams sbyor ba'i tshe 'dod pa'i dge ba skyes thob dang sprul sems las gzhan pa'i 'dod pa'i ma bsgribs lung ma bstan gnyis kyi rjes su dang /
gzugs med kyi 'chi sems gsum gyi rjes su 'byung ba'i phyir /
gzugs kyi bsgribs sems de las sems drug 'byung ste /
rgyun dang sa mtshungs kyi tshe rang sa'i gsum /
nying mtshams sbyor ba'i tshe 'dod pa'i mi dge ba dang bsgribs sems gnyis /
snyoms 'jug nyon mongs can gyi gzir ba'o tshe 'dod pa'i dge ba gnyis ka 'byung ba'i phyir /
7gzugs kyi ma bsgribs lung ma bstan gyi sems ni rang sa'i sems gsum po kho na'i rjes su ma gtogs sems gzhin gyi rjes su mi 'byung la /
rang sa'i gsum gyi rjes su 'byung tshul yang /
rgyun gyi tshe sprul sems ni rang nyid kyi rjes su /
spyod lam pa dang rnam smin skyes gnyis sprul sems ma gtogs phan tshun dang /
sa mtshungs kyi tshe dge ba sbyor byung gi rjes su ma bsgribs pa'i sems gsum char dang /
skyes thob kyi rjes su sprul sems ma yin pa'i gzhan gnyis 'byung ba'i phyir /
gzugs kyi ma bsgribs lung ma bstan gyi sems de las sems drug 'byung ste /
rgyun dang sa mtshungs kyi tshe rang sa'i gsum dang /
nying mtshams sbyor ba'i tshe 'dod pa'i mi dge ba dang bsgribs sems /
gzugs med kyi bsgribs sems bcas 'byung ba'i phyir 7ji ltar gzugs kyi ma bsgribs lung ma bstan gyi sems de rang sa'i gsum las 'byung zhing /
de las drug 'byung ba bzhin du gzugs med kyi ma bsgribs lung ma bstan gyi sems yang de dang kun tu mtshungs so / /
'on kyang 'di'i lung ma bstan la rnam smin skyes gcig pu ma gtogs med pa dang /
nying mtshams sbyor ba'i tshe gzugs kyi bsgribs sems 'byung ba'i khyad par tsam mo / /
7gzugs med kyi dge sems las sems dgu 'byung ste /
rgyun gyi tshe dgo pa gnyis ka phan tshun d+nag /
sa mtshungs kyi tshe dge ba gnyis ka las bsgribs ma bsgribs gnyis ka 'byung ba ste rang sa'i gsum dang /
snyoms par 'jug pa'i tshe sbyor byung kho na las zag med gnyis dang /
snyoms 'jug las ldang ba'i tshe sbyor byung kho na las gzugs kyi dge ba sbyor byung kho na dang /
nying mtshams sbyor ba'i tshe dge ba skyes thob las 'dod ba'i nyon mongs can gnyis dang /
gzugs kyi bsgribs sems 'byung pa'i phyir /
gzugs med kyi dge sems de ni sems drug gi rjes su 'byung ste /
rgyun gyi tshe dge ba gnyis phan tshun dang /
sa mtshungs kyi tshe bsibs sems las dge ba gnyis ka dang /
ma bsgribs lung ma bstan rnam smin skyes las dge ba skyes thob kho na 'byung ste /
rang sa'i sems gsum @# / /
gyi rjes su dang /
snyoms par 'jug pa'i tshe gzugs kyi sbyor byung kho na'i rjes su gzugs med kyi'ang sbyor byung kho na dang /
snyoms 'jug las ldang ba na zag med gnyis kyi rjes su gzugs med kyi sbyor byung kho na 'byung ba'i phyir /
gzugs med kyi bsgribs sems lung ma bstan las sems bdun 'byung ste /
rgyun dang sa mtshungs kyi tshe rang sa'i gsum /
nying mtshams sbyor ba'i tshe gzugs kyi bsgribs sems dang /
'dod pa'i nyon mongs can gnyis /
snyoms 'jug nyon mongs can gyis gzir ba'i tshe gzugs kyi dge ba sbyor byung kho na 'byung ba'i phyir /
de bzhin du gzugs med kyi bsgribs sems rang nyid kyang sems bdun gyi rjes su 'byung ste /
rgyun dang sa mtshungs kyi tshe rang sa'i gsum gyi rjes su dang /
nying mtshams sbyor ba'i tshe 'dod gzugs kyi dge ba skyes thob gnyis dang /
'dod gzugs kyi ma bsgribs lung ma bstan rnam smin skyes dang spyod lam pa'i rjes su 'byung ba'i phyir /
~slob pa'i sems ni bzhi las 'byung ste /
snyoms par 'jug pa'i tshe khams gsum gyi dge ba sbyor byung gsum las dang /
rgyun gyi tshe slob sems rang nyid kyi rjes su 'byung ba'i phyir /
slob sems de las sems lnga 'byung ste /
snyoms 'jug las ldang ba'i tshe khams gsum gyi dge ba gsum dang /
rgyun gyi tshe slob sems rang nyid dang /
snyoms par 'jug pa'i tshe slob pa rdo rje lta bu'i ting nge 'dzin gyi rjes su mi slob pa zad pa shes pa 'byung ba'i phyir /
'dir slob sems kyi ldang sems la 'dod pa'i dge ba skyes thob sbyor byung gnyis ka 'byung yang /
gong ma gnyis kyi skyes thob ni mi 'byung ste /
de gnyis kyi skyes thob ni mi gsal ba'i phyir ro / /
~mi slob pa'i sems ni lnga las 'byung ste /
snyoms par 'jug pa'i tshe khams gsum gyi dge ba sbyor byung gsum po kho na las dang /
slob pa rdo rje lta bu'i ting nge 'dzin gyi rjes dang /
rgyun gyi tshe mi slob pa rang nyid dang bcas pa las 'byung ba'i phyir /
mi slob pa'i sems de las ni bzhi 'byung ste /
snyoms 'jug las ldang ba'i tshe 'dod pa'i dge ba gnyis ka dang /
gong ma gnyis kyi sbyor byung gnyis te gsum dang /
rgyun gyi tshe mi slob pa rang nyid rnams 'byung ba'i phyir /
de la kho na re /
'o na yongs su nyams pa'i tshe mi slob pa'i mjug thogs su slob pa'i sems 'byung bas lnga 'byung bar thal lo / /
zhe na /
yongs su nyams pa'i tshe nyon mongs mngon du gyur pas bar du chod pa'i phyir /
mi slob pa'i mjug thogs de ma thag tu slob sems 'byung ba'i nyes pa med par 'dod la /
de lta na'ang /
'grel pa mngon pa'i rgyan du /
'on kyang khams gsum gyi bsgribs pa'i sems gsum dang /
bdun 'byung bar thal ba'i nyes pa ni spang dgos so / /
zhes gsungs pa'i gnod byed ni dngos su 'jug pa yin la /
der ma zad phyir mi 'ongs 'dod pa'i nyon mongs kyis nyams pa na slob sems kyi rjes su 'dod pa'i nyon mongs can gnyis kyang 'byung bas na slob sems las sems drug 'byung bar thal ba'i nyes pa yang gong dang mtshungs so / /
'o na /
bye smra'i rang lugs la lan ji ltar 'debs zhe na /
slob pa dang mi slob pa nyon mongs pas yongs su nyams kha ma'i gnas skabs su zag med kyi sems mngon du byed bzhin pa ma yin zhes smra ba'am /
yang na /
skabs 'dir tshe drug gam brgyad kyi gnas skabs gzhir bzhag pa las yongs su nyams pa'i tshe zhes pa ma bgrang pa'i phyir ma khyab zhes smra'o / /
yang skabs 'dir 'grel pa mngon pa'i rgyan du /
sems re re'i mjug tu 'di tsam 'byung sogs gsungs pa'i rjes su /
tshe drug gi rnam par bzhag pa mi 'thad pa'i phyir ro / /
zhes pa gong 'og kun tu lan du mar gsungs pa'i don gang yin snyam na /
sems re re'i rjes su sems bcu gnyis las ji tsam 'byung dang /
rang nyid sems ji tsam gyi rjes su 'byung dpyad pa'i tshe /
tshe drug gi nang nas mang mtha' tshe lnga las drug char tshang ba mi srid pa'i don te /
dper na /
gzugs kyi dge sems las sems gzhan bcu gcig 'byung ba mang shos yin kyang /
de la tshe drug las snyoms 'jug nyon mongs can gyis gzir ba mtshang zhing /
de las cung zad nyung ba 'dod pa'i dge sems las dgu 'byung yang /
de la yang snyoms 'jug las ldang ba dang /
nyon mongs can gyis gzir ba'i tshe gnyis ka ma tshang ba ste gzhan la yang mtshungs so / /
'dir ldang sems la dpyad pa la /
'grel pa rnams su /
mi lcogs med la brten nas dgra bcom thob pa'i ldang sems ni @# / /
goms pas de nyid kyi sa pa dang /
'dod pa'i sa pa yin la ci yang med la brten nas thob pa ni de nyid kyi sa pa'am /
srid rtser skyes pa yin na srid rtse'i sa pas ldang ngo / /
sa lhag ma rnams su ni ldang sems rang gi sa pa kho na ste /
gzhan gyi sa pa ni sbyor ba kho nas sgrub dges la /
rang gis pa ni rang gis 'byung bas so / /
zhes gsungs pa'i dbang du byas na /
gong du snyoms 'jug las ldang ba'i tshe slob pa dang mi slob pa'i sems kyi mjug thogs su 'dod pa'i dge ba skyes thob sbyor byung gnyis ka 'byung ba yang mi lcogs med kyi ngo bor gyur pa'i slob sems dang /
mi slob pa'i sems kyi dbang du byas pa dang /
de bzhin du gzugs kyi dge ba sbyor byung ba las ldang ba'i tshe 'dod pa'i dge ba skyes sbyor gnyis ka 'byung ba yang bsam gtan dang po'i nyer bsdogs las ldang ba kho na'i dbang du byas pa las /
dngos gzhis bsdus pa'i zag med dang /
gzugs kyi dge ba sbyor byung gi rjes thogs de ma thag tu 'dod pa'i dge sems mi 'byung ba yin par sems te 'on kyang dpyad do / /
! bcu gnyis de dag nyi shur yang / /
zhes sogs kyi skabs su /
sems bcu gnyis po de dag las nyi shur phye tshul ni /
khams gsum gyi dge ba la skyes thob sbyor byung gnyis su phye ba dang /
'dod pa'i ma bsgribs lung ma bstan la rnam smin skyes dang /
spyod lam pa /
bzo sems /
sprul sems te bzhi /
gzugs na gzo sems ma gtogs pa'i gsum du phye ba dang bcas pa'i nyi shur 'gyur te /
'dod pa na dge ba'i sems gnyis /
ma bsgribs lung ma bstan bzhi /
mi dge ba dang /
bsgribs la lung ma bstan te brgyad /
gzugs na dge sems gnyis /
ma bsgribs lung ma bstan gsum /
bsgribs la lung ma bstan te drug /
gzugs med na dge sems gnyis /
ma bsgribs lung ma bstan dang /
bsgribs lung ma bstan te bzhi ste khyon bsgril bas bco brgyad /
de'i steng du zag med kyi sems gnyis bsnan pas nyi shu'o / /
'di'i dbang du byas nas sems gang gi mjug tu sems ji tsam 'byung ba'ang bshad du yod mod kyang yi ges 'jigs pa ma zad /
sems bcu gnyis kyi 'byung tshul khong du chud na de'i tshul nyid la brtags na shes par sla ste /
dper na /
'dod sems dge ba'i dbang du byas na /
de'i mjug thogs su rgyun gyi tshe rang sa'i dge ba skyes thob sbyor byung gnyis dang /
sa mtshungs pa'i tshe sprul sems las gzhan pa'i rang sa'i ma bsgribs lung ma bstan gsum 'byung ba rnams so sor phye nas bgrang na sems nyi shu'i nang nas bcu gnyis 'byung bas mtshon te gzhan dag la yang ris 'gre bas ma bris so / /
sems bcu gnyis dang nyi shu gnyis khyab gang che na /
bcu gnyis khyab che ste /
ma bsgribs lung ma bstan bzhi po gang rung ma yin pa'i ma bsgribs lungs ma bstan gyi sems gzhan dag yod pa rnams bcu gnyis kyi khongs su 'dus la nyi shur ma 'dus par bzhed do / /
! khams gsum pa yi nyon mongs can / /
zhes sogs kyi skabs su /
sems bcu gnyis kyi rnyed tshul bshad pa la /
de la 'dod pa'i nyon mongs can gyi sems gnyis gang rung mngon du gyur na sems drug gsar du rnyed pa dang /
gzugs kyi nyon mongs can mngon du gyur na'ang drug dang /
gzugs med kyi nyon mongs can mngon du gyur na gnyis rnyad do / /
de yang 'grel pa las /
skye dang snyoms par 'jug pa dang / /
'dod chags bral dang yongs nyams dang / /
dge ba'i nying mtshams sbyor ba'i tshe / /
sems de ldan pa min las rnyed / /
ces gsungs pa ltar tshe lnga'i dbang du byas pa ste /
khams gong ma nas 'og mar skye ba'i tshe dang /
gong ma la snyoms par 'jug pa'i tshe dang /
sa dang sa las 'dod chags dang bral ba'i tshe dang /
dgra bcom pa las yongs su nyams pa'i tshe dang /
dge rtsa chad pa mtshams sbyor ba'i tshe ste lnga'o / /
de la 'dod pa'i nyon mongs can mngon du gyur pa las sems drug rnyed tshul ni /
gong ma nas 'dod par skye ba'i tshe 'dod pa'i mi dge ba dang /
bsgribs sems gang rung mngon du gyur pa na 'dod pa'i nyon mongs can gnyis dang /
'dod pa'i dge ba skyes thob kyi thob pa gsar du 'byung /
'dod par dge rtsa chad pa the tshom nyon mongs can gyis mtshams sbyor ba'i tshe na yang 'dod pa'i dge ba skyes thob gsar du thob /
'dod pa'i mi dge bas dgra bcom pa las nyams pa na 'dod pa'i nyon mongs can dang /
khams gong ma gnyis kyi bsgribs sems gnyis /
slob sems kyi thob pa rnams gsar du 'byung ba ste /
don bsgril na 'dod nyon gsar @# / /
du mngon du gyur pa'i tshe /
'dod pa'i nyon mongs can gnyis /
gong ma gnyis kyi bsgribs sems gnyis /
'dod pa'i dge ba skyes thob dang /
slob pa'i sems te drug po ci rigs pa'i thob pa gsar du byung ba'i don yin la /
de yang 'dod pa'i nyon mongs mngon du gyur pa na /
sems gzhan rnams thob pa'i sgo nas gsar du ldan pa las mtha' dag dus mnyam du mngon du gyur pa ni ma yin la /
thob pa yang dus ci rigs par gsar du thob pa las sems drug dus gcig tu gsar du thob pa yang ma yin te /
'grel pa mngon pa'i rgyan du /
de ltar na /
spyir 'dod pa'i nyon mongs can gyi sems mngon du gyur pa na sems drug gi thob pa sngar mi ldan pa las gsar du rnyed pa yin gyi mngon du gyur pa ni ma yin no / /
zhes dang /
de yang drug ka cig char rnyed pa min gyi sems nyon mongs can zhig dang por mngon du gyur na ci rigs nas drug gi rnyed pa 'byung rung la rtsi'o / /
zhes gsungs pa'i phyir /
des na 'ga' zhig tu /
'dod pa'i nyon mongs kyis dgra bcom pa las nyams pa'i tshe /
'dod pa'i dge mi dge gnyis /
khams gsum gyi bsgribs pa gsum /
slob pa zag med de drug gi thob pa cig char du 'byung ba dang /
gzugs kyi nyon mongs kyis dgra bcom las nyams pa'i tshe /
gzugs kyi dge ba /
'dod gzugs kyi sprul sems gnyis /
khams gong ma gnyis kyi bsgribs sems gnyis /
slob pa zag med de drug gi thob pa cig char rnyed ces 'byung mod kyang /
rgyun ldan bzhin pa la bsam na de bzhin yin rung /
skabs 'di'i thob tshul ni /
gong gi 'grel pa'i lung du /
sems de ldan pa min las rnyed / /
ces sngar mi ldan pa las gsar du rnyed pa la rtsi ba las ldan bzhin pa bgrang pa ma yin pas /
des na 'dod pa'i nyon mongs kyis dgra bcom las nyams pa'i tshe 'dod pa'i dge ba sngar nas ldan bzhin las gsar du rnyed pa ma yin la /
gzugs kyi nyon mongs kyis nyams pa'i tshe yang gzugs kyi dge ba dang /
sprul sems gnyis gsar du rnyed pa ma yin pa'i phyir /
gal te sngar nas ldan bzhin pa la rtsi na gzugs kyi nyon mongs kyis nyams pa'i tshe 'dod pa'i dge ba dang yang ldan pas bdun cig car du rnyed pa dang /
slob sems mngon du gyur pa'i tshe na yang 'dod pa'i dge sems dang /
gzugs kyi dge sems bsnan pas drug cig car du rnyed par 'dod dgos par thal /
'dod na mi 'thad de /
khams gsum pa yi nyon mongs can / /
drug dang drug dang gnyis rnyed do / /
zhes dang /
slob pa la bzhi /
zhes gsungs pa rnams dang 'gal ba'i phyir ro / /
des na gzugs kyi nyon mongs mngon du gyur pa'i tshe sems drug gsar du rnyed par gsungs pa yang ci rigs pa'i dbang du byas pa yin te /
gzugs med nas gzugs khams su skyes pa'i tshe gzugs kyi bsgribs sems mngon 'gyur ba de dang /
gzugs kyi dge ba skyes thob /
'dod gzugs kyi sprul sems gnyis te bzhi gsar du thob pa dang /
gzugs kyi nyon mongs can gyis dgra bcom ldas nyams pa'i tshe gzugs med kyi bsgribs sems dang /
slob sems gnyis gsar du thob pa ste sdom pas sems drug gsar du rnyed pa'i don no / /
de bzhin du gzugs med kyi nyon mongs can mngon du byed pa na gnyis gsar du rnyed do / /
nyon mongs des dgra bcom las nyams pa'i tshe gzugs med kyi nyon mongs de nyid dang /
slob sems gsar du rnyed pa'i phyir /
'di yang rgyun ldan bzhin pa la bsam na 'dod gzugs kyi dge sems gnyis dang /
sprul sems gnyis dang yang ldan pas na de dag kyang bgrang dgos par 'gyur ro / /
! gzugs skyes dge la gsum dag go /
zhes pa 'di la yang 'ga' zhig gzugs khams su skyes pa'i tshe /
gzugs kyi dge ba dang /
sprul sems gnyis gsar du thob pa la 'dod pa yang mi 'thad de /
'di'i skabs kyi gzugs skyes dge ba zhes pa 'dod pa'i rten can gyi rgyud kyi gzugs kyi sas bsdus las skyes pa'i dngos gzhi'i dge ba la gsung rgyu yin pa las| 'dod pa nas gzugs khams su skyes pa dang /
gzugs med nas gzugs khams su skyes pa lta bu la byed pa ma yin te /
'dod pa nas gzugs su skyes pa'i tshe gzugs kyi dge ba dang /
sprul sems gnyis dang /
gzugs kyi bsgribs sems rnams sngar nas ldan bzhin pa las gsar @# / /
du thob pa ma yin la /
ldan bzhin pa la bsam na ni bsgribs sems yang mngon du gyur pas bzhi thob par 'dod dgos pa'i phyir dang /
gzugs med nas gzugs khams su skyes pa'i tshe sems bzhi gsar du thob pa gong du bshad zin nas /
slar yang sems gsum thob tshul bshad pa la dgos pa med pa'i phyir /
des na 'di'i don ni /
'dod pa'i rten can dang por 'dod pa la 'dod chags dang bral ba'i tshe gzugs kyi sas bsdus pa'i dngos gzhi'i dge ba mngon du gyur pa na /
dngos gzhi'i dge ba de dang /
'dod gzugs kyi sprul sems gnyis te gsum gsar du thob pa'i don no / /
~slob sems mngon du gyur ba'i tshe ci rigs par sems bzhi gsar du rnyed de /
zag med skad cig dang po'i tshe slob sems rang nyid dang /
zag med mi lcog med kyis 'dod pa la 'dod chags dang bral ba'i tshe sprul sems gnyis dang /
'phags lam zag med sa drug gang rung gis gzugs la 'dod chags dang bral ba'i tshe gzugs med kyi dge sems rnams gsar du thob pa'i phyir ro / /
sems drug po de dag gi lhag ma 'dod pa dang /
gzugs med kyi dge sems dang /
mi slob pa'i sems dang /
khams gsum gyi ma bsgribs lung ma bstan gsum ste drug po de dag mngon du gyur pa'i tshe rang rang gi thob pa 'byung ba las sems gzhan dus mnyam du gsar du thob pa ni med de /
la la ni sngar thob zin la /
la la de'i tshe ma thob pas so / /
zhes gsungs la /
de yang sems bcu gnyis po spyi tsam gyi dbang du mdzad pa yin gyi bye brag pa dge ba'i sems la ni ma nges te /
mi slob pa'i tshe zag bcas zag med kyi yon tan ji snyed pa'i thob pa sngar skyes 'byung ba gong du thob pa'i rnam bzhag gi skabs su bshad zin pa ltar ro / /
yang /
nyon mongs can gyi sems la ni / /
mkhas pa rnams kyis dgu rnyed brjod / /
dge ba'i sems la drug yin te / /
lung ma bstan la de nyid do / /
zhes gsungs pa ni /
gong du bshad pa'i khams gsum gyi sems gzhan stobs kyis rnyed tshul sdoms pa ste /
khams gsum gyi nyon mongs can gyi sems mngon du gyur pa na 'dod pa'i bzhi dang /
gzugs kyi gsum /
gzugs med kyi bsgribs sems /
zag med dang dgu ci rigs par gsar du rnyed pa dang /
khams gsum gyi dge sems mngon du gyur pa'i tshe khams gsum gyi dge ba gsum /
sprul sems gnyis /
zag med gnyis gcig tu bgrang na drug dang /
so sor phye na bdun gsar du rnyed pa dang /
ma bsgribs lung ma bstan gsum mngon du gyur pa la ni rang rang gi thob pa las gzhan gsar thob mi nus par bstan pa sngar bshad pa ltar ro / /
de'i zhar la sems nyi shu rang gzhan gang gis rnyed tshul zur tsam brjod na /
sems nyi shu las rang kho nas rnyed pa dgu yod de /
sprul sems gnyis las gzhan pa'i ma bsgribs lung ma bstan gyi sems drug dang /
'dod gzugs kyi dge ba sbyor byung gnyis /
mi slob pa'i sems dang dgu ste /
de dag gsar du thob pa'i tshe rang rang mngon du gyur pas thob pa las gzhan stobs kyis thob pa med pa'i phyir /
sprul sems gnyis dang /
khams gong ma gnyis kyi dge ba skyes thob kyi sems gnyis te bzhi po ni gzhan kho nas gsar du rnyed pa yin te /
sprul sems gnyis ni gzugs kyi dge ba dang /
gzugs kyi bsgribs sems /
slob pa'i sems rnams kyis rnyed la /
gong ma'i skyes thob gnyis ni khams rang rang du nyid mtshams sbyor ba'i bsgribs sems kyis rnyed pa'i phyir /
'dod pa'i dge ba skyes thob dang /
'dod pa'i nyon mongs can gyi sems gnyis /
gong ma gnyis kyi bsgribs sems gnyis /
gzugs med kyi dge ba sbyor byung /
slob sems te bdun la ni rang gzhan gnyis kas gsar du rnyed pa yod de /
'dod pa'i dge ba skyes thob yang dag pa'i lta bas mtshams sbyar na rang gis rnyed pa dang /
the tshom nyon mongs can gyis mtshams sbyor ba dang /
nyid mtshams sbyor ba'i tshe gzhan gyis rnyed cing /
dge mtshams sbyor byed kyi tshe tshom nyon mongs can ni /
las 'bras lta bur yod med snyam pa tsam gyi the tshom la byed cing /
yang dge mtshams sbyor byed kyi the tshom la don 'gyur gyi the tshom dge ba'ang srid pas /
des dge mtshams sbyor ba'i tshe dge ba skyes thob rang gis rnyed pa yang dag pa'i lta ba dang mtshungs la /
spyir the tshom gyis dge mtshams sbyor ba'i tshe /
dge ba skyes thob la rang rnyed dang @# / /
gzhan rnyed gnyis ka yod ces smra dgos so / /
'dod pa'i nyon mongs can gnyis ni gang mngon du gyur pa de rang dang /
cig shos gzhan gyis rnyed pa dang /
gong ma'i bsgribs sems gnyis kyang rang gis dgra bcom las nyams par byas pa'i tshe rang dang /
'og ma'i nyon mongs kyis nyams pa'i tshe gzhan rnyed /
gzugs med kyi sbyor byung yang gzugs med nam mkha'i nyer bsdogs gsar du mngon du byas pa'i tshe rang rnyed dang /
slob sems kyis thob pa'i tshe gzhan rnyed /
slob sems yang zag med skad cig dang po'i tshe rang rnyed dang /
dgra bcom las nyams pa'i tshe gzhan rnyed yin pa'i phyir ro / /
de ltar gnas gnyis pa 'di ni mdzod gnas gong 'og kun la blta ba'i mig lta bu dang /
gnad kyang shin tu 'dus pa'i phyir cung zad rgyas par spros te bshad do / /
dbang po'i rab dbye 'dus byas skye tshul dang / /
rgyu rkyen 'bras bu'i rnam bzhag la sogs pa'i / /
dka' gnad yongs su phye ba'i legs bshad 'di / /
mngon pa'i dgongs don gsal bar bya phyir spel / /
chos mngon pa'i mdzod kyi dgongs don gsal bar byed pa legs bshad nyen byed dbang po'i snang ba las dbang po bstan pa zhes bya ba gnas gnyis pa'i rnam par bshad pa'o / / / /
