bod du rig gnas dar tshul mdor bsdus bshad pa /
rmad byung thugs bskyed mtsho las legs 'khrungs shing / /
lung rtogs rin chen rdul mang rab tu spungs / /
sku bzhi'i bang rim mchog tu mdzes pa yi / /
bshes gnyen lhun po rtag tu rgyal gyur cig /
sngon byon mkhas pa'i 'phrin las rlabs kyi phreng / /
blun rmongs byis pa skrag pa'i rgyur gyur mod / /
don ldan gzigs pa rno ba'i skyes bu dag /
dga' bas lag pad snying ga'i ngos su zum / /
de lta'i byung ba phyugs rdzi'i gling bu'i sgra / /
rgan po skyo ba sangs pa'i grogs su sbran / /
skal mnyam khyod kyang rna ba cung gtod la / /
dga' ba'i 'dzum zhal cung zad ston cig ang / /
de la 'dir bod kyi rig gnas dar tshul bshad pa la /
bstan pa snga dar gyi skabs su bod du rig gnas dar tshul /
bod spyi la dbang ba'i rgyal bo'i thog ma gnya' khri btsan po yin la /
de nas mu khri btsan po /
deng khri btsan po /
sho khri btsan po so khri'ang zer /
me khri btsan po /
gdags khri btsan po /
srib khri btsan po ste gnam gyi khri bdun du grags pa 'di dag gi dus su rig gnas sogs dar tshul gyi lo rgyus ma mthong /
de nas gri gum btsan po /
rgyal bo 'dis blon po dang 'thab pa'i dus su khrab blangs pas khrab spyod pa'i thog ma yin zer /
de nas spu de gung rgyal /
de'i blon po ru las skyes ni 'phrul blon mdzangs pa'i mi bdun gyi thog ma yin la /
rgyal blon de gnyis kyi ring la thong gshol bzo ba dang zhing la chu 'dren pa sogs zhing las dar ba'i 'go tshugs pa dang /
gser dngul zangs lcags kyi rdo'i gter kha phud de bzhu len sogs bzo las cung dar ba dang /
chu la zam 'dzugs pa sogs 'grim 'grul gyi lam sogs la'ang yar rgyas che tsam byung ba dang /
yang 'di'i dus bon sgrung lde'u gsum byung ba rig gnas kyi grangs su brtsi /
bon ni dge sgrub lha mchod 'dre 'dul mo rtsis sogs dang /
sgrung ni /
ro langs gser sgrub kyi sgrung dang /
ma sangs sgrung dang /
mchil ba'i sgrung sogs nyan bshad dang /
lde'u ni khed 'jog pa ste /
dper na /
them gnyer wa ba che srang ci yin zhes 'dri ba lta bu'o / /
de nas e sho legs /
'di'i blon po lha bu mgo dkar ni /
'phrul blon mdzangs mi bdun gyi gnyis pa yin /
zhing la dor kha brtsis /
'brog la thur rtsis byas /
phu chu mda' ru drangs te mda' zhing chu ma rgya cher bzos /
e sho legs /
de nas de sho legs /
thi sho legs /
gu ru legs /
'brong zhi legs /
i sho legs te sa'i legs drug dang /
de nas za nam zin lde /
lde 'phrul nam gzhung btsan /
se snol nam lde /
se snol bo lde /
lde snol nam /
lde snol bo /
lde rgyal bo /
lde sprin btsan te lde brgyad dang /
de nas rgyal to ri long btsan /
khri btsan nam /
khri sgra dpung btsan /
khri thog rje btsan te 'og gi btsan bzhi /
de nas lha tho tho ri yin la /
'di'i dus /
spang skong phyag rgya ba dang /
mdo sde za ma tog gi glegs bam 'byor yang don ma go bar gnyan po gsang ba zhes ming btags nas phyag mchod byas /
yang rgyal bo 'di'i dus /
'phags yul gyi sman pa snyan grags shin tu che ba sman pa bram ze rgyun shes zhes bya ba'i slob ma /
rgyal bo rnga chen po'i bu bi byi dga' byed dang /
bram ze dril bzo ma'i bu mo bi lha dga' mdzes gnyis bod yul du byon te gso dpyad sman gyi rig pa spel bas /
snyan grags rgyas te rgyal bo lha tho tho ris gsan nas /
pho brang yum bu bla sgang du spyan drangs /
bsnyen bkur phun sum tshogs pa byas /
rgyal bo'i bu mo lha lcam yid kyi rol cha zhes bya ba /
sman pa bi byi dga' byed la yum du phul /
lha lcam yid kyi rol cha la sman pa dung gi thor cog can 'khrungs /
sman pa mkhas par gyur /
sman pa bi byi dga' byed dang /
bi lha dga' mdzes gnyis kyis /
reg pa rtsa'i mdo /
'tsho ba zas kyi mdo /
sbyor ba sman gyi mdo /
gtar sreg dpyad kyi mdo /
rma chas bzo'i mdo rnams dang /
gzhan yang rtsa 'grel 'grel bshad khog dbug sa dpyad lag len dang bcas pa gnang ste /
gso rig dar bar mdzad nas slar rgya gar du phyir bzhud /
sman pa de gnyis /
rgya gar shar nub /
rgya nag li yul /
bal yul rnams su phebs pa'i rjes su /
bod yul du phebs par g.yu thog rnam thar las gsungs pas /
khong gnyis kyis skad yig mang bo zhig mkhyen pa 'dra la /
de dus bod rang gi yi ge 'bri ba'i srol med gshis /
legs sbyar gyi yi ge dang /
yig rigs gzhan gyi steng nas kyang gso rig spel ba yin 'dug go / /
de nas khri gnyan gzungs btsan /
sman pa dung gi thor cog can rgyal bo 'di'i yang bla sman pa mdzad de gso rig gi rgyun 'dzin spel gnang /
de nas 'brong gnyan lde'u /
rgyal bo 'di'i sku tshe'i smad kyi bla sman ni /
dung gi thor cog gi sras blo gros chen pos mdzad /
de nas stag ri gnyan gzigs /
'di chung dus dmus long yin la /
ming la dkon pa bkra zer /
phyis su bod kyi rgyal phran 'a zha zhes pa'i khams rgyal 'a zha rje bya ba'i sman pa mkhas pa zhig yod pa bos nas /
sman dpyad kyis spyan long ba sos /
mig long ba sos nas stag mo'i ri la ri dwags gnyan yod pa gzigs pas /
stag ri gnyan gzigs su grags /
de nas rgyal sar 'khod dus sman pa blo gros mtshungs med kyi bu blo gros rab gsal bla sman pa mdzad /
'di dus khri ngor snang gi bus blon byas te bre dang srang bcos /
'bru mar 'jal byed bzos /
las sdeb dang tshong byed sogs dar rgyas btang /
blon 'di ni mdzangs mi bdun gyi gsum pa yin /
de nas gnam ri srong btsan /
'di dus dpa' snang bzher sogs kyis blon byas te /
mi kha shas rgya nag tu mngags nas rtsis dang sman bslabs /
byang gi tshwa gter phud /
blo gros rab gsal gyi bu blo gros rgyal mdzod rgyal bo 'di'i bla sman pa mdzad /
sman rtsis kyi rig gnas dar rgyas byung ngo / /
de nas srong btsan sgam pos rgyal srid bzung /
blo gros rgyal mdzod kyi bu blo gros bshes gnyen rgyal bo'i bla sman pa mdzad /
thon mi sam b+ho Ta dang /
stag lo de khrong sogs mi bcu drug yi ge slob tu btang /
de rnams 'phags yul du slebs nas /
thon mi sam b+ho Tas bram ze li byin ka ra dang slob dpon lha rig pa'i seng ge sogs paN Di ta mang bo bsten nas skad yig mang bo dang sgra tshad sogs phyi nang gi rig gnas mang bo bslabs /
phyir bod yul du phebs nas bod kyi yig gzugs gsar bzo gnang ste /
bod rang gi skad kyi steng nas yi ge 'bri ba'i srol btod /
dbyangs gsal sngon rjes mgo 'dogs sogs legs par gtan la phab ste /
brda sprod pa'i gzhung brgyad mdzad do / /
de nas bzung ste yon tan gyi rtsa ba bod rang gi yi ge 'bri ba'i srol yod par gyur nas /
yul khams gzhan la yod pa'i rig pa'i gnas dag bod rang gi skad yig tu bsgyur ba'i mgo brtsams so / /
de nas rgyal bo chen po srong btsan gyis gtsug lag khang mang bo bzhengs nas /
lo tsA ba'i thog ma thon mi sam b+ho Tas spyan drangs pa'i chos dang rig pa'i gnas mtha' dag bod skad la sgyur cig gsungs pa bzhin /
rgya gar gyi slob dpon ku sa ra dang /
bram ze shang ka ra /
slob dpon li byin /
bal bo'i slob dpon shI la many+dzu /
kha che'i slob dpon ta nu ta dang /
g+ha nu ta /
rgya nag gi slob dpon hwa shang ma hA de ba tshe rnams spyan drangs te /
bod kyi lo tsA ba thon mi sam b+ho Ta dang /
de'i mchan bu d+harma ko sha a lo ka ye shes dpal sogs kyis lo tsA byas /
de rnams las rgya gar gyi slob dpon ku sa ra'i yon bdag bal bza' khri btsun gyis byas /
lo tsA ba thon mis byas /
bram ze shang ka ra'i yon bdag rgyal bos byas /
lo tsA ba d+harma ko shas byas /
rgya nag gi mkhan po'i yon bdag rgya bza' kong jos byas /
lo tsA ba yang kong jo nyid dang lha lung rdo rje dpal gyis byas /
bal bo dang kha che'i yon bdag bal bza' khri btsun gyis byas /
lo tsA ba yang khri btsun nyid dang thon mis byas so / /
rgyal bo'i bka' bzhin /
slob dpon ku sa ras mngon pa'i sde dang /
pha rol tu phyin pa'i skor bsgyur /
bal bo'i slob dpon sogs kyis mdo sde'i sde dang /
phal chen dang /
spyan ras gzigs kyi mdo rgyud rnams bsgyur /
bram ze shang ka ras 'dul ba'i sde dang kri ya'i mdo rgyud rnams bsgyur /
rgya nag gi mkhan pos sman dang dpyad la sogs pa bsgyur /
de dag gi skabs su lo paN rnams la gser dngul gyi 'bul ba sogs bsnyen bkur rmad du byung ba byas so / /
skye bo blo dman pa rnams la lung gi chos go bar bya ba'i phyir gzungs kyi snye ma sogs sgrung bslabs /
rigs pa'i chos go bar bya ba'i phyir lde'u khed bslabs /
zhang zhung yul nas bon po zhang zhung lha sde spyan drangs nas /
bon po a ba rnam gsal zhes bya ba la slob tu bcug ste /
mo rtsis /
lha gsol /
'dre 'dul sogs kyang byed du bcug go / /
gzhan yang thon mis dkon mchog sprin /
sher phyin stong phrag brgya ba yang bsgyur bar bshad /
gtso bo thugs rje chen po'i mdo rgyud nyi shu rtsa gcig bsgyur ba bka' chems kyi lo rgyus chen mo ltar yin te /
. za ma tog bkod pa /
. phyag stong spyan stong gi gzungs /
. pad ma'i snying bo'i mdo /
. zhal bcu gcig pa'i mdo /
. bcu gcig zhal gyi gzungs /
. don yod zhags pa /
. don zhags phyi ma /
pad ma mchog . dbang bsgyur 'khor lo /
. cho ga sngags kyi rgyud /
. yid bzhin nor bu'i gzungs /
. snying rje chen po mi gshol ba /
. 'od zer rnam bkod /
. pad ma cod pan gyi rgyud /
. yi ge drug pa'i mdo /
. dam chos pad dkar /
. puN Da rI ka'i mdo /
. chu klung sna tshogs pa'i mdo /
. snang ba rol ba'i mdo /
. mtshan brgya rtsa brgyad pa /
. mtshan rab yongs su bstan pa'i mdo rnams so / /
'di dag las /
'od zer rnam bkod /
chu klung sna tshogs /
snang ba rol ba /
mtshan rab yongs su bstan pa rnams deng sang bka' 'gyur na mi snang la /
gzhan don zhags cho ga zhib mo la cho ga sngags kyi rgyud /
ces pa lta bu 'gyur khyad ma gtogs deng sang bzhugs /
zhes deb ther mkhas pa'i dga' ston las gsungs pa ltar ro / /
gzhan yang rgyal bo'i bka' ltar thon mis gnyan po gsang ba zhes pa'i sgrom gyi kha phyes te /
dpang skong phyag rgya ba /
mdo sde za ma tog tsin ta ma Ni'i gzungs /
mdo sde las rnam par 'byed pa'i gzungs rnams blangs nas bsgyur /
dpang skong phyag rgya ba ni /
bka' 'gyur sde dge'i par gyi ya bod kyi thog mar /
dpang skong phyag rgya ba thon mi sam b+ho Ta'i 'gyur /
zhes dkar chag na yod pa de yin /
'on kyang srong btsan gyi dus ma zad /
snga dar dang phyi dar skabs gang 'gyur thams cad da lta yod pa'i nges pa med de /
glang dar gyi byed spyod kyi dbang gis brlags stor dang /
de min dpe rgyun stor nas ma rnyed pa yang du ma zhig yod pa bka' bstan gyi dkar chag dag na gsal lo / /
de nas rgyal bo srong btsan rang gis kyang yi ge dang sgra snyan sogs rig pa'i gnas dang chos la brtson pa cher bskyed nas sbyangs pa mdzad pas mkhas pa chen por gyur te bstan bcos mang bo mdzad /
dper na /
bka' chems kyi lo rgyus chen mo rnams dang /
thugs rje chen po'i sgrub thabs cho ga'i rim pa brgyad /
mdo skor le'u sum cu rtsa drug sgrub skor che phran gnyis /
chen mo la drug skor dang gsum skor gnyis /
de gnyis kyi bshad chos /
spyi'i khog dbug sgos kyi bshad 'grel /
TIka dang bsdus don rnams /
sgrub phran la rgyas 'bring bsdus gsum /
gzhan yang /
thon mi sam b+ho Ta dang /
lo tsA ba ar+ya a lo kas zhus pa sogs zhal gdams brgya dang lnga bcu yod /
'di dag ma Ni bka' 'bum du bzhugs la /
lugs kyi bstan bcos mang bo mdzad pa rgyal rabs deb ther sogs na bzhugs so / /
yon tan kun gyi gzhi ma bris klog gis / /
bod yul rmongs pa'i mun pa kun bsal te / /
chos dang srid kyi rgyal khams bde bar mdzad / /
ces gsungs pa ltar /
rig gnas dar ba'i stobs kyis /
chab srid kyi bya ba'ang dar zhing rgyas te /
bka'i blon po sum brgya /
de'i nang du gtso bo 'phrul blon drug 'phrul gyi gna' chen rigs bzang dang /
zhang bo rgyal gyi khrom bzang sogs nang blon brgyas nang gi bya ba byas /
byang gi khyung bo phun bzang btsan dang /
lam khri bde blag btsan sogs phyi blon brgyas phyi yi bya ba thams cad byas te /
shar phyogs rgya dang mi nyag gi yul nas bzo dang rtsis kyi rig pa blangs /
nub phyogs stag gzig bal bo sogs nas zas nor longs spyod drangs /
byang phyogs hor dang yu gur nas khrims dang las kyi dpe rnams blangs te phyi'i bya ba byas /
mkhas pa thon mi sam b+ho Ta dang /
mgar stong btsan sogs blon po brgyas /
bar gyi khod snyoms pa dang chos dang srid khrims bskyangs /
thon mi sam b+ho Ta ni bod kyi blon po mdzangs mi bdun gyi bzhi ba yin la /
mdzangs pa'i las bod rang gi skad kyi steng nas yi ge 'bri ba'i srol gsar du btod pa sogs rig gnas kyi bya ba rgya cher spel /
khri bzang yang ston snyags kyi bu ni mdzangs mi bdun gyi lnga ba yin te /
mdzangs pa'i las su /
sngar bod mi'i khang khyim ri la yod pa la /
'dis klungs su phab /
mkhar brtsigs nas grong khyer bcos so / /
gzhan yang khrims med na 'bangs rnams sdug bsngal bar dgongs nas /
bka' khrims yig chen po drug mdzad pa dang /
'khos drug kyang mdzad /
gzhan yang bka' gros chen po drug yig tshang drug bka'i phyag rgya drug rkyen drug dpa' mtshan drug de rnams kyi steng du khrims yig drug po bsnan pas bod kyi 'khos sum cu rtsa drug ces grags la 'khos zhes pa thabs kyi don no /
gzhan yang mdzad pa gsum /
mi mdzad pa gsum /
bstod pa gsum /
smad pa gsum /
mi mnar ba gsum ste rgyal khrims bco lnga /
zhes pa yang mdzad /
srog mi gcod pa'i khrims gshin stong dang gson stong /
ma byin par mi len pa'i khrims brgya 'jal dang brgyad cu 'jal dang brgyad 'jal /
log par mi g.yem pa'i khrims smad 'jal dang byi chad byi phrug gsos pa'i chad pa /
rdzun spong ba'i khrims lha srung dbang du byas nas mna' spobs pa /
chang la tshod zin pa dang /
kheng mi ldog pa gyen rgol mi byed pa /
bang so mi 'bru ba ste khrims chen bdun dang /
mi chos gtsang ma bcu drug gi khrims gnyis bcas shing /
dang bo ni /
mi dge ba bcu spong ba'i steng du /
ma la mar 'dzin pa /
pha la phar 'dzin pa /
dge sbyong la dge sbyong du 'dzin pa /
bram ze la bram zer 'dzin pa bram ze zhes pa 'phags yul du rigs bzhi'i ya gyal la go dgos shing /
'di'i skabs su yon tan can la zer ba yin no /
rigs kyi rgan rabs la bkur ba /
drin du gzo ba gzhan la ngan g.yo spang ba ste bcu drug dang /
phyi ma ni /
dkon mchog la gus pa /
dam chos sgrub pa /
pha ma la bskur ba /
yon tan can la gong du bkur ba /
rigs mtho dang rgan pa la phu dud bkur sti /
mdza' bshes la gzhung bsring ba /
yul mi la phan 'dogs pa /
yid drang ba /
mi ya rabs la blta ba /
zas nor la spyod shes pa /
drin can la phan lan /
bre srang la g.yo sgyu med pa /
spyi snyoms che zhing phrag dog med pa /
tshul min bud med kyi kha la mi nyan pa /
ngag 'jam zhing smra mkhas pa /
theg pa che zhing blo khog yangs pa ste bcu drug go / /
'di dag ni srid kyi bya ba yin mod /
spyi tshogs dang rig gnas 'phel ba'i tshad nges can zhig la ma slebs na /
'di lta bu'i khrims yig sogs kyang 'byung mi srid pas /
'dir mdo tsam zhig zhar byung du gleng ba'o / /
srong btsan gyi sras gung ru gung btsan rgyal sar bzhag kyang lo bco brgyad thog gshegs pas slar srong btsan nyid rgyal sar bzhugs /
srong btsan dgung lo gya gnyis pa la gshegs rjes /
mang srong mang btsan gyis srid bzung /
sman pa blo gros bshes gnyen gyi bu 'dre rje badzra gyis gung srong gung btsan dang mang srong mang btsan gnyis ka'i bla sman pa mdzad /
de rjes 'dus srong mang rje rgyal sar bzhugs /
sman pa 'dre rje badzra gyi bu khyung bo rdo rje rgyal bo'i bla sman pa mdzad /
mang srong dang 'dus srong gnyis ka'i dus su chab srid rig gnas sngar bzhin dar zhing /
'dus srong mang rje 'di'i dus su /
bod du ja 'debs pa dang /
rol mo'i rnam grangs mang bo zhig dar la /
rtsal bo che'i mi bdun byung ste /
rngog ring la nag pos glang bo che theg rngog gling khams kyis g.yag grus po che theg gnon rgyal mtshan gyis mda' ste kha mas bya khra'i sked pa bcad /
sbas mdongs can gyis mig rgyang gsum la mda' rgyang sleb /
mgos g.yag chung gis sha ba'i rlid bu bye mas bkang ste klad la bskor /
cog ro 'brong gshor gyis 'brong thur du rgyug pa gyen du 'then nus /
gnon khri bdun g.yu byin gyis rta bzang bo g.yang la mchongs pa gyen la 'dren nus so / /
'di dag la dpag na /
rgyal bo 'di dag gi ring la /
glu gar dang zlos gar /
sgyu rtsal sogs dar rgyas che bar snang /
blon po mgar gyi bu btsan gnyan ldem bu dang dbas ta ra khong lod kyis blon gtso bo byas te mtha' bzhi dbang du bsdus tshul deb dmar sogs na gsal lo / /
de nas khri lde gtsug brtan rgyal sar 'khod /
sma ra yod pa dang bgres nyams che bas /
rgyal bo mes ag tshom zhes grags /
sman pa khyung bo rdo rje'i bu g.yu thog yon tan mgon po gzhon dus /
rgyal bo 'di'i bla sman pa mdzad /
'di'i ring la li yul nas rab tu byung ba mang bo byon pa dang /
rgya nag nas kyang hwa shang mang bo byon /
chos 'ga' dang sman dpyad sogs bsgyur /
bran ka mu la ko sha dang gnyags dz+nyA na ku ma ra gnyis kyis mdo sde las brgya ba dang gser 'od dam pa dang kri ya dang /
sman dpyad sogs bsgyur /
rgyal bos de dag bzhugs pa'i lha khang lnga bzhengs /
chos dang rig gnas sngar bzhin dar bar mdzad /
mnga' thang bla lhag tu 'phel to / /
de rjes rgyal bo khri srong lde btsan gyi dus su /
g.yu thog yon tan mgon po snga ma /
rgyal bo'i bla sman pa mdzad /
g.yu thog yon tan mgon po rgya gar bal bo rgya nag sogs su lan du mar phebs te /
bod yul 'dir gso ba rig pa dar zhing rgyas par mdzad /
bod kyi mkhas pa mi dgu zhes pa'i sman pa mkhas pa grags pa can dgu byung /
rgyal bo 'di gzhon dus yab kyis sang shi dang mi bzhi rgya nag tu chos sogs rig pa'i gnas len du mngags /
yab 'das nas khri srong lde btsan nar ma son pa'i skabs su /
blon po ma zhang grom pa skyes dbang che zhing chos la gnag pas /
rgya'i hwa shang rnams rang yul du spyugs te /
chos byas mi chog pa'i khrims bu chung mang bo zhig byas stabs /
sang shis rgya nag nas glegs bam bam po stong longs pa zhig khyer nas bod yul du slebs kyang /
ma zhang la skrag nas glegs bam rnams mchims phu'i rdza gseb tu sbas /
phyis khri srong nar son pa'i tshe /
rgya nag nas khyer yong ba'i dge ba bcu'i mdo dang /
rdo rje gcod pa /
sa lu ljang ba'i mdo la sogs pa sang shi dang rgya me mgo dang kha che a nan ta rnams kyis bsgyur to / /
gzhan yang /
'di dus rgya nag nas hwa shang ne le dang /
dar chen ha ra dang /
i ba b+ha bo sogs rgya nag gi mkhas pa mang bo bod yul du byon te /
bod kyi lo tsA ba b+hi la shong kun dang /
dar chen dpal sogs kyis lo tsA byas nas rtsis dang gso ba rig pa sogs kyi gzhung lugs mang bo bod skad du bsgyur /
gso ba rig pa'i phyogs la de'i skabs su bod 'dir phyogs rigs kyi sman pa grags pa can dgu yod de /
rgya gar ba shan ti gar b+ha /
rgya nag pa stong gsum gang ba /
li yul ba ma hA de ba /
bal bo ba da na shi la /
kha che ba khu na badzra /
sog po ba na la shan dir /
dol bo ba khyom ru rtse /
gru gu ba seng ge 'od can /
khrom pa shi la na ste dgu yod la /
de dag gis rang rang gi lugs kyi sman dpyad kyi rig gnas rnams spel zhing /
g.yu thog pa chen po dang bgro gleng byas te /
g.yu thog pa rgyal nas kun gyis g.yu thog pa la bkur bzo cher byas /
g.yu thog pa chen pos /
kong po'i yul du sman lung zhes bya ba'i sa char sman slob pa'i dgon pa btab ste /
dpon slob stong tsam der bzhugs nas rgyud bzhi rtsa 'grel cha lag kha skong dang bcas pa dang /
phyogs rigs kyi sman pa dgus bsgyur ba'i sman gzhung rnams dang /
bod kyi mkhas pa mi dgus mdzad pa'i sman gzhung rnams dang /
sman dpyad zla ba'i rgyal bo /
bdud rtsi bum pa /
yan lag brgyad pa'i snying bo bsdus pa /
drang srong snyan brgyud /
tshig don zla zer la sogs pa'i sman gzhung rnams la sbyangs pa dang spel bar mdzad pas gso ba rig pa 'di bod yul du ches cher dar ba byung ngo / /
gzhan yang /
rgya gar nas slob dpon zhi ba 'tsho dang /
pad ma 'byung gnas rnam gnyis spyan drangs /
bsam yas kyi gtsug lag khang chen po bzhengs /
de nas slob dpon zhi ba 'tshos rgya gar nas dge slong bcu gnyis gdan drangs /
mchims a nu'i bu shAkya pra b+ha dang /
pa gor he 'dod kyi bu bai ro tsa na /
sba khri bzher gyi bu sba rata na'am sang shi ta'am khri gzigs kyang zer /
zhang nyang bzang gi bu lha bu lha bse btsan /
shud pu khong sleb 'khon klu'i dbang bo bsrung ba /
ngan lam rgyal mchog gtsang legs grub /
'jam dpal go cha /
pran ka mu ti ka glang ka ta na /
rtsangs de wen dra /
rlangs khams pa go cha /
'khon na gen /
rma rin chen mchog la gsum rgyal ba byang chub /
sba gsal snang /
sba khri bzher /
sbrang rgyar legs gzigs /
seng gong lha lung gzigs /
sna nam rdo rje bdud 'joms /
shud pu dpal gyi seng ge /
rtsangs sa le'i bu rin chen legs grub sogs la legs sbyar gyi skad yig dang /
rgya nag dang bal bo za hor kha che li yul sogs kyi skad yig dang brda sprod pa'i gzhung dang rig pa'i gnas du ma bslabs pas ches mang che ba mkhas pa chen por gyur nas lo tsA ba mang bo byon /
de dag las thog mar sad mi mi bdun rab tu byung ba dang /
de rjes yang rab byung gi sde cher 'phel to / /
gzhan yang bod rang du ka cog zhang gsum sogs lo tsA ba 'bor chen byung ste /
bsam yas kyi sgra bsgyur lo tsA gling du chos bsgyur /
bdud 'dul sngags pa gling du dbang bskur /
rnam dag khrims khang gling du so thar gyi sdom khrims 'phog dga' ldan sems bskyed gling du byang sdom 'phog mi g.yo bsam gtan gling du rgya'i hwa shang la sogs pas bsam gtan byed /
brda sprod tshang ba'i gling du brda sbyor /
bai ro tsa na'i gling du chos 'chad /
dkor mdzod be har gling du nor bzhag go / /
rgyal bo 'di'i ring la khams yan chad du chos kyi grwa chen po bcu gnyis btsugs /
yer ba dang mchims phur sgom grwa btsugs /
rgya'i hwa shang ma ko la spyan drangs nas /
sba rata nas shes rab 'bum pa thog mar bsgyur /
bran ka legs /
lha lung /
klu gong /
dbus gong /
chung bo rtse sogs kyis rgya nag po'i lo tsA byas so / /
gzhan yang /
rgya gar gyi slob dpon bi ma la mi tra dang /
sangs rgyas gsang ba dang /
shan ti gar b+ha dang /
bi shud d+ha sing ha la sogs pa dang /
bod kyi lo tsA ba sad mi mi bdun dang /
chos kyi snang ba dang /
ban de nam mkha' dang /
sgron rin chen sde /
rnam par mi rtog pa /
shAkya 'od la sogs pas lo tsA byas te /
rgya gar rgya nag kha che za hor li yul sogs nas bka' dang bstan bcos shin tu mang bo bsgyur /
de nas pho brang ldan dkar na bzhugs pa'i sgra bsgyur ka ba dpal brtsegs dang klu'i dbang bo la sogs pas bod khams su 'gyur ro 'tshal gyi gzhung gi mtshan byang bcos te dkar chag bris pa la dkar chag ldan dkar ma zer ro / /
rgyal bo dang blon 'bangs lo tsA ba rnams kyis kyang dam pa'i chos sogs rig pa'i gnas la sbyang ba cher mdzad pas mkhas pa chen por gyur te /
rgyal bo khri srong lde btsan rang nyid kyis /
bka' yang dag pa'i tshad ma bam po bdun /
de'i mdor bstan bam po gcig de bzhin gshegs pa'i skad brda bam po lnga /
byams pa'i bstod chen bam po gcig lhag pa sogs bstan bcos gzhung tshad che ba dang /
'di sde dge'i bstan 'gyur gyi po ti co ba na bzhugs grub pa'i mtha' dgrol ba /
dbu ma'i gzer bu /
bsam gtan gyi dogs pa brgyad bsal ba /
lha btsan pos bkas bcad sogs dang /
'phags pa rnam snang /
shAkya thub pa /
'jam dpal /
byams pa /
mi g.yo mgon /
byang chub sems dpa' brgya la bstod pa sogs gzhung tshad chung ba'i bstan bcos du ma mdzad do / /
yum stong phrag brgya ba'i 'grel ba 'bum rkyang ba'i gnod 'joms su grags pa yang khri srong gis mdzad pa dkar chag 'phang thang mar bshad pa ltar yin la /
dkar chag mchims ma dang ldan dkar mar bshad pa'i yum gyi 'grel ba gnod 'joms su grags pa rgya gar ma yin par bshad pa de ni /
daMSh+Ta se na'am kha che mche ba'i sde yang zer ba des brtsams pa'i yum gsum gnod 'joms yin no / /
gzhan yang mu tig btsan pos mdzad pa'i dgongs pa nges 'grel gyi 'grel ba dang /
jo bo byang chub rje'i smon lam sogs lha sras dang /
btsun mos mdzad pa dang /
bai ro tsa nas mdzad pa'i don gsal sgron ma 'di yang sde bstan co bar bzhugs /
rigs pa drug cu ba las mdor bsdus te bshad pa /
snang mtha'i mtshan brjod la sogs pa dang /
dpal dbyangs kyis mdzad pa'i gces pa bsdus pa'i phrin yig ka ba dpal brtsegs kyis mdzad pa'i gsung rab rin po che'i gtam /
phyi'i yul dran rgyud du yod par 'dod pa sel ba /
mtshan nyid gsum mdor bstan /
chos kyi rnam grangs rtsa 'grel gnyis 'di sde bstan sna tshogs skor du bzhugs /
zhang ye shes sdes mdzad pa'i lta ba'i khyad par /
bzang spyod kyi 'grel ba bzhi'i don bsdus 'di yang sde bstan cho bar bzhugs /
'jig rten pha rol sgrub pa dgongs sdem dgongs bzhi'i brjed byang rnams dang /
cog ro klu'i rgyal mtshan gyis mdzad pa'i dgongs pa nges 'grel gyi rgya cher 'grel 'di yang sde bstan cho bar bzhugs /
nges pa'i don dbu ma /
sher phyin mdor bsdus /
phreng ba'i rgyan /
chos gtan la dbab pa /
dpal brtsegs dang klu'i rgyal mtshan gyi brgal lan bzhi phrugs /
gzhan yang dpal brtsegs kyis mdzad pa'i lta ba'i rim pa'i man ngag dang /
gsung rab rin po che'i gtam rgyud dang shAkya'i rabs rgyud 'di gnyis kyang sde bstan du bzhugs /
slob dpon shes rab snying bo'i dgongs 'grel byams le'i brjed byang /
pra sha se na'i sher snying TIka slob dpon bkra shis kyi dbu ma rgyan gyi brjed byang dang /
sdom pa nyi shu ba'i 'grel ba /
dpal gyi lhun po'i dge slong ma'i so thar gyi 'grel ba /
a tsar+ya ka la ya na dang /
rin chen zla 'byung dang /
kong ud pal koSha sogs kyi dris lan /
lce khyi 'brug gi sgra'i gnas brgyad rtsa 'grel dang 'di yang sde bstan du bzhugs /
ma byin len gyi skabs nas mkhan po bzhis dpyad pa sogs lo tsA ba chen po rnams kyis kyang bstan bcos mang du mdzad /
bai ro tsa na /
ldan ma rtse mang /
kha che a nan ta ste lo tsA ba rgan gsum /
gnyags dz+nyA na ku ma ra /
'khon klu'i dbang bo /
rma rin chen mchog ste bar ba gsum /
ka ba dpal brtsegs /
cog ro klu'i rgyal mtshan /
zhang ye shes sde ste gzhon gsum bcas dgu dang /
phyis su brgya phrag lhag byung zhing /
gzhan yang slob dpon ka ma la shi la sogs paN Di ta mang bo spyan drangs nas rgya gar sogs nas nang don rig pa sogs mang bo bsgyur bas dam pa'i chos sogs rig pa'i gnas dar zhing rgyas stabs chab srid dang dpal 'byor yang sngar las lhag par dar te mtha' bzhi dbang du 'dus tshul sogs deb ther rnams su gsal /
bka' gtsigs kyi yi ge dang khrims yig sogs mang bo bzos /
blon chen mgos rgan gyi bu mgos khri bzang yab lhag gis /
sngar zhal lce gsos thang stong thang du bcad pa med pa la khrims su bcad nas khrims yig chen mo bzos pas blon po phyi ma rnams la'ang drin che bas /
bod phrug mdzangs pa'i mi bdun gyi drug par 'dren no / /
blon stag btsan gdong gzigs gnyer gyi bu /
gnyer stag btsan gdong gzigs kyis kyang /
'bangs mi khyim re la rta glang mdzo g.yag sogs bgos nas /
rtswa sngon dgun dus su bskam pa sogs kyi lag rjes bzhag pas /
bod phrug mdzangs pa'i mi bdun pa zer ro / /
de rjes khri srong gi sras che ba mu ne btsan po'i dus su /
lha sa /
khra 'brug bsam yas rnams su mchod pa chen po btsugs shing /
paN Di ta dang lo tsA ba dang dge 'dun pa rnams la bsnyen bkur mdzad de sngar bzhin dam pa'i chos sogs bsgyur zhing spel bar mdzad /
'bangs kyi dbul phyug snyoms pa sogs mdzad do / /
de rjes khri srong gi sras tha chung khri lde srong btsan sad na legs mjing yon du grags pa rgyal sar 'khod /
g.yu thog yon tan mgon po'i sras /
'bum seng /
dpal 'bum /
dga' dga' gsum gyis /
mu ne btsan po dang /
sad na legs 'di gnyis ka'i bla sman pa mdzad cing 'phrin las kyang yab kyi gdan sa gnon pa byung /
'di dus blon po glang sna can gyis bod kyi mkhas pa rnams la skyon phab /
g.yu thog pa btson du bcug de nas klo kha khra'i yul du spyugs pa /
rgyal bo sad na legs 'dis klo yul nas gdan drangs /
rgyal bo'i pho brang du za 'og dgu brtsegs kyi steng du spyan drangs te /
rin po che'i 'bul ba mang bo phul zhing bod kyi rgyal bo brgyud pa nas brgyud par g.yu thog brgyud par bcas pa bla sman pa byed dgos pa'i bka' dang dpya khral gyi 'bul ba dang bcas pa thag bcad /
g.yu thog pas kyang sngar bzhin gso ba rig pa rgya cher spel te /
gsung rtsom yang rig gnas phyi nang zhes pa'i gzhung le'u so gsum /
rde skor phyi nang gsang gsum zhes par le'u nga lnga /
rig pa'i gnas bco brgyad kyi 'grel ba kha skong dang bcas pa /
rgyud 'grel stong dang rtsa gcig la le'u stong dang sum brgya /
man ngag phan byed dang gnod byed kyi gzhung phran mang bo /
dmar 'ded kyi man ngag le'u brgya dang dgu bcu /
ro bkra 'phrul gyi me long la le'u nyer lnga /
byang khog gsang dbye le'u brgyad /
thur dpyad gnad kyi lde'u mig la le'u so lnga /
mngon shes gnad kyi 'phrul 'khor la le'u bco lnga /
gsang thig rin chen sgron me la le'u bco brgyad /
nag rtsis 'khor 'das gtan 'bebs la le'u brgya dang nyi shu /
'bras rtsis la le'u nyer lnga /
dkar rtsis ri bo rdul 'bebs la le'u drug cu /
rgyud bzhi'i them yig gab pa gsal byed /
tho byang /
rgyud kyi kha skong /
dkar chag cha lag me rtsa mdo chod nag po /
gtar kha lag len 'phyugs med /
gyen 'dren lcags kyus nya 'dzin /
thur 'bebs ri bo rbab sgril /
nyams yig mthong ba don ldan /
khrid yig brgya dang nyer gcig nad pa la gces pa srog 'tsho dpal skyed kyi gdams pa /
sman pa la gces pa bskrad pa lnga ldan gyi gdams pa la sogs pa mang bo brtsams so / /
bsam yas la zhig gso dang /
bsam yas sogs kyi mchod pa mu ne btsan pos btsugs pa de bar skabs su re zhig nyams pa de slar gsos /
skyid shod du dkar chung rdo rje dbyings kyi lha khang bzhengs /
paN Di ta bi ma la mi tra /
dz+nyA na se na /
bal bo hUM ka ra /
pra dz+nyA d+harma /
shAkya sing ha /
su ren dra bo d+hi /
dzi na mi tra /
da na shi la /
bud d+ha sing ha sogs spyan drangs /
sngar gyi lo tsA ba rnams la'ang bsnyen bkur chen po byas te /
mtshan nyid dang /
gsang sngags kyi bka' bstan bcos mang bo bsgyur /
rgyal bo 'dis yab mes kyi dus bzhin byed dgos pa'i thugs dam bzhes te /
dbu snyung bor nas /
bka' gtsigs kyi yi ge snga phyi shog gu mthing ga la gser gyis bris te /
rin po che khra men gyi sgrom du bcug nas bsam yas kyi yab khri srong gi bka' gtsigs chen mo'i 'gram du bzhag go / /
de rjes khri lde srong btsan sad na legs kyi sras /
khri gtsug lde btsan ral ba can gyis rgyal srid bzung /
'di'i ring la'u shang rdo'i dpe med bkra shis dge 'phel gyi gtsug lag khang bzhengs /
gtsug lag khang du paN Di ta dang lo tsA ba rnams bzhugs nas /
mtshan nyid dang rdo rje theg pa'i bka' bstan bsgyur cing 'chad rtsom gyis dus 'da' bar byed /
sngar lha sras yab kyi ring la chos kyi brda bod skad la ma grags pa mang bo zhig byung zhing /
rgya nag dang li dang rgya gar yul dbus dang za hor dang kha che sogs sna tshogs nas bsgyur pa'i brda mi 'dra ba dag mang bo mi go zhing bslab dka' bar gzigs nas /
drin can gyi lo paN rnam gsum zhes grags pa dzi na mi tra dang /
da na shrI la dang /
zhang ye shes sde gsum sogs lo paN rnams kyis sngar bsgyur ba thams cad dag par byas shing gsar bcad kyis gtan la phab ste go bde bar byas /
gzhung tshad rnams kyang bam grangs sogs nges par byas te /
dkar chag tu bsnan nas /
spyir khri srong gi dus kyi dkar chag pho brang ldan dkar ma dang /
phyis kyi mchims phu ma dang 'phang thang ma ste gsum byung ba dkor mdzod kyi zla la bzhag go / /
yang skad gsar bcad kyi skabs lo paN rnams kyis bye brag rtog byed che 'bring chung gsum mdzad /
chen mo dang 'bring ba'am sgra sbyor bam gnyis sde dge'i bstan 'gyur co ba'i nang sna tshogs skor du bzhugs /
ji ltar brtsams tshul sgra sbyor bam gnyis kyi dbur bshad pa yongs rdzogs 'dir 'dren par bya ste 'di ltar /
rta'i lo la btsad po khri lde srong btsan 'di yi ge nor ba yin te /
khri gtsug lde btsan yin no /
pho brang gi'i 'on cang rdo 'u shang rdo dang gcig red na bzhugs /
stod smad kyi dmag rnyid rjed dang rkun chen btul /
gar log gi pho nyas phyag btsal /
blon chen po zhang khri zur ram shag dang /
mang rje lha 'od la sogs pas rgyal sa gnad mang bo bcad de /
rnga rta dang ba mar mang bo phyag tu phul /
zhang blon so sor bya dga' bstsal ba'i lan la /
nyi 'og gi mkhan po a tsAr+ya dzi na mi tra dang /
su ren dra bo d+hi dang /
shi len dra bo d+hi dang /
da na shI la dang /
bo d+hi mi tra dang /
bod kyi mkhan po rata na rak+Shi ta dang /
d+harma ta shI la dang /
lo tsA ba mkhas pa chud pa dz+nyA na se na dang /
dza ya rak+Shi ta dang /
many+dzu shI warma dang /
rata nen dra shI la la sogs pas theg pa che chung las 'byung ba'i rgya gar gyi skad las bod kyi skad du bsgyur zhing ming du btags pa rnams dkar chag tu bris te /
nam du yang gzhung lugs de las mi bsgyur zhing kun gyis bslab tu rung bar gyis shig ces bka' bstsal nas /
sngon lha sras yab kyi ring la /
a tsAr+ya bo d+hi sa twa dang /
ye shes dbang bo dang /
zhang rgyal nyen nya bzang dang /
blon khri bzher sang shi dang 'di yang yi ge nor ba 'dra ste /
khri bzher gyi bu sang shi ta yin la /
sang shi ni rgya phrug yin par gsungs /
lo tsA ba dz+nyA na de ba ko Sha dang /
khyi 'brug dang /
lce bram ze a nan ta la sogs pas chos kyi skad bod la ma grags pa las ming du btags pa mang dag cig mchis pa'i nang nas kha cig chos kyi gzhung dang /
byA ka ra Na'i lugs dang mi mthun te /
mi bcos su mi rung ba rnams kyang bcos /
skad kyi ming gces so 'tshal gyis kyang bsnan nas theg pa che chung gi gzhung las ji ltar 'byung ba dang /
gna'i mkhan po chen po nA gA rdzu na dang /
ba su ban d+he la sogs pas ji ltar bshad pa dang /
byA ka ra Na'i sgra'i lugs las ji skad du 'dren pa dang yang bstun te /
mjal dka' ba rnams kyang tshig so sor phral nas gtan tshigs kyis bshad de gzhung du bris /
skad rkyang ba bshad mi 'tshal ba sgra bzhin du bsgyur bar rigs pa rnams kyang sgra btsan par bgyis te ming du btags /
skad kha cig don bzhin du gdags par rigs pa rnams kyi don btsan par bgyis te ming du btags nas /
btsad po'i spyan sngar ban de chen po dpal gyi yon tan dang /
ban de chen po ting nge 'dzin la sogs pa yang 'tshogs te /
rje blon gdan 'dzoms pa la zhus nas d+harma bsgyur ba'i thabs dang /
rgya gar gyi skad la bod kyi skad du ming btags pa rnams gtan la phab ste /
bkas bcad pa /
dam pa'i chos bsgyur ba'i lugs ni don dang yang mi 'gal la bod skad la yang gar bde bar gyis shig d+harma bsgyur pa la rgya gar gyi skad kyi go rim las mi bsnor ba bod kyi skad du bsgyur na don dang tshig tu 'brel zhing bde na ma bsnor bar sgyur cig bsnor na bde zhing go ba bskyed pa zhig yod na /
tshigs bcad la ni rtsa ba bzhi ba'am /
drug pa'ang rung ste /
tshigs su bcad pa gcig gi nang na gang bde ba bsnor zhing sgyur cig rkyang ba la ni don gang snyegs pa yan chad kyi tshig dang don gnyis ka la gar bde bar bsnor zhing sgyur cig skad gcig la ming du mar 'dren pa ni /
ltag 'og dang bstun la gar snyegs pa bzhin du ming thogs shig gau ta mya lta bu gau'i sgra las tshig dang /
phyogs dang /
sa dang /
'od dang /
rdo rje dang /
ba lang dang /
mtho ris la sogs pa rnam pa du mar snyegs pa dang /
kau shi ka lta bu'i rtswa ku sha thogs pa dang /
mkhas pa dang /
pad ma la dga' ba dang /
'ug pa dang /
mdzod ldan la sogs pa'i sgra'i lugs las drangs shing bsgyur na sna grangs mang bo zhig tu snyegs la /
bsgyur pa rnams gcig gi nang du ni sna grangs de kun 'dur yang mi btub ste /
gcig tu chad par byar yang gtan tshigs chen po med pa rnams ni mi bsgyur par rgya gar skad so na zhog cig gar yang drang du rung ba'i tshig byung na /
phyogs gcig tu chad par mi bsgyur par spyir snyegs su rung bar gyis shig yul dang /
sems can dang /
me tog dang /
rtsi shing la sogs pa'i ming bsgyur na yid gol zhing tshig mi bde ba dang /
'ol phyir bsgyur du rung ba don de ltar yin nam ma yin gtol med pa rnams la /
mgo la yul zhe'am /
me tog ces pa la sogs pa gang la bya ba'i ming gcig bla thabs su snon la rgya gar skad so na zhog cig grangs la rgya gar skad bzhin du bsgyur na dge slong brgya phrag phyed dang bcu gsum zhes 'byung ba la sogs pa ni /
stong nyis brgya lnga bcu tham par bod kyi skad bzhin bsgyur na don dang mi 'gal ba bod kyi skad la yang bde bas grangs bsdom du rung ba rnams bod skad kyi lugs bzhin thogs shig pa ri dang /
sam dang /
u ba lta bu la sogs te /
tshig gi phrad dang rgyan lta bur 'byung ba rnams bsgyur na don dang mthun zhing 'byor ba'i thabs ni /
yongs su zhe'am /
yang dag pa zhe'am /
nye ba zhes sgra bzhin du sgyur cig /
don lhag par snyegs pa med pa rnams ni tshig gi lhad kyis bsnan mi dgos kyis don bzhin du thogs shig rnam grangs su gtogs pa'i tshig rnams ni ma 'doms na ming gang bod skad du spyir grags shing tshig tu gar bde bar gdags so / /
'doms na so sor btags pa bzhin du thogs shig sangs rgyas dang byang chub sems dpa' dang nyan thos la sogs pa zhes dang sko long gi tshig gi rim pa ni sangs rgyas la zhe sa'i tshig tu bsgyur /
gzhan la tshig 'bring bo man chad tsam du byas te /
sngon lha sras yab kyi spyan sngar mkhan po dang lo tsA ba mkhas pa 'tshogs nas /
d+harma dkon mchog sprin dang /
lang kar gshegs pa bsgyur te /
gtan la phab pa'i lugs bzhin sgyur cig skad kyi lugs 'di ltar bkas bcad pa las so so nas su yang 'chos shing 'og tu ming gsar du 'dogs su mi gnang gis /
bsgyur ba dang 'chad pa'i grwa so so nas skad gsar du ming gdags dgos pa zhig yod na yang /
so so'i grwa grwar ming chad par mi gdags par chos kyi gzhung dang sgra'i lugs las ji skad du 'byung ba'i gtan tshigs dang /
chos la ji skad du gdags pa dpyad de /
pho brang du bcom ldan 'das kyi ring lugs kyi 'dun sa dang /
d+harma zhu chen 'tshal ba'i grwar phul la /
snyan du zhus te bkas bcad nas skad kyi dkar chag gi dkyus su bsnan no / /
gsang sngags kyi rgyud rnams gzhung gis gsang bar bya ba yin te /
snod du ma gyur pa rnams la bshad cing bstan du yang mi rung la /
bar du bsgyur zhing spyod du gnang gis kyang /
ldem po dag tu bshad pa ma khrol nas sgra ji bzhin du 'dzin cing log par spyod pa dag kyang byung /
sngags kyi rgyud kyi nang nas thu zhing bod skad du bsgyur ba dag kyang byung zhes gdags kyi /
phyin chad gzungs sngags dang rgyud bla nas bka' bstsal te /
sgyur du bcug pa ma gtogs pa /
sngags kyi tshig thu zhing bsgyur du mi gnang ngo / /
skad kyi ming sngon gtan la ma phab pa dang ming du ma thogs pa las theg pa che chung gi gzhung dang sgra'i gzhung las 'byung ba sbyar te bshad pa'i dang bo'o / /
zhes gsungs so / /
gong gi mchan bu dag bdag gis btab pa yin la /
bkas bcad 'di la dpag na sngon rig gnas ji ltar dar ba shes par 'gyur bas /
lung tshig 'di drangs pa yin no / /
rgyal bo 'dis bkas bcad gsum mdzad de /
skad gsar bcad kyi bkas bcad dang /
'dul ba gzhi thams cad yod par smra ba'i sde las gzhan pa'i sde ba dag gi sde snod mi bsgyur bar bkas bcad /
gsang sngags ma rgyud rnams ma bsgyur cig ces bkas bcad pa ste gsum mo / /
bre srang sogs kyang rgya gar yul dbus 'gyur tshul dang mthun par bcos /
bod 'bangs kyi khrims yig dang /
yig tshang sogs zhig gso dang legs bcos mdzad cing /
mnga' thang rab tu rgyas te nub phyogs stag gzig tshun chod dbang du 'dus /
bod 'bangs rab tu skyid pa byung zer ro / /
lha tho tho ri nas rgyal bo 'di'i bar la skyid pa'i gdung rabs phyed dang bcu gsum zhes zer /
mu ne btsan po yun thung bas phyed du brtsis /
mang srong ma bgrangs par de ltar grags la /
mes ag tshom nas 'di'i bar la shin tu skyid pa'i gdung rabs lnga zhes snga rabs la grags so / /
de nas blon gdug pa can dabs stag rna can sogs kyis /
rgyal bo dang /
blon bran ka dpal yon bkrongs nas /
glang dar ma 'u dum btsan rgyal sar bzhag 'di ni chung dus nas gzugs ba lang gi sha tshugs dang 'dra zhing /
blo rtul la rgyud gyong bas /
'bangs rnams kyis glang dar ma zhes btags glang phrug /
ming dngos ni /
'u dum btsan zer /
rgya'i lo rgyus rgya'i lo tsA ba ba hu gyang ju zer bas bod yig tu bsgyur ba las /
rgyal bo 'di chang la dga' zhing spyod pa ngan pas /
bod kyi rgyal khams thams cad 'khrugs /
si ha ce'u la bod dbang ba'i ri brtsigs yod pa 'gyel /
klu chu zhag gsum gyen la log ltas ngan byung zhing rgyal khams zhig pa yin no / /
zhes bshad do / /
de nas glang dar kho rang yang blo rmongs shing yon tan med par ma zad /
yon tan can la snying nas mi dga' bas /
chos byas pa bkra mi shis zer nas /
rma rin chen mchog dang nyang ting 'dzin sogs lo tsA ba chen po mang bo bkrongs /
paN+Di ta rnams sa mthar bskrad pa dang la la rang rang so so'i yul du bros /
rab tu byung ba la la sa mthar bros /
ma thar ba rnams khyim sar phab /
mi nyan pa rnams bsad /
la la khrid nas rgyal blon rnams kyis rta la 'bab 'dzeg gi tshe sgur du bcug nas stegs byas /
la la'i lag tu mda' gzhu dang rnga gshang ri dwags dkrog byed rnga dang si li bzhag ste rngon pa byed du bcug lha sa dang /
bsam yas bshas ra byas /
gtsug lag khang mang bo bshigs /
dpe cha rnams me la bsregs pa dang chu la bskur ba dang sa 'og tu gnon pa sogs byas /
'bangs rnams kyi 'tsho ba'ang je sdug je sdug la song /
bod 'bangs rnams sdug bsngal gyi gnas su bcar to / /
de'i tshe lha lung dpal gyi rdo rje yer ba brag lha ri snying bo zhes bya ba na sgom gyin yod pa /
nyin gcig sgom khang phyi la phebs nas gzigs pas /
btsun pa'i mgo la bya sgro btsugs lag tu rnga gshang thogs te lings rgya'am rnyi byed pa mthong bas rgyal bos bstan pa bsnubs shing /
'bangs rnams sdug bsngal bar shes nas snying rje chen po skyes te /
rgyal bo ma bsgral na 'bangs rnams sdug bsngal gyis mnar zhing /
rgyal bo rang nyid kyang las ngan pa bsags nas phyi mar dmyal bar ltung bar 'gyur snyam nas /
rta bzhon mda' gzhu thogs te rgyal bo gsod du chas /
de'i tshe 'bangs ches mang bo 'dus nas ngu 'bod byed cing mya ngan byas /
rgyal bo nub phyogs gla ba'i tshal na mig mang rtse zhing 'dug pa'i thag nyer song nas du 'bod byas te khrom skor red /
rgyal bo chen po lags khyed kyis chos bsnubs pa sogs 'di 'dra mdzad pa shin tu nas kyang mi rigs te /
yab mes kyi yig tshang dang dkor mdzod kyi sgrom bu rdo ring gi yi ge thams cad la gzigs shig ces mgrin gcig tu du 'bod chen po byas pa'i 'ur sgra rgyal bos thos nas sems mi bde bar /
rdo ring gi rtsar song nas yi ge klog gin yod pa'i skabs /
lha lung dpal gyi rdo rje slebs te /
rgyal bo la phyag 'bul khul gyis phu dung nang nas mda' gzhu blangs te lcags kyi mda' 'phangs te rgyal bo'i snying khar phog nas tshe'i dus byas so / /
'dis rgyal srid lo drug la bzung /
'di man nas bod spyi la dbang ba'i rgyal bo zhig ma byung zer ro / /
de'i bu gnam lde 'od srung dang /
bu rdzun ma red zer rgyu'i khri yum brtan lde gnyis yod pas ma 'chams par yum brtan gyis dbu ru /
'od srung gis g.yo ru bzung nas /
srid khag gnyis su gyes /
yab glang dar gyi byed spyod la 'bangs kha log pa dang /
chab srid dang dpal 'byor gang thad nas nyam dmas su song ba tshor nas /
rgyal blon kun gyis gros thog nas jo bo rnam gnyis dang /
byams pa chos 'khor ma sogs khri thog tu spyan drangs nas mchod pa byas /
la la btsun pa byed khul byas te /
'chad nyan gyi gzugs brnyan tsam re byas /
'on kyang /
'bangs rnams kyi snying nad ma zhi bar sa glang lo nas bzung kheng log gyen log rnams rim par byung /
de yang /
dang bor /
dbas kho bzher legs steng zer bas 'go khrid de mdo khams smad nas kheng log byung /
de rjes dbas lo pho lo chung gis 'go khrid de dbu ru nas kheng log byung /
de rjes g.yon rur zhang rje gsas sne btsan gyis dpon g.yu sne bsad /
mchims kong mi drug gis 'go khrid de 'od 'bar kheng ldog gyen log tu grags pa byas pa sogs /
de nas kheng log lo dgu ba me bya la shud pu stag rtse sogs kyis gros byas nas bang so rgyal dur rnams bgo bsha' byas /
gnyags kyis don mkhar mda'i bang so brus /
shud pus seng ge can gyi bang so brus /
greng 'phyos khus 'phrul rgyal bang so brus pa sogs kyis /
bod rgyal gdung rabs kyi bang so thams cad med par bzos /
de nas bod sil bur 'thor ba'i dus skabs byung ngo / /
glang dar skabs bod kyi mkhas pa mi gsum mdo smad du byon tshul ni /
klong chen chos 'byung las /
'jad pa gtsang rab gsal /
bo dong ba g.yo dge 'byung /
stod lungs pa dmar shAkya mu ne dang gsum /
dpal chu bo ri la sgom zhing yod pa'i dus su /
btsun pa khyi khrid rnga gshang rdung zhing mgo la bya sgro btsugs sham thabs snga log phyi log byas nas ri dwags la mda' 'phen pa thab kha bas mthong bas /
ma byan ja ma nas ban rgan 'khrul lam btsun pa smyo zer zhing gzigs pas /
mthong ba bzhin smras so / /
slob dpon ma 'khrul btsun pa ma smyos /
rgyal bos chos bsnubs pa'i lo rgyus zhib tu bsnyad pas /
'o na ban de 'dir bos dang gsungs nas /
gtam dris pas /
khyed la bka' chad kyis ma thogs pa kha rje che zer nas zhes gsungs /
rgyal rabs gsal me las kyang 'di bzhin 'byung /
deng sang 'ga' zhig gis /
mgo la bya spu 'dzugs pa'i rgyu mtshan gyis bod ma yin no zer ba ni /
bod kyi gna' rabs kyi lo rgyus mi shes par byung rgyal du smra ba'o / /
de nas gtsang rab gsal /
g.yo dge 'byung /
dmar shAkya mu ne gsum gyis 'dul mngon sogs kyi dpe cha drel khal gcig bkal nas /
nyin yib mtshan 'gros kyis bros nas mnga' ris stod du slebs /
der yang sdod ma nus par byang lam brgyud hor yul du byon nas /
dge bsnyen shAkya shes rab la brten te re zhig bzhugs kyang skad mi 'dra bas bstan pa spel ma nus la /
de nas slar mdo smad du phebs nas rma chu dang nye ba'i sa cha rma lung rdo rje brag ra an chung gnam rdzong dan tig shel gyi yang dgon sogs su sgom gyin bzhugs /
de gsum la bod kyi mkhas pa mi gsum zer zhing snyan grags bla ru 'phags /
sku gdung sngar zi ling du bzhugs /
de dag gi slob ma bla chen po dgongs pa rab gsal ni /
bstan pa'i me ro smad nas gso ba bo yin zhes snyan pa dbyar skyes kyi rnga gsang rab tu ldir ro / /
'di yan la snga dar gyi skabs su rig gnas ji ltar dar ba'i tshul brjod pa yin la /
lo tshigs sogs la deb ther rnams mi mthun sa re yod mod /
gong du bshad pa 'di dag ni spyir bshad na deb ther rnams su mi mthun pa med /
deb ther rnying ba'i bshad tshul gyi tshig sbyor 'ga' zhig dang brda rnying 'ga' re sor bzhag byas yod /
de ltar ma byas par brda rnying rnams gtan bskyur byas na /
phyi rabs rnams kyis gtan nas mi shes par 'gyur bas /
cung zad re bde spyad na bzang snyam pa yin /
snga dar gyi mgor ming dang tshig rnams kyi 'bri lugs de tsam gtan khel ma byung ba'i stabs kyis /
'bri lugs la sna tshogs shig byung ba yin te /
dper na /
sba bzhed la /
sa sba dang ra rba dang /
dpa' zhes bris pa yod pa dang /
ral ba can gyis bzhengs pa'i gtsug lag gi pho brang chen po la /
'u shang rdo /
'on cang rdo /
gnyis ka yod pa dang /
glang dar ming /
u dum btsan /
'u dum btsan bris pa sogs mi 'dra ba mang /
phyis su rig gnas phyi dar skabs rim gyis ming tshig gi 'bri lugs rnams gcig mthun byung ba dang /
khyad par du rje yab sras byon pa'i skabs snga phyi nas /
mkhas chen mang du byon zhing rtsom lugs kyang brda sprod pa'i gzhung dang mthun la bod kyi spyi 'gros skad dang mthun zhing /
tshig sbyor legs la go sla ba sha stag byung bar ma zad /
shing par yang 'bor chen dar stabs ming dang tshig gi 'bri lugs gzhi rtsa'i thog nas gcig gyur gtan khel byung ngo / /
'on kyang bris nor la brten ma dag rgyun 'byams su song ba'ang mang ste /
dper na /
bu ston chos 'byung du sad na legs kyi mtshan la /
khri lde srong btsan zer rgyu la /
khri lde btsan /
zhes srong chad pa dang /
ral ba can gyi mtshan la khri gtsug lde btsan zer rgyu la khri lde srong btsan zhes bris pa lta bu /
'di ni yig nor yin te /
gong du sde par shog grangs dgu bcu'i nyin la bod kyi rgyal bo khri gtsug lde btsan ral ba can /
zhes yod pa ltar yin no / /
yang gong du rba khri bzher /
sang shi ta zhes mi gnyis byas pa dang /
'og tu /
'ba' khri bzher sang shi ta /
zhes gcig byas pa lta bus mtshon /
yi ge ma dag pa yod la /
phyis su 'ga' zhig gis yi ge dag ma dag ma dpyad par /
kun mkhyen bu'i chos 'byung gi yig nor ltar bris pa yod /
bdag gis kyang sngar blo gsal dga' ston rtsom dus ma dpyad par /
khri lde srong btsan ral ba can zhes bris pa ni nor ba yin /
khri srong lde btsan gyi yab mes ag tshom gyi mtshan la /
khri lde gtsug brtan dang /
khri srong lde btsan gyi sras sad na legs kyi mtshan la khri lde srong btsan dang /
de'i sras ral ba can gyi mtshan la khri gtsug lde btsan zer ba yin te /
'di ni bu ston chos 'byung /
deb dmar /
deb sngon /
mkhas pa'i dga' ston /
sa skya'i bstan pa spyi'i chos 'byung /
klong chen chos 'byung /
bka' gtsigs chen mo /
rdo ring gi yi ge /
tun hong gi gter yig sogs gcig mthun red do / /
bstan pa phyi dar gyi skabs su bod du rig gnas dar tshul /
bstan pa phyi dar gyi skabs su rig gnas dar tshul bshad pa la /
spyir snga dar dang phyi dar zer ba ni /
glang dar mas dbus gtsang du bstan pa bsnubs pa'i sngon la snga dar dang /
des bstan pa bsnubs nas lo bdun cu yar mar zhig la /
rig gnas dang chos la sbyang brtson byed pa cher med la /
stod mnga' ris kyi dpon btsun lha bla ma ye shes 'od kyi ring yar mar nas rim gyis rig pa'i gnas dang mdo rgyud kyi bstan pa ches cher dar ba man la phyi dar zer /
de yang dbus gtsang du yin gyi /
mdo khams sogs sa mtha' dag bod kyi rgyal bo dang sa thag rgyang gshis rig pa'i gnas dang mdo sngags kyi bshad pa sogs kyang nam dar ba nas bzung /
da lta'i bar du bar ma chad par yod pa 'di yin stabs /
de'i dus su'ang mdo smad du bod rgyal gyis gnod 'tshe byed mi thub stabs /
bod kyi mkhas pa mi gsum yang mdo khams smad kyi gnas dang tig tu bzhugs /
de'i skabs tsong kha bde khams su mu zu gsar 'bar zhes bya ba'i byis pa rig pa can zhig 'khrungs pa nar son nas yig rtsis sogs rig pa'i gnas sbyangs te mkhas par gyur /
non 'jam dpal zhes bya ba'i slob dpon zhig yod pa'i mdun nas chos dang rig pa'i gnas du ma zhig gsan /
khang rin chen rdo rje zhes bya ba'i bla ma snyan grags can zhig yod pa de'i mdun nas sems bskyed zhus /
skyi rgyal ba'i gtsug tor zhes bya ba'i mkhas pa chen po zhig yod pa de'i mdun nas dbu ma dang tshad ma'i gzhung sogs la sbyangs /
de nas phyugs rdzi zhig gis bod dbus nas byon pa'i sgom pa ba gsum mkhas pa mi gsum yod tshul bshad pas /
der byon nas mjal bas dad pa skyes te rab tu byung /
mtshan dge ba rab gsal du btags /
phyis thugs rab shin tu che bas dgongs pa rab gsal zhes grags so / /
rab tu byung ba'i phyi lor bsnyen par rdzogs /
grum ye shes rgyal mtshan dang /
snubs byang chub rgyal mtshan sogs mdo khams pa mang bo rab tu byung zhing bsnyen par rdzogs nas 'dul ba dang mngon pa la sogs pa'i bshad pa mnos /
bla chen po dgongs pa rab gsal zhes snyan grags kyis bod yul khyab /
de nas mdo smad du sangs rgyas kyi bstan pa yod pa'i gtam de dbus gtsang du khyab pas /
dbus gtsang nas mi bcu snga phyir 'ongs te bla chen gyi mdun nas bsnyen par rdzogs /
mi bcu ni /
dbus nas klu mes tshul khrims shes rab /
'bring ye shes yon tan /
sba tshul khrims blo gros /
rag shi tshul khrims 'byung gnas /
sum pa ye shes blo gros te dbus pa lnga /
gtsang gi mgur mo rab kha ba lo ston rdo rje dbang phyug shab sgo lnga'i tshong btsun shes rab seng ge /
bo dong ba u ba de dkar ba ste gtsang ba gsum /
mnga' ris pa 'od brgyad spun gnyis te bcu'o / /
klu mes kyis grum ye shes rgyal mtshan las 'dul ba gsan /
gzhan rnams dbus gtsang du byon /
phyi lor klu mes kyang yar byon nas rim gyis gnas gzhi bzung zhing /
de bzhin du gzhan rnams kyis kyang gtsug lag khang brtsigs te dge 'dun gyi sde spel /
phyi nang gi rig pa'i gnas dag la sbyang ba'i srol dbus gtsang mnga' ris sogs su khyab par mdzad /
brgyud pa 'di la smad 'dul ba zhes grags so / /
gzhan yang mnga' ris stod du lha bla ma ye shes 'od kyis tho ling gi dpe med lhun 'grub gtsug lag khang bzhengs /
rgya gar shar phyogs nas paN Di ta d+harma pA la dang /
de'i mkhan bu sA d+hu pA la dang /
gu Na pA la /
pra dz+nyA pA la ste pA la rnam gsum du grags pa dang bcas pa spyan drangs nas mang bo bsnyen par rdzogs /
zhang zhung ba rgyal ba'i shes rab kyis paN Di ta mang bo bsten te /
sgra dang skad sogs rig pa'i gnas mang bo la sbyangs nas mkhas pa chen por gyur pa des d+harma pA la'i mdun nas 'dul ba bslabs /
pra dz+nyA pA la las bsnyen par rdzogs /
phyis su yang khong /
ne pa la ste bal yul du phebs nas 'dul 'dzin bre ta ka ra las 'dul ba'i lag len thams cad bslabs shing /
kha che dz+nyA na shrI dang /
kha che paN chen du grags pa shrI su ti shan+ti dang /
sa man+ta shrI dz+nyA na dang /
na ra ma de wa rnams las kyang 'dul ba gsan nas spel ba la stod 'dul ba zhes grags so / /
gzhan yang mnga' ris kyi lha bla ma ye shes 'od kyis rin chen bzang bo la sogs pa'i byis pa nyi shu rtsa gcig rgya gar du slob gnyer la btang ba las /
rin chen bzang bo dang legs pa'i shes rab lo chung grags 'byor gsum ma gtogs gzhan rnams sa ma thub pas shi /
lo tsA ba rin chen bzang bo ni me mkha' rgya mtsho'i 'das lo sa rta lo la 'khrungs /
khong kha cher lan gsum byon /
paN Di ta bdun cu rtsa lnga bsten /
sngags mtshan nyid kyi gzhung lugs mang bo la sbyangs /
mkhyen rab shin tu che bas mdo sngags kyi chos mang bo bsgyur /
'di nas bzung ste bsgyur ba'i sngags la gsang sngags gsar ma zer /
gnas gzhi dang gtsug lag khang mang du bzhengs /
gur shing brtson 'grus la sogs pa'i slob ma mkhas grub mang bo dang /
zhu chen pher ba'i lo tsA ba yang bcu lhag byung /
khong dgung lo gya lnga bzhes pa'i dus /
jo bo rje bod du byon /
spyir lo chen 'di'i phyag rjes gzhan las che /
dgung lo go brgyad thog sku mya ngan las 'das so / /
lo chen gyi slob ma mkhas chen mang bo byung ba rnams kyis gzhung lugs mang bo bsgyur /
khyad par du rma dge ba'i blo gros kyis tshad ma rnam 'grel dang /
de'i rang 'grel dang /
lha dbang blo'i 'grel ba dang /
shAkya blo'i 'grel bshad la sogs pa mang du bsgyur cing /
'chad nyan gyis gtan la phab /
de las mched nas dbus gtsang gi phyogs su tshad ma'i 'chad nyan byung zhing /
de'i tshe khyung bo grags se zhes bya ba mkhas par grags pa des tshad ma'i bshad pa mang du mdzad /
lo dag la tshad ma rnying ma zhes zer /
phyis lo tsA ba blo ldan shes rab nas tshad ma gsar mar grags pa rnams byung bar grags la khyung bo de bo to ba dang dus mtshungs par snang gsungs so / /
yang lha bla ma ye shes 'od kyi dus su paN Di ta smr-i ti dang phra la ring ba bya ba gnyis bal bo pad ma ru rtse ba zhes bya ba'i lo tsA ba des gdan drangs 'ongs pas /
lo tsA ba bal bor pho log gis shi ste /
paN Di ta gnyis pos bod skad mi shes pas dbus gtsang na mar 'khyams te /
smr-i tis rta nag tu lug rdzi mdzad /
phyis dpyal se tsa bsod nams rgyal mtshan gyis sman lung du spyan drangs te chos zhus /
khams su byon nas 'dan klong thang du mngon pa mdzod kyi bshad pa btsugs /
phyis bod skad mkhas par mkhyen te /
gdan bzhi dang 'jam dpal gsang ldan la sogs pa 'gyur mang bo mdzad /
phyis ling chu gser khab tu byon te smra sgo mtshon cha zhes bya ba'i brda sprod pa'i gzhung de brtsams /
lo tsA ba rin chen bzang bo dgung lo lnga bcur nye ba'i skabs su 'brog mi dang stag lo gzhon nu brtson 'grus gnyis rgya gar du chas /
de gnyis kyis bod du bi war ta la cung zad kyang bslabs /
bal bor lo gcig bzhugs nas shAn+ti ba'i slob ma bal bo'i paN Di ta shAn+ti b+ha dra las skad legs par bslabs /
khong gis zhal brda mdzad pa bzhin bi kra ma la shI la'i mkhas pa sgo drug shar na shAn+ti ba /
lho na ngag gi dbang phyug grags pa /
nub na shes rab 'byung gnas blo gros /
byang na nA ro paN chen /
dbus na rin chen rdo rje dang /
dz+nyA na shrI rnams bzhugs pa las /
shAn+ti ba la gtugs shing stag lo rdo rje gdan du skor ba byed cing bzhugs te /
slob gnyer cher ma byas /
'brog mis paN Di ta mang bo'i mdun nas gzhung lugs mang bor sbyangs /
lho bal du lo bcu gsum la slob gnyer byas te slar bod du phebs /
mkhas pa chen por gyur yod pas 'chad spel gyis slob ma shin tu mang bo bskyangs pa ni sa skya 'debs pa bo 'khon dkon mchog rgyal bo sogs so / /
jo bo bod du phebs dus 'brog mi lo lnga bcu mnga' ris kyi rje bo lha bla ma ye shes 'od dang byang chub 'od kyi ring la rgya gar nas paN Di ta mang bo spyan drangs kyang bstan pa spyi la dag ther mtha' chod pa zhig byed mkhan ma byung bas /
lo tsA ba rgya brtson seng sogs mi lnga rgya gar du mngags nas bi kra ma la shI la'i paN Di ta chen po jo bo rje dpal ldan a ti sha mtshan dngos mar me mdzad dpal ye shes zhes bya ba spyan drangs /
khong ni rgya gar shar phyogs b+hang ga la'i yul gyi za hor rgyal bo'i sras su rab byung gong gi chu rta la 'khrungs /
dgung lo nyer gcig tshun la thun mong gi rig gnas sgra tshad bzo gso la mkhas par gyur nas lo bco lnga'i dus rtog ge ba mkhas pa zhig kyang rtsod pas tshar bcad /
de rjes rgyal srid spangs nas mdo sngags kyi gzhung la sbyangs /
rab tu byung ste bsnyen par rdzogs /
gser gling ba sogs bla ma mang bo bsten /
snyan grags kyis 'dzam gling khyab pa de nyid lha bla ma byang chub 'od kyi ring la nag tsho lo tsA ba nyer bdun thog slar rgya gar du mngags te spyan drangs /
byang chub 'od kyis bskul ngor chos mdzad yongs kyi lam yig lta bu'i byang chub lam gyi sgron ma mdzad /
khu rngog 'brog gsum sogs slob ma shin tu mang bo bskyangs /
gsung rtsom kyang sman dpyad 'tsho ba'i snying bo dang dri ma med pa'i phrin yig sa dpyad las rnam 'byed /
lam sgron dka' 'grel /
dbu ma'i man ngag sogs mang bo brtsams /
dgung lo don gsum thog snye thang du gshegs te sku gdung de gar bzhugs /
jo bo la brten nas lo chen dang lo chung grags 'byor shes rab /
nag tsho lo tsA ba /
shAkya 'od /
yol lcags rdo rje dbang phyug dge blo sogs kyis gzhung lugs mang bo bsgyur to / /
jo bo rje'i slob ma grags che ba ni /
gtsang na 'gar 'gos yol gsum /
dbus na khu rngog 'brog gsum zer /
gtso bo 'brom ston pa ni rten dge bsnyen yin la rab byung gong gi shing 'brug la 'khrungs /
dgung lo bcu dgu'i thog khams 'dan mar byon nas jo bo se btsun dbang phyug gzhon nu zhes pa lo nyi shur bsten nas gzhung lugs mang bor sbyangs shing /
paN Di ta sgra'i tsher ma smra sgo rtsom pa bo smr-i ti'i mtshan gzhan las bi war ta sogs dang sgra la sbyangs /
'di ba lo so dgu'i thog jo bo bod du phebs zer /
lo zhe gcig gi steng jo bo dang mjal lo bcu gcig gi bar du bsten te jo bo'i gdams pa ma lus pa bum pa gang byo'i tshul du gsan nas jo bo'i yon tan thams cad rdzogs par mkhyen pa'i mkhas pa chen por gyur /
dgung grangs nga bzhi'i thog r+wa sgreng dgon btab ste slob ma mang bo bskyangs pas bka' gdams sku mched gsum sogs mkhas pa shin tu mang bo byung ste jo bo bka' gdams pa zhes bya ba'i grub mtha' de byung /
re gcig thog rab byung dang bo'i shing 'brug lor 'das so / /
jo bo'i slob ma khu ston brtson 'grus g.yung drung gis kyang thang bo cher bzhugs nas slob ma shin tu mang bo bskyangs /
rngog legs pa'i shes rab kyis gsang phu ne'u thog gi dgon pa btab /
de'i dbon po'am tsha bu ni rngog lo blo ldan shes rab bo / /
jo bo'i slob ma gtsang smad rta nag gi 'gos lo tsA ba 'gos khug pa lhas btsas zhes grags pa de dang bor 'brog mi dang zur chen la gtugs shing thugs tshim pa zhig ma byung bas rgya bal du lan bcu gnyis byon /
lo mang bor bzhugs /
paN Di ta bdun cu rtsa gnyis bsten te gdams pa mang bo gsan nas bod du byon te 'dus pa sogs dar bar mdzad /
slob ma mdar seng rgyan sogs drug stod lung gnam gyi rdzing kha ba dang yol mched gsum sogs mang la /
sa skya ba 'khon dkon mchog rgyal bos kyang bla mar bsten te 'dus pa'i skor sogs gsan no / /
byang chub 'od kyi spun zla mnga' bdag 'od sdes paN Di ta suN+ya shrI spyan drangs /
de'i sras rtse ldes kha che dz+nyA na shrI spyan drangs te /
khyung bo chos brtson gyis lo tsA byas nas /
tshad ma rnam nges /
de'i TIka khong nyid kyis mdzad pa la sogs pa mang bo bsgyur /
gzhan yang tsan+d+ra rA hu la spyan drangs te lo tsA ba ting nge 'dzin bzang bos tshad ma kun las btus pa la sogs pa bsgyur /
gyi jo zla ba'i 'od zer gyis kyang dus 'khor sogs mang bo bsgyur /
lho brag mar ba chos kyi blo gros rgya gar du lan gsum phebs te nA ro /
mai tri /
zhi ba bzang bo /
pham thing ba sogs bsten nas man ngag mang bo zhus shing bsgyur bas slob ma ka chen bzhi sogs byung ba grags che /
'di ba rab byung dang bo'i gong gi shing byi lor 'khrungs /
zangs dkar lo tsA ba 'phags pa shes rab kyis kyang paN Di ta kha che dgon pa ba dang /
te dza de ba /
pa ra hi ta b+ha dra la sogs pa bsten nas spyod 'jug gi 'grel chen dang yo ga sogs mang bo bsgyur /
gnyan dar ma grags rgya gar du lo bcu gnyis bzhugs te paN Di ta ma ti bsten /
paN Di ta suN+ya shrI spyan drangs te spyod 'jug 'grel chen dang sgrol ma sogs bsgyur /
khye'u gad pa 'khor lo grags dang /
spang zho gsal ba grags /
rtsod ka mi nyag rtsa mi sangs rgyas grags rnams kyis paN Di ta a b+ha ya kA ra bsten nas dus 'khor phreng ba skor gsum /
thub pa dgongs rgyan /
man ngag snye ma la sogs pa bsgyur /
kre bo lo tsA ba shes rab dpal gyis kyang a b+ha ya kA ra bsten nas gnad kyi zla zer la sogs pa bsgyur /
ba ri lo tsA ba rin chen grags kyis paN Di ta don yod rdo rje spyan drangs te don zhags la sogs pa bsgyur /
klog skya shes rab grags kyis mtshan brjod dang dbu ma 'jug pa sogs bsgyur ro / /
pa tshab lo tsA ba nyi ma grags kha cher phebs nas lo nyi shu rtsa gsum la gzhung lugs mtha' dag la sbyangs /
bod du phebs nas paN Di ta ka na ka warma spyan drangs nas dbu ma'i skor rnams bsgyur /
bshad pa rgya cher mdzad pas slob ma pa tshab bu bzhi la sogs pa byung ngo / /
'bro lo tsA ba shes rab grags kha cher byon te slob gnyer mdzad /
paN Di ta zla ba mgon po spyan drangs te dus 'khor cha lag rgyas pa dang /
rdo rje snying 'grel /
phyag rdor stod 'grel la sogs pa bsgyur /
ba reg thos pa dga' /
rma ban chos 'bar /
mtshur lo tsA ba rnams kyis rgya gar phyag na rdo rje bsten nas chos mang bo bsgyur /
dpyal lo tsA ba kun dga' rdo rjes bal bo hang du dkar bo bsten /
paN Di ta stong nyid ting nge 'dzin spyan drangs te man ngag mang bo zhus so / /
r+wa rdo rje grags kyis bal bo b+ha ro bsten /
bal bo thugs rje chen po yang spyan drangs te gshed skor dang he ru ka mngon 'byung gi skor sogs bsgyur /
de'i dbon po chos rab kyis paN Di ta sa man+ta shrI spyan drangs te dus 'khor sogs bsgyur /
zhang shes rab bla mas paN Di ta a mo g+ha badzra spyan drangs te chos mang bo bsgyur /
rgyus lo tsA ba smon lam grags kyis paN Di ta gzhan la phan pa bsten te sdom 'byung sogs bsgyur /
lo tsA ba zha ma seng rgyal gyis paN Di ta nor bzang srung ba la sogs pa bsten nas tshad ma kun las btus pa rtsa 'grel sogs bsgyur ro / /
rngog legs pa'i shes rab kyi dbon po rngog lo tsA ba blo ldan shes rab ni /
lo chen rin chen bzang bo lo lnga bcu rtsa bzhi'i thog nag tsho lo tsA ba 'khrungs /
nag tsho lo bzhi bcu zhe dgu'i thog rngog lo blo ldan shes rab 'khrungs pa yin gsungs /
khong gzhon nu'i dus nas khu bo legs pa'i shes rab kyi drung nas yon tan la sbyangs /
khong shes rab mchog tu gyur pa de la khu bo mnyes nas lo bcu bdun lon tshe kha cher slob gnyer la brdzangs /
de'i tshe r+wa lo /
gnyan lo /
khyung bo chos brtson /
rngo ston /
btsan kha bo che rnams dang 'grogs nas kha cher byon /
paN Di ta drug tsam bsten nas slob gnyer gnang /
bar skabs su rgyags chad nas mnga' ris su gser slong ba'i yi ge btang /
rtse lde'i sras dbang ldes gser mang bo bskur /
tshad ma rgyan sgyur cig ces bskul bas paN Di ta skal ldan rgyal bo dang khong gnyis kyis legs par bsgyur /
kha cher lo bcu bdun du yang dag par sbyangs nas slar bod du phebs /
bod du yang paN Di ta 'bum phrag gsum pa dang su ma ti kIrti H gnyis la yang chos gsan zhing /
yang bal bor byon te /
a tu lya badzra dang ba ren dra ru tsi la sogs pa la gdams pa mang bo gsan /
slar bod du byon /
'gyur mang bo mdzad pa yang dag cing shin tu bzang /
'gyur mdzad pa'i tshad ni gro lung ba'i gsung las /
dam chos bsgyur la mnga' brnyes pas / /
rgyal yum gnyis dang bstan bcos gzhung / /
'bum phrag gcig dang khri phrag gsum / /
stong phrag bdun ni lhag bcas bsgyur / /
zhes pa ltar ro / /
tshad ma /
byams chos /
dbu ma sogs kyi rnam bshad sogs gsung rtsom mang /
slob ma bu chen bzhi sogs shin tu mang /
bu chen bzhi ni /
zhing tshe spong ba chos kyi bla ma /
zhing gro lung ba blo gros 'byung gnas /
khyung rin chen grags /
'bri shes rab 'bar bzhi'o / /
gro lung ba blo gros 'byung gnas kyi slob ma cha ba chos kyi seng ge ni rab byung gnyis pa'i chu mo lug la 'khrungs /
khyung rin grags kyi slob ma rgya dmar ba dang gro lung ba chen po la sogs pa bla ma du ma bsten /
lung rigs kyis sgro 'dogs bcad /
gtsang ne'u thog gi gdan sa lo bco brgyad kyi bar du mdzad /
tshad ma rnam nges la sogs pa'i gzhung mang bo la 'grel ba brtsams /
mdo sde ba'i rigs pa la bsten pa'i bsdus grwa zhes pa'i rigs lam gyi srol 'byed pa bo yang slob dpon 'di yab sras yin zer /
tshad ma'i bsdus pa yid kyi mun sel rtsa 'grel la sogs pa'i rang gzhung mang du brtsams /
snyan grags kyi gdugs dkar bo bla na 'khor ba de'i sras kyi gtso bo seng chen brgyad du grags pa ni /
gtsang nag pa brtson 'grus seng ge /
dan 'bag pa smra ba'i seng ge /
'bru sha bsod nams seng ge /
rma bya rtsod pa'i seng ge /
rtsags dbang phyug seng ge /
nying bran chos kyi seng ge /
ldan ma dkon mchog seng ge /
gnyal ba yon tan seng ge ste brgyad /
'khon jo sras sa skya dkar bo rnam gsum gyi gnyis pa sa skya slob dpon bsod nams rtse mo yin la khong gtsang ne'u thog gi grwa sar lo bcu gcig la bzhugs gsungs /
rngog jo sras ra mo /
khu jo sras ne tso /
gnyos jo sras dpal le dang bzhi la jo sras bzhi zer /
jo sras rnams gos sbu gu can de rab byung min 'dug 'gar ba dbang grub /
kong po 'jag chung /
lho ba sgog zan /
bar phu ba dang bzhi la shes rab can bzhi zer /
gzhan yang 'dzad pa ston skyabs dang rdo rje 'od zer la sogs pa dang /
karma dus gsum mkhyen pa yang slob ma yin /
khong ne'u thog gi grwa sar lo dgur bzhugs /
gzhan yang bla ma zhang tshal ba la sogs pa slob ma shin tu mang ngo / /
yang yar 'brog gi mar ba do ba chos kyi dbang phyug gis kyang gzhung mang bo bsgyur /
dpyal lo tsA ba chos kyi bzang bo rgya gar du lo bcur bzhugs /
bla ma rdo rje gdan pa dang kha che paN chen sogs bsten /
chos mang bo bsgyur /
khro phu lo tsA ba byams pa dpal gyis snga phyir shrI dzA ga ta mi tra A nan+da zhes pa mi tra dzo gi zhes grags pa dang paN Di ta bud d+ha shrI dz+nyA na /
kha che paN chen shAkya shrI b+ha dra rnams spyan drangs te gzhung mang bo bsgyur /
paN chen shAkya shrI la 'khor paN chung bi b+hU hi tsan+d+ra dang da na shI la dang bal bo saM g+ha shrI dang su ga ta shrI la sogs pa dgu byon te /
bi b+hu ti dang da na shI la gnyis bod du yun ring bor bzhugs /
bod kyi skad yig la yang mkhas par gyur nas rang 'gyur yang mdzad do / /
chag dgra bcom dang de'i dbon po chag chos rje dpal gnyis kyang rgya gar du byon paN Di ta mang bo bsten nas slob gnyer gnang /
gsar 'gyur dang 'gyur bcos mang bo byas so / /
g.yu thog gsar ma yon tan mgon po'ang rgya gar du lan drug phebs /
sman dang rig gnas spel ba'i lo rgyus logs su bris yod la /
phyis su byang zur rnam gnyis kyis kyang gso rig rgya cher spel ba'i lo rgyus logs su 'bri 'dun yod do / /
sa skya paN chen ni rab byung gsum pa'i chu stag la 'khrungs /
kha che paN chen dang da na shI la las sgra dang rnam 'grel bslabs te rnam 'grel la 'gyur bcos byas /
mkhas pa chen por gyur nas chos ma dag pa sun phyung ngo /
khong gis rig gnas sbyangs pa ni /
rnam thar las /
sdeb sbyor rin chen 'byung gnas dang / /
dmar seng dang ni rgyal ba'i lha / /
bde bar gshegs pa'i dpal la thos / /
rgyan gyi bstan bcos daN DI dang / /
dbyangs can mgul rgyan la sogs pa / /
dge 'dun dpal la legs par bslabs / /
mngon brjod bstan bcos 'chi med mdzod / /
de yi rgya cher 'grel ba bcas / /
mkhas pa gsum la legs par gtugs / /
nag mo khol gyi snyan ngag gsum / /
bde par gshegs pa'i dpal gyis bshad / /
byang chub sems dpa'i skye ba'i rabs / /
bdag nyid chen po gnyis las thos / /
zhes sogs gsungs /
'di dag gi gzhung ni de skabs bod du ma 'gyur bas legs sbyar gyi yi ge'i steng nas bslabs te dar bar mdzad na'ang de dag gi gzhung yongs rdzogs bsgyur pa ni med do / /
khong gi gsung rig gnas la yang dam pa'i chos kyi lam ston pa /
sa skya'i legs bshad /
sgra 'jug sgra nye bar bsdu ba /
sdeb sbyor me tog chun po /
tshig gter /
rol mo'i bstan bcos /
shes rab 'phro ba /
shes rab la 'jug pa /
mkhas 'jug snyan ngag mkhas pa'i kha rgyan /
zlos gar rab dga'i 'jug pa /
sku gzugs kyi bstan bcos /
bzo'i bstan bcos /
sa brtag pa /
bstan rtsis /
sman dpyad bsdus don /
smra sgo'i bsdus don /
yi ge'i sbyor ba /
byis 'jug 'grel ba /
rigs gter sogs dang gzhan yang mdo sngags kyi bstan bcos mang bo brtsams so / /
shong lo tsA ba rdo rje rgyal mtshan ni /
bal yul du byon nas paN Di ta ma hen dra b+ha dra lo lngar bsten nas rig gnas chung ba lnga la bslabs /
khyad par sgra rig pa la shin tu byang bar mdzad /
paN Di ta la Sha shrI spyan drangs te snyan ngag me long /
dpag bsam 'khri shing /
klu kun tu dga' ba'i zlos gar /
bstod pa brgya ba /
dus 'khor sogs gzhi 'gyur dang 'gyur bcos kyang mdzad de rig pa'i gnas shin tu dar bar mdzad /
de'i gcung bo shong blo gros brtan pas kyang gzhi 'gyur dang 'gyur bcos kyang byas /
yar lung grags pa rgyal mtshan gyis bya ba bsdus pa la sogs pa bsgyur to / /
bu ston rin po che'i bla ma nyi ma rgyal mtshan bzang bos bal bor lo bcu bzhir sbyangs pa mdzad /
ri'i kun tu dga' ba'i mdo la sogs pa lo bcu gsum tsam la paN Di ta A nan+ta spyan drangs te bsgyur ba dang gzhan yang gzhi 'gyur dang /
'gyur bcos kyang mang bo mdzad do / /
shong lo'i slob ma dpang lo tsA ba blo gros brtan pa ni rab byung lnga ba'i me byi la la stod lho ru 'khrungs /
gzhon dus nas stag sde ba sogs bshes gnyen du ma bsten nas rig gnas dus 'khor sogs la sbyangs /
lo bcu dgu'i thog lo tsA ba mchog ldan las sgra ka lA pa dang tsan dra ba bslabs /
snyan ngag me long yang gsan /
a tsa ra 'phrad tshad la 'phral skad bslabs /
yud tsam gyis zhu chen gyi lo tsA bar gyur /
bal bor lan gsum byon /
rig gnas dang sngags mtshan nyid kyi gzhung shin tu mang bo la gzhi 'gyur dang 'gyur bcos mdzad /
gzhung mang bo'i TIka yang mang du brtsams /
thugs rab shin tu che ste khong gi gsung las /
sngon tshe sbyangs pas skye ba 'dir / /
gzhung rnams rtsed mo'i zhar la shes / /
shong ston legs bshad lde mig blangs / /
legs sbyar skad kyi gter kha phye / /
sna tshogs gzhung lugs rin chen blangs / /
legs bshad dga' ston 'byed la dbang / /
zhes gsungs pa dang /
mdor na /
khong zhal bzhugs pa'i tshe khong las mgo 'phang mtho ba'i mkhas pa su yang med zer /
de'i dbon po lo tsA ba byang chub rtse mos kyang bsgyur bshad sogs kyis khu bo'i lugs legs par bskyangs so / /
bu ston rin po che rin rab byung lnga ba'i lcags stag la 'khrungs /
dang bor thar ba lo tsA ba las tsan dra ba bslabs nas lo tsA mkhas par mkhyen /
bla ma rdo rje rgyal mtshan sogs kyi mdun nas dus 'khor sogs mdo rgyud mtha' yas pa gsan /
rtsis sogs la'ang legs par sbyangs /
dbang mdor bstan gyi 'grel ba sum brgya drug cu ba yang bsgyur /
dus 'khor shong 'gyur la 'gyur bcos mang du gnang /
bod du 'gyur ba'i gzhung mtha' dag la zhib brtag mdzad /
chos 'byung rin po che dang rtsis gzhung mkhas pa dga' bskyed sogs gsung rtsom pod sum cur nye ba brtsams /
'di ba'i gsung 'bum gyi par sngar med la rgyal dbang bcu gsum pa'i ring la rtse po ta la'i shod du par gsar bzhengs gnang skabs dge bshes rin po che 'bras sgo shes rab rgya mtshos zhu chen mdzad do / /
bu'i slob ma lo tsA ba rin chen rnam rgyal sgra tshad pa rin chen rnam rgyal yang zer gyis kyang gzhi 'gyur dang 'gyur bcos 'chad spel sogs kyi sgo nas bu rin po che'i rgyun bskyangs so / /
gzhan yang snar thang lo tsA ba saM g+ha shrI /
zha lu lo chen chos skyong bzang bo dag yig za ma tog rtsom pa bo /
skyogs ston lo tsA ba ngag dbang rin chen bkra shis smin grub lo tsA ba yang zer la li shi'i gur khang rtsom pa bo yin /
lo chen skyabs mchog dpal /
stag lo shes rab rin chen sogs rig gnas rgya mtsho'i phreng ba 'dzin pa'i lo tsA ba dang mkhas pa shin tu mang bo byung mod thams cad brjod kyis mi lang ngo / /
khyad par du rje tsong kha pa blo bzang grags pa'i dpal byon nas mdo sngags rig gnas kyi bshad sgrub lhag par 'phel te /
bod yul 'dir slob gnyer bas sa steng khyab pa byung /
khong shar phyogs tsong kha'i yul du rab byung drug pa'i me bya la sku 'khrungs /
dgung lo gsum bzhes pa na karma pa rol ba'i rdo rje las dge bsnyen bsgrubs te /
mtshan kun dga' snying bor gsol /
dgung lo brgyad pa'i dus shar phyogs rig pa'i dpa' bo zhes grags pa'i mkhas pa chen po chos rje don 'grub rin chen las rab byung dang dge tshul gyi sdom pa bzhes te blo bzang grags pa zhes pa'i mtshan gsol /
bla ma de nyid las klog dang rig gnas mdo sngags kyi gdams pa mang du gsan nas /
dgung lo bcu drug gi thog bod du byon /
dam pa chen pos gzhan don byed pa la rig gnas mtha' dag sbyang dgos dgongs nas tshal gung thang nas tshe yi rig byed pa dkon mchog skyabs las gso dpyad kyi gzhung la sbyangs shing /
yan lag brgyad pa thugs la bzung /
lo tsA ba nam mkha' bzang po las snyan ngag me long sogs bslabs /
bo dong lo chen zham bzang ba las sgra ka lA pa dang /
sgra tsan+d+ra pa dang /
sdeb sbyor sogs la sbyangs /
sa bzang ma ti paN chen sogs las kyang bslabs /
tshal pa rtogs ldan ye shes rgyal mtshan las rtsis kyi lag len mthar phyin par sbyangs so / /
rig gnas che ba lnga'i ya gyal tshad ma rig pa la thos pa mdzad tshul ni /
rje btsun bla ma dam pa red mda' ba dang /
lo tsA ba don bzang las tshad ma'i gzhung rnams legs par gsan te sde bdun mdo dang bcas pa rnams la gzigs rtog mdzad cing /
gung bsgrigs nas legs par gtan la phab /
bod kyi bshad srol phal cher 'grel ba dang mi mthun par gzigs nas /
tshad ma kun las btus kyi rang 'grel 'grel bshad dang bcas pa dang /
rnam 'grel gyi 'grel ba lha shAka gnyis dang /
bram ze gnyis kyi 'grel ba dang /
rgyan gyi 'grel ba dang /
de'i 'grel bshad gnyis dang /
rnam nges rang 'grel dang /
de'i 'grel bshad sogs chos mchog gis mdzad pa dang /
rigs thigs kyi 'grel ba chos mchog gis mdzad pa ste /
'grel ba 'grel bshad gzhung phran dang bcas pa legs par gtan la phab nas thugs sbyang mdzad pas dpyis phyin par thugs su chud do / /
nang don rig pa'i nang tshan phar phyin la thos pa mdzad tshul ni /
chos grwa chen po bde ba can du byon nas /
snye thang ba bkra shis seng ge dang /
slob dpon yon tan rgya mtsho /
bla ma rin po che u rgyan pa rnams las mngon par rtogs pa'i rgyan rtsa 'grel dang bcas pa gsan pa dang /
bla ma 'jam rin pa las kyang byams chos rgyud bla ma /
mdo sde rgyan dbus mtha' rnam 'byed chos nyid rnam 'byed rnams gsan pa dang /
nya dpon kun dga' dpal ba'i drung nas phar phyin gyi gzab bshad tshar gcig gsan pas thugs yid shin tu tshim pa byung ba dang /
gzhan yang mngon rtogs rgyan gyi 'grel ba 'grel bshad shin tu mang bo la sbyangs pas mkhas pa'i mthar son te 'grel ba legs bshad gser gyi phreng ba ljags rtsom mdzad do / /
nang don rig pa'i gzhung dbu ma la sbyangs pa mdzad tshul ni /
rje btsun red mda' ba sogs kyi mdun nas /
klu sgrub kyi rigs tshogs drug rtsa 'grel dang bcas pa dang /
dbu ma bzhi brgya ba rtsa 'grel /
dbu ma 'jug pa rtsa 'grel sogs klu sgrub lugs kyi gzhung mtha' dag la sbyangs pas dgongs pa mthar thug pa thugs su chud nas /
dbu ma'i rnam bshad dgongs pa rab gsal /
rtsa she TIka chen drang nges legs bshad snying bo sogs mdzad do / /
gzhan yang /
nang don rig pa'i sde snod 'dul mngon dang gsang sngags la sbyangs shing nyams su blangs pas /
mkhyen rtogs kyi rgya mtsho brdol /
snyan grags kyis 'dzam gling khyab ste rab byung bdun pa'i sa glang la dga' ldan rnam par rgyal ba'i gling phyag 'debs mdzad do / /
rje'i gdan sa dga' ldan ni /
rgyal tshab dar ma rin chen nas bzung ste /
dga' ldan khri ba rim byon gyis bskyangs pa las /
rje rin po che la sprul sku blu ba'i srol ma byung /
rje'i slob ma 'jam dbyangs chos rjes rab byung bdun pa'i me sprel la 'bras spungs btab /
byams chen chos rjes rab byung bdun pa'i sa phag la se ra btab /
paN chen dge 'dun grub kyis rab byung brgyad pa'i me yos la bkra shis lhun po btab /
dgon chen 'di bzhi la gdan sa chen po bzhi zer ro / /
paN chen dge 'dun grub kyi gdan sa bkra shis lhun por yang de skabs sprul sku blu rgyu'i srol med stabs /
gdan sa skyong mkhan paN chen bzang bo bkra shis /
paN chen lung rigs rgya mtsho /
paN chen ye shes rtse mo rnams rim par bzhugs /
rgyal ba dge 'dun rgya mtsho rab byung brgyad pa'i me sprel lor sku 'khrungs /
paN chen ye shes rtse mo'i dus su /
rgyal ba dge 'dun rgya mtsho rje dge 'dun grub kyi sprul sku yin rgyu byas nas bkra shis lhun por bzhugs pa la /
paN chen ye shes rtse mos phrag dog gi rnam pa mdzad pas der ma bzhugs par 'bras spungs su phebs /
mkhas tshul ches cher bzhes /
'bras spungs thams cad mkhyen pa zhes grags shing snyan grags rgyas /
de nas chos 'khor rgyal gyi dong pa btab cing 'phrin las shin tu rgyas pa'i skabs /
paN chen ye shes rtse mos nan tan mdzad pa bzhin byon nas bkra shis lhun po'i gdan sar lo kha shas la bzhugs /
de nas phyir 'bras spungs su phebs /
dge lugs pa'i sprul sku'i thog ma 'di ba yin zer /
de nas bkra shis lhun po'i gdan sar /
mnga' ris chos lha btsun bstan pa'i nyi ma bzhugs /
de nas paN chen blo bzang chos rgyan bar du gdan rabs bcu song la /
paN chen blo bzang chos kyi rgyal mtshan bkra shis lhun po'i gdan sar sku mya ngan las 'das reg gi bar du bzhugs pas /
de nas bzung ste paN chen sku phreng rim byon gyis bkra shis lhun po'i gdan sa bzung ngo / /
paN chen blo bzang chos rgyan ni /
rab byung bcu ba'i lcags rta la 'khrungs /
dben sa ba blo bzang don 'grub kyis sprul skur ngos 'dzin byas nas bkra shis lhun por slob gnyer gnang ste gzhon dus nas mkhas chen du gyur /
dben sa paN chen thams cad mkhyen pa zhes snyan grags kyis sa steng khyab /
dge lugs pa'i sprul sku gnyis pa 'di ba yin par grags /
spyir sprul sku blu ba'i thog ma karma pak+Shi chos kyi bla ma nas byung la /
dge lugs pa'i sprul sku'i thog ma rgyal ba dge 'dun rgya mtsho dang /
de nas paN chen blo bzang chos rgyan yin 'dug mod /
'on kyang de rnam pa gnyis ka'ang 'bad pas btsal te ang grangs bsgrigs nas gser bum dkrug pa lta bu deng dus kyi sprul sku ngos 'dzin lta bu min te /
rgyal ba dge 'dun rgya mtsho ni byis pa'i dus nas lung rtogs kyi yon tan phyir mngon pas /
kun gyis rgyal ba dge 'dun grub kyi skye bar yid ches byas pa dang /
paN chen blo bzang chos rgyan gyis kyang byis pa'i dus nas lung rtogs kyi yon tan phyir mngon pas /
dben sa ba sangs rgyas ye shes kyis dben sa blo bzang don 'grub kyi skye bar ngos bzung nas slob gnyer la mthun rkyen bsgrubs pas phyis su mkhas grags kyis sa steng khyab pa byung ba gong smos ltar ro / /
na ning /
lor mi rigs dpe skrun khang gis par du bskrun pa'i << bod ljongs ni krung go'i cha shas shig yin >> zhes pa'i dpe deb kyi shog grangs brgya bar !! tA la'i bla ma yang srid phebs pa de ni /
tsong kha pas gtan la phab pa zhig red /
tsong kha pas srol gtod gnang ba'i dge lugs pa'i bstan pa ltar na gnyen bsgrigs nas bu rgyud spel mi chog par brten /
khong gis slob ma chen po gnyis la yang srid yong ste theg chen gyi chos lugs bshad nas chos rgyun mi 'chad pa'i 'gan len byed dgos pa'i zhal chems gnang yod pa red '' ces bris 'dug 'di ni nor ba red /
de lta bu'i zhal chems gtan nas med /
rje tsong kha pa yab sras kyi ring la dge lugs par sprul sku blu ba'i srol med /
rje 'das nas /
rgyal ba dge 'dun rgya mtsho 'khrungs pa'i bar la lo ngo nga drug song /
rje 'das nas paN chen blo bzang chos rgyan 'khrungs pa'i bar la lo ngo brgya dang lnga bcu song /
!! tA la'i bla ma'i yang srid phebs pa tsong kha pas gtan la phab pa red /
'' zer mkhan gyi bshad tshul la bltas na rgyal ba paN chen gnyis rje tsong kha pa'i sras kyi thu bo rgyal tshab rje dang mkhas grub rje'i sprul sku red snyam pa yin 'dug de lta bu'i nor 'khrul gyi gtam sngon dus nas rgya'i yig thog la yod zer ba thos myong /
rje bdag nyid chen po de'i slob ma ni /
bla ma chos 'brel gsan pa bzhi /
snga tshar bzhi /
'khor dag pa rnam brgyad /
sras kyi thu bo gnyis /
'khor khyad par du 'phags pa bzhi /
nang thugs kyi sras gcig 'phrin las nam mkha' dang mnyam pa'i bu chen bzhi /
dbus gtsang bstan pa'i sgron me bcu /
gzhan don lhun gyis grub pa'i sems dpa' drug mi dbang gtsug na mdzes pa'i ti shrI gnyis /
rgya chen mang du thos pa'i dpon sras gnyis /
sbyangs pa'i yon tan 'dzin pa'i cog che chung gnyis /
rnam dpyod phul du byung ba'i mkhas pa gnyis /
bstan pa phyogs mthar spel ba'i dar chen drug skad gnyis smra ba'i lo tsA ba gnyis /
sa skyong chos rje drug gsung rab mang du mkhyen pa'i bstan 'dzin brgyad /
mdo rong gi mkhas pa bzhi /
mkha' spyod grub pa'i gdung rgyud gnyis /
skyes bu ya mtshan can gnyis /
spyan snga brgyad /
khri steng mdzes pa'i bla chen bzhi /
tshogs pa skyong ba'i mkhan po bzhi /
sde dgon phra mo'i chen po lnga /
chos sgo ba gnyis /
'chad nyan gyi rgyal mtshan sgreng ba'i slob dpon bzhi /
rigs pa smra ba'i dka' bcu ba bzhi /
tshig don 'dzin pa'i dka' bzhi ba bcu /
rnam par dag pa'i gnas brtan drug tshe blos btang gi rtogs ldan lnga la sogs pa lung rtogs kyi yon tan la mnga' brnyes pa'i mkhas pa chen po snyan grags can mtha' yas pa yod do / /
slob ma de dag gi nang nas kyang mkhas grub dge legs dpal bzang dang zhang zhung ba chos dbang grags pa gnyis ni snyan ngag gi tshig rgyan la ched du mkhas par grags shing mkhas grub rjes mdzad pa'i 'jam dbyangs smra seng gi bstod pa las /
'di 'dra'i snyan ngag mu tig do shal gang gi kha las rab 'phyang ba / /
bder gshegs gsung gi legs bshad phreng bas lce rtse rnam par brgyan pa ni / /
blo gros shes bya'i pha mtha' la 'gran shAkya'i dge slong dge legs dpal / /
bzang bo zhes bya 'jam pa'i rdo rje'i zhabs pad bsten la mngon dga' yin / /
zhes dang /
gangs can mkhas pa kun gyi mgo bo la / /
tshig gi gom pa 'god mkhas dge legs dpal / /
bzang bos tshig gi sbyor ba spangs te smras / /
zhes gsungs pa ltar snyan ngag gi rtsom ches mang /
zhang zhung ba chos dbang grags pas snyan ngag rA ma Na'i rtogs brjod sogs gzhung mang bo brtsams so / /
de bzhin du rje'i slob ma slob rgyud dang bcas pas nang don rig pa ma zad tha snyad rig gnas kyang ches cher dar bar mdzad do / /
jo nang kun dga' grol mchog gi sprul sku tA ra na tha ste sgrol ba'i mgon po ni rab byung bcu ba'i shing phag lor 'khrungs /
khong gis kyang rig gnas sogs kyi bstan bcos mang bo brtsams /
'phags yul nas byon pa'i paN Di ta kha shas bsten pas /
legs sbyar gyi skad dang sgra rig pa la'ang mkhas pa chen por gyur /
sgra mdo dbyangs can ma bsgyur ba dang /
'grel ba mchog tu gsal ba /
zhes bya ba brtsams pa de la /
tA ra na tha'i sgra TIka zhes grags che /
gter bdag gling ba 'gyur med rdo rje ste smin gling gter chen du grags pa'ang kun gzigs lnga ba chen mos rig gnas kyi slob dpon du bsten /
rig gnas rgya mtsho'i phreng ba 'dzin pa smon gro ba yab sras zhes bsngags brjod cher mdzad /
khyad par du gter chen gyi gcung lo chen d+harma shrI bya ba mdo sngags gsar rnying /
tha snyad rig gnas mtha' dag la mkhas pa zhig byung bas bstan bcos mang du brtsams so / /
rgyal dbang lnga ba chen po ni rab byung bcu ba'i me sbrul la 'khrungs /
khong gis mdo sngags gsar rnying dang /
tha snyad rig gnas mtha' dag la sbyangs te bstan bcos ches mang bo brtsams /
snyan 'grel dbyangs can dgyes glu sogs tha snyad rig gnas kyi gsung rtsom yang mang /
sde srid sangs rgyas rgya mtshos kyang bai dkar /
bai ser /
bai sngon sogs rig gnas kyi gzhung mang bo brtsams /
khyad par du sman la mkhas par grags so / /
rgyal dbang lnga ba'i dus su /
'dar lo ngag dbang phun tshogs lhun 'grub kyis /
paN Di ta bA la b+hA dra dang /
de'i gcung paN Di ta ko ku la nA tha mi shri gnyis la brten nas lo tsA ba khong dgung lo nyer lnga'i thog rab byung bcu gcig pa'i sa khyi lo la dpal ldan 'bras spungs su sgra pA Ni ba'i 'grel chen nor gyi shing rta zhes bya ba brtsams /
de rjes rgyal dbang lnga ba'i bka' bzhin /
paN Di ta sku mched dang lo tsA gsum rtse pho brang chen mor bzhugs te /
sgra mdo dbyangs can ma dang 'grel ba gsal ldan bsgyur ro / /
rgyal dbang lnga ba'i dngos slob kun mkhyen chen po 'jam dbyangs bzhad pa'i rdo rje ni rab byung bcu gcig pa'i sa byi la sku bltams /
khong gis mdo sngas tha snyad rig gnas dang bcas pa'i gzhung mang du brtsams shing /
mdo smad lho rgyud du chos sde chen po bla brang bkra shis 'khyil zhes yongs su grags pa de nyid btab /
chos sde 'di nyid dar zhing rgyas te bod gangs can gyi bcu phrag rig pa'i gnas kyi lte gnas su gyur /
bdag gis kyang chos sde chen po de'i mthu la brten nas phyi nang gi rig pa'i gnas dag la bag chags cung zad cig 'jog thub pa'i skal ba thob /
rgyal dbang bdun pa'i dus su /
khams sde dger si tu gtsug lag chos kyi snang ba byon te dpal spungs dgon btab /
sgra dang snyan ngag sdeb sbyor sogs kyi gzhung gsar 'gyur dang 'gyur bcos yang mang du mdzad /
slob ma mkhas pa mang bo byon /
'jam dbyangs bzhad pa'i yang sprul kun mkhyen 'jigs med dbang bos mdo dbus kun nas slob dpon mang bo bsten te gsan sbyangs mdzad pas mkhas grags kyis sa steng khyab /
kun mkhyen 'jam dbyangs bzhad pa'i dngos slob dbyig gya paN Di ta dang /
bra ti rin chen don 'grub kyi dngos slob dge bshes blo bzang dge legs si tu'i dngos slob kun dga' sangs rgyas las kyang gsan te tha snyad rig gnas kyang dar spel mdzad pas /
mdo smad lho byang sogs sa phyogs kun tu 'di ba'i khrid rgyun dang zhal rgyun gyi rig pa'i gnas kyi me tog dge mtshan gyi dri bsung 'thul ba da lta'i bar du gnas pa 'di bzhin lags so / /
dus phyis khams sde dge phyogs su'ang mkhas pa chen po 'ga' zhig byon te /
rdzogs chen dpal sprul /
'jam dbyangs mkhyen brtse'i dbang bo /
kong sprul yon tan rgya mtsho /
'ju mi pham sogs byon te phyi nang rig pa'i gnas kyi legs bshad kyi bdud rtsis skal ba dang ldan pa dag tshim par byas so / /
'di dag ni che rags tsam bshad pa yin gyi rgyas par ni /
rgyal rabs deb ther rnams dang /
mkhas pa rang rang gi rnam thar las shes par bya'o / /
bod kyi rig gnas rgya yul du dar tshul /
bod kyi rig gnas rgya yul du dar tshul ni /
chos rgyal mes dbon gyi sku ring la /
rgya nag gi btsun pa dang /
rig pa'i gnas la mkhas pa mang bo bod yul du byon nas /
chos dang rig gnas spel ba'i mdzad rjes rlabs che la /
dus rabs nyi shu ba'i 'og tsam nas bod kyi rig gnas rgya yul du dar ba'i 'og brtsams /
'jam dbyangs bzhad pa sku phreng lnga ba'i yongs 'dzin gtsang byongs 'dzin zhes grangs pa'i mkhas pa chen po de rgya nag tu phebs te byang chub chos tshogs zhes pa'i tshogs pa btsugs /
tshogs pa de lho hrang he nas khrung ching dang khrin tu bar dang /
byang pe cin nas lan gru bar du dar zhing rgyas te tshogs mi mang che bas bod yig dang bod kyi sum rtags sogs rig gnas la sbyangs /
rgya'i btsun pa dang mkhas pa mang bo dbus gtsang gi se 'bras dang /
mdo smad kyi bla brang sku 'bum sogs su phebs nas bod kyi rig gnas la sbyangs /
dper na blo bzang chos 'phags chos kyi bla ma zhes bya ba'i lo tsA ba chen po de nyid lor pe cin grong khyer nye 'dabs su sku 'khrungs /
chung dus nas yi ger sbyangs dgung lo nyi shu'i skabs pe cin h+pha yon dgon du bzhugs /
de rjes u han nang bstan slob grwar zhugs /
de rjes bod yul khams su byon nas lo shas la bod kyi skad yig sbyangs /
de rjes dbus gtsang du phebs te 'bras spungs sogs su bzhugs /
brag dkar dge bshes bla mar bsten te bod kyi rig pa'i gnas mang bor sbyangs /
bstan bcos mngon rtogs rgyan /
lam rim chen mo /
drang nges rnam 'byed rgya yig tu bsgyur /
bod rigs kyi chos srid lo rgyus zhes pa dang nga 'gro sa'i bod yul zhes pa brtsams /
lo ngo bcu phrag lhag la bod yul du bzhugs /
de rjes rgya yul du phebs khrung ching rgya bod gzhung lugs slob grwa chen mo btsugs /
snga phyir rnam bshad dgongs pa rab gsal sngags rim chen mo rim lnga gsal sgron sogs rje'i gsung mang bo dang dbu ma bzhi brgya ba sogs bsgyur /
klong chen mdzod bdun yang bsgyur /
de rjes pe cin du phebs nas bzhugs /
bye brag bshad mdzod chen mo bam po nyis brgya rgya yig nas bod yig tu bsgyur ??? /
nye char dang lo gnyis ring tshad ma rnam 'grel ?? dang spyi don rigs rgyan yang bsgyur /
khong lo tsA ba phyag rjes can zhig red /
na ning lo'i zla pa'i tshes la sku 'das /
btsun pa kong khung ?? zhes pa'ang bod yul du lo mang bor sbyangs nas nye char dang lo gnyis ring la rgya'i slob dpon wen tsheg ?? gis mdzad pa'i mdo dgongs 'grel gyi 'grel ba rgya yig tu mi tshang ba bod yig gi thog nas bsgyur te kha bskangs /
lo tsA ba de da lta pe cin du krung go nang bstan slob grwa chen mo'i slob dpon du bzhugs yod /
gzhan yang /
krang yis sun ?? zhes pa'i dge rgan chen mo des /
bod rgya tshig mdzod chen mo'i rmang gzhi dang bod rgya shan sbyar dang /
rgya bod skad sogs rnams skad gnyis shan sbyar du bsgrig rtsom mdzad /
thu'u bkwan grub mtha'i dum gcig kyang rgya yig tu bsgyur /
khong da lta dgung lo gya brgyad red /
li'u li chan ?? gyis mi la ras pa'i rnam thar dang /
thu'u bkwan grub mtha' /
rgyal rabs gsal ba'i me long rnams bsgyur /
khong da lta khrin tshur ngal gsos nas bzhugs yod /
gzhan yang khrin tu dang /
dar mdo /
mtsho sngon /
bla brang sogs su rgya'i mkhas pa mang bos bod yig dang bod kyi rig gnas sbyangs so / /
da lta bod yul yongs khyab tu slob grwa btsugs te rgya yig slob bzhin pa yin pas /
rgya'i rig gnas mtha' dag bod yul du dar ba'i 'og tshugs yod do / /
bod kyi rig gnas sog yul du dar tshul /
sog yul du bod kyi rig gnas dar tshul ni /
rab byung bzhi ba'i me yos lor /
sog rgyal stobs ldan ching gi si bod du byon nas stod mnga' ris skor gsum /
dbus gtsang ru bzhi /
lho khams sgang gsum thams cad dbang du bsdus /
sa chen kun dga' snying bo dang yon mchod du gyur /
de rjes ching gi si'i tsha bo gu yug dang go tan gnyis kyis lang kru'u sogs khams kyi rgyal bo byed skabs go tan gyis sa skya paN chen gyi snyan grags thos nas /
mi sna btang ste sa skya paN chen sog yul du gdan drangs /
de yan chad sog po la yi ge med pas /
sa paN gyis yi ge gsar ba bzo bar bzhed pa na bud med cig gis pags pa mnyed pa'i shing sog le'u kha lta bu zhig thogs pa gzigs nas sog yig de'i dbyibs can bzos te /
a e i /
na ne ni /
sa se si /
ha ke khi /
g+ha g+he g+hi /
ma me mi /
la le li /
ra re ri /
'a 'e 'i /
ta te hi /
tha the thi /
tsa tse tsi /
tsha tshe tshi /
ya ye yi /
wa we wi rnams pho mo ma ning ngam grim lhod zhan gsum du bsdus nas klog pa'i srol btod /
de rjes rab byung lnga ba'i sa rta lor chos rgyal 'phags pas sog yig 'khor ma gru bzhi ma bzos /
'on kyang 'di tham ka'i ngos la bde spyod pa las sog yig dngos gzhi ni sa paN gyis bzos pa'i pags shad kyi so dbyibs can deng sang gi bar bde spyod bzhin pa de red /
de rjes sa skya ba chos sku 'od zer sog yul du byon nas sngar sa paN gyis bzos pa'i yi ge la yi ge mjug ma can mang bo bsnan nas bod yig gi thog nas gzhung lugs sog yig tu bsgyur ba'i 'og tshugs /
de rjes shi re thu gu shrIs yum gsum bod yig las sog skad du bsgyur /
cha har legs ldan ho thog thu'i dus su /
kun dga' 'od zer gtso byas pa'i lo tsA ba mang bos bka' 'gyur yongs rdzogs sog skad du bsgyur /
khang shi bde skyid rgyal bo'i dus sog yig gi bka' 'gyur zhu dag mdzad nas par du bsgrubs /
gong ma chen lung rgyal bo'i dus bstan 'gyur yongs su rdzogs pa sog skad du bsgyur nas par du bskrun /
'di dus lcang skya rol ba'i rdo rjes sog skad du bsgyur la med mi rung gi dag yig mkhas pa'i 'byung gnas zhes bya ba bod sog shan sbyar gyi ming mdzod de brtsams so / /
'on kyang sog yul du mtshan nyid kyi gzhung bka' pod chen po lnga dang /
rgyud sde bzhi /
sgra rig sman rig skar rtsis /
snyan ngag zlos gar sogs bod yig gi thog nas slob sbyong byed par ma zad su'u len gyi mnga' khongs du rad sogs su bod yin ge shing par 'bor chen dar te /
hal ha ?? rje btsun dam pa'i dgon par bka' 'gyur sogs kyi shing par 'bor chen yod pa dang /
de bzhin nang sog mkhar sngon po ?? sogs sog yul du bod yig gi rig gzhung mang bo'i shing par yod /
sog po'i mtshan nyid sogs rig pa'i gnas slob 'dod kyi btsun pa ches mang bo dbus gtsang dang /
bla brang /
sku 'bum sogs su byon nas slob gnyer byas te slar rang yul du log nas 'chad nyan spel ba da lta'i bar du yod /
de ltar sog po la rang gi yi ge yod mod /
de sngon rig gnas sna tshogs kyi rmang gzhi'i yi ge ni bod yig rang yin no / /
de bzhin du 'brug yul ?? yang gzhi rtsa'i thog bod rigs yin gshis /
yi ge yang gzhi rtsa'i thog bod yig red /
'bras ljongs ?? yang sngar bod rigs yin gshis skad yig kyi cod pan du bsten nas mtshan dngos grub mchog sbyin gsol te /
bstan pa la rim gyis zhugs shing gsan bsam ci rigs mdzad pa dang /
lhag lha du ma'i bsnyen sgrub la nyams len gyi mthil du mdzad de sbyin sreg dang /
gter sbas pa dang gtor ma bsngo ba sogs kyis sa bdag klu gnyan thams cad dbang du bsdus nas mi 'dod nyer 'tshe thams cad zhi zhing mthun rkyen legs tshogs thams cad yid bzhin 'grub par mdzad pa'i rnam thar mang du yod par gor ma chag kyang /
lo rgyus zhib par mthong thos su ma gyur la /
sku mya ngan las 'das tshul bstan rjes pur zhugs la sbyangs pa'i gdung rus nang bzhugs kyi bkra shis sgo mang gi mchod rten gdan sa rang gi 'du khang nang god chags gong du yod 'dug go / /
sku phreng gsum pa stag tsha rnga ba tshogs gnyis rgya mtsho'am mtshan gzhan mkhas grub bstan 'dzin rgya mtsho tshang zhes grags pa de nyid bzang skor dbang rdor tshang gi khyim du 'khrungs /
sbyor byung gi brtson pa'i go cha mi dman par bgos pas bstan 'dzin chen po'i mtshan nyid tshang zhing /
rgyud sde bzhi'i bshad sgrub lung dang rtogs pa'i sgo nas nyams bzhes su bstar te /
rgyud sde rgya mtsho'i pha rol tu son pa'i grub pa'i go 'phang mthon por gshegs /
gso dpyad sman gyi gzhung la sbyangs pas skye dgu'i sman yon dam par gyur /
sku phreng 'di gsum gnas skyong bshad sgrub gling du shas cher bzhugs shing /
yas mas su phebs skabs /
re chu dang rme chu 'dres mdor ri khrod pa kha shas yod pa rnams kyis bsnyen bkur thugs mnyes pa bsgrubs pa'i stabs kyis /
der ni ri khrod chung ngu'i gzhi tsam zhig las /
'dzin bdag mdzad pa'i chos sde med /
sku 'da' khar ri khrod pa rnams kyis yang sprul myur phebs kyi don skor snyan du gsol ba na /
'o na stag tsha bkra shis tshe brtan bos gsungs pa ltar /
de mdun du slebs par 'bras dkar yol gang dar gyis btums nas rum du bcug srung mdud stsal te /
khyed la bu gsum 'byung ba'i che ba de nged kyi yang srid yin gsungs nas /
de 'phral sku gshegs pa'i mdzad pa bstan to / /
sku phreng bzhi ba blo bzang bstan 'dzin rgya mtsho tshang ni /
sku phreng gsum pa'i zhal bzhes ji lta ba bzhin du /
mdzod dge stod ma'i phyogs su yab stag tsha bkra shis tshe brtan dang yum sna tshang bza' gnyis kyi sras su ngo mtshar ba'i ltas sna tshogs dang bcas te sku 'khrungs stabs /
de nas bzung stag tsha bla ma zhes grags par snang /
stag tsha zhes pa rus kyi ming yin te /
spyir bod kyi rus de ni yig tshang mkhas pa dga' bskyed las /
nang gi mi'u rigs bzhi ni gi shang rgya dang /
gyim zhang hor /
kha le mon /
spur rgyal bod bzhi'o / /
de'i rgya la grol cha gnyis su gyes pa ni /
rmu rus dang ke la'o / /
hor yang gnyis su gyes pa ni /
srin tsha dang /
lha tsha'o / /
mon la rigs gsum byung ba ni /
mon rang rgyud pa dang /
rgya bod mtshams kyi mi nyag dang /
kong po gsum mo / /
bod la mi'u gdung drug tu grol te zhes gsungs pa ltar /
gi shang rgya zhes pa de rgya gar rgya nag gi rgya la go bar mi bya ste /
'di ni bod rang mtshan pa yin /
gi shang rgya'i rus las byung ba'i bod rigs ni dper na /
lo tsA ba chen po rgya brtson 'grus seng ge /
sngags 'chang chen po rgya zhang khrom /
rgya phur bu /
'brug pa kun legs kyi rang rnam du /
rus bzhi'i nang gi rgya yin gsungs /
'di dag ni rgya nag las chad pa'i rus min par /
bod rang gi rigs bzhi'i nang gi /
gi shang rgya zhes pa'i rus rgyud yin no / /
de bzhin du gyim zhang hor zer ba yang /
sog po hor zhes pa dang mi gcig ste /
bod rang gi rigs la hor zer ba zhig yod pa ni /
gyim zhang hor gyi rigs rgyud las byung ba'i bod yin no / /
mon dang /
mi nyag dang kong po gsum yang /
kha le mon gyi rigs las byung ba'i bod yin zhing /
mi nyag rgyal bo dang /
'brug pa'i rgyal bo gnyis gnyen zla yin zhing /
bod rigs yin par deb ther du mar bshad do / /
'di'i nang spur rgyal bod ces pa ni /
bod kyi rgyal bo'i rgyud pa yin la /
de las kyang rigs mang bo chad par bshad la /
gzhan /
dbas /
rmu /
ldong /
stong gi rigs sogs gzhan du bshad do / /
de bzhin du hor la srin tsha dang lha tsha gnyis su gyes pa bzhin mdo smad 'dir yang /
tsha rigs yod de /
dper na /
gzi tsha /
rkang tsha /
zam tsha /
sde tsha /
khyom tsha /
mog tsha /
mgo tsha /
stag tsha sogs yod /
ldong rigs la /
tog tsha /
smug tsha /
mgo tsha sogs tsha chen bco brgyad yod zer /
des na sku phreng bzhi ba 'di ni /
stag tsha bkra shis tshe brtan tshang la 'khrungs shing /
skye mched kho lag rgyas pa na /
sku gong ma'i zhal slob dang sku 'khor rnams kyis yab yum gnyis la dngos rdzas sna tshogs byin te gdan sar bkod /
mkhan po su yin ma nges kyang /
gang ltar tshigs snga phyi'i sdom pa rim gyis mnos shing /
gro paN Di ta sku phreng rim byon gyi gdan sa bshad sgrub dar rgyas gling du chos zhugs mdzad /
rje ngag dbang 'phrin las lhun 'grub sogs bshes gnyen mang du bsten nas /
mdo sngags rig gnas kun la gsan bsam rgya cher mdzad /
khyad par du sman gyi rgyud bzhi phyogs gtogs dang bcas pa la sbyangs pas gso dpyad la mkhas pa'i grags pa rgyas /
rje de nyid kyi sku nye 'on po bsod nams grags pa dang gros mthun gyis re rme 'dres mdo'i ri khrod pa rnams da lta'i dgon gnas 'dir spos te stag tsha bkra shis chos bzang gling gi gzhi bting /
'on po 'di nyid dbus gtsang du lan gnyis byon pa'i snga ma'i dus rgyud stod 'dus grwar zhugs nas rgyud pa'i 'don rta dbyangs phyag bzhes rnams zhib bslab mdzad de rang gi gdan sar dag thon dang /
rim bzhin gzhi gsum gyi phyag len /
bde gsang 'jigs gsum gyi sgrub mchod /
rgyal me tog thang dang gros mthun gyis dgu 'cham sogs dngos su btsugs /
stag tsha rin po che khong nyid rig gnas mtha' dag la mkhas pa'i rtags su /
jo sku sogs lder bzo sna tshogs dang /
chos rgyal dang rnam sras kyi zhal 'bag rang byon mar grags pa sogs mang du bzhengs /
dad rdzas chud mi za ba'i phyir dpag bsam 'khri shing gi zhal thang gras mtshungs /
rgyal ba'i bka' rin po che 'gyur ro cog sogs sku gsung thugs rten mang du bzhengs /
rong phyogs su phebs bzhud kyi skabs shig rgya mo zhig gis 'jigs byed kyi zhal 'bag dang 'cham lwa sogs phul mod 'bul mkhan de gar song cha med du gyur 'dug thams cad kyis yum mchog tsa muN+Da yin pa 'dra zhes gleng /
sngar co ne'i mnga' 'og tu gtogs pa rta shug mdor chags pa'i steng kha dgon phul ba bdag gir bzhes te rta mgrin gyi sku thog tshad tsam zhig bzhengs te mi mthun pa'i gnod pa thams cad zhi zhing mthun rkyen lhun gyis 'grub pa sogs bka' drin tshad med kyis bskyangs /
'brog phyogs su phebs skabs shig la kha char ha cang che sgang zhig la 'bud shing ma rnyed par /
rje nyid nas lci ba rlon pa la me sbar te gsol ja bskol bar /
zhabs zhu rnams kyis lci rlon gyi phyogs gcig na lbu ba sob be 'dug pa dang /
phyogs gcig na me 'bar ba dang ja khol ba mthong nas /
'di 'dra ci lags zhus pas /
ye shes kyi snang ba 'bar ba'i me'i stobs yin gsungs /
yang sa 'bur zhig gi steng du gzim gur phub par /
khong cung gzims nas /
'di spor dgos gsungs pa ltar spos te phyi nyin sa slog tshe sa 'bur de nas tshwa 'bum zhig thon pa dang /
gzhan yang gso dpyad kyis mdze nad sogs nad gso dka' ba mang bo gsos pa dang /
rim gro gnang ba dang /
srung 'khor btags pa sogs kyis mi 'dod pa zhi zhing legs tshogs rgyas pa dang /
dkar phyogs kyi mi ma yin mang bo bran du bkol cing /
nag phyogs pa rnams zil gyis mnan pa sogs rtogs ldan gyi rnam thar shin tu mang /
chos 'chad spel kyang mang du mdzad /
rong phyogs la byon pa'i lam khar sbyin bdag g.yas lung dpal rtse zer ba'i khyim tshang la klu nad dang chung sri'i gnod pa che tshul zhus par thabs gzhan gyis mi phan gsungs nas /
yo byad kha shas dang bcas zhal chems 'ga' zhig gsang stabs kyis gnang /
rang gdan dkon tshe zer ba'i sar phebs skabs bsnyun tshul bstan pa'i brda 'byor 'phral rang dgon gyi grwa ba mang bo gdan zhur song dus gsung ci yang mi gnang /
rang dgon du phebs nas zhag bdun la bzhugs kyang de'i ring la gsung 'byon pa dang bzhes pa gnang ba sogs gang yang ma mdzad par rab byung bcu bzhi ba'i chu phag lo'i sa ga zla ba'i nya la chos dbyings su gzhol tshul bstan par thugs dgongs rdzogs pa'i thabs gang 'dzoms dang /
gdung rten lha babs mchod rten bzhengs pa gdan sa rang gi 'du khang du bzhugs su gsol to / /
sku phreng lnga ba ngag dbang blo bzang thub bstan rgya mtsho ni /
a skyid rong g.yas lung sde bar /
yab dpon dpal rtse sngo lung dkon mchog skyabs zhes pa ma Ni dung phyur gsum bgrangs pa dge sbyor la brtson pa de dang /
yum stag la mtsho zer ba ya rabs kyi spyod tshul dang ldan pa gnyis la sras bzhi yod pa'i rgan shos kyi rnam par rab yid shing byi'i lor sku bltams /
yum gyi mnal lam du btsun pa ru dar can zhig gis rgyun du srung ba rmis pa /
rang dgon gyi srung ma bse khrab can du gleng /
mchod rdzas sna tshogs thogs pa'i dge 'dun gyis bsu ba dang /
yum gyi lus las 'od dkar bo 'byung ba gzhan gyis mthong ba sogs yab yum rtsa 'jing so sor dngos dang rmi lam gyi rtags ya mtshan pa mang du byung /
bltams nas ring bo ma lon par a ma zhes bos par ma yum nas /
a a kha lad po zhes smras pa nas bzung gsung cung mi gsal ba byung /
skyabs rje shing bza' rin po che blo bzang bstan pa'i dbang phyug tshul khrims phun tshogs dpal bzang bor /
yang sprul gyi don du lung zhu phul ba'i lan du /
rgyal ba'i chos sku mi 'gyur don dam pa'i / /
ye shes dbyings kyi padma las bltams pa'i / /
mos pa ji bzhin 'char ba'i rmad byung sku / /
lhar bcas 'gro ba'i gtsug na rgyal gyur cig /
dam pa rnams ni 'jig rten la / /
phan pa'i zlos gar kun tu dga' / /
brtson slad sems can khams kun la / /
thugs rje snang bas ma khyab med / /
dus gsum rgyal ba'i mngon shes kyis / /
dri tsam ma bsgos deng dus kyi / /
lkog gyur ston pa'i khog zhugs dang / /
mos pas kha tshon gcod pa dang / /
phal cher ri mo'i sgron me ltar / /
gyur pas gzur gnas sun 'byin pa / /
mthong thos mang phyir dpyad dka' ba'i / /
gnas 'di smra la zhe 'tsher mod / /
'on kyang dbyu gus bskul ba yis / /
pa Ta ha yang sgra 'byin na / /
mgon skyabs bor ba'i gdung bcas pas / /
yid bskyod rang mdangs sba dka' bas / /
dad gsum 'bigs byed rlung gis ni / /
yi dam thugs rgyud 'khri shing dag /
legs bskyod dri bsung gzugs can bzhin / /
ngom pa'i rnam 'gyur dbyangs su len / /
'gyur med don dam bde ba che / /
brnyes pa'i sgyu 'phrul dra ba de / /
gnod sbyin dbang ldan phyogs mtshams kyi / /
rong sde che rigs nyams dga' bar / /
skyed byed ming yig dang bo stag /
skrun byed ming thog sngo ldan pa'i / /
grags pa'i yi ge gur gum gyis / /
dbang gzhu'i ri mo bris pa bzhin / /
rab brjid de yi rigs de ru / /
khams gsum kun gyi gdung 'phrog de / /
bde 'byung cod pan gzhan pa bzhin / /
mtshan ldan zla tshes gsar ba ngom / /
lkog shal can gyi bgrang bya yi / /
hor zla drug pa'i yar tshes bzhir / /
chos 'khor dus chen dge nyin der / /
legs dar na bza' rgyan gsol zhing / /
dpa' bo'i lo yi sa ga yi / /
dkar phyogs dga' ba gsum pa'i nyin / /
zhabs zung padmo bkra shis gnyen / /
'jigs bral chos khrir stobs na dge / /
gang zhig gzhan don la goms pa'i / /
kun la snyoms pa'i zer phreng can / /
mtshan mor byed dang dam pa gnyis / /
mtshungs kyang bsnyengs bral 'di mngon 'phags / /
de ltar mgrin pa dbyangs can gter gyi rgya / /
rnam grol 'bras bu mu tig dkar bo ru / /
'dzags pa'i rba rlabs rab tu 'thor ba'i dbyangs / /
rgyal dang shis pa brjod pas zhu ba bo / /
dpal ldan ngag gi 'byor bas ma pham pa'i / /
sgra dbyangs lha mo bzhad pa'i sbyor ba la / /
brtson ldan gsung gi rdo rje shing bza' ba'i / /
skye bar 'dod pa'i btsun pa de nyid do / /
'dir 'bad dge ba'i dge legs chen po'i spyan / /
lhag bsam kun gsal mdzes ma'i mgrin pa la / /
'khyud pa'i rdul thigs kha ba'i 'od dkar du / /
'khrul des mgon de'i gsang gsum rgyal gyur cig /
ces pa stsal /
gsung shog 'di'i nang don ltar dgung lo gsum pa'i steng gdan sar zhu rgyu byung na legs lam che bar mngon yang blu yon la brten pa'i gleng brjod cung zad kyi dbang gis steng du ma khel /
de skabs stag tsha dgon nas gdan zhus kyi don du chos skyong so so'i bskang 'phrin sogs rim gro mang du bsgrubs par brten /
gdan sar mgyogs phebs kyi cha rkyen du mchog sprul rin po ches bsnyun tshul bzhes par /
brtag mkhan rnams kyis stag tsha dgon du myur du phebs dgos tshul mol ba ltar phebs pas lam bar du snyun zhig kyang bod kyi skad yig yin mod /
da lta ci yin ma shes /
ri pin sogs ya gling gi rgyal khab stobs ldan rnams dang /
nub phyogs kyi rgyal khab rnams su'ang bod kyi rig gnas la zhib 'jug byed pa'i grwa mang bo btsugs te dar rgyas 'byung bzhin par 'dug des na bod rang la /
legs sbyar dang sum rtags rtsa bar bzung ba'i sgra rig pa phul byung cha tshang rang tshugs thub pa zhig yod /
tshad ma rig pa'ang slob dpon chos grags yab sras kyi tshad ma rig pa rtsa bar bzung ba'i steng du /
bod rang gi mkhas pa rnams kyis gsar bskrun gyi rig pa bsdus grwa lta bus phun sum tshogs par byas te dar zhing rgyas nas rgyal khab gzhan dang mi rigs gzhan la med pa'i phun sum tshogs pa zhig yod /
gso rig kyang phyi'i gso rig dag gi khar rang gi nyams myong bsags pa'i sman dpyad lag rtsal bla na med pa zhig yod /
bar skabs su nyams mod /
'on kyang da lta'ang rmang gzhi 'thug po yod /
bzo rig skor la bstan 'gyur khrod kyi bzo pa Ta dang mi pham gyis mdzad pa'i bzo pa Ta sogs gzhung mang bo yod stabs /
rdo bzo /
shing bzo /
lcags bzo /
dngul bzo /
gser bzo /
lha bzo /
gos lham bzo ba /
snam phrug sa gdan /
phying 'jog par rko /
rdo rko /
shing rko mkhan sogs lag shes bzo las sna tshogs yod /
de dag deng dus kyi 'phrul 'khor gyi bzo las la bltas na rjes lus yin mod /
mang tshogs kyi 'tsho ba'i thad la 'dang brgyab na mthong chen byed rin yod pa zhig red /
nang don rig pa rgyud sde bzhi dang sde snod gsum gyi 'chad nyan sogs deng dus 'dzam gling gi mi rigs gzhan las lhag pa zhig yod /
de dag ni rig gnas che ba lnga yin la /
chung ba lnga'i snyan ngag ni /
slob dpon dbyug pa can gyi me long ma'i thog tu bod rang gi blo gros kyi nor bsags pas phun sum tshogs pa zhig yod /
mngon brjod la ni /
'chi med mdzod dang /
bod rang gis brtsams pa'i mkhas pa'i rna rgyan sogs dge mtshan can zhig yod /
sdeb sbyor ni rin chen 'byung gnas ltar legs sbyar gyi steng nas bsgrig pa dang /
bod rang gi tshig sna tshogs bsgrig tshul 'jebs shing cha tshang ba zhig yod /
skar rtsis ni /
dus 'khor rgyud dang rgya nag gi rtsis rnying dang rtsis gsar gyi steng du rang gis tshan rig pa'i dpyad pa sna tshogs kyi 'bras bu bsnan pa'i rtsis rig sngon thon zhig yod /
zlos gar ni /
deng dus 'cham bzhin pa'i zlos gar chen po brgyad gtsor byas pa'i sna tshogs shig dang glu gar yang kun gyi rna lam dang spyan lam du gyur pa 'di bzhin yin no / /
de dag ni rig gnas chung ba'o / /
bod du deng rabs can gyi tshan rig lag rtsal las rjes lus yin pa smos mi dgos mod /
de dag rjes lus yin pas sngar gyi rmang gzhi'i rig gnas dag rgyang bskyur byas na /
gsar ba yang 'dzugs mi nus te sngar lo 'ga'i ring la bod rang gi skad yig rgyang bskyur byas nas rgya yig gi thog nas rig gnas bslabs pa yin te /
grub 'bras re los yod mod de /
bul la 'bur du thon mi thub pa 'di 'dra'o / /
des na bod rang gi skad yig gi rmang gzhi yod pa'i thog nas gsar ba bslabs na skyed thon zhing skyed thon pa cung zad myur bar 'dug snyam pas /
rnam par dpyod pa'i blo gros kyi 'jug pa yangs pa rnams kyis dpyad par mdzod cig ces pa'ang bsam gtan rgya mtsho mi 'jigs dbyangs can dga' ba'i blo gros su 'bod pas rab rgyal lcags bya lo'i dpyid kar sug las bgyis pa dza yan+tu / /
