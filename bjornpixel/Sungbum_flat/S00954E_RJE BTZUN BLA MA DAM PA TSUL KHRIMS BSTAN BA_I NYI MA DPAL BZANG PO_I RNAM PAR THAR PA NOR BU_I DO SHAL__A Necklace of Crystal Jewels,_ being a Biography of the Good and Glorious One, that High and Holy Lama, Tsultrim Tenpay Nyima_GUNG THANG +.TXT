@# / /
abadanamaNikaD+thakanAmabuTa b+haT+Tarakot+tamashIlashAsa nas+yasUrlashrIb+hadrobiharatismaH / /
@# / /
rje btsun bla ma dam pa tshul khrims bstan ba'i nyi ma dpal bzang po'i rnam par thar pa nor bu'i do shal zhes bya ba bzhugs so / / /
@# / /
na mo gu ru bud+d+ha bo d+hi sa twa sa ra b+h+ya /
sarba lo ka su kha su khiHkA ra ku ru maM / /
bud+d+ha spU r+Na ko sho tra te ga me ruH @# / /
bla ma dang sangs rgyas byang chub sems dpa' rnams la phyag 'tshal lo / /
'jig rten kun tu bde skyid 'byung bar mdzad du gsol / /
spang rtogs spo mtho'i lhun po rdzogs sangs rgyas /
@# / /
sad+har+m+masyAbit+sUr+y+yanAshayAn+d+hasadg+horat+nakAra stabidyamuk+tiHbod+h+yan+tikAruN+T+rish+sharANapAtuM / /
@# / /
ma rig mun sel nyi ma dam pa'i chos / /
rig grol rin chen 'byung gnas dge 'dun te / /
skyabs gsum thugs rjes byang chub bar du skyongs / /
rgyal ba'i chos tshul yongs la mnga' 'byor cing / /
khrims ldan dge 'dun 'dus pa'i gtsug gi rgyan / /
lung rtogs bstan pa'i pad tshal rgyas mdzad pa / /
smra ba'i nyi ma lus can gtsug na rgyal / /
yon tan sgrol ba'i dbyings kyi sa bon snying rje'i rlan gyis bsgos pa las / /
rin chen sems kyi sdong bu dar drag tshogs gnyis yal ga'i khyon yangs shing / /
phyin drug bsdu bzhi'i me tog rnam bkra bde chen sku bzhi'i 'bras bu smin / /
lhun grub 'phrin las grib bsil snum pos 'gro la phan bde ci yang stsol / /
zla shel gcig las yangs pa'i 'jig rten du / /
rang 'dra rgya mtsho'i rdul rnyed 'char ba bzhin / /
mi bzad rgyun gyi 'khor lo'i gsang gsum gyi / /
rol ba yid kyi r+wa ba las 'das kyang / /
dus mthar thun mong gdul bya'i mos ngo dang / /
'tsham bar bstan pa skye ba'i zlos gar la / /
tshul gnas thos bsam sgom pa'i rim pa yis / /
don gnyis lhun gyis grub pa'i rtogs pa ni / /
sdom gsum tshul khrims rmang gzhi rab brtan lhag bsam shel gyi r+wa bas bskor / /
mdo sngags bstan ba'i gzhal med khang chen bshad sgrub ka ba 'bum ldan zhing / /
'phrin las nyi ma stong gi gzi 'bar gser gyi rgya phib mngon mtho ba / /
skal bzang lha brgya'i bsdi gnas de 'dir dga' dad spro ba'i 'jug ngogs yin / /
mkha' dang 'dzin ma'i dkyil 'khor @# / /
dbyar gyi lang tshos bsten pa na / /
yid 'ong mdongs mtha'i rgyal mo 'jo sgeg nyams kyis rol pa bzhin / /
rgyal bstan 'dzin skyong spel ba'i yon tan lhun gyis rdzogs mthong tshe / /
mdzangs shing des pa rnams ni bstod bkur bsngags la spro ba 'dzin / /
lce rkan gtsub shing brdar ba'i mod nyid la / /
chags sdang du ba 'thul ba'i gshis min par / /
dam pa'i yon tan zla shel dang 'grogs pas / /
legs byas bdud rtsi'i rgyun 'bebs chu shel dngos / /
mkhas btsun bzang po'i rnam thar thar 'dod bung ba'i nyer 'tsho mchog /
phyogs lhung skyon gyi tsher ma ma 'dres nye bar zhi ba'i gtam / /
snyan tshig 'dab 'phreng sdeb legs legs bshad padma'i dga' tshal 'dir / /
gzu bor gnas pa'i mkhas kun kun dga'i gar gyis rtsen par byos / /
de'ang sgo gsum bag yod pa'i brtul zhugs la gnas pas nyes ltung gi dri ma ring du spangs te tshul khrims rnam par dag pa'i bdud rtsis thugs rgyud yongs su gtams pa'i gnas brtan 'dul ba 'dzin pa /
rtag sbyor gus sbyor gyi brtson pa dang skyes thob sbyangs thob kyi shes rab zung du 'jug pa'i gru gzings kyis mdo sngags rig gnas rgya mtsho'i pha rol tu son pa'i smra ba'i khyu mchog /
bdag pas gzhan gces pa'i byang chub kyi sems rin po che'i go cha bgos ste tshul khrims gsum gyis bsdus pa'i spyod pa bya dka' ba mtha' dag la zhum pa med par slob pa'i rgyal sras dpa' bo /
dkyil 'khor rgya mtsho'i bsnyen sgrub mthar son cing mtshan bcas mtshan med dang rim gnyis zab mo'i rtogs pa klong du gyur pa'i rnal 'byor gyi dbang phyug dpal ldan bla ma dam pa tshul khrims bstan pa'i nyi ma dpal bzang po'i rnam par thar pa che long tsam zhig bsnyad bar bya ba ni /
sku tshe snga mar grub pa'i 'khor los sgyur ba chen po spyod 'chang dbang po'am nag po pa zhes mgon po mngon 'byung gi rgyud las gang du 'khrungs pa'i yul dang mdzad pa /
bu chen bzang po'i zhabs dang dge tshul tshems bu pa sogs 'ja' lus rdo rje'i sku brnyes pa'i slob ma drug dang bcas pa lung bstan cing /
dus 'khor gyi rgyud phyi ma 'gyur rnying las kyang mtshan sgra gsal bar lung bstan pa de nyid dang /
rje bla ma'i thugs sras 'phrin las nam mkha' dang mnyam pa bdun gyi nang tshan 'jam dbyangs chos kyi rje bkra shis dpal ldan pa zhes gzhung chen brgya dang sum cu thugs la bzung ste bshad pa gnang zhing /
dpal ldan 'bras spungs kyi chos sde chen po phyag btab pas dge ldan ring lugs mi nub pa'i rgyal mtshan 'dzug par mdzad pa de nyid sogs rgya bod gnyis kar mkhas pa dang grub pa'i skye 'phreng nam mkha'i nyi zla lta bu du ma rim par brgyud pa'i tshul /
rje bla ma'i snyan brgyud man ngag gi bdag po ba so chos kyi rgyal mtshan gyi skye mtha' rta tshag rje drung ye shes blo bzang bstan pa'i mgon pos mdzad pa'i 'khrungs rabs su gsal ba dang /
gzhan yang 'khrul bral ye shes kyi spyan@# / /
dang ldan ba'i lha bla ma du ma'i lung gis zin pa ltar ro / /
'o na tA ra nA tha yan gyi sku 'phreng gong ma rnams rje btsun dam pa'i 'khrungs rabs su'ang bzhugs pas 'di dang mi 'brel snyam pa ni blo gros dman zhing mthong rgya chung ba'i skyon te /
mkhan chen ngag dbang grags pa dang zhwa lu ba legs pa rgyal mtshan lta bu dam pa so so'i 'khrungs rabs na yod pa shin tu mang zhing 'khrungs rabs che ba phal cher gyi phugs rigs gsum mgon po gang rung la thug cing /
rigs gsum mgon po ngo bo gcig par bka' gdams glegs bam las 'byung ba dang /
khyad par du theg pa chen po mdo sde rgyan las /
ji ltar nyi ma'i dkyil 'khor gyi / /
'od zer dpag tu med 'dres shing / /
rtag tu bya ba gcig la 'jug /
'jig rten la yang snang ba byed / /
de bzhin zag med dbyings na yang / /
sangs rgyas dpag tu med 'dres shing / /
mdzad pa gcig ni mdzad pa la / /
ye shes snang bar mdzad par 'dod / /
ces nyi ma'i cha shas kun gyi 'od zer 'dres nas 'jig rten snang bar byed pa dang /
yang /
klung dag sa yi 'og tu ma song ba / /
zhes ba nas /
rgya mtshor song bar gyur na thams cad kyang / /
gnas rnams gcig cing chu yang che la gcig /
bya ba gcig cing chu la gnas pa yi / /
srog chags mang po'i rtag tu nyer spyad che / /
sangs rgyas nyid du ma zhugs brtan pa rnams / /
rten kyang tha dad blo gros tha dad cing / /
rtogs chung rang gi bya ba tha dad la / /
sems can nyung don rtag tu nyer spyad 'gyur| /
sangs rgyas nyid du zhugs na de dag kun / /
rten kyang gcig cing rtogs pa che la gcig /
mdzad pa gcig tu 'dres shing rtag par yang / /
sems can tshogs che'i nye bar spyad pa che / /
zhes chu klung mtha' dag rgya mtshor 'dres na ro gcig tu 'gyur ba bzhin /
sangs rgyas pa na nga'o snyam pas phye bas rgyud tha dad kyi rnam gzhag med la /
gdul bya'i sngon gyi 'brel ba'i dbang gis tha dad snang rgyu'ang yod pa mi 'gal bas /
de nyid las /
zag med dbyings na sangs rgyas rnams / /
mkha' ltar lus ni med phyir dang / /
sngon gyi lus rjes 'brang ba'i phyir / /
gcig min mang po nyid ma yin / /
zhes dang /
rigs tha dad phyir don yod phyir / /
rdzogs phyir thog ma med ba'i phyir / /
sangs rgyas gcig min dri med gnas / /
tha dad med phyir mang po'ang min / /
zhes gsungs so / /
'di ni mngon pa kun btus las bsam mi khyab bzhir gsungs ba'i nang nas kyang /
mi mnyam pa nam mkha' dang mnyam pa'i bsam mi khyab kyi mthar thug tu gsungs pas blor shong dka'ang /
dam pa'i gsungs la yid ches kyi dad pa bskyed na phan yon shin tu che ba ni /
'chi med rnga sgra'i gzungs las /
bsam mi khyab la dad byas na / /
rnam par smin pa'ang bsam mi khyab / /
ces gsungs pa ltar ro / /
der ma zad sa dang por sprul pa brgya 'gyed pa nas bzung gong ma gong mar stong gsum 'bum phrag du ma'i rdul snyed kyi sprul pa ston par gsungs ba rang gis khas len cing /
de'i sgo nas bsngags pa brjod bzhin du phyogs gnyis nas sprul pa gnyis @# / /
byung na 'gal bar rtsi ba ni rang tshig dngos su 'gal ba yin pas /
don med ba'i gnas la rtog ge'i rigs pa 'tshang ste log rtog gi 'phreng ba mi spel bar /
rang rang la gang 'tsham du bstan cing gdams pa'i ngo skal de nyid bdag gir byas te mos gus sbyangs na sman yon du 'gyur ro / /
tshon brgya'i mdangs dang 'grogs pa'i dwangs shel bzhin / /
mtha' yas gdul bya'i skal ba'i rjes 'gro ba / /
gcig min gzhan min ye shes 'byung lnga'i mdangs / /
gzugs sku'i 'ja' tshon ri mo cir yang snang / /
lha bu nyi ma dngos sam gzhal yas su / /
rtsod par mi ltos grags pa'i gdung sel bzhin / /
rtog ge'i 'phrul par mi 'phyan gang 'dul gyi / /
bkod par mos pas smin cing grol ba 'thob| /
de'ang sku 'phreng gong ma de dag las 'ga' zhig la rnam thar lo rgyus rgyas kyang cha tshang ba zhig ma rnyed pas re zhig btang snyoms su bzhag /
gdan sa 'di nyid kyi dbang du byas pa'i sku gong ma rje mi nyag blo gros dar rgyas dpal bzang po nas brtsams te gleng pa la /
rje gong ma de nyid gang du 'khrungs pa'i yul ni /
rje tsong kha pa chen po sku bltams pa'i gnas khyad par can dang mi ring pa'i sa'i cha bum par rte'u chung zhes par rab byung bcu gcig pa'i shing yos la ngo mtshar ba'i ltas du ma dang bcas te sku 'khrungs /
de nas ring po ma lon ban sngon gyi bag chags yongs su sad pas khyim gyi gnas ni dug sbrul gyi tshang lta bur gzigs te /
sku 'bum du byon nas rgyud ba bla ma snye kyA dge legs dpal ldan las yongs rdzogs dge bsnyen gyi sdom pa dang rab byung gi tshul khrims yang dag par blangs nas klog pa dang thos bsam sogs la brtson par mdzad /
ring por ma lon par dbus gtsang dag pa'i zhing du phebs nas dpal ldan 'bras spungs bkra shis sgo mang gi chos grwar zhugs te rgyal dbang yab sras sogs skyes chen dam pa du ma'i zhabs la bsten /
khyad par mkhas grub kun gyi gtsug rgyan kun mkhyen 'jam dbyangs bzhad pa'i rdo rje'i zhabs la gtugs nas mdo sngags kyi gdams pa mtha' yas pa gsan| bka' bod chen po rnams la sbyang pa mthil phyin ba mdzad /
gsang phur phebs nas dka' bcu'i ming btags gnang /
gsang chen gdams pa'i gter mdzod brag dkar sngags ram pa sogs dge ba'i bshes gnyen du ma bsten nas dbang rjes gnang khrid man ngag sogs zab chos mang du gsan pa dang /
jo shAka sogs la mchod 'bul phyag skor /
dbus gtsang kun tu gnas mjal sogs dbus phebs kyi dgos don mtha' dag lhun gyis grub nas slar mdo smad du phebs| mkhas btsun bzang po'i snyan grags che zhing sngon gyi las 'brel gyis bskul nas kun gyis bla mar bkur te /
mtsho sngon phyogs kyi wa nga pe li ja sag sogs bla dbon phal cher sbyin bdag tu gyur pas de dag la 'dod mos bzhin chos kyi char phab /
nyid kyi sku gong ma'i 'khrungs yul khrig gser mo ljongs su bstan 'gro'i phan bder dmigs bod kha /
ske ba zhes grags ba'i sar dgon pa dga' ldan dar rgyas gling dang /
khri ga'i mkhar gyi thag nyer sngon rje btsun sgrol ba'i @# / /
mgon po'i sku tshe rjes mar sngags chen 'phrin las 'bum du skye ba bzhes skabs sgrub ba byed pa'i gnas der gsang sngags bde chen chos 'phel gling dang bkra shis chos gling zhes ba'i ri khrod gnyis btab /
hor kyA'i grwa tshang bsam gtan rab rgyas gling zhes pa'ang bdebs par mdzad de bshad sgrub rnam par dag pa'i dge 'dun gyi sde mang du btsugs /
gsang sngags bde chen chos 'phel gling der yun ring bo'i bar du sgrub pa nan tan gnang /
rgya bod hor sog gis mtshon phyogs mtha' dag nas yong ba'i dad ldan ser skya drag zhan mang po la rang rang gi skal ba dang 'tsham bar dam pa'i chos kyi bdud rtsis yid tshim bar mdzad /
de nas sku 'bum chos sde chen por phebs skabs las sne thun mong nas bstan pa spyi dang /
lhag bar dgon pa 'di'i bshad sgrub kyi bya ba 'phel ba la bar du gcod pa'i gegs sel ba'i ched du zhabs brtan rim gro zhig sgrub dgos tshul zhus pa bzhin rgyud grwa'i 'du khang gi 'phyam rar rje nyid sgrub grags dge 'dun gyi tshogs dang bcas pas 'jigs byed kyi bsnyen ba rgyun ring gnang ste mjug tu zhi ba'i sbyin sreg mdzad bas dge ba'i bshes gnyen rnams dang mjal ba ser skya mtha' dag la ngo mtshar ba'i mthong snang mi 'dra ba sna tshogs byung /
de dag la brten nas skye bo kun lhag bar dad de 'di ni nges par mkhas shing grub pa brnyes pa'i rnal 'byor pa chen po zhig go zhes phyogs kun tu grags /
de nas rgyud pa'i seng khrir bzhugs nas sngags kyi 'chad nyin la thugs khur che bzhes mdzad /
grwa ba chos 'grim pa rnams la sgo du ma nas chos la sbyor ba'i rting bskul gang drag gnang /
lhag par rgyud grwa 'dir sngar paN chen thams cad mkhyen pa'i gtor chog mtshon cha 'bar ba'i 'khrul 'khor ltar gyi lcags mkhar zur bcu drug pa ma gtogs lcags mkhar zur dgu pa'i phyag len ma dar bas /
rje 'dis lcags mkhar zur dgu pa'i phyag len btsugs /
snga ma 'ga' zhig bu ston gyi gsung zin sogs la brten nas drug cu pa brtsegs pa'i sngo tshul mi 'thad par smra ba byung yang /
'di ni rtog bdun gyi rtog pa gnyis pa /
bshad rgyud rtog gsum gyi rtog pa dang bo dang gsum pa sogs 'phrul 'khor gyi rnam gzhag ston pa'i gshed skor kun gyi dgongs pa gtor ma la brten pa'i 'phrul 'khor yin zhing /
lhag par zung dgu pa 'di ni r+wa lo'i gtor chog las /
drug cu rtsa bzhi brtsig tshul ni / /
phyi yi zur dgu nyis brtsegs dang / /
zhes sogs kyis 'jigs byed dpa' bo gcig pa dang las gshin sbrags sgrub la brten pa'i lcags mkhar zur dgu pa'i rnam gzhag gsungs pa kun gzigs lnga pa chen pos gtor chog srid gsum rnam rgyal du gsal bar mdzad pa yin pas /
sngags 'chang rnams kyis bstan pa srung ba'i lag cha rmad du byung bar gzigs nas bstan pa'i lcags ri lta bur btsugs pa yin la /
grwa pa rnams sngar rgyus med pa'i thig dang brtsigs tshul sogs sbyor dngos rjes kyi phyag len cha tshang ba nyid nas zhib khrid mdzad /
de'i ngag 'don dang kun spyod sogs kyi rim pa yi ger bkod nas mkhar thabs gnyis po lo re bzhin nges @# / /
mos kyis sgrub pa'i srol bcugs nas thugs bskyed kyi dbang gis da lta'i bar gong 'phel du gnas /
de nas rgyud khri'i dgongs pa zhus te slar yang khri kar phebs nas thugs dam la gzhol bar mdzad /
skabs shig tu sbyin bdag cig gis gdan drangs pa bzhin phebs pa dang lam du chibs pa 'drog ste chibs gong nas bskyur bas /
zhabs gras pa rnams la 'dir khal phog ste ras gur phub ces gsung /
de nas nyid ras gur du bzhugs te khyed tsho thag ring la song /
ngas brda ma byas bar du sdod cig ces gsung /
yun ring tsam song pa dang zhabs gras pa rnams la bos nas mdun du song bas /
sems can la gnod pa byed mkhan gyi mi ma yin ma rung ba gsum 'dug pas bzung ba yin kyang gnyis shor song /
gcig 'di'o zhes the'u rang rkang gcig gi gzugs shig mdun na 'dug pa bstan pas zhabs gras pa rnams kyang ya mtshan par gyur /
rje nyid lad 'dis ci byed zhus pas /
byed rgyu gzhan med srung ma'i spyan gzigs la phul gsung ste /
deng sang yang kun gyis mngon sum du reg rgyu dang mthong rgyu yod do / /
rab byung bcu gsum pa'i sa sprul lor rgyal ba gnyis pa'i gdan sa sku 'bum chos sde chen po'i khri la bzhugs te dge 'dun 'dus pa rgya mtshor zab cing rgya che ba'i dam pa'i chos kyi char phab| lo der skyabs mgon dam pa lcang skya rol pa'i rdo rje rgya nag nas mdo smad du byon skabs rje'i gser gdung sogs mjal bzhed kyis gdan sa sku 'bum chos sde 'dir phebs /
gdan sa pa dam ba 'di nyid rje rol pa'i rdo rje'i drung du phyag dbang zhu bar phebs skabs /
rje lcang skya rin po che thugs shin tu dgyes pa'i sgo nas mdo sngags kyi dri ba mang du gnang zhing /
khyad par zab mo dbu ma'i lta ba'i skor nas dka' gnas kyi dri ba mang du mdzad pas /
zhu lan lung rigs kyis mtha' chod pa thogs med du phul bas| lcang skya thams cad mkhyen pa thugs gting nas tshim pas phyag thal mo sbyar te bsngags brjod mdzad /
rje 'di la phyag chen gyi khrid cig gnang rgyu'i snyan gsan phul yang /
lcang skya rin po che'i zhabs phyi la rgya mi'i dpon po che drag mang po yong nas sku la bcar sdod byas yod pas gdan sa 'dir gnang stabs ma 'grig par brten /
rje lcang skya rin po che dang rje 'di pa gnyis zhabs gras nyung dur byas nas chos sde chen po bya khyung du phebs te der dga' ldan phyag rgya chen po'i khrid lung rigs kyi lam nas drangs pa'i legs bshad kyi dga' ston gzhan las khyad du 'phags pa'i gsung bshad shin tu rgyas par phul cing /
lhag par lta ba'i skor la bod kyi lta sgom mi 'dra ba so so dang /
de las rje bla ma'i rang lugs 'di khyad par 'phags tshul sogs ma 'dres par phye ste zhib tu bkrol bas rje lcang skya rin po che'i thugs shin tu 'phrog ste rje 'di la gus pa cher mdzad cing bsngags brjod yang yang gnang ba'i stobs kyis mkhas pa'i grags pa mtha' dbus kyi phyogs kun tu khyab par gyur /
de'i skabs su gdan sa 'dir bzhugs kyi dge ba'i bshes gnyen sum cu lhag gis kyang bka' chos mang du zhus shing mdo sngags kyi dka' gnas las brtsams te dri ba mang du zhugs bar bka' lan thogs @# / /
med du gnang /
rje lcang skya rin po che 'di gnas phebs khar nyid la rje tsong kha pa'i 'khrungs gnas khyad par can 'dir rje nyid dang dge ba'i bshes gnyen dam pa 'di rnams dang lhan rgyas su 'dug 'dod che'ang /
gong ma'i bka' bzhin 'phral du bskyod dgos par /
slar mjal nas chos kyi dga' ston myong ba'i 'dun pa byed ces thugs 'phreng ba'i rnam pa mdzad /
lcags rta'i lo rgya yag mkhan po er ti ni chag na hu thog thus rje rin po che'i gser sku che ba zhig gdan drangs te tshogs chen gyi 'du khang chen mor bzhugs su bcug nas rje 'di pas rab gnas mdzad pas legs tshogs rten 'brel che ba byung /
dge ba'i bshes gnyen mang po dang don gnyer pa rnams la bde gsang 'jigs gsum /
spyan ras gzigs /
tshe dpag med sogs kyi dbang dang /
snar thang brgya rtsa'i rjes gnang /
lam rim dang sngags rim chen mo /
paN chen gsung 'bum /
lcang skya rin po che'i gsung 'bum sogs kyi lung bcas zab pa dang rgya che ba'i mdo sngags kyi chos mang du stsal nas kun gyi yid tshim bar byas /
de'i skabs su gzur gnas bu slob rnams kyis mi nyag rdo rje 'chang zhes bsngags brjod kyi rol mo 'khrol ba la brten nas phyogs kun tu'ang rje 'di'i mtshan la mi nyag rdo rje 'chang zhes grags pa byung /
skyes rabs so bzhi ba'i stod cha la 'grel pa zhig mdzad pa'ang tshig don gyi cha mtha' dag nas mkhas pa kun gyi yid 'phrog pas bsngags brjod kyi gnas su gyur /
sa sbrul nas bzung chu sprel gyi lo'i bar du smon lam gsung chos skabs snga dro'i cha la sangs rgyas kyi skyes rabs dang lam rim gnyis res mos kyis 'chad pa dang /
phyi dro'i char smon lam la chag med du phebs te bstan pa rgyas ba'i thugs smon lam tan mdzad /
smon lam dus der phyogs kun nas 'dus pa'i dad ldan ser skya che phra rnams la'ang so so'i 'dod pa bzhin phyag dbang dang dbang lung rjes gnang sogs lhug par stsal /
rgyun du gdan sa 'di ga'i 'chad nyan la gzigs rtog star chags su mdzad de /
chos thog skabs brtsi bzhag rgyun par stsal cing /
tshig rgyug dang don rgyug res mos kyis bzhes /
grwa pa chos 'grim pa rnams la gzengs bstod gsol ras sogs bdag rkyen gnang ba dang /
gzhan rnams la'ang chags zhen du ma song ba'i 'di dang phyi ma'i dgos don gtsor 'don gyi rting bskul gnang bas mkhas blun kun yi rang bar gyur te nyin mtshan khor yug tu thos bsam chig dril du mdzad cing /
lhag par chos gra pa rnams kyis rje 'di pa'i gsung dang du blangs te /
rgyal ba gnyis pa'i gsung sogs yig cha khungs thub rnams tshad mar bzung nas rtsod pa'i dus su chig 'khri tsam min par /
rgyal ba'i dgongs pa phyin ci ma log pa rang gi rgyud steng du go rgyu zhig byung na snyam pa'i bsam pa 'tha' zhig gis slob gnyer la brtson pa dang /
nga rgyal dang phrag dog sogs ye mi byed par gzhan yon tan can la shin tu gus pas ya rabs kyi ngang tshul la gnas pa sha stag byung /
rgyun ring bsten nas zhal slob tu gyur par ma zad rje 'di'i@# / /
zhal mthong nas chos tshigs su bcad ba bzhi tsam nyan bas kyang shes rgyud je 'jam du 'gro zhing gzhan la gus pa dang /
rtag tu bag yod la gnas pa byung tshul kun la mthun par grags /
sprel lor khri'i dgongs pa zhus nas rje chu bzang rin po che ngag dbang thub bstan dbang phyug gdan sa 'di'i khrir bsko bzhag mdzad /
de nas sku bsnyun bzhes pa'i tshul gnang skabs /
phyag gnyer sogs kyis zhabs brtan phon cher bsgrubs /
gdan sa 'di'i rgyud sman bla ma gnyis dang tshogs chen zhal ngos gtsos pa'i las sne'i rigs dang dge ba'i bshes gnyen rnams kyis gzhi bzung dge 'dun 'dus tshogs yongs nas zhabs brtan phul bar /
bka' lan du da res skyon cher mi 'dug mod /
'on kyang lo ha cang rgas pas nges pa ci mchis /
de bas bdag gi chos ldan gyi bgyi ba rnams bsam pa bzhin 'grub pa'i skyabs 'jug dge 'dun 'dus tshogs yongs nas thugs brtse bas gzigs pa mkhyen mkhyen mkhyen zhes zhu ba mdzad /
'phral du sku'i khams dwangs shing khri ga'i phyogs su chibs bsgyur gnang /
phebs kha'i tshe rje nyid kyi thugs sras 'ga' zhig dang rig pa'i gnas la mkhas pa'i paN+Di ta chen po che shos lha bzo bas gtsos dge ba'i bshes gnyen mang por chos srid kyi bslab ston stsal cing /
khyad par khyod tshos rang rang gi blo nus dang mthun par rgyal bstan yongs rdzogs la bag chags ci thebs gyi dge sbyor la rem rem gyis /
da phyis su nged rang rnams yang bskyar thug mi thub pa 'dra zhes gsung /
de ltar mdo smad dang mtsho sngon phyogs kyi dpon 'bangs che phra phal cher dang /
rma chu'i 'gram gyi rgya bod ma lus pa sbyin bdag tu gyur cing /
de dag la thugs brtse bas nye bar dgongs te mthong thos dran reg gi 'brel ba thogs par mdzad nas sku dngos kyi gdul bya rdzogs pa na khri ka'i mchod rten bla brang du dgung lo bdun cu rtsa dgu pa chu bya lo'i hor zla brgyad pa'i tshes brgyad kyi nyin mya ngan las 'das pa'i tshul bstan /
thugs dam la rgyun ring tsam bzhugs shing thugs dam grol rtags su shangs bug g.yas g.yon nas byang sems gnyis kyi rgyun babs pa sogs rgyud sde nas bshad pa ltar gyi ngo mtshar ba'i ltas mang du byung /
zhabs gras pa rnams kyis gdan sa 'dis mtshon phyogs so so'i dge 'dun gyi sde la mchod 'bul dang /
nyid kyi bla brang du'ang mchod tshogs rgya chen po bstar te sde snod 'dzin pa dums gcos dge 'dun brgya phrag gnyis lhag gis bde gsang 'jigs gsum sogs rgyud sde gong 'og gi bdag 'jug bzhes pa rnams la mang 'gyed gya nom ba dang /
dbul phongs la sbyin pa sogs rnam dkar gyi phung po gang rgyas sgrub par byas so / /
'phrinX lasX snang ba 'bumX gyi rtse dga' can / /
bloX grosX 'od brgyas rgya mtsho'i gos can 'dir / /
bgrang yas dge 'dun sbrang rtsi'i rgyalX mtshanX tshogs /
skyong ba'i nyin byed rim par shar ba las / /
rgyaX chen mdo sngags gzhung lugs rgyaX mtsho'i don / /
rnamX par 'byed pa'i bloX grosX rnamX bkra zhing / /
rgyalX kun thugs bcud blo bzang rgyalX ba'i bstan / /
darXX zhing rgyas mdzad 'phrin las darX @# / /
la bdas / /
zhes bya ba ni /
bar skabs kyi tshigs su bcad pa'o / /
! / /
dam pa de nyid slar yang ljongs 'dir gdul bya rnams la thugs brtse ba chen pos nye bar dgongs te yang srid gsar pa'i zlos gar mngon par bskyur ba ni /
'jam mgon bstan ba'i srog shing mtshungs zla ma mchis pa dkyil 'khor rgya mtsho'i mnga' bdag dpal ldan bla ma dam pa tshul khrims bstan pa'i nyi ma dpal bzang po 'di nyid yin la /
mgon po 'di nyid 'khrungs pa'i yul ni /
'jam mgon tsong kha pa chen po sku bltams pa'i gnas khyad par can mkhas grub bye ba'i rol mtsho chos sde chen po sku 'bum byams pa gling gi nub phyogs ha cang mi ring ba'i yul mtsho sngon gyi sa'i char /
dge mtshan du mas mngon par spras shing phyogs kun nas ri dang brag sogs gus ba'i tshul gyis mngon par 'dud pa'i rnam pa can gyi dbus ri chen po um tsos e bo zhes 'bod pa /
gzhi bdag dkar phyogs skyong ba'i lha mthu rtsal can gnas shing /
g.yas g.yon nas mu tu zer ba'i lung pa gnyis kyi gshar chu ri de'i mdun du 'dres nas yon chab kyi tshul du 'khyil ba sogs dpal 'byor 'du ba'i sa dpyad can gyi gnas khyad par can zhig yin par snang /
gdung brgyud ni /
badzra pANi'i sprul pa'i rgyal po zhig /
ces sogs gter gzhung du ma dang /
'jam dpal rtsa rgyud las /
yi ge ha ming slar log nas / /
kla klo'i rgyal pos rab tu mchod / /
yi ge ha bya dge dang ldan / /
zhes gsungs te /
os lod rnams ke ken han zhes zer la /
yongs grags kau shi han zhes zer ba'i mtshan sgra dang ri bo dga' ldan pa'i sbyin bdag gi rtsa bar 'gyur bar lung bstan la /
rgyal brgyud rnams kyang chab srid yar ldan gyi rten 'brel ma 'chug pa'i ring la zhwa ser gyi sbyin bdag thun mong ma yin par gyur pa'i gdung brgyud kyi dpon khag du ma mchis pa las /
bstan pa'i sbyin bdag sa skyong mi dbang dam pa wang dkon mchog bkra shis kyi chab 'og tu gtogs pa ta le'i hung the ji zer ba'i skye rgyud yin zhing /
gso rig rgyud bzhi'i srol 'byed chen po g.yu thog yon tan mgon po gnyis pa dar mo sman ram pa'ang gdung brgyud 'di nyid yin par grags so / /
rigs phun sum tshogs pa ni rnam smin gyi yon tan brgyad kyi gtso bo zhig yin bas /
mdo las /
ya rabs rigs ldan gus shing bag yod spyod / /
ngang tshul bzang la gtsang zhing des par 'gyur / /
zhes yon tan du ma gsungs shing /
rgyan las kyang /
rigs dang rus dang cho 'brang dang / /
zhes sa'i yongs sbyong gi skabs su gsungs so / /
sman mdo brgyad brgya par /
rgyal rigs shing sA la chen po lta bu'i khyim dag tu skye bar 'gyur /
bram ze shing sA la chen po lta bu'i khyim dag tu skye bar 'gyur /
khyim bdag shing sA la chen po lta bu'i khyim dang nor dang /
'bru dang /
mdzod dang /
bang ba mang po 'byor pa'i khyim du skye bar 'gyur /
zhes rigs bzang ba'i steng du 'byor pa che ba la bsngags pa ni sbyin pa'i rgyu dang 'bras bu'i dbang du byas pa yin la /
pang nas skyes dang nye rgyal @# / /
gyi byung ba'i thad kyi 'dul ba lung las /
ha cang phyug po'i khyim dang ni / /
dbul po'i khyim du mi skye bar / /
bar ma'i khyim du skye 'gyur zhing / /
rtag tu rab byung mang bar shog /
ces bsngags pa rab tu 'byung slab dang tshul khrims kyi dbang du byas pa yin zhing /
'di ni gnyis po gang gi dbang du byas kyang chog pa zhig go /
yab bsod nams dar rgyas zer ba rang bzhin bzang ba /
bla ma mchog gsum la dad gus che zhing tha na lhan pa ser po yan chad la skyabs kyi 'du shes 'dzin pa /
snying rje che zhing sbyin gtong la dga' ba /
kha ton dge sbyor dang phyag skor sogs dam ba'i lha chos sgrub pa la gzhol ba /
'dod chung chog shes bsten cing dus rtag tu bag dang ldan pa zhig go zhes kun la grags| yum ni sgrol ma skyid bya ba bud med kyi rten la g.yo sgyu med cing dad pa dang gtsang sbra che ba /
sgrol dkar ljang ma Ni sogs kha ton la rgyun du 'bad cing /
nye ring med par kun la phan ci thogs byed pa zhig go zhes gleng /
yab yum de gnyis la sras sras mo gsum yod pa'i dang po ni co ne chos rje blo bzang nyi ma'i sprul sku dang /
gnyis pa ni rje 'di nyid yin la /
de'ang dam pa 'di nyid lhums su zhugs pa nas ji srid skum bltams kyi bar du yum gyi lus lhag par bde zhing /
shes rgyud sngar las je 'jam je gsal du 'gro ba dang /
rmi lam dang nyams snang ci rigs par 'ja' tshon shar ba sogs ngo mtshar ba mang du byung /
lhag par yab kyi rmi lam du rje tsong kha ba'i gser sku che ba zhig la rang nyid kyis mchod ba phul nas phyag 'tshal ba dang /
gzhan dge tshul slong mang po gral bsgrigs nas dung 'bud cing mchod pa'i yo byad sna tshogs kyis mchod pa byed pa sogs rmi ltas ya mtshan pa sna tshogs byung /
rab byung bcu gsum pa'i bgrang bya dgu pa bde mchog stod 'grel ltar na na tshod ldan dang /
mahA tsa ni'i yul du yi ha'i zhes grags shing /
spor thang dang bstun pa shing mo phag gi lor rgyal phur 'dzom zhing 'phrod sbyor phun sum tshogs ba'i nyin zhig nyin byed dbang po shar ri'i rtser mngon par 'phags pa dang dus mtshungs par gzhon nu mdangs gsal zhing /
yan lag dang nying lag rnam par 'byes pa /
skye bo kun gyi mig gi bdud rtsi lta bu zhig yum la gnod pa med par mngon du bltams so / /
de'ang sku 'khrungs ma thag nas sngon gyi bag chags bzang po'i mthu nye bar sad de ngu ba dang 'tsheg pa sogs byis pa'i rgyud pa ring du spangs te /
su mthong yang dgyes pa'i rnam 'gyur gyis 'dzum pa mdzad pas yul mi rnams bu chung mthong na dga' ba ang zhes gleng ba byung /
yab yum gnyis kyis kyang bab la brtags te gzhon nu 'di phal pa zhig min nges snyam nas dus rgyun gtsang sbra dang /
rnam 'joms byabs khrus sogs byed du bcug ste bskyed bsrings /
gsung phye ma thag mi mi zhes zlos pa zhig byung ba skabs der dpyad ma shes kyang /
rjes nas dpyod ldan rnams de mi nyag pa yin gsung 'dod par 'dug ces zer ba don la gnas par mngon /
skabs der sku gong ma'i phyag gnyer mi rtsa sogs dang /
mtsho sngon shog gi sa skyong dam pa wang dkon @# / /
mchog bkra shis /
bai zi tshe ring rnam rgyal /
ja sag sogs dpon khag mang po bcas nas dam pa de'i yang srid la phyogs kun tu ang nyan byas shing phal cher 'di ba e yin snyam pa'i dogs pa yod thog 7gong sa rgyal ba yab sras dang 'bras spungs gnas chung sogs la brtag zhus phul ba'i bka' lan phyir 'byor te gung bsgrigs nas bltas pas thams cad las dgongs ba gcig gis 'di bar babs /
rnam 'joms byabs khrus dang sgrol ma rgyun 'don sogs rim gro mang du babs ba'ang gnad smin bsgrubs te /
dgung lo gsum pa'i skabs su phyag gnyer dang mi rtsa 'brug rtse sogs zhabs gras pa rnams kyis sku gong ma'i phyag tu rgyun par bsnams ba'i 'phreng ba dang de dang rigs 'dra'i phreng ba kha shas /
phyag Dar dang yang de mtshungs kyi Da ma ru kha shas khyer nas ngos 'dzin zhus pas tsham tshom med bar sku gong ma'i phyag phreng ngo ma de phyag gis 'then nas blangs /
phyag Dar yang ngo thog gi lung bu 'then nas tab tob ces DA ma ru'i skad kyi rnam pa dang 'don pa mang po 'don tshul mdzad ba sogs ngos 'dzin yang 'khrul med byung bas grwa slob sbyin bdag thams cad yid ches lhag par skyes nas rje gong ma de dang dngos su mjal ba lta bu'i spro dga' tshad med pa rnyed do / /
tshulX bzang rgyal po'i khrimsX kyis non pa'i yul / /
zhwa ser bstanX pa'iX sbyin bdag gtsang ma'i rigs / /
bsodX namsX bde skyidX dpal 'dzom shar ri'i rtser / /
mchog sprul nyiX maX gzhon nu mngon par shar / /
dam pa'i rang bzhin padmo kha 'bus pas / /
ngo mtshar ltas kyi dri bzang 'thul ba na / /
dge legs sbrang rtsi re ba'i b+h+ra ma raH / /
rab dga'i mu cor dri za'i dbyangs su sgrogs / /
de tshe dkar phyogs skyong ba'i lha rnams kyang / /
nor 'dzin dpal mo'i bcud kyis bltams so zhes / /
dga' ba'i 'phrin yig springs pa 'og min na / /
sras bcas rgyal ba mchod pa'i rol mor gyur / /
ces dge ldan bstan pa'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam par thar pa nor bu'i do shal las sku bltams pa'i tshul gyi dra ba phyed pa ste dang po'o / / / /
dgung lo drug pa rnam gnon zhes pa lcags 'brug lo'i ston ga gza' skar legs pa'i nyin mtsho sngon wang dkon mchog bkra shis /
pai zi rnam rgyal tshe ring /
ja sag /
thu sa lak+ni sogs dpon khag mang po dang /
gzhan ho sho'u so so'i sbyin bdag rnams dang /
sku 'bum byams pa gling nas bla ma las sne'i rigs /
tsho drug gi rgan pa /
gzhan grwa rgan rnams dang bcas pas bsu skyel gyi bkod pa rgya chen po dang bcas te sku 'bum chos sde chen po'i rang sgar du 'jigs bral gdong lngas bteg pa'i khri 'phang mthon por zhabs pad mngon par bkod nas bde dga'i dga' ston gsar 'dzum gyi mgo tshugs par mdzad /
phe kyA shog gi dge ba'i bshes gnyen chen po blo gros mchog ldan dge rgan du bsten te ka kha @# / /
dang klog rnams thog mar slob tu bcug pas ring por mthogs par klog rab tu byang ba byung /
de'i zhar la rgyun gyi spyod lam /
na bza' mnab tshul /
bzhes pa bzhes lugs /
phebs tshul bzhugs tshul sogs chos dang mthun ba'i dang ba 'dren pa dgos tshul yang yang bslab ste ma mdzangs kyis bu skyong ba bzhin byas pas bshes gnyen pa de bka' drin shin tu che zhes rje nyid kyis yang dang yang du gsungs tshul sku 'khor rnams gleng ba ni /
deng dus sku skyes kyi ming re btags te /
gces phrug gos dar gyis btum zhing chung dus nas lang shor la btang bas bstan pa'i mig ltos bslad pa rnams 'gog ched kyi dgongs gzhi zab par snang /
dgung lo bdun pa khyu mchog ces pa lcags sbul lo'i sa ga zla ba'i yar ngo'i dus chen gsum 'dzom gyi nyin brtan mkhas kyi yon tan gnyis dang ldan pa'i gnas brtan 'dul ba 'dzin pa chen po rje btsun bla ma bum par tshul khrims rgya mtsho'i drung nas rab byung dang tshigs snga ma dge tshul gyi sdom pa bzhes pas mtshan la tshul khrims bstan ba'i nyi ma zhes 'dogs par mdzad /
sku tshe yun ring brtan ba'i rten 'brel du dgongs te bka' chos kyi thog mar ma cig grub rgyal lugs kyi tshe dbang dang sgrol dkar yid bzhin 'khor lo'i rjes gnang sogs bka' drin du stsal /
de nas brtsams te bzhi bcus bsdus ba'i bslab bya'i bsrung mtshams rnams legs par rtsad bcad de mig gi 'bras bu bzhin du bsrung bar mdzad do / /
'dul 'dzin chen po tshulX khrimsX rgya mtsho yis / /
rnam dag chogs bstan pa'iX sgor bcug ste / /
ston pa nyiX ma'iX gnyen gyi gdung 'tshob tu / /
dbang bskur thar pa'i rgyal mtshan srid rtser bsgrengs / /
tshul khrimsX dag kyang rgyal ba'i bstanX pa la / /
thos dang bsam ba'iX rtsol ba ma brtan na / /
som nyiX rmongs pa'i dri maX mi sel bas / /
klog pa thos bsam sbyor ba la zhugs so / /
de nas chos sbyod kyi rim pa /
smon lam /
gdugs sher sgrol ma sogs dang /
mngon rtogs rgyan /
dbum 'jug pa /
spyod 'jug /
gtor ma brgya rtsa /
kun rig gi cho ga /
'jigs byed mngon rtogs bskang gso sogs thugs 'dzin gnang ste /
dpe 'dzin sogs kyi zhabs bskul gang zhus dang du bzhes pas dge rgan thugs mnyes /
rgyun gyi zhal 'don gnang lugs kyang thog mar phyag mchod kyi rim pa dga' ldan lha brgya ma| rgyan 'jug /
bstod sprin rgya mtsho /
bla mchod /
'jigs byed lha bcu gsum ma /
gser zhun ma /
brgya rtsa sogs chag med kyi bkod pa mdzad pa bzhin nyams su bzhes /
dgung lo dgu pa nyi ma zhes pa lcags lug lor 'jam mgon rgyal ba gnyis pa'i gdan sa sku 'bum chos kyi sde chen por mang bskol sogs kyi dga' ston dang bcas ba'i sgo nas chos grwar zhugs /
bsdus grwa'i rtsi bzhag thugs la gzung ste dge rgyan gyi drung nas dpe khrid kyang tshul bzhin gnang nas bslab sbyang la brtson bas chos thog gcig gnyis tsam gyi ring la bsdus grwa'i rtags gsal legs bar chags /
grwa tshang dge bskos nas bsdus grwa'i chogs gleng phul ba bzhin tshogs chen gyi dge 'dun 'dus ba rgya mtsho'i dbus su 'gro gleng mdzad pas /
thal skad dang rnam@# / /
'gyur /
rtsod pa'i spobs ba /
lung rigs kyi ngar sogs gzhan las ches khyad bar du 'phags ba zhig byung bas /
dge bshes rgan gzhon du ma nas sprul sku 'di pa rdo rje 'chang gong ma de nyid kyi sku yon ma brjed par 'dug ces gleng ba byung /
lo kha shas kyi ring bsdus gzhung rnams la tshul bzhin du sbyang ba mthar phyin par mdzad /
de nas 'dzin grwa gzhung du phebs pa na nya kyA shog gi dge ba'i bshes gnyen gzhung brgya smra ba'i dbang po rgyal mtshan dpal 'byor yang bskyar dge rgan du bsten te /
rje 'jam dbyangs bzhad pa'i blo rtags dang /
rgyas ba'i bstan bcos tshad ma rnam 'grel /
de'i dgongs 'grel rgyal tshab rjes mdzad pa'i rnam bshad thar lam gsal byed rnams thugs la bzung zhing /
zhar byung du de'i skor gyi gzhung 'grel sogs la dpe gzigs dang mdzub khrid kyi sgo nas dka' gnas rnams la ring du 'dris par byas /
mkhas mang 'dus pa'i dbus su rtsod pa'i brdar sha bcad nas mtha' chod bar sbyangs shing /
gzhung de rnams kyi tshogs rgyug kyang 'bul bar mdzad /
phar phyin gyi skabs chos 'byung gi phar phyin skabs dang po zur bkol bcas dang /
rje 'jam dbyangs bzhad pa'i phar phyin skabs dang po nas brgyad pa'i bar zur bkol gsum dang bcas cha tshang /
legs bshad gser 'phreng /
dbu ma'i skabs ser rje btsun chos kyi rgyal mtshan gyi dbu ma dang rnam bshad dgongs pa rab gsal /
mdzod la rgyal dbang rin po che'i mdzod sogs thugs la gzung ste gshar sbyangs thang lhad? mad pa chu bo'i rgyun bzhin gnang /
dbyar dang ston dus skabs 'gar gshar sbyang gis mtshan phud ba'ang lan mang po mdzad /
po ti so so'i rtsa ba dang phyogs gtogs rgya bod kyi gzhung mtha' dag dang gung bsgrig nas gzigs rtog mdzad de rtsod pa'i thog tu blo skyed thon pa byas /
dgung lo nyi shu pa rgyal ba zhes pa shing pho rta'i lor thub bstan yongs rdzogs kyi mngar bdag rje dag dbang thub bstan dbang phyug dpal bzang pos mkhan slob sbrags ma mdzad /
kha skong gi chos rnams tshang ba'i dad pa'i dge 'dun grangs tshang ba'i dbus su bstan pa'i rtsa ba yongs su rdzogs pa'i dge slong gi dngos po yang dag par bzhes te /
tshul khrims kyi phung po mtshang ba med pa'i yid bzhin nor bus thugs kyi bang mdzod phyur bur gtams /
ltung ba snga lnga so so'i bsrung mtshams zin bar byas te 'dul ba'i phyag len gyi cha phra mo rnams kyang nyams bzhes su thebs par gnang /
brgya la rkyen dang nga gis nyes pa phra mo re'i dogs pa byung tshe 'phral du phyir bcos sogs kyis sbyong bar mdzad /
'tsho ba'i yo byad /
lhag pa'i yo byad /
mkho ba'i yo byad rnams so sor byin gyis rlobs pa dang rnam brtag byas te 'chang lugs zas la byin len bya tshul /
rung chu 'deb lugs tshun chod kyi 'chas mtshams phra zhing zhib par bsrung ba nyid sgrub pa nyams len gyi gtso bor gnang ba ni lung gzhi las /
gang na las kyang yod /
nan tan byed pa'ang yod pa de ni dam pa'i chos gnas pa zhes bya'o / /
gang na las kyang med /
nan tan byed pa'ang med pa de ni dam pa'i chos zhig @# / /
ba zhes bya'o / /
zhes bstan ba gnas mi gnas chos 'dul ba yod med kyi rjes su 'gro bar gsungs pa sogs bstan ba'i gnad mkhyen pa'i rnam par thar pa ste rje bla mas kyang /
bstan pa'i rtsa ba so sor thar pa la / /
sgrub pa snying por byed par byin gyis rlobs / /
zhes gsungs pa'i dgongs pa'o / /
de nas dkyil 'khor rgya mtsho'i mnga' bdag rdo rje 'chang chen po rje chu bzang rin po che'i zhal snga nas gtsug tor gdugs dkar lha bcu bdun ma'i dbang byad grol dang bcas pa /
dbal rdo rje 'jigs byed dpa' bo gcig pa bdud las rnam rgyal gyi dbang bzhi yongs rdzogs dang bcas pa gsan te /
gsang sngags rdo rje theg pa'i sgor smin par mdzad /
dbang bka' sogs thob pa tsam gyis chog shes mi mdzad par dbang dus su khas blangs pa'i dam tshig dang sdom pa rnam bar dag pa gal che bar dgongs te rtsa ba dang yan lag gi dam tshig mtha' dag tshul bzhin du bsrung bar mdzad /
kun mkhyen 'jam dbyangs bzhad pa'i 'dul ba gzhi stod smad cha tshang bar thugs la gzung ste rtsod pas sgro 'dogs bcad cing /
gtso bor lag len gyi dbang du mdzad de dgag sgrub gnang gsum gyi gnad mtha' dag ji lta ba bzhin du gtan la phab /
yig cha thugs 'dzin gyi skabs nyin re bzhin shog bu mda' tshad ma bdun re tsam ma chad par thugs la 'dzin thub ces nye gnas rnams dang grwa thog mnyam pa'i grwa rgan phal cher gyis rgyun par gleng /
skabs shig mkhas mang 'dus pa rgya mtsho'i dbus su sgrub pa'i mchod sprin dam par dmigs te tshogs rgyug lo phyed dang gnyis kyi ring la bar mchad bar phul bas mtshon snga phyir gzhung chen mo thugs la gzung bde thams cad sgra dag gsal gsum gyi sgo nas tshogs rgyug 'bul bar mdzad pa ni /
sku'i gsang ba'i mdo las /
dam chos 'dzin pa'i bsod nams ni / /
sangs rgyas kun gyis nan tan tu / /
bskal pa bye bar brjod mdzad kyang / /
tha mar phyin par 'gyur ma lags / /
zhes gsungs pa dang /
bu mo dpal phreng gis zhus pa bzhin dam chos 'dzin pa'i phan yon gyis thugs phrogs te /
byang chub sems dpa' rtag tu du gzhon nu nor bzang ltar chos tshol ba la ngoms pa med pa'i rnam par thar pa thar 'dod kun gyi smon pa'i gnas shig yin pas snyigs dus kyi skye sprul mtho dman kun kyang rnam thar 'di dag gi rjes su spyan mig yar gzigs na /
gzhung chen 'di snyed 'dzin skyor mdzad pa yangX / /
yangX dag don gyi rnam thar zla med deX / /
deX ni 'jam dbyangs chos rje'i rnam thar nyidX / /
nyidX kyis slar yang bdag gir mdzad par nges / /
kye maX maX las skyes pas sku skyes rnams / /
bla maX maX bcos lhun grub yin mod kyang / /
snga maX maX brjed bzhugs pa tsung dka' bas / /
slob maX maX bslu dang por thos pa mdzod / /
tshul 'di 'dra la dgongs nas skyabs mchog thu'u bkan rin po che blo bzang chos kyi nyi ma'i zhal nas /
deng dus dam pa'i skyes sprul 'di dag ni / /
sngon sbyangs yon tan snyigs dus gzung dka' bar / /
dgongs nas dag zhing bcol te sku rkyang gis / /
phyin pa sha stag phyir @# / /
na thugs las chung / /
khyod ni da lta'i ngang tshul 'dir dpag na / /
lung rtogs nor la ha cang sred drag pas / /
snga ma'i dus kyi gsang mdzod god med da / /
bsnams nas byon pa'i ngo mtshar can du nges / /
zhes gsungs te 'phral nyams mtshar lta bu la phugs go rgyu chen po zhig 'dug go /
dgung lo nyer gnyis pa gdong ngan zhes pa me sprel lor gdan sa'i mkhan rin po che dang grwa tshang thun mngons? smon lam grwa skor gyi mtshan btags phul ba bzhin dgun chos chen mor grwa tshang rang gi dam bca' dang /
dgung lo nyer gsum pa gser 'phyang zhes pa me bya'i lo'i cho 'phrul smon lam gyi dam bca' mdzad de legs bshad gtam gyi dga' ston spel bas dge ba'i bshes gnyen mtha' dag shin tu mgu nas bsngags pa'i me tog gis mngon par mchod par gyur to / /
de nas skyabs mgon rdo rje 'chang chen po rje btsun dkon mchog 'jigs med dbang po'i zhabs drung nas bde gsang 'jigs gsum gyi dbang sta gon dang bcas pa /
'jigs byed dang bde mchog sngags btu'i rjes gnang /
bla mchod dang dga' ldan lha brgya ma'i khrid sogs gsan /
skyabs mgon de nyid nas /
khyed kyis mdo phyogs gsan sbyong legs po byung 'dug 'tshang rgya ba la mdo sngags ya ma bral ba dgos bas /
da ni sngags la sbyang pa hur thag cig cis kyang mdzod /
ces bka' nan cher phebs par brten gsang sngags rig pa 'dzin ba'i 'dus sde rgyud pa grwa tshang du phebs /
lo kha shas kyi ring la dpal gsang ba 'dus pa'i bskyed rdzogs dang /
legs par bshad pa'i rgyal po 'grel pa bzhi sbrags /
rim lnga gsal sgron sogs la sbyangs bas gsang chen rgyud sde rgya mtsho'i gnad la nges pa bde blag tu rnyed /
rgyud ba'i chos thog shog la khebs skabs su grwa rkyang gi lugs bzhin dman cha bzung ste 'dus sde'i bsgrig lam dang mthun par rang gi bla gos snam sbyar /
sho ka li /
lhung bzed /
zhwa zlam sogs nyer mkho'i yo byad rnams rang nyid kyis khur nas phebs pas thams cad ngo mtshar zhing dpyod ldan rnams rjes su yi rang bar gyur /
rgyud grwa'i rgan gzhon mtha' dag nas kyang sprul sku rin po che'i na bza' ngas 'khur ngas 'khur zhes hab thob kyis rtsod pa byas pas de mi dgos gsungs kyang nan gyis 'khyer ba sogs dad gus rmad du byung bas bkur sti je cher 'gro ba zhig yod ces ngag rgyun da lta'ang 'dug pa ni rgyu mthun pa'i 'bras bu ste /
bud bsnyegs thob gsum mam /
dman sa bzung bas rgyal sa thob pa'i dpe dam pa rnams kyi ngang tshul rmad du byung ba'o / /
ngang tshul bzang pos 'dus sde'i bca' khrimsX kun / /
bkur ba'i rnam thar bstanX pa'i mdzes rgyan te / /
me khyer nyiX ma'iX 'od kyi nga rgyal can / /
snyigs dus cher rlom rnams la 'phya ba bzhin / /
dgung lo nyer lnga pa sgyur byed ces pas phag lor baN chen thams cad mkhyen pa chen po rje btsun blo bzang dpal ldan ye shes dpal bzang po gser gyi rgyal khab tu chibs kyi kha lo bsgyur ba'i lam zhor du sku 'bum chos sde chen po 'dir phyag phebs nas dgun gyi ring bzhugs pa'i skabs lam rim bde lam gyi khrid shin tu zab cing @# / /
rgyas pa /
mjug tu sems bskyed kyi cho ga dang bcas pa /
rgyan 'jug gnyis /
spyod 'jug sogs kyi lung du ma dang bcas bka' chos mang du gsan /
gnas lnga rig ba'i dbang phyug dge ba'i bshes gnyen ngag dbang nyi ma'i spyan sngar 'phags bod kyi skad rigs sgyur tshul /
sgra dang snyan ngag /
ming gi mngon brjod /
rtsis dkar nag sogs la sbyangs bas dka' tsheg med bar mkhyen /
gzur gnas blo dang ldan pa rnams rje mi nyag rin po che'i sprul sku 'di pa mdo sngags kyi yon tan ma lus pa rdzogs 'dug pas /
rje rin po che'i bstan pa la phan nges shig 'ong bar 'dug ces dga' ba'i ca co sgrogs pa byung /
dam pa nyid nas kyang gong smos ltar gyi theg pa chen po'i dge ba'i bshes gnyen de rnams rigs kyi cod ban du bzhes te yon tan rnams thugs su chud pas dga' dad spro gsum byi sgo nas rang gi rtogs pa mgur du bzhes pa ni /
rje bla ma rnams la gus btud de / /
dus da res thob pa'i dal 'byor la / /
don chen po sgrub pa'i gtam snyan gyi / /
dril chung de cung zad dkrol bar bya / /
sngon bsags pa'i rnam dkar las kyi dbang / /
deng dal 'byor tshang ba'i rten bzang thob / /
mchog rgyal ba'i bstan gyi sgor zhugs nas / /
sdom tshul khrims yang dag rab tu blangs / /
'di bsam na kho bo skal ldan yin / /
mtshan ldan gyi bshes gnyen legs bsten nas / /
bshad sgrub kyi bya bar blo gzhol te / /
chung 'bring dang chen po'i rigs lam la / /
gang thub tshod sbyangs pa'i skal ldan yin / /
gzhung phar phyin dbu ma la sogs pa / /
nang bltas kyis blo yis gang nus skyor / /
de rnams kyi dam bca'i khur yang bzung / /
chos gtan tshigs rig pa'i bag chags bzhag /
de bsam na kho bo skal ldan yin / /
mchog gsang sngags rig 'dzin 'dus pa yi / /
grwar zhugs te sngags lam la brten nas / /
'tshang rgya bar sla ba'i smon lam btab / /
de tshul bzhin bsam na bdag skal ldan / /
mchog dam pa'i don de rtogs pa'i phyir / /
tha snyad ba'i rig gnas kun la yang / /
blos gzhal tshul tsam gyis sbyang ba'i tshul / /
'di bsam na nyam chung bdag skal ldan / /
dad gus dang spro ba rnam gsum gyis / /
dus nam yang bdag yid rab 'gengs shing / /
nyam chung zhing zhi dul chog shes pa / /
'di mtshan ldan gyi bla ma'i byin rlabs yin / /
'di bsam na kho bo skal ldan yin / /
mchog dge ba'i bshes kyis rjes bzung nas / /
mchog dam pa'i mtshan gyis byin brlabs shing / /
mchog thar pa'i lam bzang ston mdzad pa / /
'di bsam na kho bo mchog skal ldan / /
skyes sbyangs pa'i rnam dpyod rab dman kyang / /
mgon dge ba'i bshes kyi drin las ni / /
'chad rtsod dang rtsom pa'i khur lcib / /
'degs nus pa 'di yang skal ba ldan / /
deng 'khor ba'i gnas su rab lhung yang / /
mchog dge ba'i snying stobs cher bskyed de / /
blo'i gtad so chos la bgyis pa 'di / /
dus kun tu bsam na skal ba ldan / /
tshe 'di yi dal 'byor don ldan gyur / /
tshe phyi mar dge ba'i skal ldan gyur / /
mchog dge ba'i bshes dang 'bral med gyur / /
mchog rgyal ba'i go 'phang thob gyur cig /
ces rang @# / /
bstod skal ldan bcu'i glu snyan dbyangs can phang 'gro'i sring mo'i rna ba'i bcud len zhes bya ba 'di'ang bshes gnyen du ma'i zhabs rdul spyi bos bsten pa'i shAka btsun mi nyag sku skye shI la shA san su r+l+las? dad gdung spro gsum gyi sgo nas sku 'bum du rang lo nyer lnga'i thog sbyar ba dzayan+tu / /
zhes gsungs te legs par brtags na don zab la go bde zhing 'dus che bar snang ngo / /
de nas mtsho sngon shog nas dad stobs kyi dbang phyug wang dkon mchog bkra shis kyis mkhas grub bye ba'i gtsug rgyan rje 'jam dbyangs bzhad pa dkon mchog 'jigs med dbang po'i zhal snga nas gdan drangs te bka' chos zhus skabs /
wang de nyid kyis rje 'di pa'ang gdan drangs nas dbang gral la bzhugs su bcug pas /
rje 'jam dbyangs bzhad pa rin po che'i drung nas ngo mtshar ba'i rnam thar bco brgyad dam nyi shu dang ldan pa grub chen mi tra dzo ki la 'phags mchog rgyal ba rgya mtshos dngos su gnang ba'i mi tra brgya rtsa'i dbang /
slob dpon a b+h+yA kA ra la rdo rje rnal 'byor mas dngos su stsal ba rdo rje 'phreng ba'i dbang /
dus kyi 'khor lo'i byis pa 'jug pa'i dbang bdun gong ma gong chen dang bcas pa /
thugs rje chen po bcu gcig zhal gyi dbang /
gcod nam mkha' sgo 'byed kyi dbang| 'jigs byed dpa' gcig gi rjes gnang /
chos rgyal phyi nang gsang gsum dang seng gdong ma'i rjes gnang /
man ngag lhan thabs kyi lung /
thang sag pa'i 'jigs byed bskyed rdzogs dang dwags po'i bskyed rdzogs gnyis kyi lung| 'pho khrid /
tshe dpag grub rgyal ma'i rjes gnang sogs mdo sngags zab rgyas kyi gdams pa zad mi shes pa'i bka' drin nod par mdzad /
de nas snga phyir gsan pa'i bka' chos thams cad la yang bskyar gzigs rtogs mdzad de dbang rjes gnang sogs kyi sgrub dkyil mngon rtogs /
rjes gnang gi chings mi 'dra ba sogs gang gi steng nas gnang ba dang gnang tshul rgyas bsdus kyi phyag len /
de dag la nye bar mkho ba'i tsaka li thig gdan sogs kyis mtshon gang dgos pa'i yo byad sla chos su ma song ba'i tshad ldan yang gra sgrig mdzad /
chu rgyu kha pa rje btsun bstan pa dar rgyas kyi drung nas mgon po bka' bcu gsum gyi rjes gnang /
rje dge 'dun rgya mtsho'i yi dam sgrub skor gyi rjes gnang /
lho brag bka' 'bum gyi lung /
rta mgrin gsang sgrub kyi dbang bzhi yongs su rdzogs pa /
g.yu thog snying thig gi chos skor dbang chog bde chen klong yangs kyi steng nas thob pa sogs bka' chos kyi rim pa mtha' yas pa gsan /
skabs skabs su zla re tsam la bcad rgya dam po gnang nas yi dam lha'i ljags bsnyen kha skong gi sbyin sreg dang bcas pa la 'grus par mdzad /
rgyun du'ang yan lag bdun pa sogs dang thun drug gi rnal 'byor 'jigs byed bcas la zhal 'don gtso bor mdzad /
de'ang rje nyid dang akyA rin po che rnams gnyis sku 'phreng snga ma rnams nas bzung da lta'i bar chos dam tshig gi 'brel zab cing gtsang bar brten /
'jam mgon bstan pa'i rtsa lag dam pa akyA rin po che 'jam dbyangs gong ma'i@# / /
bka' bzhin pho brang du nye bar 'byon dgos pas rje nyid la nyer mkho'i rjes gnang lung khrid mang po zhus pa rnams thugs kyi bzhed pa bzhin gnang /
mdo sngags kyi bka' gnas rnams la dri ba mang du zhu bar yang dogs lan nor 'khrul med par rje yab sras kyi gsungs la khungs gtugs te zhib rgyas su phul nas bzhed pa'i yol go phyur bur bkang /
A kyA rin po che sku 'bum nas pho brang du phebs nyin nyid dang mjal phrad gnang ste skyabs 'jug zhus skabs kyang zhal nas /
khyed kyi sku gong ma de nyid byang chub kyi thugs 'byongs shing sku yon yang shin tu zab la bstan 'gror phan pa tshad las 'das pa zhig yin /
khyad par nged rang la bka' drin shin tu che /
da lam khyed nyid kyang mkhyen rgya yangs shing rgyal ba'i gsung rab la thos bsam sogs kyis sgro 'dogs chod pa 'di gzhir byas nas /
da dung smad phyogs su phebs na'ang lugs gnyis kyi sku don rgya chen po 'ong yang gtso bor gzhung lugs thams cad gdams par shar ba'i nyams len dang gar phebs kyi sar 'jam mgon bla ma'i mdo sngags kyi ring lugs spel ba'i thabs mkhas gang cher gnang ba dang /
dad ldan skye bo mchog dman mtha' dag la /
gang la gang 'tsham gyi 'phral phugs su phan pa'i mdzad ba rlabs chen pos dam pa gong ma'i rnam thar bdag gir bzhes pa gal che /
nged kyis kyang nyid kyi thugs bzhed ji bzhin 'grub ched du mchog gsum gyi thugs rje bskul te gsol 'debs dang chos srung la 'phrin bcol sogs phyed /
ces sogs kyis mtshon zhal ta mang du gnang /
skabs shig mtsho sngon ching wang bsod nams rdo rje dang /
bai zi mi 'gyur sogs dpon khag du mas gdan drangs pa bzhin de phyogs su phebs /
wang gis zhus ngor sgrol dkar ljang sogs kyi rjes gnang /
sgrol dkar gyi tshe sgrub sogs gnang zhing phyogs 'dus kyi dad ldan mchog dman mtha' dag la khrus dbang bka' bsgo sogs 'dod mos bzhin stsal /
de nas bai zi mi 'gyur gyi u rger phebs te dpon po'i mos 'dun bzhin sman bla'i lung /
dga' ldan lha brgya ma'i khrid 'pho khrid sogs dang /
sde 'bangs nas kyang so so'i 'dod mos kyi bka' chos mang po zhus pa rnams stsal te dad ldan kun gyi rgyud la thar pa'i sa bon khyad par can bskrun par mdzad /
slar sku 'bum du phebs te skyabs mgon dam pa chu bzang rin po che'i drung nas lcang skya ngag dbang blo bzang chos ldan gyi gsung 'bum /
chos chung brgya rtsa sogs kyi lung mang po dang /
snar thang brgya rtsa'i rjes gnang /
gdugs dkar gyi dbang legs ldan mched gsum gyi rjes gnang dang bcas pa /
che dpag grub rgyal ma'i rjes gnang /
thugs rje chen po dang bka' gdams thig le bcu drug gi dbang /
'jigs byed sngags btu'i rjes gnang sogs zab cing rgya che ba'i bka' chos kyi rim pa zla ba gnyis kyi ring la legs par gsan /
chos yon du bdog pa'i mchod sprin gzab rgyas zhus /
de nas khri ka gser mo ljongs kyi ser skya kun nas @# / /
gsol ba btab pa bzhin /
de ka'i chos sde thos bsam dar rgyas gling gi khrir bzhugs /
dgon ba'i bsgrig lam kun spyod kyi rim ba gong mas ji ltar tshugs pa bzhin cung zad kyang grwa ma nyams par bskyangs /
dgon pa rang gi grwa pa rnams dang phyogs nas kyang ser skya mchog dman du ma lhags pa rnams la dbang lung rjes gnang sogs lhug bar stsal te zhu mkhan thams cad kyi re ba skong bar mdzad /
spyir rgyal bstan rin po cher gus 'dud bkur sti sogs la brtson pa dang /
lhag par rang rang thad ka'i dge sbyor la 'grus shing dge bcu ci lcog sgrub pa /
yig drug dang smyung gnas sogs la 'bad na yul phyogs su dge mtshan 'byung zhing /
rang rang so so'i 'di phyi'i dgos don 'grub pas de dag la 'bad ba gal che tshul sogs so so'i khams dang 'tsham pa'i zhal ta mdzad nas skye bo mchog dman thams cad phan bde'i lam la spyar /
nyid kyi thugs rje dang 'phrin las kyi lcags kyus lus can kun gyi yid rang dbang med par 'phrog pas dgon de nyid la mang 'gyed sogs sngar las ches lhag pa byung bas /
dge 'dun rnams bshad sgrub yar ldan du song ba'i zhar la chos sgrub pa'i mthun rkyen yang 'dod dgur 'byor /
'phral dang yun gyi legs tshogs lhun gyis grub ste /
sa paN+Di tas dam pa dpon du bskos gyur na / /
don grub ba dang bde skyid 'thob / /
nor bu rgyal mtshan rtser mchod na / /
yul phyogs dge zhes mkhas rnams sgrogs / /
zhes pa'i ngang tshul mngon du gyur to / /
re zhig nas de'i khri khur bzhag ste mchod rten mi nyag grwa tshang bkra shis chos 'phel gling gi bla brang du lo phyed tsam gyi ring zab lam rdo rje'i rnal 'byor la nyin mtshan 'khor mo yug tu gzhol te yi dam gyi lha du ma'i ljags bsnyen /
mjug tu sbyin sreg tshogs 'khor sogs gang rgyas gnang /
de nas sgo me'i shog gi mchod rten sked ces grags ba'i dgon gyi khrir bzhugs te chos 'grim pa rnams la rtsi bzhag rgyun par thugs nas gnang zhing tshig don gnyis kyi rgyug zhib mor bzhes /
'chad nyan gyi rting bskul dang bsgrig lam kun spyod sogs bla ma gong mas btsugs pa'i phyag srol bzhin bskyang bar mdzad /
thams cad spro ba skyes te grwa pa rgan gzhon gang sa nas bslab sbyang sogs la brtson mkhan kha mig yar lta ba mang du byung bas bstan pa'i dmigs rkyen la shin tu phan pa byung /
der bzhugs ring dgon pa'i grwa pa rnams dang mchod gzhi'i ser skya bcas la mdo sngags kyi lung khrid /
dbang rjes gnang sogs 'dod mos bzhin stsal te rgyud smin par mdzad /
khri mthar phyin nas sku 'bum du phebs /
kun mkhyen chen po rje 'jam dbyangs bzhad pa dkon mchog 'jigs med dbang po'i zhal snga nas kyi spyan sngar /
lho brag grub chen las kyi rdo rje ni nges pa'i don du gsang ba'i bdag po dang ngo bo dbyer med kyang /
rgyud brtag pa gnyis par /
'chad pa po nga chos kyang nga / /
rang gi tshogs ldan nyan bo nga / /
zhes pa ltar thun mong gdul bya'i ngo bor de nyid yi dam gyi lhar brten nas rtse gcig tu bsgrubs pas zhal dngos su bstan te stsal ba'i snyan brgyud kyi man ngag don dam sems bskyed kyi rjes gnang @# / /
ngam ston pa nye sras dang bcas pa'i rjes gnang /
tshe dpag med dang rnam 'joms kyi dbang /
phyag rdor sku lnga'i rjes gnang /
phyag rdor sems dpa' sum brtsegs kyi rjes gnang /
phyag rdor bdud rtsi thigs pa| phyag rdor gtum po me 'bar drag po /
drag po sum dril sogs snyan brgyud kyi dbang dang rjes gnang cha tshang ba /
phyag rdor 'khor chen gyi dbang dang mi 'khrugs pa lha dgu'i dbang /
sgrub thabs rin 'byung gi rjes gnang rigs gtad sgom lung sogs bsdoms pa sum brgya dang gcig /
de'i gzhung gi lung dang bcas pa /
mkhas grub rin po che'i gsung thor bu'i lung /
dmigs brtse ma'i las tshogs kyi lung /
rgyan 'jug gnyis kyi lung /
sgrol dkar ljang bla med rdor sems /
seng gdong ma gtso 'khor gsum /
'jam dpal nA ga rak+sha /
'jam dkar /
rnam sras /
mgon dkar /
phyag rdor gos sngon can sogs kyi rjes gnang /
nA ro mkha' spyod ma'i dbang sogs dang /
gzhan yang lung khrid man ngag zhal shes kyi rigs mtha' yas pa gsan te /
ded dpon nor bu'i gling du son pa bzhin thugs rgyud zab rgyas kyi gdams bas phyug par mdzad /
de nas yang phal cher bcad rgya mdzad nas yi dam gyi lha de rnams kyi bsnyen pa dang /
kha skong sbyin sreg sogs kyang rgyas par gnang ste gsan pa'i dgos don phyag len du thebs par mdzad /
de'i bar mtshams rnams su phyogs so so nas yong ba'i mchog dman don gnyer can rnams 'dod chos kyis tshim par byas shing /
las kyi chog rnam par dag pa'i sgo nas bsgrub bya nyis brgya lhag la dge bsnyen /
dge tshul /
dge slong gi sdom pa sogs stsal te thar pa'i sa bon grung po 'debs par mdzad /
wang bsod nams rdo rjes /
rje 'jam dbyangs bzhad pa rin po cher dus 'khor gyi dbang zhus skabs der phebs te dus 'khor gyi dbang dang /
lha mo shra ma Na /
rta mgrin gsang sgrub /
mi g.yo ba dkar bo /
ma ti lugs kyi 'jam dkar /
khro bo sme brtsegs /
lha mo /
klu dbang rgyal po /
phyag rdor gtum chung /
sor 'brang /
gtsug tor rnam rgyal lha dgu /
lo ma gyon ma sogs lhag lha mang bo'i rjes gnang /
rdo rje phag mo shes rab gsal byed ma'i sgrub thabs kyi lung /
mgon po'i bskang bshags kyi lung /
gso dpyad rgyud bzhi'i lung /
'jam dbyangs chos skor gyi lung dang de las gsungs pa'i rjes gnang gi rim pa phal cher /
bsnyung gnas cho ga'i lung /
'dul ba rgya mtsho'i snying po /
dge slong gi bslab bya /
sngags byang sems kyi bslab bya /
sgrol dkar mngon rtogs dang de'i sbyin sreg /
mkha' spyod ma'i mngon rtogs /
dam can mngon rtogs /
bde gsang gnyis kyi rgyud /
dwags po bskyed rim /
'jam dkar sbyin sreg /
'jam dbyangs dmar ser gyi mngon rtogs /
bcu gcig zhal gyi mngon rtogs sogs kyi lung dang gzhan bka' chos kyi rim pa thor bu'ang mtha' yas gsan /
de nas sku 'bum du phebs te slar yang rje de nyid kyi zhabs drung nas nyid kyi gsung 'bum gyi skor dang /
gzhan 'pho khrid sogs khrid 'ga' zhig /
lam rim gyi khrid sogs bka' chos kyi rim pa spyi sger la gang gnang ba @# / /
thams cad la ma lus par phebs te gsan /
res 'ga' gzhan gyis zhus pa ma gsan par lus pa'i tshe /
rje 'jam dbyangs bzhad pa rin po ches gzigs pa che bzhes kyis 'di pa bos nas bzhugs su bcug pas bka' drin shin tu che ba byung tshul dam pa nyid nas kyang yang yang gsung tshul rgyus yod rnams gleng /
rje btsun bla ma dam pa sku zhabs thu'u bkwan rin po che'i spyan sngar rje de nyid kyi gsung 'bum skor po ti bdun lhag dang /
gzhan chos tshan mang po'i lung gsan /
rgyar rtsang sgom chen rin po che blo bzang rgyal mtshan gyi drung nas kyang lam rim gyi khrid dang lung kha shas gsan /
sgom chen rin po che dang rje 'di pa gnyis zhabs thang la mar tshang bla chen du mjal bar phebs| rten la mchod pa gang rgyas phul te nyin kha shas kyi ring bzhugs nas skyabs sems /
thun drug gi rnal 'byor yan lag bdun ba /
spyan 'dren khrus gsol /
bstan pa rgyas pa'i thugs smon sogs nan tan gnad du smin ba mdzad /
phyag skor yang grangs tshad long nges byas /
de ltar dge ba'i bshes gnyen du ma dang /
khyad par rje 'jam dbyangs bzhad pa rin po che /
rje chu bzang rin po che /
chu rgyu kha ba rin po che sogs rigs kyi cod pan du bzhes te mdo sngags kyi gsan sbyongs rgya cher mdzad pas mdo sngags rig gnas /
dbang lung khrid man ngag sogs gdams ba zad mi shes pa'i gter du gyur cing 'phrin las kyi sgo brgya phye nas phan tshun gyi dgon sde du mar 'dzin skyong dang chos kyi mchod sbyin 'dod dgur stsal ba'i grags snyan gyi rda sgras phyogs kun tu khyab par gyur te / /
bshes gnyen gangs kyi ri po'i 'phreng ba las / /
dal 'bab chos kyi klung brgya chabs gcig tu / /
'khyil ba'i gdams pa mi zad chu bo'i gter / /
thar 'dod ngang pa'i rol gnas gcig bur gyur / /
tshul mthun bag yod khrimsM ldan 'dus sde sogs / /
dad ldan gdul bya'i bsod nams mkha' dbyings nas / /
zab rgyas gdams pa'i 'od zer 'bum 'gyed pa / /
bshes gnyen bstan pa'iM nyiM maM 'od po che / /
phyogs kyi 'khor lo'i gling dang gling phran du| /
gang 'tsham chos kyi snang ba'i mchog byin te / /
slar yang sku 'bum chos sde padma'i mtshor / /
'phrin las gser zhun khub bcud du 'khyil / /
zhes dge ldan bstan ba'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam par thar pa nor bu'i do shal las bstan pa'i sgor zhugs shing mang du thos pa rgya cher btsal ba'i tshul gyi dra bste gnyis ba'o / / / /
dgung lo so gnyis pa zil gnon zhes pa me pho rta'i lor sku 'bum sman ba grwa tshang gi khrir bzhugs /
grwa tshang rang gi 'chad nyan la rting bskul /
lam rim sogs bka' chos kyi rim pa /
chos thog skabs kyi brtsi bzhag rnams chag med du stsal /
dus bzang so sor yang chag med phebs shing 'don pa'i dal brel dbyangs rta sogs bsgrig lam gyi rim ba mtha' dag la zhi drag gang 'os kyi do dam gang drag dang tshogs gtam bslab bya dang 'brel ba legs nyes skyon yon gyi shan phyed pa'i rgyu mtshan yid la 'bab nges bcas skyong la med par yang yang gnang /
grwa ba chos @# / /
'grim pa rnams la thad ka thad ka'i yig cha'i rgyug blangs te 'chad nyan la 'grus par mdzad pas kun gyis gsung dang blang gis thos bsam sogs la 'bad pa lhur blangs pas chos thog re re las re rer skyed thon te 'chad nyan yar tshes kyi zla ba ltar 'phel /
grwa tshang 'dir lo re bzhin dbyar chos kyi skabs kun rig gi sgrub mchod ras bris kyi dkyil 'khor steng nas gnang gin yod pas de la rdul tshon gyi dkyil 'khor bzhengs rgyu zhig tshugs na snyam pa'i thugs bzhed yod pa'i thog /
rje 'jam dbyangs bzhad ba rin po che nas skabs la bab par gzigs te rje 'di par khyed kyis khri khur 'dzin bzhin pa'i thog rdul tshon gyi dkyil 'khor bzhengs rgyu'i rgyun 'dzug thub na bstan pa'i zhabs 'degs la shin tu phan nges pas myur du btsug na legs gsung pa'i bka' stsal me tog gi 'phreng ba spyi bor bcings te rdul tshon gyi dkyil 'khor phyag len rnams rgyud sde'i dgongs ba dang mthun par cha lag tshang ma btsugs te sgrub mchod mdzad pas dge 'dun gyi chos kyi 'phrin las rgyas pa'i rten 'brel ngo mtshar ba'i mtshan ma mang du byung /
de'ang grub chen dril bu pas /
ri mor bris pa'i las dang ni / /
thig las tshon dgye'i rim pa dang / /
'gro ba 'di dag rang bzhin gyi / /
grub pa'i dkyil 'khor gnyis med pa'o / /
bcos ma gnyis kyi ngo bo gang / /
de ni gdul bya'i dbang las 'dod / /
ces ma bcos pa lus dkyil so ??? bcos ma'i dkyil 'khor dgos pa dang /
de'ang ri mor bris ba zhes ras bris dang /
thig las tshon dkye zhes rdul tshon gnyis su phye ba gdul bya'i dbang gis yin par gsungs la /
de yin tshul ni rdo rje mkha' 'gro las /
dkyil 'khor la sogs las gang ni / /
bcos ma'i sems kyis gang byed pa /
phyi rol las rnams gsal byed pas /
dang po'i las can rnams la bsngags / /
zhes gsungs te rang gis bsgom ba la dkyil 'khor gyi mtshan nyid shes dgos shing /
rdo rje slob dpon byed pa la de nyid bcu'i nang du /
dkyil 'khor bri ba'i las la mkhas / /
zhes nan tan tu gsungs pa dang /
rdul tshon gyi phye ma'i grangs snyed kyi bsod nams tshad med thob pas slob ma'i tshogs rdzogs tshang che ba sogs rdul tshon gyi srol btsugs pa 'di la dgongs gzhi dang /
dgos pa bsam las 'das pa zhig yod snang ste /
dbang don de nyid rab gsal las /
a b+h+ya kA ra la sogs bas ras bris kyi dkyil 'khor gyi cho ga'ang bshad pas thog ma'i dbang la de'ang rung mod kyang slob dpon gyi mtshan nyid du dkyil 'khor bri ba'i las la mkhas ba mang du gsungs shing /
slob ma'i ngos nas dkyil 'khor gyi phyogs su zang zing gtong ba'i sgo mang la des kyang rgyud snod rung du sgrub ba la khyad bar shin tu che bas /
rgyud dang grub chen gyi gzhung rnams nas rdul tshon gyi cho ga bsngags pas 'di ni gtso bo'o / /
zhes gsungs pa ltar re / /
rgyal ba'i dam chos 'dzin pa'i thugs bskyed smon lam grub ba'i dbang gis dus de nas bzung da lta'i bar la rdul tshon gyi dkyil 'khor bzhengs pa'i phyag len mtha' dag mnyams par dar rgyas su bzhugs so / /
dam pa nyid nas@# / /
tshad ldan skyes chen du ma'i zhabs la bsten te gsan rgya che ba chos kyi mdzod lta bur bzhugs pa'i dbang gis phyogs mtha' dag nas bla ma dge ba'i bshas gnyen /
dpon po che chung ser skya drag zhan mtha' yas pa padma'i tshal la bung ba bzhin du 'dus nas bka' chos gang dgos zhus pa rnams la so so'i 'dod mos bzhin chos kyi char phab /
dgung lo so lnga bas byi'i lor skyabs mgon thams cad gzigs pa chen po rje btsun 'jam dbyangs bzhad ba'i rdo rje'i spyan sngar khams gsum chos kyi rgyal po tsong kha pa chen po'i bka' 'bum yongs rdzogs kyi lung rje thu'u bkwan rin po che nas zhus te khong dang 'di ba rnam gnyis kyis gtsos grwa slob thun mong nas gsan skabs der /
ston ba dang 'khor dang gnas dus sogs phun sum tshogs pa lnga ldan du gyur pas spro dga' dang skyo shas spel ma'i nyams kyis thugs g.yos te /
skyabs mgon thu'u bkwan rin po che dang rje 'di pa gnyis kyis slob dpon dpa' bo dang phyogs glang gi spel mar bstod pa'i lugs bzhin gsung sbrags nas smon tshig nyams mgur du bzhes pa rje 'dis phyag bris su mdzad pa ni /
!rje thu'u bkwan rin po che'i gsung padma kho dri bsung che dang gcig /
bung ba rnams mang ra dad che dang gnyis / /
dus tshod de dbyar la sleb dang gsum / /
de gsum po 'dzom pa'i dus tshod na / /
rkang drug kun tshogs pa chos nyid yin / /
sbrang rtsi yi dga' ston rgyas gyur cig /
bla ma rje byin rlabs che dang gcig /
slob ma rnams dad pa bzang dang gnyis / /
las smon gyi dus la sleb dang gsum / /
de gsum po 'dzom pa'i dus tshod na / /
skal ldan kun tshogs pa chos nyid yin / /
dam chos kyi dga' ston rgyas gyur cig /
slob bu mi nyag zhabs drung gis /
spyir rgyal ba'i bstan la mjal dang gcig /
sogs nang bltas shes rgyud drang dang gnyis / /
mgon dge ba'i bshes gnyen bsten dang gsum / /
de gsum po 'dzom pa'i dus tshod na / /
legs lam kun grub pa chos nyid yin / /
skye kun tu chos la spyod gyur cig /
mchog mkhas btsun bzang po'i rnam par thar / /
sogs bstan pa'i gnad du legs rtogs te| /
yid dma' pa'i mal du bag pheb pa'i / /
skal bzang po rtag tu 'dzom gyur na / /
las gang smon grub pa chos nyid yin / /
dgra gnyen gyis bslu ba med gyur cig /
rje thu'u bkwan rin po che'i gsung /
dgung sngon gyi nam mkha' drangs dang gcig /
khri gdugs kyi nyi ma shar dang gnyis / /
'od zer gyis phyogs kun gsal dang gsum / /
de gsum po 'dzom pa'i dus tshod na / /
mun pa la mi sangs rang dbang med / /
snang ba la phyogs kun spyod gyur cig /
bla ma dang dkon mchog mthu dang gcig / /
rang cag gi lhag bsam stobs dang gnyis / /
'gyur med kyi chos dbyings bden pa gsum / /
de gsum po gcig tu tshogs gyur na / /
gang smon la mi 'grub rang dbang med / /
bkra shis kyi dge mtshan rgyas gyur cig /
slob bu mi nyag zhabs drung gis /
tshul de lta'i smon tshig 'od stong can / /
bdag dga' dad spro ba'i rta bdun gyis / /
las mkha' dbyings dag par nyer drangs te / /
lam bzang po'i nyin mo rtsom pha yis / /
mchog dge legs dpal dang ldan gyur cig /
ces pa 'di ni sa bya lor skyabs @# / /
mgon dam pa 'jam dbyangs bzhad pa'i drung nas /
rje rin po che'i bka' 'bum gyi lung grwa slob thun mong nas gsan dus phun sum tshogs pa lnga ldan du gyur tshul gyis yid drangs te /
mtshungs bral thu'u bkwan rin po che nas mgo brtsams /
nyam chung mi nyag sku skyes kyis mtshams sbyar te dge legs kyi bya ba 'dis thog drangs nas bskal ba'i bar du bla slob chos dang 'brel ba'i rgyun lha chu'i tshul ltar gnas pa'i rten 'byung gi smon tshig tu bgyis pa'o / /
zhes gsungs /
de skabs skyabs mgon mchog nas zhing khams gzhan du dgongs pa gtang par nye ba'i dbang gis dus rgyun dang mi 'dra bar bu slob rnams la bstan pa'i khur bzhes dgos tshul yang yang gsungs shing /
lhag par nyin gcig rje 'di nyid gcig pur mdun du byon pa'i tshe /
'o /
deng sang sangs rgyas kyi bstan pa 'di shin tu nyams dmas 'dug /
chos rgyun thams cad kyang nyag je phrar 'gro gi 'dug kyang sus nyams mi 'jog par snang /
khyed kyis thugs stobs bskyed nas bla ma dge ba'i bshes gnyen rnams kyi spyan sngar dbang lung khrid rjes gnang sogs gang thob pa thams cad dang /
ngos kyi rtsa nas kyang mdo sngags kyi chos mang du thob yod pas spel gang thub kyis ngas bshad pa don ldan du 'gyur ba zhig mdzad dgos /
lhag par da lan brel ba che bzhag chung bzhag gis brtson pa bskyed nas rje bla ma'i bka' 'bum gyi lung phul ba 'di brgyud pa khungs dag cing btsun pa yin /
chos bdag por 'phrod pa yin pas thugs la bcings te phyogs mtha' dag nas don gnyer ba mang po byung na khyed nyid nas dka' tshegs med par spel ci thub gyis /
'jam mgon bla ma'i bstan pa sprin bar gyi nyi ma lta bu 'di thabs sna tshogs kyi sgo nas dar rgyas su 'gro ba'i thugs stobs cher bskyed dgos zhes sogs phyi nang gsang ba'i gsung gi lung bstan mang du gnang /
lung gsan mkhan gyi khrod de nas rgyun mang du spel mkhan nyid lta bu ma byung ba 'og tu gsal bas gsung de'ang 'byung 'gyur mngon sum du gzigs pa'i 'bras rtags su snang ngo / /
de'i skabs su rje 'jam dbyangs bzhad pa rin po ches 'di par khyed lo kha shas kyi ring la nga'i dgon pa bkra shis 'khyil du phebs nas bzhugs dgos tshul mang du gsungs te dgongs gzhi khyad par can zhig yod par snang /
yang khyed kyi sku gong mas mdzad pa'i skyes rabs kyi 'grel pa rtsom 'phro ma de ha cang 'gang che bas /
'phro 'di khyed la skal bar bzhag pa lta bu yin pas mjug rdzogs pa zhig byung na legs gsung /
gzhan sprul sku che phra du ma dang /
dbang phyogs kyi tA ra'i gang ga'i mer gan baN+Di ta bla ma sogs mang pos kyang rtsom 'phro bskul ma mdzad 'dug kyang dus la ma sleb pa lta bus gnang rgyur ma song snang /
sman pa bla ma mdzad mkhan phal cher mdo sngags kyi sku yon bzang yang sman la 'dris chung bas lam rim sogs chos bka' spyi 'gro tsam las mi 'ong la /
rje nyid gso rig la'ang mkhyen pa rgyas par grwa khrod nas sman gyi lag len gsha' ma slob 'dod pa rnams la so so'i blo dang 'tsham par tshe'i rig byed kyi gnad @# / /
mtha' dag gnas drug tu bsdus te ston pa dpa' bo'i yan lag brgyad pa dang /
dpal ldan rgyud bzhi rtsa 'grel gsum sogs sman gyi gzhung che ba rnams dang /
cha lag bco brgyad /
nyams yig /
bye ba ring bsrel /
lag len bdud rtsi'i bum ba che chung sogs gzhung mang po gung bsgrigs te dogs slong dang dmar khrid lag len du 'deb tshul gyi blo skyed mang du gnang bas phan thogs bla na med pa byung /
de ltar chos srid zung 'brel gyi 'dzin skyong gzhan 'gran med pa'i ngang nas lo drug gi rim par gso rig grwa tshang gi bya ba gang rgyas mdzad de /
dgung lo so bdun pa 'gal byed ces pa lcags phag lor khri'i dgongs pa zhus nas zur bzhugs mdzad /
cha har shog gi dar han rab 'byams pa ngag dbang chos dar gyis gtsos ser skya nyi shu lhag gis /
'jam dkar /
dzaM b+ha la /
thugs rje chen po phyag bzhi pa'i rjes gnang zhus pa bzhin stsal /
rab 'byams pa de'i mos 'dun ltar bstan srung 'ga' zhig la mchod gtor 'bul tshul dngos grub gter mdzod ces bya ba'ang ljags rtsom gnang /
grong pa'i skye bo 'ga' zhig la bsnyen gnas dang /
bsgrub bya du mar dge tshul slong gi sdom pa stsal /
la kyA zhabs drung ngo g.yog nas gsol ba rtse gcig tu btab ste rje rin po che'i gsung 'bum gyi lung zhus pa ltar khong dpon g.yog dang gdan sa'i dge ba'i bshes gnyen mang po gzhan ser skya sum brgya lhag tsam dang bcas la ljags lung cha tshang bar stsal /
de nas chos kyi rje don grub rin po che'i gdan sa bya khyung dgon par phebs /
bla grwa thun mong nas tshogs chen gyi chos khrir gdan drangs nas gsol ba btab ba bzhin 'dus tshogs yongs la /
lam gyi gtso bo rnam gsum gyi khrid mdo rgyud bstan bcos kyi lung gi khungs dang bcas pa shin tu rgyas pa zhig stsal| chos sder mang 'gyed kyi bsnyen bkur zhus shing /
nang rten sogs la mchod 'bul gya nom ba dang bcas skyabs sems thun drug gi rnal 'byor sogs dang spyan 'dren khrus gsol /
bstan ba rgyas pa'i smon lam sogs spyan dmigs nan tan gyi sgo nas gang rgyas mdzad /
der yun ring por bcad rgya gang dam gnang nas yi dam lha'i ljags bsnyen dang gtso bor bsag sbyang la 'grus par mdzad /
dgung lo so dgu pa bra mA dI zhas pa chu glang gnam lo gsar bzhad kyi zla ba dang po'i tshes bcu gnyis kyi nyin sku 'bum chos sde chen por dpal ldan smad rgyud grwa tshang gi seng khrir bzhugs /
de skabs mtsho sngon gyi ching wang bsod nams rdo rje dang pai zi mi 'gyur sogs che drag mang so /
smad phyogs kyi spyin bdag che phra du ma /
khri ka'i phyogs nas ser skya brgya phrag lhag bcas kyis spos 'dren khri dar dngos 'bul sogs bteg nas khri khar gdan drangs te rten 'brel gang legs bsgrigs /
rgyud grwa'i 'dus tshogs su bka' chos stsal cing mang 'gyed kyi bsnyen bkur dang /
tshogs chen gyi dge 'dun sum stong brgya phrag drug lhag la'ang mang 'gyed sogs rgya cher phul /
de nas lo re bzhin grwa tshang rang gi thun mong ma yin pa'i sgrig lam bzhin bla ma rgyud mchod sngon du 'gro ba'i sgo nas rgyud thams @# / /
cad kyi rgyal po dbal gsang ba 'dus pa'i rtsa rgyud kyi dgongs don mtha' drug tshul bzhis rgyas btab ba'i gnad rnams bshad rgyud chen po drug gi sgo nas legs par bshad pa'i lam srol chen po dpal ldan zla ba'i 'grel pa sgron gsal dang bcas pa /
rje rin po ches mdzad pa'i bsdus don /
zur mchan /
dkyus mchan /
mtha' dpyod rnams sbrags nas gtan la 'bebs pa'i bshad rgyun dri ma med pa 'jam mgon tsong kha ba chen po nas rim par brgyud pa dpal ldan smad rgyud pa'i srol ji lta ba bzhin la /
rje'i gsung rab gzhan rnams dang rgya bod kyi mkhas pa du ma'i gzhung khungs thub mang po gung bsgrigs pa'i bshad pa dang /
dka' ba'i gnas mtha' dag la dgag gzhag bskyangs te dogs pa'i mtha' chod nges su mdzad pas /
dge ba'i bshes gnyen rnams rgyud sde rgya mtsho'i yang snying gsang ba bla na med pa'i bdud rtsis ngoms par gyur te /
rgyud don lam gyi rim par bsgrig tshul gyi gnad la nges pa gting tshugs pa byung /
mtha' drug tshul bzhis rgyas btab rgyud don bshad rgyud kyis dgrol bka' khriMs bzhin / /
gsang chen bstanX pa'iX snying po gsal byed dpal ldan zla pa grags pa'i gzhung / /
gnam laX nyi zla rnam gnyis sa la gsal ba gnyis zhes grags pa las / /
sgron ma rab tu gsal ba'i dgongs don yid bzhin nor bu'i gter mdzod phyes / /
gzhan la'ang phyin ci ma log par 'chad thub pa'i dge bshes mang du thon pas bstod bsngags kyi rol mo skal bzang rna ba'i rgyan du gyur /
su nyid phyogs nas 'ongs pa mkhyen dpyod yangs pa zhabs drung skal bzang bstan pa'i sgron mes zhus ngor 'jigs byed kyi dbang dang thugs rje chen po'i dbang sta gon bcas tshe dpag med grub rgyal ma'i rjes gnang /
sgrol ma'i rjes gnang /
gsang 'dus rtsa rgyud kyi lung /
lam rim gyi khrid /
sman chog rgyas bsdus kyi lung sogs bka' chos du ma stsal /
kho rang gi 'dod mos bzhin lam rim gyi dmigs rnam cha tshang bar skyong tshul dang 'brel ba'i gsol 'debs mgur dbyangs su byas pa zhig ljags rtsom mdzad /
dge bsnyen gyi sngom pa zhu ba 'ga' zhig byung ba'i 'dun pa bskangs /
tshogs chen gyi smon lam gsung chos sogs la chag med du phebs te bstan pa rgyas pa'i thugs smon gang legs mdzad cing bdag gzhan gnyis char gyi dge ba rdzogs byang du bsngo ba gnang /
dgon pa'i nang dang phyogs gzhan nas 'ong ba'i bsgrub bya brgya dang lnga bcu lhag la dge tshul slong gi sdom pa phog ste lhag pa tshul khrims kyi bslab pa'i bdud rtsis yid kyi bum bzang gang bar mdzad /
chos mtshams phal cher bcad rgyar bzhugs nas yid ma lha du ma'i ljags bsnyen mdzad /
rgyud pa grwa tshang nas lo re bzhin zla zad skabs bstan pa spyi'i rim gror dmigs nas chos rgyal lcags mkhar zur dgu pa dang bcu drug pa gnyis res mos kyis sgrub srol nyid kyi sku gong ma'i dus btsugs ba mnyams par gnas bas lo snga phyir gnyi ga'i tshogs dbur bzhugs te sgrub pa tshad ldan byas nas mjug tu gtor rgyag skabs rgyud pa'i gtor rgyag dang sbrags te grwa tshang phan tshun gyi gtor ma'ang sdeb pa'i srol @# / /
bzhin| rje 'di bas grwa tshang so so'i gtor ma dang sogs kyi rgyud pa'i zor dang lcags mkhar rim par brdab pa'i tshe rlung kha phar ldog cing me lce du ma bu dum bur chad nas 'gro ba sogs zil che ba tsham rnga ma dkyus dang mi 'dra bar shin tu 'jigs pa byung /
gnam lo gsar tshes kyi nyin rgyud pa'i bla brang gi srol bzhin dpal ldan 'dod khams dbang mo'i gtor skyong mnga' gsol sogs phyag len ltar gnang /
smad rgyud grwa tshar gi bla ma dbu mdzad ske rgya zhabs drung /
dge bskos bka' bcu blo bzang dar rgyas /
bying 'dren shes rab rig 'dzin /
spyi gnyer rab 'byams pa bstan 'dzin rnams rgyal /
dge slong blo gros mchog ldan /
dge rgan dka' bcu blo bzang bkra shis /
sngags ram ba 'jigs byed rnam rgyal /
sngags ram pa tshul khrims bzang po sogs grwa tshang rang gi las sne'i rigs dang /
tshogs chen zhal ngo rab 'byams pa yon tan dar rgyas sogs las sne thun mong nas dpal rdo rje 'jigs byed kyi gtor chen lcags mkhar zur bcu drug par nye bar mkho ba'i zhal 'don gyi rim pa 'ga' zhig dang /
las rim rnams dgos zhes bskul ba bzhi /
dpal rdo rje 'jigs byed kyi gtor chog 'khrul 'khor gyi lugs su byas pa lcags mkhar zur bcu drug ba la nye bar mkho ba'i las rim drag po pho nya bzhad pa'i sgra dbyangs zhes pa dang /
yang zur dgu pa'i skabs su nye bar mkho ba'i las rim zhal 'don gyi rim ba 'ga' zhig dang /
kun spyod kyi go rim lag tu blang bde ba yi ger bkod pa dngos grub kun 'byung zhes bya ba sogs ljags rtsom mdzad /
grwa tshang gi thun mong ma yin pa'i bsgrig lam kun spyod kyi rim pa 'ga' zhig cung zad bag yangs su song yod pa je dam du btang ste /
chos 'dul ba'i dgongs pa bzhin bca' yig gi steng nas cung zad kyang ma 'das pa dang /
lhag par 'chad nyan gyi rting bskul nan tan mdzad pa la brten nas grwa ba rgan gzhon mtha' dag 'dun pa je cher song ste /
bskyed rdzogs kyi rim pa blo la gzung zhing rje nyir la rgyug phul nas khrid sogs zhu mkhan dang /
'grel pa bzhi sbrags kyi skor nas dogs gcod zhu mkhan ches mang po byung bas /
so so'i dogs lan zhib mor bkrol bas blo gsal rnams sngon med legs bshad kyis tshim par gyur te dad pa'i snyim pa spyi bo'i rgyan du bkod cing bsngags pa'i me tog gis mchod pa lhur len ba byung bas bsgrig lam 'chad nyan gnyi ga 'gran pa bzhin gong 'phel du gyur to / /
rgyun gyi spyod lam tshogs chos 'grim tshul sogs / /
'dul ba'i bcas khrimsX mtshams las mi 'da' bas / /
bstanX pa'iX dmigs rkyen kho nar phan pa'i thabs / /
nyiX maX re re bzhin yang brtson par mdzad / /
de ltar tshul khrims gtsang ma'i ka lA sha / /
bstanX ba'i bya ba bshad sgrub bdud rtsi'i chus / /
yongs su bkang ste 'gro rnams tshim mdzad pa / /
kun mkhyen nyi ma'iX gnyen gyi gdung 'tshob gyur / /
skabs shig ar tsha thu'i dgon dga' ldan bkra shis chos gling gi grwa pa dge slong ngag dbang snyan grags kyis phyogs de'i gzhi bdag la gsol mchod cig@# / /
zhus pa'ang rtsom pa mdzad /
cha har phyogs kyi chos spyan yangs pa'i bka' 'gyur ba chos rje blo bzang bkra shis /
dad ldan blo bzang nyi ma ngo g.yog bcas la 'jigs byed kyi dbang /
sgrol dkar dang rta mgrin gyi rjes gnang sogs stsal /
chos rje blo bzang bkra shis kyis bskul ngor skyes bu chen po dam can rdo rje legs pa dang sku lnga'i gsol mchod bya tshul legs tshogs 'phrin las dpal 'bar zhes bya ba ljags rtsom mdzad /
grwa tshang dang lhan du dbyar zhal bzhes gnang ste dbyar grol rjes bstan pa'i gsal byed a kyA rin po che blo bzang 'jam dbyangs rgya mtsho dbus gtsang nas phyir phebs pas /
rje 'di bar bka' chos mang po'i snyan gsan phul ba bzhin ba ri brgya rtsa dang /
sgrub thabs rgya mtsho sogs kyi rjes gnang dang /
gzhan lung khrid mang po bcas stsal te bzhed pa yongs su bskangs /
dge tshul slong gi sdom pa zhu mkhan brgya lhag tsam byung ba rnams so sor bslab pa'i gzhi la bkod| dgung lo zhe gcig pa srin po zhes pa shing yos lor dpyar kha than chen byung nas bla sngags mang pos char 'beb lan mang po byas kyang gtan ma bab pas mi phyugs lo tog sogs la gnod tshabs che bar brten tshogs chen zhal ngo sogs las sne thun mong nas chos skyong la lung bstan zhus pas rgyud pa dpon slob kyis gtsos dge 'dun pa nyi shu rtsa gcig gis chu mig sbal kha'i chu mgor phebs te char 'beb byed dgos tshul babs pa bzhin nyin bdun gyi ring la dmigs brtse ma'i las tshogs nang gi char 'beb tshul de bzhin bsgrubs pa na char rgyun 'jam po nyin zhag drug tu ma chad par babs te lo tog rnams legs par gsos shing mi phyugs kun dbugs phung ste bde dga'i dpal la bkod /
rgya bod mtha' dag nas da res spyir dkon mchog gi bka' drin dang /
lhag par rje 'di pa'i thugs rje kho na yin par the tshom med /
de min na mi phyugs kun la nyam nyes chen po zhig yong thag chod du 'dug ces bka' drin rjes su dran pa byung /
sher gal dag tho yon nas rje rin po che'i gsung 'bum gyi lung zhus pa bzhin dge 'dun brgya lhag tsam la ljags lung tshang bar stsal te dge ldan rang lugs rgyas pa'i rgyur bsngo ba'i mtshams sbyar shugs drag mdzad /
dam pa 'di nyid nas grwa tshang gi 'dzin skyong gnang tshul sa bcad ma stongs tsam gyis khrir bzhugs pa'i ming len thabs ma yin par rgyal bstan rin po che'i yang snying rje tsong kha pa'i bstan pa dri ma med pa 'di nyid thugs la dgongs te chos srid gang gi thad nas kyang thugs khur tshad med pa bzhes te thabs mkhas kyi sgo du ma nas bskyangs pas chos 'byor rdzogs ldan gyi dpal la reg par gyur /
dgung lo zhe gnyis pa me 'brug lor dpyid ka rgyud pa'i khri'i las khur gyi dgongs pa zhus te /
re zhig bcad rgya dam pos lam gyi gtso bo rnam gsum gyi nyams len dang lhag lha du ma'i bsnyen pa la brtson par mdzad /
skabs shig mtsho sngon gyi ching wang bsod nams rdo rje /
pai zi mi 'gyur sogs kyis gdan drangs ba bzhin de phyogs su phebs /
wang @# / /
la tshe dbag grub rgyal ma'i rjes gnang stsal cing zhag shas tshe sgrub gnang /
'jigs byed kyi bsnyen pa rgyun ring sngon du btang ste zhi ba'i sbyin sreg mdzad /
phyogs kun nas lhags pa'i mjal ba mang por khrus dbang /
ljags bsngo /
bka' bsgo sogs chos sbyin stsal /
rab byung dang dge tshul slong gi dngos po don du gnyer mkhan bzhi bcu lhag la sdom pa stsal /
de nas pai zi'i ur ger phebs te dpon po'i mos 'dun bzhin sgrol dkar gyi tshe sgrub dang yi dam chos srung la gsol mchod zhus shing /
kun rig /
tshe dpag med /
thugs rje chen po rnams kyi dbang sta gon dang bcas pa stsal /
bsgrub bya sum cu tsam la dge tshul slong gi sdom pa gnang /
de nas sku 'bum du phebs| smad sog pa dge slong ngag dbang brtson 'grus ngo g.yog nas zhus pa bzhin 'jigs byed kyi dbang /
seng gdong ma'i rjes gnang /
mgon po bar chad kun sel gyi rjes gnang /
gzhan lung thor bu sna tshogs bcas stsal /
des bskul ngor rdo rje rnam 'joms kyi sgrub thabs dngos grub kun 'byung zhes pa ljags rtsom mdzad /
de nas khri ga'i phyogs su phebs te mchod rten gyi bla brang rang du yun ring po'i bar sku mtshams la bzhug nas zab lam rdo rje'i rnal 'byor skyon? bar mdzad| bde gsang 'jigs gsum gyi bdag 'jug lan mang du bzhes shing bsag sbyang la'ang shin tu 'grus par mdzad /
khri ka'i rten gyi gtso bo gren bru'i lha khang zhes grags par dkar chag cig dgos zhes rong po dge slong don grub rgyal mtshan gyis gtsos dpyod ldan 'ga' zhig gis zhus ngor ljags rtsom mdzad /
de nas grwa tshang thos bsam dar rgyas gling du phebs nas grwa pa lnga brgya lhag la kun rig dang gsang 'dus gnyis kyi dbang sta go na dang bcas pa /
sman chog rgyas pa dang bla mchod kyi lung sogs stsal /
slar sku 'bum du phebs /
che shos rin po che'i yab sngags chen gyis zhus nas rta mgrin gsal sgrub dang yang gsang gi dbang sogs gnang /
che shos ngag dbang bstan pa'i sprul sku rin po che'i gtsug phud bzhes te rab byung dang dge tshul gyi sdom pa stsal nas mtshan ngag dbang bshad sgrub nyi ma zhes 'dogs par mdzad /
su nyid g.yas ru'i mkhan po bla mas sangs rgyas bkra shis kyis rje'i gsung 'bum gyi lung zhus par /
kun mkhyen bla ma mchog la sgrub pa'i mchod bar dgongs te skyo ngal med par dgyes bzhin pa'i sgo nas lung cha tshang ba dge 'dun pa sum brgya lhag la stsal /
cho 'phrul smon lam gyi dus su phyogs kun nas yong pa'i dad ldan rgya bod hor sogs la thugs rje chen po'i dbang sta gon dang bcas pa /
rnam 'joms kyi rjes gnang bya bas bsrung bcas dang /
ma Ni dang dmigs brtse ma'i bzlas lung sogs gnang ste yid tshim par mdzad /
bsgrub gya nyis brgya dang drug cu lhag la dge tshul dang dge slong gi sdom pa stsal te thar pa'i rgyal mtshan srid rtser bsgrengs /
de rjes zla ba kha shas kyi ring sku mtshams la bzhugs nas bsnyen pa dang bsag sbyang lhur bzhes /
rje btsun rdo rje rnal 'byor ma'i bdag 'jug kyang lan mang du bzhes te rnal 'byor gsang @# / /
mtha'i lam gyi nyams len bskyangs /
de nas mtsho sngon pai li ye shes 'jigs med kyis gdan drangs pa bzhin phebs /
dpon pos bstan pa dang yang sogs nged ltos bcas la phyi nang gegs 'tshub che stabs / /
de dag sel phyir du cis kyang chos rgyal gyi gtor sgrub cig mdzad dgos zhes nan tan gsol ba bzhin sgrub grogs dge 'dun dang bcas pas gnad smin bsgrub te gtor rgyag byas pas /
gegs 'tshub sogs zhi ba'i ltas mig mthong lag bzung lta bu byung /
slar sku 'bum du phebs te zla lhag tsam la 'jigs byed kyi bsnyen pa tshad ldan kha skong zhi ba'i sbyin sreg dang bcas pa mdzad /
mkhas grub chen po rje btsun bla ma a rig dge bshes rgyal mtshan 'od zer gyi zhabs drung du phebs te lam gyi gtso bo rnam gsum gyi khrid rgyas par gsan /
dgung lo zhe brgyad la phebs pa stod 'grel lugs kyi rnga chen te legs par sbyar ba saM skr-i ta'i skad du dun+du b+hiH mahA tsa ni'i skad kyis zhing zu'i zhes 'bod pa /
spor thang dang bstun pa chu pho khyi lo hor zla gnyis pa chu shel dbang po don thams cad 'bras bur byed pas phalgu nI ste rgyu skar gyi lha mo dbos nya ba'i tshes gsum rgyal ba dang po'i nyin /
sku 'bum chos sde chen po'i dpal ldan smad rgyud dpon slob lha rams pa bsod nams bstan 'dzin dang sman pa dpon slob gnyis kyis gtsos tshogs chen zhal ngo /
bla brang phyag mdzod /
spyi gnyer /
sku rten chos rje /
tsho pa drug gi rgan pa /
sgar pa khag dang bcas nas gdan sa chen po'i chos khrir phebs dgos kyi gsol ba btab bar /
rje rin po che'i 'khrungs gnas khyad par can 'dir 'chad nyan byed rgyu byung na shin tu skal ba bzang tshul dang bcas zhal bzhes mdzad pas /
dpon slob rnam gnyis dang las sne thun mong nas dga' dar bkra shis lha rdzas maN+Dal bcas phul /
ser khrir bzhugs rgyu'i sngar nyin rgya mi'i dpon po zi ling shAn dgon par 'ongs nas rje 'di par thug skabs /
khyed dgon pa 'di'i khri la gsar du bzhugs rgyu yin zer ba bden nam zhus par /
yin tshul gsung pas /
shin tu dga' ba'i rnam pas khyed bla ma yag po red /
khyed kyis dgon pa 'di la do dam yag po gyis /
khyod kyi gsung mi nyan mkhan de 'dra yod tshe dpon po nga la sprod /
khyed bla ma chos byed mkhan yin /
ded dpon po tshos chos dang mi mthun pa'i bya ba byed mkhan tshar gcod pa po yin /
dper na bstan pa srung ba'i chos skyong lta bu yin zhes zhus te srung mas rgyud bskul ba'i rten 'brel can gyi gtam du snang /
de nas hor zla gsum btsaitri kaHste nag pa can gyi zla ba zhes ston pas bya rgod phung po'i rir sher mdo dang dpal ldan 'bras spungs su dang po'i sangs rgyas dus kyi 'khor lo'i rgyud gsungs pa'i dus chen khyad par can gyi yar tshes gsum pa gza' skar 'phrod sbyor thams cad phun sum tshogs pa'i nyin /
nyi ma shar ri'i rtser mngon par 'phags pa dang dus mtshungs su tshogs chen zhal ngo sogs las sne thun mong nas chen por 'os pa'i yo byad mchod rdzas kyi bye brag du ma bsgrengs pa dang bcas pa'i sgo nas chos kyi khri 'phang mthon por mnga' gsol bar mdzad pas dge legs kyi 'od snang @# / /
'jig rten kun tu khyab par gyur to / /
snod bcud dpal 'byor bde skyid lha dang tshul mtshungs mdo smad tsong kha'i yul / /
rgyal khrims r+wa ba btsan bos bskor bas 'thab rtsod rgud pa'i ming yang med / /
blo bzang bstan pa'i nyi 'od cher gsal sku 'bum chos kyi sde chen por / /
'jigs bral tshos kyi khri la dbang bskur dpal ldan bla maX rgyal gyur cig /
nyin 'dir tshogs chen gyi dge 'dun sum stong brgyad brgya brgal ba la phyag dbang dang /
lam rim chen mo'i mgo nas chos thun gcig gnang ste mjug tu bstan 'bar ma gsung nas rgyal bstan rin po che rgyal pa'i thugs smon dang phan bde'i legs tshogs 'phel ba'i rten 'brel yang dag bsgrigs /
gdan sa rang gi bla spyi thun mong dang /
dgon lung nas skyabs mgon thu'u bkwan rin po ches ched mngags kyi mi sna sogs phyogs gzhan gyi dgon pa dang spyin bdag du mas khri 'bul rgya che ba rim par bteg /
smad rgyud dpon slob ser byes lha rams pa bsod nams bstan 'dzin gyis skyes rabs dang 'brel ba'i che brjod /
bstan pa rgyas shing 'gro ba la dge mtshan 'byung ba dang /
zab gsang chos 'khor bskor nas brtan par bzhugs dgos tshul sogs zhu 'bul rgyas shing snyan 'jeb 'brel chags pa zhus /
khri ston du tshogs chen la mang 'gyed dang tshwa sbra sogs kyi bsnyen bkur rgyas ba zhus /
zi ling shAna sku mdun du yong nas legs dar dang /
rin chen gnyis pa srang 'ga' phul te gus pa cher byas /
gza' skar legs pa'i nyin nas brtsams chos grwar brtsi bzhag chag med thugs thog nas gnang bas blo gsal don gnyer ba rnams ngang ba'i khyu tshogs yid bzhin gyi mtsho la slebs pa bzhin dga' dad spro gsum gyis mgrin pa'i rdza rnga brdung ba la brtson par gyur to / /
de nas sa ga zla ba'i smon lam skabs snga dro gsung chos la rgyud 'khul nges pa'i gsung bshad rgyas pa dang phyi dro'i char smon lam la chag med du phebs nas thugs smon rgya chen po mdzad /
lo sngon ma rnams su mtsho sngon dang nang logs rnams la dgra ngag gi gnod pa cher byung bar brten rgya'i dmag chen bud de rma chu pha rir 'gro ba'i skabs yin pas /
lan ju'i tsun tu /
tshin tshe'i tA zhin /
zi ling am b+han /
to 'u ye /
shAn sogs rgya'i dpon po ches dregs pa mang po lam zhor la sku 'bum du phebs par /
dgon ba'i nye 'dab tu rje'i gdan sa pa 'di pas gtsos dge 'dun mang mas bsu ba byed skabs rje 'dis rgyang ring po nas chibs bshol te rgya'i lugs srol gyis bkur gzos byed rtsis gnang bar /
7jam dbyangs gong ma'i zhing sa gcig gi bdag po chen po lan ju'u tsun tus 'di pa mthong ma thag 'gyog byang nas babs te kha dar phul nas mjal phrad gnang /
khyed rta chibs nas gzims shag tu phebs zhes bkur gzos chen po zhus /
am b+han chin tshe'i tA zhin yang dgon par phebs 'phral kho bo khri pa bla ma la thug rgyu yin gsung ste gzims chung du phebs /
zhabs phyi rnams la khyod tshos khang pa logs shig tu yud tsam sdod /
nged gnyis po 'gol po byas nas gtam gleng rgyu yod ces bshad de /
dpon pos skyes bu gsum gyi lam spyi khog dang /
lhag par @# / /
zhi lhag gi thad nas dka' gnas mang po dris par /
rje 'di pas byang chub lam rim chen mo khungs su mdzad nas dogs lan mtha' chod cing go bde ba'i yid tshim nges pa thog med du stsal /
dpon po de sngon gyi bag chags kyis chos la mkhas nges shig yin 'dug bas lhag par dad de bsngags brjod cher mdzad cing /
khong rang bzhugs sar phebs 'phral dpon chung zhig btang ste /
mdzod gos dmar po yug /
rin chen gnyis pa thur srang bzhi bcu /
ja sbag bzhi bcas chos kyi bka' drin zhus pa'i yon du phul /
de skabs sku 'bum gyi sa thog tu hos zi'am ho hu'u mang pos lha khang gsar pa phub pa'i steng nas dgon pa dang ma 'grigs par rtsod gleng byed 'phro yin pas ho hu'u rnams lkog gros kyis kha 'cham byas te /
da res rgyu ci shor yang lam bcos te tsun tu la zhus nas rgyal kha e lon blta dgos zhes thag bcad yod kyang tsun tu dang am b+han sogs nas bkur gzos chen po byas pa mthong bas dpa' zhum zhing /
re bstong par song bas kho thag chad de log pa'i bsam sbyor mtha' dag bye ma'i changs bu'am sprul gyi mdud pa ltar rang zhig tu gyur to / /
gnas tshul drang por spyod pa la / /
khrims kyi drang thig yo med cing / /
bstan srung khros pa'i dpung gis kyang / /
dgra sde nyi mas mun bzhin bcom / /
grwa pa rgan gzhon kun nas mgrin gcig tu rje mi nyag rin po che 'di sku bsod chen po ya mtshan red /
gzhan dpon po chen po de dag gis bkur sti 'di 'dra byed pa dka' zhes gleng pa byung rgya cher rol par /
bsod nams ldan ba'i mi yi bsam pa rnams kyang 'grub / /
ces gsungs bas de'ang yin mod kyang /
gtso bor ni ched du brjod ba'i tshom las /
rang gi don ni med pa la / /
'di ltar gzhan rnams dga' 'gyur zhing / /
mthong ba'i chos la bsngags pa dang / /
pha rol tu yang bde 'gror 'gyur / /
zhes pa ltar bdag bas gzhan gces ba'i byang chub kyi sems rin po che'i mthu yin no / /
de nas dbyar chos tshugs bar gung zhog gnyis kyi chos grwar res mos kyis brtsi bzhag lhug par stsal bas rtsod grwa med ltar 'bar ba byung /
drug pa'i smon lam skabs phyogs gzhan gyi dad 'dus pa rnams dang /
dgon par rang nyid kyi dge 'dun 'dus pa rgya mtshor snga dro'i char skyes rabs dang lam rim res mos kyis gsung bshad 'byams klas shing lung rigs kyis brgyan bdon gyi snying po rgyud thog tu 'dril nges pa dang /
smon lam la phebs te rgyal bstan rin po che'i yang snying dge ldan lugs bzang rgyas pa'i thugs smon yang dag gnang /
mjal bsum stong tsam la phyag dbang /
bka' bsgo /
bzlas lung sogs 'dod mos bzhin gnang ste yid tshim par byas /
dbyar gnas tshugs te gzhi gsum lag len phra zhib dag ther gnang ste chos 'dul ba'i dgongs pa ji lta ba bzhin mdzad /
brtsi bzhag chag med gnang ste 'phros pa mdzad cing blo skyed kyi skyes stsol ba dang /
zhi drag gi sgo sna tshogs pas 'chad nyan rting bskul ches cher mdzad /
skabs der skyabs mgon dam pa thu'u bkwan rin po che gzugs sku chos dbyings su bsdu tshul bstan pa gsan ma thag gces pa'i ma dang bral ba'i bu@# / /
sdug bzhin thugs ngal ched med pa gnang zhing /
kye ma kye hud 'jam mgon bstan pa'i nyi man nub ste /
snyigs dus kyi skye bo rnams mgon skyabs dang bral tshul 'di ci 'dra rang zhes sogs thugs skyo ba'i gsung mang du mdzad cing /
dngos bshams yid sprul gyi mchod pas mchod pa dang /
khrus gsol smon lam sogs rje de nyid kyi thugs kyi dgongs pa rdzogs te yang srid myur 'byon gyi smon pa mdzad /
myur 'byon gsol 'debs rtsom 'dun yod thog tshogs chen zhal ngo dge bshes blo gros yar 'phel dang /
grwa tshang dge bskos dka' bcu mkhas mchog gnyis dang /
phyogs gzhan nas kyang zhu mkhan mang po byung bzhin ljags rtsom mdzad de mang 'gyed sogs kyi bsnyen bkur dang bcas tshogs chen du 'dzug bar mdzad /
de nas ston chos kyi 'chad nyan /
dgu ba'i smon lam gyi gsung chos smon lam sogs sngar rgyun bzhin mdzad /
smon lam skabs stod smad kyi mjal ba mang po 'dus pa'ang 'dod chos kyis tshim par byas /
dga' ldan lnga mchod chen mor tshogs chen du ja thug tsha sbra sogs snga ma'i srol gang yod yar rgyas kyi tshul du phul nas dge 'dun rnams mnyes pal bsgrubs /
de'i nyin nyid kyis gtsos dge ba'i bshes gnyen sum brgya tsam gyis gser gdung chen mo'i drung du dngos bshams yid sprul gyi mchod sprin spros te khrus gsol rgyas pa /
rnam dag gangs ri ma sogs sku bstod kyi rim pa /
bstan 'bar ma sogs gsung ste spyi bye brag gi bsngo bas rgyas btab /
dgun chos chen mor brtsi bzhag chag med du stsal cing 'chad nyan la gzigs rtog zhib mor gnang /
sokyA chos rje ngag dbang phun tshogs dang sman ram pa blo bzang yon tan bcas kyis gsol ba btab ba bzhin don gnyer can du ma la 'jigs byed kyi dbang sta gon dang bcas pa /
mgon po bka' bcu gsum gyi rjes gnang /
dpal ldan sa skya'i gser chos bcu gsum gyi rjes gnang sogs chos kyi mchod sbyin bstar /
sbyin bdag 'ga' zhig gis lan du mar dga' ldan ril sgrub tshogs chen du sgrub pa'i tshogs dbur gdan drangs nas 'bul nod gzab rgyas zhus /
lo mjug tu grwa tshang gi zhabs brtan nyin bdun gyi bsnyen bkur gang legs bstabs /
dgung lo zhe dgu pa chu phag lo'i lo gsar dga' ston dang 'dod khams dbang mo'i dus gtor sogs sngar 'khyud bzhin bsgrubs /
cho 'phrul smon lam skabs gsung chos smon lam sngar bzhin dang /
tshes bco lnga'i nyin rje'i mchod rten drung du brgya mchod gang rgyas /
khrus gsol dang sku bstod kyi rim pa bstan 'bar ma bcas gsung ste /
bstan pa rgyas pa'i thugs smon mdzad /
dgon pa'i grwa pa dge tshul bsgrub bya nyis brgya dang lnga bcu lhag /
dge slong gi dngos po don du gnyer ba sum brgya nyi shu skor bstan pa'i gzhi ma so thar gyi sdom ba'i dpal la bkod de phan bde'i rtsa ba tshugs par mdzad do / /
dge tshul slong bsgrub bya brgya phrag mang / /
khrimsX nyis brgya lnga bcu sogs la bkod / /
chos 'dul bstanX rgyas pa'i dge mtshan ni / /
nyi 'od kyis reg pa'i bad maX bzhin / /
cha har gu lu sha ra'i shog dga' ldan bkra shis chos 'phel gling gi sprul sku gu shri mer gen paN+Ti ta bsod nams bstan @# / /
pa'i rgyal mtshan /
phyag mdzod dge bshes chos rje sogs nas dbang lung rjes gsum /
khrid bcas mang du zhus pa rnams 'dun pa bzhin stsal /
bla ma des bskul te bla ma rnams la gsol ba 'debs tshul dang /
gzhi bdag spyi la bsang mchod bya tshul sogs ljags rtsom mdzad /
gnas lnga mkhyen pa'i dbang phyug lcang lung paN+Di ta phebs nas bka' chos mang du zhus pa'i thugs 'dun bskangs /
'jam mgon bstan pa'i rtsa lag a kyA no min han rin po che rgya nag nas mdo smad rang yul du phyag phebs par bsu pa gnang zhing yab sras zhal 'dzom pa'i dga' ston bstar /
a kyA rin po ches zhus nas 'jigs byed sogs kyi dbang dang lung khrid mang po stsal| dpyid chos chen mor brtsi bzhag sngar ltar stsal cing tshig rgyug sogs bzhes rtsis kyis tshul mthun spro ba bskyed cing dmu rgod dba' bkong ba'i tshogs gtam btsan brjid brling zhing blo 'khul nges yang yang gnang bas 'chad nyan lhag par 'phel zhing /
grwa 'tshogs kyang tshogs chen la dge 'dun sum stong dgu brgya lhag dang /
grwa tshang bshad sgrub gling rang la'ang dge 'dun chig stong lnga rgyar nye ba byung ste 'dus tshogs shin tu rgyas pas phyogs mtha' dag nas 'ongs pa'i mchog dman thams cad yid khengs te gdan sa'i bsngags brjod phyogs kun tu sgrogs pa byung /
rgyud pa'i khri pa snga mas dgongs pa zhus te /
bum par tshul khrims rgya mtsho'i mchog sprul rgyud pa'i dpon slob tu bsko bzhag dang /
sman pa'i dpon slob nas dgongs pa zhus par nya kyA dge bshes rgyal mtshan nor bu sman pa'i khrir bskos te /
de'i tshab tu rgya rtsang dge bshes rgyal mtshan nor bu bla ma gzhung las par bskos /
rgya rtsang sgom chen rin po ches lam khrid sogs zhus pa ltar phul /
dpyid chos rjes ma nas bzung dbyar chos sogs chos thog gi rigs la brtsi bzhag dang rtsod gra'i rting bskul sogs chu lam zhugs kyi tshul du gnang /
de skabs sku 'bum chos skyong chen mo'i gtsang khang 'phyam ra gsar bzhengs grub zin pas /
zhal ngo sogs las sne thun mong nas rab gnas kyi snyan gsan phul ba'i /
yar tshes phun sum tshogs bar nyid kyis rdo rje slob dpon mdzad de rgyud smad kyi dpon slob rnam gnyis dang bcas bshes gnyen dam pa nyer gcig gi tshogs kyis rab gnas dge legs char 'bebs kyi sgo nas spyan dbye'i cho ga phyag len bzhin mdzad /
sku gsung thugs rten thog mang byung tshul /
rab gnas dgos ba'i rgyu mtshan /
de'i phan yon /
brtag gnyis kyi don rje btsun grags pas bkral ba bzhin bzang po drug gi sgo nas byed tshul sogs rab gnas kyi bshad pa zab la rgyas pa /
rab gnas kyi rgyud sogs rgyud sda dang dgongs 'grel mang po'i lung gi rgyab brten bcas snyan zhing 'jeb ba stsal bas /
mkhas pa legs bshad gtam gyis mgu / /
gsungs pa bzhin gzur gnas mkhas pa'i tshogs kyis bsngags brjod kyi me tog 'thor /
'phyam ra der dkar chag rgyas pa zhig dgos zhes bskul pa'ang ljags rtsom bka' drin bskyangs /
dgu pa'i smon lam dang lnga mchod chen mo sogs la chos srid kyi @# / /
mdzad sgo gang yod yar ldan du gnang /
rgya yag rin po che'i sprul sku'i gtsug phud bzhes te /
mtshan blo bzang bstan pa'i nyi ma zhes 'dogs par mdzad /
tA ri gang+gA'i mer gan paN+Ti ta bla ma bstan 'dzin rgyal mtshan gyis gtsos dpon g.yog rnams la sgrol dkar rjes gnang sogs rjes gnang mang po dang /
lung khrid sogs kyang 'dod mos bzhin stsal /
bla ma des bskul ngor dam can gyi sgrub thabs bskang gso dang bcas pa ljags rtsom mdzad /
zla zad skabs nyin kha shas kyi ring tshogs dbur phebs te chos srung rnams la 'phrin bcol sogs gang drag gnang zhing /
'dus tshogs su nyin re bzhin ja thug dang /
'gyed tshwa sbra sogs gang rgyas kyi bsnyen bkur zhus /
dgung lo lnga bcu mig dmar zhes pa shing byi'i lo gsar gyi nyin ma gcig 'dod khams dbang phyug ma'i gtor skyong sogs rgyas par mdzad /
tshogs dbur phebs nas phyag dbang stsal cing /
cho 'phrul smon lam skabs kyi gsung chos smon lam sogs sngar bzhin gnang /
de skabs phyogs nas yong ba dang dgon pa'i dge 'dun bcas bsgrub bya brgya dang bcu gnyis dge tshul dang /
nyis brgya zhe lngar dge slong gi sdom pa 'bog par mdzad /
dad 'dus kyi ser skya mang por 'dod mos bzhin bka' chos kyi char phab /
de ltar smon lam gsung chos kyi skabs dang chos thog gi skabs kun tu gtso cher 'chad nyan la rting bskul cher mdzad pas rtsod pa yar zla bzhin 'phel zhing /
de min rgan gzhon kun la lam rim blo sbyong dang mthun pa'i dge sbyor gyi bskul ma gnang bar kun gyis gsung dang blang gis nyin mtshan khor yug tu bslab sbyang la brtson pas /
mtshan phud de brtsi bzhag skyor mkhan ches mang ba dang /
rje nyid la rgyug 'bul mkhan dang /
dbu phar tshogs rgyug 'bul mkhan mang po /
smon lam dang gling bsre'i dam bca' bzhag nas ming btags byed mkhan ches mang po byung ba sogs sgo gang thad nas nyin skyed zhag skyed thon ba byung /
gser tog no min han rin po che'i sprul sku ye shes thub bstan rgya mtsho la'ang rig gnas kyi skor 'ga' zhig 'khrid par mdzad /
chos sde chen po 'di'i nang rten gyi gtso bo gser gdung bzhugs pa'i lha khang chen mo rtsig pa sogs la skyon zhugs te cung zad nyams chag tu song yod pas gsar bzhengs byas na legs par dgongs te 'jam mgon bstan pa'i rtsa lag a kyA rin bo cher /
nyid kyis gtsos tshogs chen gyi las sne'i rigs /
tsho pa drug gi rgan pa sogs thun mong nas rgyu mtshan zhus te gtad gnyer mdzad pas /
a kyA rin po ches /
kho bo la 'di 'dra'i kha stabs ma mchis rung bla ma rdo rje 'chang gi bka' las 'da' mi nyan pas /
gang yin kyang rten 'brel gyi khyad du khas len byed /
bla ma grwa tshang gi zhal g.yang bzhin 'grub pa'i skyabs 'jug bla ma rdo rje 'chang nas mdzad dgos gsung /
mgon po de nyid kyi 'phrin las nyin byed snang bas bya ba las kyi 'khor lo'i pad tshal bzhad ba'i dge mtshan dang por 'dren byed kyang rje 'di'i thugs bskyed rta ljang shing rta kho na'i bka' drin yin no / /
de ltar legs byas sgo brgya lhun gyis grub ste chos sde chen po'i seng khri'i dgongs @# / /
ba zhus nas bstan ba'i gsal byed dam pa ta la'i hu thog thu bskal bzang thub bstan rab rgyas chos sde 'di'i khri la bsko bzhag mdzad /
tshes grangs dge ba'i nyin grwa tshang bshad sgrub gling dang /
tshogs chen gyi dge 'dun 'dus pa rgya mtshor phyag dbang dang chos ston sogs rgyas par phul te /
phun tshogs 'dod pa 'jo ba'i rang sgra du zur bzhugs mdzad do / /
mdor na kun mkhyen 'jigs med dbang po'i gsung las /
mdo smad tsong kha sprul pa'i sku 'bum zhes| |grags snyan rol mos gsum rna rgyan gyur / /
nor 'dzin thig le gang der yab rje yi / /
thugs bskyed la brten bur smrig 'dzin pa'i sde / /
tshar du dngar ba'i yid 'ong zur phud kyis / /
gus bas btud pa'i mi 'jigs chos kyi khrir / /
yongs 'dzin nor bu'i cod ban gtsug thogs nas / /
lung rtogs dbyig 'dzin khyon la dbang bsgyur ba / /
mtshungs bral smra ba'i rgyal po khyod 'khod pas / /
dkar phyogs skyong rnams 'dzum dkar rgod pas brel / /
zhes pa nas /
mdor na chos sde chen po'i lugs gnyis kyi / /
'phel rgyas ji lta ji ltar gnang 'os pa / /
de lta de ltar thugs khur lhur bzhes te / /
dbyar gyi chu gter dpal la 'gran bar mdzod / /
ces gsungs pa dang tshul mtshungs par khrir bzhugs nas rnam pa kun tu bsgrig lam dang 'chad nyan kho na thugs la bcings te rting bskul mdzad la /
mdzad tshul yang 'jig rten gyi kha 'dzin lta bu ma yin par chos kho na dang mthun pa /
de'i nang nas kyang bstan pa'i rtsa ba 'dul ba dang mthun ba zhig cis kyang nas byed dgos tshul /
gzhan phyogs lta grub mi gtsang zhing spyod pa ma dag pa rnams kyi rjes su 'brang na 'di phyi'i legs tshogs stor nyen che lugs sogs skyon mtshang la reg ba'i sha tsha'i bslab bya blo sna rang dbang med par bsgyur nus pa'i gsung nus pa can tshogs gtam gyi tshul du yang yang stsal bas /
dge ba'i bshes gnyen rnams dang chos 'grim don gnyer pa rnams mgrin gcig tu 'di las lhag pa'i bslab bya dang lam rim 'chad tshul med ces gsung tshad mar bzung ste grwa pa rgan gzhon mtha' dag rang rang gi blo nus dang mthun pa'i dam chos sgrub pa la gcig tu gzhol bar gyur te /
jo bo bka' gdams pa rnams kyi gsung sgros las /
bshes gnyen gyi mchog mtshang la rgol ba yin /
zhes gsungs pa ltar ro| |gtong sgo'i skor yang zla zad skabs grwa tshang bshad sgrub gling la nyi ma bdun gyi bsnyen bkur dang /
tshogs chen du dga' ldan lnga mchod skabs dge 'dun gyi sder tsha sbra dang ja thug /
rnam bzhag /
'gyed sogs kyi bsnyen bkur yang yang phul ba sogs shin tu rgya che ba gnang 'dug pa ni /
'dul ba'i mdor gnas kyi slob dpon chos dang zang zing gnyi gas sdud pa mchog tu bsngags pa ltar yin mod kyang /
gtso bo ni mdo sde rgyan las /
de chos bgo skal la spyod zang zing min / /
gsungs pa de dgos so / /
dam pa rnams la yon tan gyi mthus mthun ba'i rkyen thams cad phun sum tshogs par 'gyur zhing /
de'i zhabs la brten pa rnams kyang legs byas kyi dpal chen po 'thob pa ni skyes rabs las /
de la 'khor @# / /
gsum rjes mthun yon tan tshogs / /
phan tshun 'gran ba bzhin du gnas bar gyur / /
ces dang /
'khri shing gi ser skya'i rtogs pa brjod pa'i yal 'dab las /
mkhas pa'i yon tan khyad 'phags kyis| |bsgrubs ba'i dpal ni rnam par mdzes / /
zhes dang /
'khrwi shing yal 'dab bcu drug pa las kyang /
chen po nyid la brten pa'i sbyor ba las / /
gang phyir thams cad chen po nyid du 'gyur / /
zhes gsungs pa bzhin no / /
chos srid zung gis tshul bzhin bskyangs pas khrimsX ldan 'dus sde bgrang yas 'phel / /
bshad sgrub 'chad nyan bstan pa'iX bya ba dbyar gyi chu gter bzhin du rgyas / /
yangs pa'i rgyal khams bkra shis bde skyid phun sum tshogs pa'i dpal la rol / /
rdzogs ldan slar yang 'ong snyam som nyiX la 'god e maX skal ba bzang /
bsil ldan ljongs kyi lum bi nI yi tshal / /
mya ngan med pa tsan dan ljon pa'i drung / /
lugs zung gom pa'i padma bstar 'a yis / /
don kun grub pa'i mtshan snyan dang gis bsgrags / /
rmad byung thugs bskyed yub drang zhing ldem / /
rgyal bstan 'dzin skyong sham bu rim par bkra / /
bslab gsum yid bzhin nor bu'i tog mdzes pa'i / /
bstan pa'i rgyal mtshan srid pa'i rtse mor bsgrengs / /
zhes dge ldan bstan pa'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam bar thar ba nor bu'i do shal las gdan sa chen po sku 'bum byams pa gling du grwa tshang spyi sgos kyi 'dzin skyong gtso bor mdzad tshul gyi dra ba ste gsum pa'o / / / /
de nas bcad rgya gnang ste nyams bzhes la rtse gcig tu gzhol bar mdzad cing /
thun mtshams su rgya bod kyi mdo rgyud bstan bcos sogs la gzigs rtog rgya cher gnang / /
skabs shig tu bstan ba'i gsal byed ta le'i hu thog thu sku bsnyun cung zad bzhes par rnam 'joms kyi rjes gnang byabs khrus bcas zhus pa bzhin stsal bas sku khams 'phral du dwangs /
de nas yi dam rdo rje 'jigs byed ljags bsnyen kha skong gi sbyin sreg bcas mdzad /
a kyA rin po che'i drung nas rgyal ba bskal bzang rgya mtsho'i gsung 'bum bo ti 'ga'i lung gsan /
dgung long gsum ba rab byung bcu bzhi pa'i thog ma'i me yos lor nyid kyi gdan sa dgon pa dga' ldan dar rgyas gling dang mi yag grwa tshang gnyis bdag gir mdzad pa'i thog /
mchod rten dkar po'i mi nyag grwa tshang gi grwa pa rgan gzhon rnams dang /
mchod gzhis sogs nas dad 'dus rtse gcig gis sa ga zla ba 'dir grwa tshang rang du bzhi pa'i smon lam gsar 'dzug gnang dgos tshul nan cher zhus pa ltar /
smon lam btsugs nas zhal 'don la gtan chags su kun rig gi sgrub mchod dbyangs rta 'dur gsum sku 'bum sman pa grwa tshang gis phyag len bzhin btsugs /
de nas dga' ldan dar rgyas gling du phebs te smon lam sogs su byon nas bstan pa rgyas ba'i thugs smon gang legs mdzad /
phyogs 'dus kyi mjal ba rnams la phyag dbang /
ljags lung sogs kyis re 'bras smin par byas /
a kyA rin po ches sgo me'i hor kya'i rang gzhin@# / /
lhun grub rtser gdan drangs pa bzhin phebs /
bstan pa'i rtsa lag a kyA rin po che'i thugs bzhed bzhin khong gis dbu mdzad pa'i ser skya sum brgya lhag tsam la gdugs dkar gyi dbang chen dang /
rje'i gsung 'dug nang gi le tshan 'ga' zhig gi lung sogs stsal /
gzhan dad ldan rnams kyi mos 'dun ltar phyag dbang dang rig gsum mgon bo'i bzlas lung /
bka' bsgo /
ljags bsngo sogs kyis yid tshim par byas /
sku 'bum du phebs te mkhas pa'i dbang po a ba ga lha ram ba ngag dbang 'od zer la rta mgrin gsang sgrub kyi dbang dang /
g.yu thog snying thig gi dbang bcas bka' chos kyi skor mang du stsal /
bla ma des mchod rten chen mo'i mdun du sngar blangs pa'i dge slong gi sngom pa phul te /
'di 'dul ba rang skad la cher med kyang /
lo rgyus de 'dra mang du snang /
yang bskyar bsnyen rdzogs kyi sdom pa len rgyu ra a kyA rin po che dang nyid rnam gnyis la u tshugs kyis zhus pa bzhin /
rje rin po che'i gser gdung chen mo'i mdun du thub dbang gi sku byin rlabs can bzhugs su bcug ste /
rje a kyA rin po ches mkhan po dang rje 'di pa'i las slob mdzad de bsnyen rdzogs kyi sdom pa stsal /
rje 'jam dbyangs bzhad pa'i mchog sprul rin po che sku 'bum du chibs bsgyur skabs /
nyid kyi bla brang du bla mchod dus bzang gi tshogs dbur gdan drangs te /
lam gyi gtso bo rnam gsum gyi khrid gsan nas bla mchod dang 'brel ba'i zhabs brtan gyi zhu ba gnad can phul /
rje a kyA rin po ches rgyud pa'i 'du khang gsar bzhengs byas bar /
rgyud grwa'i las sne thun mong nas dkar chag rgyas pa zhig dgos zhes rje nyid la bskul ma zhus pa ltar ljags rtsom mdzad /
skyabs mgon chu bzang rin po che'i mchog sbrul sku 'bum du phebs bar /
nyid kyi bla brang du gdan drangs nas chos 'brel zhus te zhabs brtan zhu 'bul gang rgyas bstar /
mtsho sngon ching wang bsod nams rdo rjes kho rang gi sde ba'i drug ba'i smon lam la gdan drangs pa bzhin mtsho sngon tu lan gol gyi dgon par phebs nas ta le hu thog thu dang rnam gnyis zhal 'dzom ste smon lam sogs su byon nas dge ldan ring lugs rgyas pa'i thugs smon mdzad /
mi rje wang der 'tshogs ser skya drag zhan kun nas gsol ba btab ba bzhin thugs rje chen po bcu gcig zhal gyi dbang /
gsang 'dus kyi dbang /
gzhan lung sna tshogs bcas ser skya chig stong dang brgya phrag gsum lhag la stsal /
nyin gcig gi ring dus 'khor gyi tshogs dbur bzhugs nas bstan ba rgyas pa'i thugs smon mdzad /
de nas wang gi urger phebs /
dpon tshang nas gsol ba bzhin then tsin brag dkar gyi rdzong du dbang gi lha mo ku ru kul+le'i bsnyen sgrub nyin bdun gyi ring la mdzad de dbang gi sbyin sreg gnang bas rtags mtshan dang rten 'brel sna tshogs rang 'grig tu byung /
wang chol gzhan nas phyir phebs te rje 'di bar mjal dus /
lags da res nged chol g+han la song bas don thams cad grub cing /
lhag par pha rol gyi mi drag dbang che ba mang po tshur mgo sgur te dbang du 'dus byung ba rje nyid kyi byin rlabs yin zhus bar /
nga la byin rlabs gan mchis /
dkon mchog gsum dang lhag pa'i lha'i byin @# / /
rlabs kho na yin gsung /
su ru tho li'i phyogs chibs bsgyur gnang /
dad ldan rnams kyi 'dod mos ltar ser skya lnga brgya skor la kun rig gi dbang lung sna tshogs bcas stsal /
gzhan sbyin bdag so so'i 'dod mos bzhin bka' bsgo /
ljags bsngo sogs kun gyi yid tshim pa gnang /
ul ci thu da'i ching rdo rje ja sag gis gdan drangs ba bzhin phebs /
dpon bos zhus ngor 'jigs byed kyi bsnyen sgrub tshad ldan /
zhi ba'i sbyin sreg gnad smin bcas bsgrubs /
'jigs byed kyi dbang dang gzhan lung 'ga' zhig zhus pa bzhin /
dpon bos ra mo ba nyis brgya lhag dang bcas la stsal /
yang skyar wang gi ur ger phebs te wang yab sras kyi zhabs brten du sgrol dkar tshe sgrub nyin bdun gnang /
bum pa'i nang du ril bu sum nyis tsam blugs te tshe sgrub grol nyin gang ste 'phyur byung bas wang thugs dgyes shing dad pa cher skyes nas ma chod 'bul gzab rgyas zhus /
ur ge nas phyir phebs skabs wang gis spyi sger gyi skyabs 'jug zhus shing /
khyad par da ni nga rang lo'ang mtho bas 'chi ba la nges ba ci yod /
nga'i bu 'di thugs brtse bas ma bor bar chos srid gang thad kyi bslab ston sba gsang med par lhug stsol dgos zhes sogs kyi zhu ba mdzad /
de nas pai zi mi 'gyur gyi urger phebs /
dpon po'i 'dod mos ltar yongs rdzogs dge bsnyen gyi sdom pa stsal nas thar ba'i sa bon bskrun par mdzad /
mi ring bar wang bsod nams rdo rje sku gshegs pa'i sngas mgor gdan drangs pa bzhin phebs te /
bcom ldan 'das kun rig rnam par snang mdzad kyi cho ga rnam dag sngon du 'gro ba'i sgo nas dbang bskur phyag len bzhin mdzad de 'khor ba spyi bye brag gi duHkha las bsgral nas mngon mtho nges legs kyi dpal la bkod /
slar sku 'bum du phebs /
zla ba kha shas kyi ring la bcad rgya bsdams nas rdo rje rnal 'byor ma'i l+dzags bsnyen mdzad cing /
mjug tu nyin nyi shu rtsa gcig gi ring la bdag 'jug bzhes te tshogs kyi 'khor lor tshim pa drug ldan du rol par mdzad /
byang phyogs kyi sbyin bdag sogs dad ldan mang du 'dus pa rnams la dam pa'i chos kyi char phab cing byang chub mchog gis bon bskrun par mdzad /
bsgrub bya brgya dang bzhi bcu lhag la so thar gyi sdom pa stsal /
skabs shig tu dbang phyogs kyi sbyin bdag sa yi dbang phyug dam pa su nyid g.yas ru'i du'u rengs wang rat+na sid+d+hi'i sku mched bstan pa'i gsal byed mkhan bo bla ma sangs rgyas bkra shis nas byang phyogs su chibs sgyur gnang dgos tshul gyi snyan gsan sngar nas nan cher yang yang phul yod pa ltar gdan 'dren byed mi khal rta bcas 'byor /
dgung long lnga pa dkar po zhes pas sbrul lo'i dpyid ka chos sde chen po sku 'bum byams pa gling nas byang phyogs chen po hor gyi yul du chibs kyi kha lo bsgyur /
phebs lam du'ang dgon sde sgrub sde sogs kyis mtshon dad ldan so so'i zhu 'bul ltar bsgrub bya 'dus thebs mang po la dge tshul slong gi sdom pa stsal /
phyogs 'dus kyi dad ldan mtha' yas pa la phyag dbang dang dam pa'i chos kyi char pa 'dod mos ltar phab ste kun gyi yid tshim par byas /
de nas rim par @# / /
brgyud de su nyid dang dur bde gnyis kyis mtshams pA yan zer ba'i sa nas gdan 'dren zhu mi gtso bo su nyid g.yas ru'i wang rat+na sid+d+hi dang /
sku mched mkhan po bla ma sangs rgyas bkra shis /
tA bla ma bsod nams nyi ma sogs kyis gtsos 'bangs blon ser skya mang bos chibs bsu zhus /
ho shos kyi dgon pa bde skyid gling du phebs te rten 'brel gyi thog mar bkra shis gso sbyong mdzad /
don gnyer pa mang bor 'dod chos gnang /
mkhan po bla ma'i dgon par yang thog mar bkra shis gso sbyong mdzad /
rim bzhin dpon po rnams kyis mchod sprin rgyas par phul /
bstan pa'i gsal byed mkhan po bla ma sangs rgyas bkra shis /
du'u reng wang rat+na sid+d+hi /
tA bla ma bsod nams nyi ma sogs sku mched rnams kyis mgrin gcig tu bka' chos kyi snyan gsan phul /
de nas dgon pa bde skyid gling du phebs te /
so so'i 'dod mos bzhin bla dpon ser skya drag zhan sum stong drug brgya lhag par nyin bcu gcig gi ring gsang bde 'jigs gsum kun rig rnams kyi dbang sta gon dang bcas pa /
grub rgyal lugs kyi tshe dbang /
'pho khrid /
gzhan lung sna tshogs bcas stsal nas dge mtshan gyi dpal la sbyor bar mdzad /
bsgrub bya brgya dang lnga bcu dge tshul slong gi dngos por bsgrubs /
cha gan o bo'i dgon pa dge 'dun dar rgyas gling du lam rim bsdus don /
dga' ldan lha ba rgya ma /
bzlas lung mang bo /
dur bde sO ne'i dgon bar bla ma mchod pa /
thog mtha' bar sogs rje'i gsung 'ga' zhig gi lung /
sngags ram ba bla mas zhus ngor dmigs brtse ma'i 'pho khrid /
gdugs dkar gyi rjes gnang /
sgrol dkar dang sku lnga'i rjes gnang /
rab 'byams pa blo bzang nyi mas zhus ngor sgrol dkar gyi rjes gnang lung sna tshogs /
ki rti bla ma'i 'dod mos bzhin bde mchog dkar po dang sgrol ma'i rjes gnang sogs gnang /
dur bde thu sa lak+chi mergen tA ching nas gdan drangs bar mi 'khrugs pa lha dgu'i dbang sta gon bcas /
thugs rje chen po'i dbang /
'od dpag med kyi 'pho khrid bcas stsal /
thus lak+mis chos rgyal gtor sgrub cig byed dgos nan tan zhus ba ltar bstan pa'i zhabs brtan la dmigs nas gtor sgrub mdzad /
dpon po tshe dpag skyabs dang em chi chos rje rnams kyis 'dod mos bzhin brgya rtsa'i lung sogs dang /
emchi blo bzang tshul khrims kyis zhus ngor tshe bdag mgon po dang phyag rdor sogs kyi rjes gnang /
seng gdong ma'i gtor chog /
'jigs byed bskyed rim sogs kyi lung /
dur bed ja khi rog chi la /
sgrol dkar dang lha mo'i rjes gnang /
bla mchod kyi lung /
cha har tsam pa ka nang so bcas la grub rgyal lugs kyi tshe dbang /
sgrol ma dkar ljang gi lung /
so nyid bo d+hi ca khi rog chir tshe dpag gi rjes gnang /
rigs gsum mgon po'i snying po'i bzlas lung bcas gnang /
yang sngar gyi so nyid dgon pa bde skying gling du phebs /
bla ma mchod ba'i dus bzang tshogs 'khor sogs cha lag tshang ba mdzad /
gu shrI bla ma'i dgon pa bkra shis rab rgyas gling du phebs te sku skye zhabs drung la lha mo'i rjes gnang /
nyid kyi gsung gi bla ma'i rnal 'byor sogs kyi lung gnang /
de nas so nyid u @# / /
rdzing me rin gyis mchod ba'i grwa tshang la phebs /
'dus tshogs nyis brgya tsam la dga' ldan lha brgya ma'i khrid lung stsal /
mtsho bdun du chibs kha bsgyur ba'i lam du'ang bla dpon ser skya drag zhan nyis stong brgal ba la phyag dbang dang /
so so'i mos pa ltar dbang rjes gnang lung khrid sogs stsal te skye bo kun gyi yid tshim bar byas nas mtsho bdun a kyA rin po che'i bla brang du phyag phebs /
byang phyogs bstan pa'i mnga' bdag chen po hal ha rje btsun dam pa dang bstan pa'i rtsa lag rje a kyA no mon han rin po che rnam gnyis /
'jam dbyangs gong ma chen por mjal phrad gnang rgyur mtsho bdun brgyud nas phebs skabs /
rje btsun dam pa rin po cher lha rdzas dngul gyi maN+Dal /
sku gsung thugs rten /
dngul srang lnga bcu sogs phul te mjal kha zhus shing /
nyid rnam pa gsum po nyin kha shas kyi ring la lhan rgyas su bzhugs nas zab chos kyi gleng ba rgya cher mdzad /
nyid la rje btsun dam pa rin po ches rnam 'joms kyi rjes gnang bya bas khrus dang bcas ba gnang dgos zhes bka' phebs pa ltar rjes su gnang ba spyi'i chos bshad gang rgyas kyis brgyan nas phul bas thugs shin tu dgyes te /
kho bo gtan chag bar khyed nyid dang lhan rgyas su 'dug 'dod che na'ang /
yul gyis bskal pa'i dbang gis bsam pa bzhin mi yong 'dug /
da res rang cag gi skye ba sngon ma'i smon lam rnam par dag pa'i mthus dngos su phrad de dam pa'i chos kyi 'brel ba shin tu zab pa byung bas /
dam ba nyid nas tshe rabs kun tu rjes su 'dzin pa'i skyabs 'jug ces gnas tshul rnams zhib rgyas gsungs /
nyid nas kyang lha rdzas /
dngul maN /
sku gsung thugs rten sogs phul te skyabs 'jug nan tan zhus /
de nas rje thams cad mkhyen ba lcang skya rol pa'i rdo rje'i mchog sprul rin po cher mjal bar phebs pas /
lcang skya rin po ches gzigs pa che bzhes kyis bka' mchid mang du stsal /
slar mtsho bdun gyi a kyA bla brang du phebs nas yun ring tsam bzhugs /
bstan pa'i gsal byed lcang lung paN+Di ta mjal bar phebs pa la zab chos kyi bgro ba rgya cher mdzad /
ho'u chid g.yas ru'i wang gis zhus pa bzhin dam can skyes bu chen po'i rjes gnang dang /
or du sucUn gar tA be zil sgrol dkar gyi rjes gnang stsal /
dur bde tA wang zhe hor la gong mar mjal du phebs zhor la rje 'di mjal bar byon nas phyag dbang dang chos 'brel zhus /
mtsho sngon dang smad phyogs kyi dbon po mang bos mjal bar 'dod chos stsal /
mjal ba bla dpon ser skya drag zhan chig khri lnga stong brgal ba la phyag dbang dang chos 'brel stsal cing /
lhag bar rigs gsum mgon po'i bzlas lung ljags bsdo sogs gnang ste kun gyi rgyud la thar pa'i sa bon bskrun /
a kyA rin po che'i zhabs brtan du yid dam gyi bsnyen pa dang chos srung spyi la mchod gtor gang rgyas 'phrin bcol sogs gnang /
hal ha rje btsun dam pa rin po che dang /
a kyA rin po che rnam gnyis nas 'jam dbyangs gong mar mjal phrad grub nas yang skyar mtsho bdun du phebs pas /
nyin kha shas kyi ring lhan du bzhugs nas mdo sngags chos kyi bka' mchid mang du mdzad /
khyad par dka' @# / /
gnas mang po bkrol bas chos kyi dga' bas rol bar gyur /
skabs shig tu or du su cun gar tA pai zi'i sras mo gnyis la gdon gyis zin te ci bya gtol med du gyur nas mgon skyabs su gdan drangs pa bzhin phebs /
phyag dbang bka' bsgo /
srung mdud sogs stsal bas bu mo gnyis dran med du brgyal zhing /
brgyal sangs nas kho rang gnyis kyi srog skyob dgos tshul gyi skyabs 'jug zhus pas nad las rim gyis grol te dpon 'bangs tshang mas nyin mtshan khor yug tu rje 'di la gsol ba 'debs ba byung /
dur bde tA wang phun tshogs bsam 'grub gong mar mjal nas rang yul du ldog skabs lam du bsnyun gzhi drag po zhig gis thebs te /
gzhan gyi sa char mgon skyabs ye ma mchis par bzhugs pas /
nyid la skyabs btsal nas gsol ba btab bar thugs brtse bas nye bar gzigs te phyag sman dang bka' bsgo sogs stsal cing rim gro 'ga' zhig bsgrubs pas /
zhag gcig nas sku bsnyun las grol te dad ba lhag par skyes nas rta mgrin gsang sgrub kyi rjes gnang zhus shing dbon po rang gi urger gden 'dren kyi snyan gsan phul /
de nas ston mjug mtsho bdun nas cha har gyi sde tsho brgyud de chibs kha yar bsgyur /
phebs lam du dad ldan ser skya lnga stong brgal ba la phyag dbang ma Ni'i bzlas lung sogs stsal nas kun gyi re ba bskang bar mdzad de a to tshin ha ya gri wa'i dgon par phebs /
dge 'dun 'dus tshogs yongs la dga' ldan lha brgya ma'i khrid lung /
'pho ba'i man ngag bcas l+tsal /
de nas rim bar bstsad de glang chen dal 'gros kyis phebs pa'i lam zhor du cha har ku lu o lAn shog gi dbon po bkra shis tsun tA mi sde bcas la sgrol dkar dang sgrol ljang sogs kyi rjes gnang /
seng gdong ma'i sgrub thabs kyi lung /
bzlas lung 'ga' zhig bcas stsal| de nas cha har ku lu o lAn shog gi sngo nyig dgon ba bstan pa dar rgyas gling du phebs /
dad ldan rnams la phyag dbang sogs stsal /
der khal rta dang chibs pa rnams bzhag nas 'dzam gling gi gnas chen /
shar ri bo rtse lnga /
lhor ri bo gru 'dzin| nub o Di ya na /
byang sham+b+ha la /
dbus rdo rje gdan te lngar gsungs pa'i nang nas /
rje btsun 'jam pa'i dbyangs kyi zhing /
'jam dpal rtsa rgyud /
mdo sde phal bo che /
yi ge brgyad pa'i cho ga zhib mo sogs las lung bstan pa gnas mchog ri bo rtse lngar mjal bar phebs /
rta zhon khal bkal nas 'gro ba gzhan la gnod pa las ma log pas dkar nag 'dres ma'i skyon gyis sbags te gnas mjal tshul mthun mi yong bar dgongs nas rtag du chos 'phags mjal bar phebs tshul bzhin dpon g.yog thams cad zhabs thang la phebs /
lam du yin gru'u mkhar gyi lha khang mchod rten mar mchod mjal gnang /
ri bo dwangs bsil gyi ri lnga las don yod grub ba 'phrin las kyi gnas byang ri'i rtse mor bzhugs pa'i lha khang gi rten rnams dang /
ri'i phyogs phyogs su yod pa 'jam dbal dang gnas brtan gyi khri /
brtul zhugs spyod ba'i mchod /
rten sogs la mjal te /
stung bshags /
skyabs sems /
yan lag bdun pa maN+Dal bcas /
thun drug@# / /
gi rnal 'byor sogs lam thun mong dang thun mong ma yin pa'i nyams bzhes cha tshang ba /
mjug tu smon lam rnam lnga bstan 'bar ma sogs gsung ste bstan 'gro'i don du bsngo ba'i spyan dmigs nan tan mdzad cing phyag mchod skor pa sogs gang rgyas gnang /
de nas dun the'am wang he spung zhes thugs mi bskyod pa'i gnas shar ri'i rtser byon /
rten rnams la mchod mjal gnang zhib phyag mchod zhal 'don gyi rim pa thams cad gong bzhin spyan dmigs shugs drag po'i sgo nas gnang ste /
mjal lo tsam ma yin par rten che ba thams cad kyi drung du de dag chag med du phyag len la 'debs par mdzad /
sred med kyi bu'i phugs dang /
tshag zhwa'i mchod rten /
spyan ras gzigs kyi khri /
sdong bo bkod pa'i phugs sogs zhib mjal dang bsag sbyangs gang rgyas gong bzhin gnang /
rgya gar gyi slob dpon bdun phebs nas ting nge 'dzin la zhugs te ma lngas pa'i steng du bzhengs pa sangs rgyas rabs bdun gyi lha khang du phyag bteg bsag sbyang rgyas pa sngar ltar mdzad /
de nas 'jam dbyangs gong ma'i ba yar gyi nyin dang dus 'dzoms par /
7gong ma'i gzim chung la mchod mjal rgyal pa zhus hwa shang gi lha khang mang po brgyud de lcang skya thams cad mkhyen pa'i gzim chung dang /
dpal ldan rigs brgya'i khyab bdag rje btsun rol pa'i rdo rje'i sku gdung mchod rten la mjal /
nyer spyod kyi mchod pa dang mchod me brgya phrag mang po phul te /
ltung bshags /
skyabs sems /
yan lag bdun pa maN+Dal bcas /
thun drug gi rnal 'byor sogs dkyus ma'i steng du bla mchod dang khrus gsol sogs bsnan te smon lam rnams dang bstan 'bar ma bcas gsung zhing bstan pa rgyas pa'i thugs smon rgya cher mdzad /
dpon bo tem mchi bla ma dang grwa rigs rnams kyi 'dod mos bzhin dga' ldan lha brgya ma dang rigs gsum mgon po'i snying po'i lung sogs stsal /
jing he zi zer pa'i lha khang dang /
khyud sa ri'i mchod rten che ba dang /
gzhan yang mchod rten 'ga' zhig bcas par mchod 'bul zhus /
de nas hwa shang gi lha khang /
7gong ma'i gzims chung| gnam gang gi zla ba mthong ba'i chu mig ming y+we THe zer ba bcas la mjal /
de'i mdun gyi mchod rten dang /
de'i gsham gyi hwa shang gi lha khang bcas la mjal /
de nas chu'i tshur kha'i hwa shang chin ye sen gyi lha khang sogs la mchod mjal zhus /
de nas chin ho dun zer ba'i lha khang dang /
brag gi phugs mig sogs la mjal /
de nas lho ri yongs grags nan the zer zhing kyin? she'u phung ste mdog bzang bkra ba'i spa zhes grags pa'i rtser bzhugs pa'i kun bzang mchod rten dang lha khang ching lang shi ste mdo las gsungs pa'i dwangs bsil rdo dang der yod pa'i hwa shang gi dgon rnams mjal /
de nas lo han dun /
gu chi leng /
cin ga lin /
gru rin zi /
tshi phong ma ban shu zi zer ba rnams dang mchod rten sngon po ri mo can rnams la mjal| de nas ching legs cho zer ba'i zam brgyud de zhag bab kyi sar lha khang zhig tu rgya'i chin ye sen zer ba'i hwa shang zhen can /
hwa shang thung shun hwa shang zhin min te hwa shang gsum bzhugs yod pa de gsum gyis kho rang tsho'i 'dug sa'i khang ba la byi @# / /
dor legs par byas nas rje 'di pa gdan drangs te bzhugs su bcug /
de'i mtshan gyi ring yongs rdzogs la rje nyid dang hwa shang gsum ga lhan du bzhugs /
zhabs gras rnams khang pa logs shig tu bzhag ste /
rnam pa bzhi pos chos kyi bgro ba 'ba' zhig gis dus 'da' bar mdzad /
skabs la lar rnam pa bzhi gas rgya skad kyi ma Ni gsung gin 'dug pa 'ga' zhig gis thos nas ya mtshan te mdun du song bas /
zhal ta'i mtshams bcad de rje 'di pas rang ga'i zhal 'don zhig dang /
hwa shang gsum pos rgya skad kyi ma Ni gsung pa'i tshul tsam las gzhan rnams sbas pa'i tshul gnang /
sang zhogs gsol dpon dge slong bstan 'dzin chos 'phel gyis gsol ja khyer dus rnam pa bzhi ga sngar dgung ji ltar bzhugs pa'i tshul de las cung zad kyang ma g.yos bar bzhugs 'dug pas kho shin tu ngo mtshar skyes /
'on kyang de nas phebs kar ha cang dgyes drag pa'i nyams kyis zhabs phyi nang ma 'ga' zhig la zhal rtsed kyi tshul du mdangs rje btsun 'jam dbyangs kyi sprul pa hwa shang gsum dang zhag gcig lhan du bsdad pas skal ba shin tu bzang zhes gsung /
de'i tshe mgur gyi tshul du /
zla tshes bzang nyin 'jam dbyangs kyi / /
gnas mchog ri bo rtse lnga yi / /
ching ling cho rur 'jam dbyangs kyi / /
sprul ba hwa shang gsum dang phrad / /
btsun pa mi nyag sprul ming bdag /
'jam dbyang go 'phang mnyam thob shog /
ces tshigs bcad 'ga' 'then pa zhabs gras pa shes ldan zhig gis thos te dgongs gzhi can gyi gsung yin par go nas shin tu dad de tshigs bcad de dag shin tu bsgrim nas blor gzung ste brjed thor bris /
de nas phebs te gom pa lnga bcu tsam song dus grwa pa zhig gis kha ton gyi dpe lus pa dran nas phyir len rgyur song tshe hwa shang gsum ga mi 'dug par ma zad bsdad shul song rjes ci yang med par khang stong du snang zhes tshur 'ong nas bshad pas /
grwa pa thams cad kyis gzhi bzung nas gtan chags su bsdad yod pa'i rnam pa las 'phral du chas nas 'gro ba'i tshod min /
'gro na'ang bar der long yod sa med pas nges par 'jam dbyangs kyi sprul pa yin par gor mchag go zhes mgrin gcig tu gleng /
de nas kwa y+we'i spung ngam yongs grags zhi the zer ba nub ri'i rtser phebs /
khro sku dang mchod rten chen po zhig la mchod mjal zhus /
de nas grub the zer pa'i dbus ri mtshar sdug lhun po'i rtser phebs /
mchod rten che chung lnga dang yang mchod rten che ba zhig dang rdo'i sku che ba bcas la mchod mjal gnang /
de nas dgra bcom pa lnga brgya'i lha khang du phebs te brgya mchod dang snyan shal gang rgyas phul /
ltung bshags sogs sngar bzhin mdzad /
de nas dbyar gnas kyi lha khang dang /
'jam dbyangs bgres pa'i lha khang /
sgrol ma'i lha khang rnams su byon nas phyag mchod rgyas par mdzad cing /
nang rten du sgrol ma'i bris thang zhig gdan drangs par mdzad /
slar sangs rgyas rabs bdun du phyag bteg /
rim par bde mchog lha khang dang /
rje lcang skya rin po che'i ri khrod dang bla brang /
rdo rje'i phugs sogs la mchod mjal rgyas par byas nas bya rgod phung po'i ri dang mtshungs par gsungs pa phus ting zer ba dang /
lo ho thi zer ba gnyis kyi rten rnams zhib mjal bar /
grwa tshang du mang ja sogs @# / /
kyis bsnyen bkur zhus /
de nas rgyab kyi 'jam dbyangs rang byon gyi lha khang 'jam dpal sde chen zer ba dang /
phus ting gi mdun na chos rgyal mya ngan med kyis bzhengs par dgra bcom pa ma ting gis lung bstan pa gnas chen 'di'i lte ba dang rten gtso nor bu chen po'i mchod rten bya ba'i mchod rten dkar po chen po bcas la mjal nas skor phyag mchod pa zhal 'don sogs gang rgyas gnang /
sog skad kyis khu ri la su mi zhes 'bod pa zangs kyis bzhengs pa'i lha khang dang /
lcang skya thams cad mkhyen pas bzhengs pa'i mchod rten dkar po chung ba dang /
nor bzang phugs /
'jam dbyangs rigs lnga'i lha khang /
'jam dbyangs kyi sgrub khang brag sogs la mchod 'jam zhus /
de nas spyan ras gzigs kyi sgrub phugs su mjal zhing dar rgyas no mon han gyi lha khang du phyag btegs so / /
mdor na gong gsal gyi rten rnams dang byang ri'i rtse nas g.yas skor du mjal skabs tha na lam du yod pa'i rdo dang bong ba yan chad la 'jam dbyangs dngos kyi 'du shes kyis dag snang sbyangs ba las hab rgyug mi mdzad /
rten gang gzigs kyi rtsar ltung bshags sogs dang 'brel ba'i phyag gang mang /
skyabs sems /
yan lag bdun pa maN+Dal bcas dang /
thun drug gi rnal 'byor /
bla ma mchod pa /
smon lam rnam lnga /
bstan 'bar ma sogs gsungs shing thugs smon gang drag mdzad /
lam thag ring ba sogs kyis ji tsam brel dgos pa yod kyang zhal 'don khral rgyug tu ma song ba'i dal bur spyan dmigs gtad nas gsung /
so so'i dkon gnyer la mchod sgron thebs dang /
mchod pa thams cad shin tu gtsang sbra thon nges dang mgo mjug snyoms pa rgya gang che bstar /
gnas der bzhugs pa'i grwa tshang che phra so sor mang ja'i dod dngul srang bcu yan chad kyis bsnyen bkur zhus /
de nas 'jam dbyangs gong ma'i gser gyi rgyal khab chen por phebs yung hwa gung gi a kyA bla brang du bzhugs gnas mdzad /
nang rten tsan dan jo bo /
gdugs dkar lha khang /
bde ba can /
mchod rten dkar po /
yung hwA gung gi lha rten sogs la mchod sgron rgyas phar phul te so so'i mdun du bsag sbyang gi rim ba rgya chen po snga ma bzhin sngar chags su mdzad /
de nas lcang skya thams cad mkhyen pa'i mchod spurl rin po che dang /
khri chen rgya nag pa'i mchog sprul rin po che /
zam tsha gser khri rin po che rnams la rim bzhin mjal phrad zhus /
pho brang du bzhugs pa'i sgrub sde so sor mang ja'i bsnyen bkur mdzad /
slar yang ri bo rtse lngar phebs /
zhabs grwa pa mang mang cha har la btang ste /
rje nyid gsol dpon dang dge bshes gnyis bcas dpon g.yog bzhi bkwa' yin dun zer ba spyan ras gzigs kyi sgrub khang zhes grags bar byon te /
bla mchod dus bzang tshogs 'khor bcas cho ga'i yan lag tshang bar mdzad /
yun ring tsam bcad rgya bsngams nas yid ma lha'i ljags bsnyen mdzad skabs nyams rtogs khyad par can 'khrungs nas thugs spro ba'i tshul gyi nyams mgur bzhes pa ni /
!dus gsum rgyal ba kun gyi bdag nyid / /
bla ma 'phags pa spyan ras gzigs dbang / /
bde chen 'khor lor 'bral med bzhugs la / /
lus ngag yid gsum @# / /
byin gyis rlobs shig /
bdag ni thag ring yul gyis bskal yang / /
sngon bsags dge ba'i rlung gis bskyod de / /
phyi dang nang gi nyer 'tshe med par / /
zhing mchog 'di ru bde bar 'byor ro / /
a la la dga' ba'i skyid glu len no / /
brtse ba'i gter chen thugs rje las 'ongs / /
yan lag brgyad ldan bdud rtsi'i bcud can /
bkra shis dge mtshan chags ba'i gnas su / /
lam bzang sgrub ba'i go skabs rnyed do / /
a la la g.yeng ba'i dran pa nang du bkug nas / /
khyod gsung snying po yig drug bgrang bas / /
rang gi shes rgyud 'dul dang chabs cig /
rigs drug sdug bsngal kun kyang sbyangs so / /
a la la x brgyad ldan chu la bskol pa'i ja ni / /
yang yang btung yang ro zhim ldan pas / /
yid kyi bu chung tshim dang ldan cig /
dran shes am brtan par chags song / /
a la la x yid 'ong blta na sdug pa'i brag rir / /
dri ldan rtsi shing tho res brgyan cing / /
sna tshogs bya skad snyan par sgrogs par / /
dmu rgod sems rta kha lo bsgyur song| /
a la la x sa bkra bzang zhing mtho khyad dbang gis / /
rang gi sems kyi gzengs kyang mtho zhing / /
zhe sun zhum pa ci yang med par / /
yid ni dge lam chog tu sbyor song / /
a la la x mthon po'i gnas las kun tu bltas tshe / /
bzang ngan sna tshogs mthong ba ji bzhin / /
nang bltas shes pas rgyud la bltas na / /
bdag tu 'dzin pas bslad pa mthong ngo / /
a la la x rdo yi 'gram dang chu la brgal te / /
gnas 'dir gyen du 'grod pa bzhin du / /
srid bde 'dod pa'i chu las brgal te / /
thar pa'i them skas mchog tu 'jog go /
a la la x nang gi sems dang phyi yi gnas kyi / /
khyad par mthun pa de lta lags na / /
mgon khyod thugs rje cir yang 'gyu bas / /
'gro rgyud smin par mdzad pa yin no / /
a la la x bdag gi sngon bsags las smon bzang zhing /
deng 'dir mos gus kha zhe med ba / /
gnas kyi khyad par phyi nang mthun pas / /
ngo mtshar dge sbyor yid la sman no / /
a la la x brtse ldan 'phags mchog thugs rje'i sprin las / /
byin rlabs gru char 'dod ba 'jo bas / /
bdag rgyud zhing sa brlan par mdzad de / /
dge sems myu gu 'khrungs par byas so / /
a la la x spyir na gangs can yongs kyi lha skal / /
sgos su nyam chung bdag gi skyabs gcig /
bshes gnyen bla ma'i rnam par byon te / /
gtan bde'i lam bzang gsal bar ston cig /
a la la x bla ma lha la gsol ba 'debs pa / /
'dis mtshon dge tshogs rgya mtsho ci mchis / /
mkha' mnyam mar gyur 'gro ba kun kyang /
bla med byang chen 'thob ba'i rgyur bsngo / /
a la la dga' ba'i skyid glu len no / /
tshul bzhin sgrub pa'i dge ba 'dis kyang / /
bstan 'dzin dam pa'i mdzad 'phrin rgyas shing / /
rgyal bstan dbyar mtsho bzhin du 'phel ngos / /
'jig rten khams su dge mtshan khyab gyur / /
ces nyams mgur 'di ni gnas mchog ri bo rtse lnga'i spyan ras gzigs kyi sgrub phugs su mi nyag tshul khrims bstan pa'i nyi mas dga' ba'i skyid glur blangs pa'o / /
zhes pa ste dpyod shes pa zhig gis dpyad na rnams thar zhig la /
rang gi shes rgyud 'dul dang chabs @# / /
cig /
rigs drug sdug bsngal kun kyang sbyangs so / /
zhes pa 'di gcig pus chog pa lta bur snang /
byang chub mchog tu gzhol ba'i rgyud gcig pu / /
nyams mgur dri za'i 'phang 'gro brdung ba'i sgras / /
srid zhi'i mtha' la brten pa'i gru gzings ni / /
dum bur gzhig pa'i ngang tshul e ma rmad / /
ces kyang gtam du bya'o / /
yang 'di skad gsungs te /
zhing rab 'byams rgyal brgya mtsho'i bdag /
lha snying rje'i gter chen spyan ras gzigs / /
gnas spyi bor zhabs zung padma dkar / /
dus rtag tu 'bral med bzhad bzhin bzhugs / /
bdag phan chung yul gyis bskal gyur kyang / /
sngon dge ba'i 'phags pa'i rlung shugs kyis / /
zhing dam pa dge legs 'byung gnas 'dir / /
phyi nang gi nyer 'tshe med par 'byor / /
sgos lha khyod thugs rjes byin brlabs shing / /
'gro shes rgyud dri ma mngon bkrus phyir / /
chu yan lag brgyad ldan dngos ston pa / /
gnas bkra shis dge mtshan 'khyil ba 'dir / /
yid dge la sbyor 'dra'i brtson pa yis / /
lam bzang po sgrub skal zhag 'ga' rnyed / /
mgon thugs rje'i 'od snang 'bum 'gyed pas / /
bdag ma rig 'khrul pa cung sangs te / /
lar rang gi spyod tshul brtags pa na / /
blo bdag 'dzin 'di yis tshas bslad mthong / /
da sgo gsum nyes spyod ci bgyis pa / /
mgon thugs rje nyin bzhin mngon mthong nas / /
spyir 'dus byas thams cad mi rtag cing / /
sgos rang nyid myur du 'chi ba'i tshul / /
dus nyin mtshan med par bsam pa'i ngos / /
mchog lam bzang sgrub la bskul bar mdzad / /
skyabs bslu ba med pa'i thugs rje dang / /
bdag lhag bsam dag pa'i mos tshogs las / /
lha thugs rje chen po'i byin rlabs rgyun / /
bdag yid la 'bral med chags gyur cig /
ces pa 'di ni gnas mchog ri bo rtse lngar spyan ras gzigs kyi sgrub khang du zhag 'ga' bsdad skabs bris pa'o / /
zhes gsungs /
yang skabs shig thugs la bzod glags med pa'i skyo shas kyi nyams chen po byung ste skyo mgur bzhes pa ni /
gnas spyi gtsugs seng khri pad zla'i steng / /
skyabs kun 'dus bla ma 'jam pa'i dbyangs / /
dus rtag tu 'bral med dgyes bzhugs la / /
nyam thag pa'i gdung dbyangs 'di la gson / /
bdag thag ring yul gyi bskal na yang / /
sngon bsags pa'i rnam dkar las kyi dbang / /
zhing mchog 'dir nye zho med bar 'byor / /
dge yud tsam sgrub pa'i go skabs rnyed / /
lar rang gi spyod tshul brtags pa na / /
skyabs dam pa'i drung na ya rang / /
na gzhon nu'i dus nas skyes chen gyi / /
ming grags snyan lang tshos mdzes na yang / /
nang yon tan dam pa ma byung bas / /
bstan 'gro la phan bsam ngo re gnong / /
mgon bshes gnyen du ma'i zhabs la gtugs / /
zab rgyas kyi gdams pa mang bstan kyang / /
don nyams len gnad du ma khel bas / /
rgyud tha mal du lus pa 'di la gzigs / /
mtshan ldan gyi mkhan slob dam pa'i drung / /
so thar sogs sdom gsum legs mnos kyang / /
dam tshig dang sdom khrims yal bor bas / /
nyes ltung gi gong bu bdag la gzigs / /
thos bsam sgom 'bad lo byas legs kyang / /
bdag 'dzin gyi 'khri bas dam du bcings / /
rgyud chos las gol yang chos bshad mkhan / /
phyi bla ma'i@# / /
gzugs brnyan bdag la gzigs / /
don sgra spyir song ba'i dge sbyor gyis / /
rang gzhan la phan bar re na yang / /
rang rgyud la nyams myong ma mchis bas / /
nang bla ma rul ba 'di la gzigs / /
skyes mtho mnyam dman ba su la yang / /
yid dag snang skad cig tsam ma 'byongs / /
rang cher rlom 'gran sems nga rgyal gyis / /
rgyud rul bar byas pa 'di la gzigs / /
skyon sna mang rang la mchis ba dag /
mgon khyod la re rer ngo pa grangs te / /
snying khong nas gsol ba btab lags na / /
bdag blo kha chos la myur du sgyur / /
tshe mjug 'di chos su gtong ba yis / /
skyabs smon 'dun snying nas btsal byed na / /
mgon thugs rje bslu ba mi mnga' bas / /
bdag thar lam sgrub bar byin gyis rlobs / /
zhing dam pa ri bo rtse lnga yi / /
gnas ting 'dzin rol pa zhes bya bar / /
nga mi nyag ban rgan spyod tshul dbyangs / /
mgon 'jam pa'i dbyangs kyi drung du len / /
zhes pa'o / /
nyams dang rtogs ba'i chu bo nang nas rdol / /
longs spyod 'khor lo'i mdud ba rang sar grol| /
zab rgyas gdams pa'i glu dbyangs len pa de / /
mi la bzhad ba'i rdo rje ma yin nam / /
de nas lcang skya thams cad mkhyen pa'i ri khrod du phebs /
gso sbyong bla ma blo bzang dar rgyas kyis gtsos ri khrod ba rnams la bla mchod sogs khrid lung mang po| gcod nam mkha' sgo 'byed kyi dbang sogs stsal nas dge ba'i sa bon khyad par can bskrun bar mdzad /
gso sbyong bla mas bskul ngor rje btsun 'jam dbyangs dang 'brel ba'i bla ma'i rnal 'byor nyams su len tshul dngos grub kun 'byung /
ri khrod pa dge slong blo bzang rin chen gyis bskul ngor ma cig la bsgron la brten ba'i bla ma'i rnal 'byor /
hal ha blo bzang dang rgyas kyis bskul dor rje nyid kyi mtshan sngags bzla tshul /
pa ring dpon po rin chen phun tshogs kyis bskul ngor lha mo'i gsol mchod rnams ljags rtsom mdzad /
gzhan yang der 'dus ba'i dad ldan ser skya drag zhan thams cad la so so'i 'dod mos bzhin dam pa'i chos kyi char bab ste kun gyi yid tshim bar byas /
de nas dgun mjug tu sngar gyi cha har so nyig dgon pa bstan pa dar rgyas gling du byon /
lcags rta'i gnam lo gsar bzhad kyi tho rangs dpal ldan dmag zor rgyal mo'i chos gtor phyag len bzhin mdzad /
dgon pa de'i bdag po sprul sku la rab byung gi sdom pa stsal te mtshan blo bzang tshul khrims nyi ma zhes btags /
sprul ba'i sku dang tA bla ma dam chos bzang po /
dge rgan rab 'byams pha blo bzang dngos grub rnams kyis gtsos 'dus tshogs yongs nas gsol ba btab ba bzhin bla grwa nyis brgya lhag la 'jigs byed sngags btu /
rta mgrin gsang sgrub /
sgrol dkar /
dbyangs can ma dkar dmar /
nor rgyun ma /
sman bla sogs kyi rjes gnang /
gnas brtan cho ga /
rje rin po ches mdzad pa'i bstod chen bzhi /
'jam dpal mtshan brjod /
tshe dpag gi cho ga /
rdo rje gcod pa /
sman chog /
'jigs byed kyi mngon rtogs za ma tog /
de'i bskyed rim gyi lung bcas stsal /
yang dgon ba de'i bla ma dge 'dun bcas dang mchod gzhi thun mong nas zhus ngor ser skya brgyad brgya skor la thugs rje chen po bcu gcig zhal /
rdo rje rnam 'joms sogs kyi rjes gnang /
'od dbag @# / /
med kyi 'pho ba'i khrid lung sogs stsal /
phyogs gzhan nas dad ldan ser skya nyis stong lhag 'dus par so so'i 'dod mos bzhin phyag dbang /
bklag lung /
ljags bsngo sogs stsal te kun gyi yid tshim par mdzad /
rab byung /
dge tshul /
dge slong bcas bsgrub bya bcu phrag gnyis la sdom ba phog /
de nas cha har gu lu o lan gyi al than bu si'i dgon par gdan drangs pa ltar phebs /
ther gun tA bla ma /
dge bskos d+harma rin chen /
dge bskos shes rab /
spyi gnyer sogs las sne'i rigs dang 'dus tshogs yongs nas zhus pa bzhin ser skya stong phrag lhag la rnam 'joms kyi dbang rjes gnang gnyis /
thugs rje chen po bcu gcig zhal gyi dbang /
lung thor bu sna tshogs bcas stsal /
dge bskos bla ma lnga ba'i lam du song bar brtse bas dgongs te bsngo smon gyi rgyas 'deb nan tan mdzad /
dge 'dun spyi nas bla mchod kyi khrid zhus par nyin kha shas kyi ring la gzab bshad nyams myong gis brgyan pa rgyas par stsal /
or du su shog gi gu shri chos rje bla ma ye shes dbal ldan gyis zhus ngor ser skya lnga brgya tsam la tshe lha rnam gsum gyi rjes gnang /
sman bla ring po'i lung bcas stsal /
bla ma de'i 'dod mos bzhin phyag rdor gtum chen gyi mngon rtogs dmigs rim bcas ljags rtsom mdzad /
tsun tA bkra shis yar 'phel gyi mos 'dun ltar sgrol dkar gyi rjes gnang dang /
'jam dbyangs gong ma'i zhabs brtan sogs ljags rtsom mdzad /
sor ga su tu'i dgon par byon te zla dpon ser skya thun mong nas zhus pa bzhin sgrol dkar dang gtsug tor rnam rgyal gyi rjes gnang /
lung 'ga' zhig bcas stsal /
cha gan chos rje bla ma dge 'dun bkra shis kyi dad mos ltar nam mkha' sgo 'byed kyi dbang /
gsang 'dus smon lam gyi lung /
nyid kyi ljags rtsom 'jam dbyangs bla ma'i rnal 'byor gyi lung sogs gnang| cha har gu lu shara'i ja lan dbang mchog la gtsug gtor rnam rgyal ma'i rjes gnang /
gdugs dkar gyi lung /
dad ldan rang rang gi yul phyogs kyi gzhi bdag sogs la gsang mchod 'phrin bcol /
g.yang 'bod sogs ljags rtsom thor bu mang po zhus pa'i re ba bskangs /
mdzo dge phyogs kyi zhabs drung zhig gis dzaM dkar lha lnga sogs rjes gnang 'ga' zhig /
dzaM dkar mngon rtogs kyi lung sogs zhus pa ltar gnang /
de nas bsgrub bya bsnyen gnas drug /
rab byung bco lnga /
dge tshul nyi shu lhag /
dge slong nyi shu rtsa bzhi bcas so thar gyi sdom pa'i dbal la bkod de thar ba'i rgyal mtshan bsgrengs /
or du su tsun gar tA pai zi'i sras chung ba dkon mchog mjal du 'ongs te gzhi'i gsung brtag zhus pa'i lan stsal /
kho ring phyogs su gdan 'dren gyi snyan gsan yang phul /
de nas cha har gu lu u lan gyi dgon pa bde ldan bkod pa gling gi 'dus spyi nas tA bla ma blo bzang chos grags ngo g.yog ched mngags btang ste dgon par gdan drangs ba ltar phebs /
er ti ni mer gan slob dpon ta'i ching chos rje bla ma hu thog thu blo bzang bstan pa'i rgyal mtshan gyis gtsos rab 'byams pa blo bzang dbang rgyal /
kun pe lig thu tA bla ma blo bzang chos grags /
er ti ni chos rje blo bzang 'jigs med /
er ti ni me gen nang so dge bskos /
slob dbon @# / /
gu shri bde legs nyi ma sogs dge bshes mang po bcas 'dus tshogs nas mkhas grub sangs rgyas ye shes kyi bka' 'bum dang /
paN chen blo bzang chos kyi rgyal mtshan gyi gsung 'bum gyi lung /
bla mchod kyi khrid sogs zhus pa ltar /
bla ma las snes gtsos 'dus tshogs yongs la smin rgyas su stsal /
yang bla ma blo bzang bstan pa'i rgyal mtshan nas 'jigs byed ro langs brgyad skor dang zhe dgu ma gnyis kyi dbang zhus pas /
bla ma de nyid dang chos rje blo bzang 'jigs med /
gu shri bde legs nyi ma /
rje nyid kyi mchod dpon drung yig pa dge slong tshul khrims bstan 'dzin bcas slob ma bzhi la 'gol po byas nas bka' drin du stsal /
yang bla ma de nyid kyis gtsos pa'i 'dus tshogs yongs la rta mgrin gsang sgrub kyi dbang sta gon dang bcas pa /
dga' ldan phyag rgya chen po'i khrid rgyas pa /
sems bskyed cho ga cha lag tshang ma /
dad 'dus kyi ser skya stong phrag lhag la grub rgyal lugs kyi tshe dbang /
rigs gsum mgon po'i snying bo'i bzlas lung bcas chos sbyin mi zad pa'i gter gyi sgo 'phar phye ste de thams cad dga' mgu rang pa'i dpal la bkod /
grwa tshang 'dus spyi nas bla ma mchod pa'i dus bzang zhig gsar 'dzug gnang dgos tshul nan cher zhus pa ltar /
gdan sa chen bo sku 'bum byams pa gling gi bla ma mchod pa'i dus bzang gi phyag len ji lta ba bzhin dang /
rje btsun bla ma dam ba yongs 'dzin rin po ches mdzad pa'i bla mchod khrid yig rgyas ba'i nang ltar 'dzug rgyu'i zhal bzhes mdzad /
nye gan sa ba gsol dpon dge slong blo bzang nyi mas dbyangs rta 'dur gsum legs par khrid de bstan 'gro'i phan bde'i gsos su dmigs nas btsug /
bkra shis gso sbyong sogs kyang rgyun gyi phyag len ltar mdzad /
bsgrub bya lnga bcu lhag la rab byung /
dge tshul /
dge slong gi sngom pa bcas stsal /
dgon ba de'i bshad sgrub gyi bya ba 'phel rgyas su dmigs te /
sgrol ma maN+Dal bzhi chog /
yi dam chos srung rnams la gtor 'bul brin bcol sogs gnad smin /
chos rgyal gyi drug cu pa /
lha mo'i gshegs gtor sogs bsngo bar mdzad cing /
klu bum yang tshad ldan bsgrubs nas gnang /
cha har khu be thu u lan gyi rtsis ram pa bla ma'i dgon ba'i mchog sbrul bsnyun bzhes pa'i don du gdan drangs ba bzhin phebs /
khro bo sme brtsegs kyi byabs khrus /
rnam 'joms kyi byabs khrus bcas stsal /
yi dam chos srung la gtor 'bul phrin bcol gnang /
bsgrub bya sum cu tsam la dge tshul slong gi sdom ba stsal /
cha har ha ya gri wa'i dgon pa'i bka' bcu ye shes rgyal mtshan la sku lnga'i rjes gnang dang lung kha shas /
cha har gu lu u lan shog gi dpon bo blo bzang dbang po la sgrol dkar gyi rjes gnang /
al than bu si'i dgon ba'i bla ma tho yon hu thog thu la tshogs bdag dmar po dang dbyangs can ma dmar mo sogs kyi rjes gnang /
gu lu khu kho'i dzang gi dbang 'phel la seng gdong ma dang gdugs dkar gyi rjes gnang /
'chi med dzang gi la sgrol dkar dang rnam 'joms kyi rjes gnang /
tsun tA dpon po mgon po la rnam 'joms kyi rjes gnang sogs rang rang gi 'dun pa ltar gnang /
u lan dge bskos blo bzang gi rten la rab gnas bsdus pa dang klu gtor btang zhing sgrol dkar @# / /
gyi rjes gnang stsal /
su nyid slob dpon bla ma'i sgar thog tu phebs te dge mtshan spel ba'i cho ga gsung par mdzad /
de nas slar yang su nyid dus reng wang sku mched kyi thog tu phebs /
wang gi thugs 'dun ltar yi dam chos srung la gtor 'bul phrin bcol sogs gzab rgyas mdzad cing mjug tu g.yang 'bod byas /
tshe dpag grub rgyal ma'i rjes gnang stsal /
hu thog thu bla ma skal bzang bsod nams kyis zhus te sgrol dkar dang rta mgrin gsang sgrub kyi rjes gnang /
lam rim bde lam bla mchod sogs kyi lung stsal /
cha har a do chi shog gi rab 'byams ba nyi ma rdo rje la rjes gnang dang lung 'ga' zhig dang /
tho go chi tsun ta la'ang 'dod chos ci rigs stsal cing g.yang 'bod gnang /
su nyid mkhan po bla mas ma cig grub rgyal lugs kyi rjes gnang zhus pa'i re ba bskangs /
su nyid su mi thu thA bla ma'i dgon par gdan drangs pa ltar phebs /
bla ma las sne sogs tshogs yongs nas dgon de'i 'du khang rten dang brten par bcas pa la rab gnas bka' drin skyong dgos tshul nang cher zhus pa ltar /
nyin gsum gyi ring la rab gnas dge legs rgya mtsho'i char 'bebs kyi dgongs don bzhin spyan dbye'i cho ga shin tu rgyas pa /
lha tshim par byed brgyas pa'i sbyin sreg dang /
nyams chag skong ba zhi ba'i sbyin sreg bcas dam pa gong ma'i phyag bzhes cung zad kyang ma nyams par gnang ste yul phyogs mtha' dag dge mtshan gyi snang bas khyab par mdzad /
de nas dur bed tA wang phun tshogs bsam 'grub kyis sngar gdan 'dren gyi snyan gsan phul yod ba'i rting gnon ched mngags kyi mi sna 'byor bas der chibs kha bsgyur /
dpon pos rta mgrin gtor zlog nan sgrub dgos tshul nan che ba ltar mdzad /
de nas ho shus dgon pa bde ldan gling gi 'du khang logs ris bcas gsar bzhengs la rab gnas dgos tshul zhus bar snga ma bzhin dge legs char 'bebs kyi steng nas rgyas par mdzad de dam ye dbyer mi phyed ba'i byin rlabs kyi gzi 'od 'bar bar mdzad /
rab gnas kyi bshad pa rgyab brten mdo rgyud bstan bcos kyi lung dang bcas pa don zab cing go bde ba mkhas pa'i yid 'phrog pa zhig gnang /
rta mgrin gsang sgrub dang gdugs dkar gyi dbang sogs kyang 'dus tshegs yongs la stsal /
mgon dkar gyi nor sgrub byed dgos tshul zhus pa'i re ba'ang bskangs /
de nas thus lag chi me rgen tA ching bkra shis rnam rgyal gyis gdan drangs da bzhin phebs /
kho rang gis tshogs gsog ba'i zhing du dge 'dun gyi sde gdan drangs nas bka' 'gyur gsung du bcug cing smon lam yang 'tshogs 'dug par /
de'i dbur spyan drangs ba ltar byon te dge ldan lugs bzang rgyas pa'i thugs smon gang rgyas mdzad /
bka' chos kyang mang du gnang /
the'i ji tshe dpag skyabs kyi mos pa bzhin sgrol dkar gyi rjes gnang stsal /
u rdzing thu sa lag chi dang /
bu bkra shis rnam rgyal sogs kyi dor sgrol dkar tshe sgrub dang /
spyan ras gzigs phyag bzhi pa'i rjes gnang yang s+cal /
dur bed sman ram pa ngag dbang 'od zer gyis gdan drangs thog /
kho rang gi grwa tshang gi smon lam tshogs dbur gdan drangs te gsung chos smon lam sogs phyag len @# / /
ltar gnang /
bla ma de dang 'dus tshogs yongs la gdugs dkar gyi dbang sta gon dang bka' srung legs ldan mched gsum gyi rjes gnang dang bcas pa /
lung sna tshogs bcas stsal /
bsgrub bya drug cu skor la dge tshul slong gi sdom pa phog ste tshangs spyod kyi brtul zhugs yongs su rdzogs ba la bkod /
dur bed shog gi chos sde chen po bkra shis phan bde gling gi dgon bar gdan drangs te /
tshogs chen gyi seng khrir phebs nas phyag dbang dang lam gtso'i khrid rgyas par stsal /
mtshan nyid grwa tshang gi tshogs dbur phebs /
bod kyi lhar ma pa zhig dang grwa pa gzhan zhig dang gnyigs dam bca' bzhag /
nyid kyi zhabs phyi slob gnyer ba kha shas kyis bgro gleng byas te chos kyi 'bel gtam zab rgyas bstan pa'i la rgyar phan nges /
skal ldan dang pa 'dren ba'i dmigs rkyen du 'gyur ba byed du bcug /
nyid nas mtshan nyid grwa tshang la brtsi bzhag stsal /
bla ma las sne thun mong gis mtshan nyid grwa tshang la mtshan dgos tshul zhus ba bzhin /
thos bsam dar rgyas gling zhes 'dogs par mdzad /
'dus tshogs yongs nas zhus ngor dge 'dun lnga brgya skor la dbal gsang ba 'dus pa'i dbang sta gon dang bcas pa dbang don de nyid yang gsal gyi dgongs pa ltar la zhal shes nyams myong gi man ngag du mas brgyan ba'i bshad pa sngags lam gyi gnad mtha' dag thon pa'i 'gran zla med pa dang /
gcod nam mkha' sgo 'byed kyi dbang sogs stsal bas mkhas pa mtha' dag mgrin gcig tu pa sngags pa brjod cing gsol 'debs la brtson par gyur /
tA bla ma blo bzang bsod nams /
mtshan nyid bla zur ngag dbang mchog ldan /
rgyud pa bla zur tshul khrims yon tan sogs la 'jigs byed sngags btu'i rjes gnang sogs stsal /
rgyud ba'i tshogs dbur phebs te nyin gcig gi ring yi dam chos srung la gtor 'bul phrin bcol gang drag mdzad /
'du khang chen mo'i nang rten gyi mdun du sgrol ma maN+Dal bzhi chog mchod sprin rgya chen po dang bcas bsgrubs /
tshogs yongs la mang ja sogs kyi bsnyen bkur zhus shing grwa tshang so sor sbyi 'jog gtos che ba stsal /
er ti ni dar han mkhan po'i sprul pa'i sku'i gtsug phud bzhes te mtshan ngag dbang thub bstan nyi ma zhes 'dogs pa gnang /
bla ma de'i zhabs brtan gsol 'debs shig dgos tshul 'dus spyi nas bskul ba ltar ljags rtsom mdzad /
phyogs 'dus kyi ser skya nyis stong brgal bar 'dod chos ci rigs stsal te yid tshim bar byas /
de nas dgon ba dga' ldan dar rgyas gling du phebs /
'dus tshogs yongs nas zhus ngor ser skya bdun brgya lhag la sgrol dkar gyi rjes gnang /
bla mchod /
smon lam sogs kyi lung gnang /
bai thung tA tshe ring rdo rje la sman bla'i rjes gnang stsal /
de nas dur bed tA wang gi urger yang bskyar gyis phebs /
dpon yum sras nas bka' chos 'ga' zhig zhus pa bka' drin stsal /
bla mchod dus bzang tshogs 'khor bcas phyag len ltar mdzad /
de nas sngar kyi sbyin bdag su nyid du'u ring wang gi sku mched mkhan po bla ma'i dgon du phebs /
zla ba gcig gi ring la bcad rgya dam bo gnang nas rdo rje'i rnal 'byor brtan pos yi dam gyi ljags bsnyen mdzad /
skabs shig tu bla mchod dus bzang gi ngag 'don 'dus pa'i dang ldan ser skya mang por phyag dbang dang bka' chos kyi skor rnams 'dod mos bzhin stsal /
skabs shig rje nyid sku bsnyun cung zad bzhes par /
wang sku mched nas dge 'dun gyi sder bka' 'gyur /
gdugs sher sgro lam sogs gsung du bcug cing zhabs brtan yang phul /
phyag gnyer sogs kyis zhabs brtan rgya cher bsgrubs shing /
ngur bed sman pa blo bzang tshul khrims kyis phyag rtsa zhus sman phul bas sku bsnyun legs par dwangs /
tho yon dge slong chos dar gyi 'dod mos ltar g.yang 'bod dang /
rten la rab gnas mdzad cing sgrol dkar gyi rjes gnang stsal /
a ro hor chin gu shri dge slong dkon mchog yar 'phel gyis 'dul ba'i skor nas dri ba 'ga' zhus par /
dris lan dogs pa chos nges su stsal /
mdo smad khri ka'i phyogs nas rje rang gi gdan sa dga' ldan dar rgyas gling dang /
mi nyag grwa tshang bkra shis chos gling gnyis nas ched mngags kyi mi sna rab 'byams pa dag dbang nyi ma /
gnyer shes rab nyi ma ngo g.yog bcas sleb par 'byor phyag stsal| rang yul du gdan 'dren gyi zhu b+nan tan gyis phul /
ti yan chi bla ma'i dgon par phebs /
bla ma las sne sogs 'dus tshogs yongs nas zhus pa ltar bkra shis gso sbyong mdzad cing /
sgrol ma maN+Dal bzhi chog /
bla mchod dus bzang sogs phyag len bzhin gsung /
sman bla'i rjes gnang /
skyabs 'gro'i khrid /
lung mang po bcas stsal /
dur bed thu sa leg+chi bkra shis rnam rgyal dus chos su gyur par /
de'i sras tha'i je blo bzang don grub kyi 'dod mos bzhin phebs /
mched nas zhus pa ltar sa bcud dang klu bum sogs phyag len bzhin bsgrubs te 'ga' zhig gnas gtsang sar gter du sbas /
pe har khog zhugs kyi chos skyong zhig gis rje 'di pa'i gsang rnam lung ston rgyu mang po yod zer bas zhabs gras rnams kyis lkog tu zhus par ya mtshan che ba mang po gsung /
cha har khu be thu o lan gyi dgon pa bshad sgrub dar rgyas gling gi chos rje blo bzang lhun grub kyis gcod khrid zhus pa rgyas par stsal /
mgon po'i gtor chog bsdus pa zhig kyang ljags rtsom zhus /
mdo sngags kyi dri ba mang du zhus par dogs pa'i mtha' sal nges stsal te tshim par byas /
cha har gu lu u lan gyi sprul pa'i sku tshul khrims nyi mas zhus ngor 'jam dbyangs la brten pa'i bla ma'i rnal 'byor ljags rtsom mdzad /
de nas ta ri gang ga'i shog gi mergen paN+Di ta bla ma bstan 'dzin rgyal mtshan gyis gdan 'dren zhus nas der chibs bsgyur ba'i lam zhor du dar han pai li'i ho'u shos dang /
su nyid g.yon ru sogs kyi dad ldan ser skya bzhi stong lhag la phyag dbang /
bzlas lung sogs yid tshim par stsal /
paN+Di ta bla ma'i sgar thog tu 'byor nas hal ha ju nang pa ze'i nu bo tho yon blo bzang rang grol gyis sku lnga dang lcam sring sogs kyi rjes gnang zhus pa stsal /
gzhan brgyad stong sogs lung mang po gnang /
de'i shog gi ul jus jo rig thu bla ma blo bzang rin chen la sgrol ljang /
spyan ras gzigs phyag bzhi pa /
mi 'khrugs pa sogs kyi rjes gnang paN+Di ta bla ma nyid nas thugs rje chen po bcu gcig zhal /
tshe dpag /
mi 'khrugs pa bcas kyi dbang zhus pa rnams ser skya  zhor du rang gi drin can rtsa ba'i bla ma rdo rje 'chang gi zhal dngos su mjal nas chos bka' zhu rgyu mang po yod /
khyod kyis ngas phul ba'i zhu yig dang rgyu mtshan rnams zhu dgos gsungs /
mgron gnyer phyir 'byor 'phral sku mdun du mjal te rgyu mtshan zhib rgyas zhus shing zhu yig rnams spyan lam du bstar /
ta ri gang+ga'i bA thur ga li tA sgrol ma skyabs la grub rgyal lugs kyi tshe dbang /
rta mgrin gsang sgrub kyi rjes gnang /
'pho khrid sogs dang /
dge slong d+harma la mgon po'i rjes gnang bcas stsal /
tA bla ma ngag dbang yon tan gyi 'dod pa ltar g.yang 'bod gnang /
de nas pA shing thu'i dgon par phebs /
'dus tshogs yongs nas sman chog dang smon lam sogs kyi lung zhus ba'i 'dun pa bskangs /
hor tu ti yan chi bla ma'i sprul sku blo bzang mkhas mchog grags pa la bka' chos 'ga' zhig stsal /
on po tA bla ma chos rje thub bstan ngag dbang gis gdan drangs pa'i 'dod mos bzhin rten la rab gnas bsdus pa mdzad /
'jigs byed kyi ljags bsnyen sngon du 'gro bas zhi ba'i sbyin sreg mdzad /
sgrol ma'i rjes gnang yang stsal /
po dar g+ha na'i dgon par phebs /
'dus tshogs yongs nas zhus pa ltar spyan ras gzigs kyi rjes gnang sogs chos bka' mang du stsal /
de nas paN+Di ta bla ma'i sgar thog tu /
nyid kyis dbu mdzad /
paN+Di ta bla ma /
sprul sku blo bzang mkhas mchog /
khri pa mgon po shes rab sogs grwa pa mang pos bla mchod dus bzang phyag len bzhin gsungs /
dge bsnyen /
dge tshul slong gi sdom pa zhu mkhan bdun cu lhag cig bslab pa'i gzhi so sor  nas skyabs 'jug zhus te so sor phebs /
rje nyid slar yang su nyid wang sku mched kyi sgar thog tu phebs /
mkhan po bla ma'i dgon par rje tsong kha pa'i dus mchod kyi nyin mchod sprin bla med spros te ltung bshags phyag dang 'brel ba /
yan lag bdun pa /
thun drug rnal 'byor /
bstan 'bar ma sogs gsung ste rgyal ba gnyis pa'i bstan pa phyogs mthar rgyas pa'i thugs smon mdzad /
wang gi sras mo la dge bsnyen ma'i sdom pa stsal ming lha btsun nyi ma zhes btags /
de nas su nyid wang sku mched so so'i sgar thog tu gdan drangs pas so so la 'dod chos lhug par stsal /
wang gi dpon mo u dum+ba ris bskul nas rjes 'dzin smon tshig dang /
mkhan po bla ma /
dus reng wang /
tA bla ma /
thus lag+chi pa thu sogs sku mched nas bskul ba ltar /
dgra lha chen po mched dgu'i gsol mchod rgyas pa zhig ljags rtsom mdzad /
de nas dgun bla 'bring po'i yar tshes dge ba'i nyin so nyid g.yas ru nas sku 'bum chos sde chen por chibs kyi kha lo mngon par bsgyur /
lam zhor du dang 'dus kyi ser skya bdun stong brgya phrag gnyis lhag dang /
or du su tsUn gar tA pai zi'i sras dang sras mo sogs kyang mjal bar phyag dbang 'dod chos sogs kyis tshim par mdzad do / /
de ltar byang phyogs chen po hor gyi yul du byon te gdul bya so so'i khams dang bsam pa dang bag la nyal dang mos pa ji lta ba bzhin gzigs te /
la la ni so thar gyi bslab pa'i gzhi ci rigs la bkod de thar pa'i sa bon bskrun /
la la ni byang chub lam gyi rim pa'i khrid dang sems bskyed cho ga sogs kyi sgo nas theg chen  spel / /
gnas chen rnams su sgrub pa'i rgyal mtshan btsugs / /
mchog gsum rten la mchod pa'i bya ba ste / /
'khor lo gsum gyi rol gar cig car bsgyur / /
zhes dge ldan bstan ba'i rtsa lag mkhas shing grub pa'i dbang phyug rje btsun bla ma dam pa tshul khrims bstan ba'i nyi ma dpal bzang po'i rnam par thar pa nor bu'i do shal las byang phyogs chen po hor gyi yul du bstan 'gro'i don mdzad tshul gyi dra ba ste bzhi ba'o / / / /
dgung lo lnga bcu rtsa brgyad pa ang+gir zhes pa chu sbrel lo'i dbyid zla dang por rgyal ba'i gdan sa chen po sku 'bum chos sde'i rgyud sman dpon slob dang /
tshogs chen zhal ngo spyi gnyer sogs las sne'i rigs dang chen po'i yo byad rnams sgrengs te dge 'dun sum stong lhag gi ser sbreng dang bcas phun tshogs 'dod pa 'jo pa'i rang sgar du seng khrir gdan drangs te chos ston rgyas bar byas so / /
de nas sku 'bum tshogs chen du dge 'dun sum stong brgyad brgya lhag la zho lnga re'i sku 'gyed dang mang ja rnam bzhag /
gser sdong chen mo'i lha khang gsar bzhengs su dmigs te dngul rta rmig ma zung bcas phul /
bshad sgrub gling dang /
rgyud sman grwa tshang so sor /
sku 'gyed zho gang phun re bcas phul /
mchod rten mthong ba don ldan gyi mdun du stong mchod dang /
gzhan lha khang so sor mchod sgron gang rgyas bstar /
de nas chu bzang sprul ba'i sku rin po cher mjal bar phyag bteg ste lha rdzas maN+Dal /
sku gsung thugs rten /
mdzod gos yug /
dngul rta rmig ma sogs phyag rten du phul /
chu bzang dgon par mang 'gyed btang dgon lung du byon te mang ja sogs@# / /
kyi bsnyen bkur dang /
tho'u bkwan sprul pa'i sku rin po cher lha rdzas /
dngul maN /
sku gsung thugs rten /
mdzod gos sprin ris ma yug /
dngul rdo tshad sogs byag rten du phul /
tho'u bkwan rin po che'i sku gdung mchod rten gyi drung du mchod sgron gang rgyas phul te skyabs sems /
yan lag bdun pa maN+Dal bcas /
thun drug rnal 'byor khrus gsol sogs byas shing /
smon lam bstan 'bar ma bcas gsung ste gsol ba shugs drag tu btab nas bsngo smon byi mtshams sbyar /
de nas khri ka ser mo ljongs su phebs /
mchod rten bla brang rang du bzhugs nas bcad rgya gnang /
sku mtshams grol nas mchod rten mi nyag grwa tshang dang dga' ldan dar rgyas gling gi bzhi pa'i smon lam la res mos kyis phebs /
grwa tshang 'di gnyis la mang 'gyed gang rgyas dang spyi 'jog dngul rdo tshad re gnang /
gsol dpon nyi ma'i a khu gshegs sar phebs nas bsngo smon gyi mtshams sbyor gnang /
khri ka'i phyogs kyi sgrub sde rnams la bsnyen bkur gya nom pa mdzad /
de nas dbyar thog mtsho sngon du phebs /
smad nas cung zad 'gyang bar yul lha 'phreng ba'i rnam pa zhig byung stabs /
nyid kyi 'khrungs sa ul chus o bo zhes 'bod pa'i lab rtse bstod de gzhi bdag la bsang mchod sogs gang rgyas gnang bas char chen po zhig bab nas rten 'brel rang 'grig tu byung /
wang tshe ring don grub kyi urger phebs /
lha srung la gsol mchod 'dod chos sogs stsal /
pai zi rat+na sid+d+hi'i urger phebs /
mgon po phyag drug pa'i mchod gtor gang rgyas mdzad /
ul cus thu da'i ching ja sag gi u rger phebs /
yid mchos skyong sogs la gtor 'bul dang /
ho shu'i drug pa'i smon lam chogs par smon lam grol bar du bzhugs nas gsung chos smon lam gyi dbur phebs te bstan pa rgyas pa'i thugs smon mdzad /
'dus tshogs la dga' ldan lha brgya ma'i khrid dang lung 'ga' zhig kyang stsal /
de nas pai li 'jam dpal gyi urger phebs /
dpon sras bcas la chos bka' dang gtong 'bul g.yang 'bod kyang byas /
slar sku 'bum du phebs /
or du su tho do thus lak+chis zhus ngor /
bstan pa'i gsal byed tshe shos s+ph+rul pa'i sku ngag dbang bshad sgrub bstan pa'i nyi ma /
bya btang sgom pa ngag dbang smon lam sogs dge 'dun lnga brgya skor la rta mgrin gsang sgrub kyi dbang sta gon dang bcas pa /
lha mo dang seng gdong ma sogs kyi rjes gnang bcas stsal /
de nas khri ka ser mo ljongs su byon /
yul phyogs de'i rten byin rlabs can mchod rten dkar por grags pa zhig ral du song yod pas /
rje nyid kyis phyag mdzod chos rje la zhig gsos gsar bzhengs lta bu zhig byed dgos zhes bka' phebs pa ltar grub nas rtser dngul srang nyis brgya dang lnga bcu las grub pa'i gser zangs kyi nyi zla mchod rten de la ran pa gzi 'od 'phro zhing thig tshad dang ldan pa phul /
nang du gzungs dang rten sna du ma sogs gzung gzhug rgyas par bzhag nas /
nyid dpal rdo rje 'jigs byed kyi skur bzhengs te sgrub grogs dang bcas pas rab gnas rgyas pa mdzad /
de nas phyag mdzod che ching chos rje /
mgron gnyer rab 'byams pa ngag dbang bstan 'dzin /
so kyA rab 'byams @# / /
ba dge legs rgya mtsho /
dbu mdzad blo bzang don grub /
drung yig /
gsol dbon sogs nas /
rje nyid kyi sku gong ma sngags chen 'phrin las 'bum gyi sgrub khang gsang sngags bde chen chos 'phel gling gi gzims chung ha cang rnying par brten mthun rkyen so so'i 'byor pa dang bstun par sgrub rgyur khas blangs nas /
de mchi gnyer ba dge slong shes rab nyi mas las dpon byas te /
sa las dang tshon rtsi sogs gang legs dka' tshegs med par bzhengs grub nas las dpon gyis rje nyid gdan drangs te lha rdzas maN+Dal sku gsung thugs rten sogs rten 'brel gyi zhabs brtan phul zhing chos ston rgyas par zhus /
de nas sku 'bum du phebs /
yun ring po'i bar du thugs dam bcas rgya dam pos rje btsun rdo rje rnal 'byor ma'i ljags bsnyen mdzad cing bdag 'jug kyang mang du bzhes /
bde gsang 'jigs gsum gyi dkyil 'khor bsgrubs shing bdag 'jug bzhes /
smad phyogs kyi bla dpon du mas gtsos ser skya mang po la kun ring / /
tshe dpag /
thugs rje chen po bcu gcig zhal gyi dbang sta gon bcas stsal /
bla brang nyid du seng gdong ma'i gtor zlog kyang sgrub pa mdzad /
de nas zla ba kha shas kyi ring la 'jigs byed kyi ljags bsnyen la gcig tu 'grub par mdzad /
yang khri ka'i phyogs su phebs /
mchod rten bla brang du bcad rgya'i ngang du bzhugs /
khri ka'i yul gyi rten gtso gron gru'i lha khangs skya paN chen gyis bzhengs bar grags ba de'i nang rten du sman 'dam las grub pa'i thub dbang gi sku shin tu che ba zhig bzhugs pa la /
gser zangs las grub pa'i dbu rgyan spus gtsang rin thang can zhig 'bul dgongs te 'phrod lam yod med yul lha'i drung du mtshan dang mo btab par gang legs chud cing /
chos srung 'ga' zhig la lung bstan zhus pa'ang yul lha'i lung dang mthun bar babs pas /
'jam mgon bla mas jo bor dbu rgyan phul ba'i rnam thar bzhin /
gza' skar phun sum tshogs bar thub dbang rin po cher dbu rgyan phul te mchod sgron gang rgyas spel /
spyan 'dren khrus gsol sogs dang /
thub bstan yang snying dge ldan ring lugs phyogs mthar rgyas shing /
skye 'gro yongs la bde skyid 'byung ba'i thugs smon gang drag mdzad pas /
yul phyogs su bkra shis pa'i dge mtshan du ma mngon sum du byung /
de nas dbus gtsang la phebs rgyu'i thugs bzhed snga mo nas yod thog /
lha bla ma sogs la lung zhus phul bar chos kyi mdzad 'phrin nyid kyi thugs 'dun ltar 'grub tshul dang /
chos skyong rnams kyis grogs mdzad bar zhal gyis bzhes pas pheb rgyur thugs thag bcad de /
phyag mdzod lam 'gyad par dbus gtsang la 'gro rgyu yin /
der ma zad song nas chos nyan dang gnas mjal sogs bya ba mang po yod pas lo kha shas kyi ring la 'dug dgos zhes gsung phebs par /
phyag mdzod che ching chos rje rab 'byams pa tshul khrims chos 'dzin rang gi bsam bar yang mdo smad dang sog yul gyi dad ldan sbyin bdag rnams kyis phul ba'i phyag rdzas kyi skor 'di chud m+zos bar chos phyogs gtong rgyu zhig byung na snyam pa'i 'phen pa yod pa'i thog tu bab nas dga' dad spro gsum gyis sbyir dbus la @# / /
phebs rgyu bka' drin che /
phebs chas sogs myur du gra 'grig pa byed /
'on kyang der yun ring bzhugs rgyu'i thugs dgongs gnang mi nyan /
dgung lo nyung pa'i skabs yin na thugs gnyer gyi ched la bzhugs dgos mod /
da lta nyid dgung lo mtho bas yun ring bzhugs nas chu sogs mi 'phrod pas mjal skor gtong sgo sogs grub phral rang yul la phebs dgos zhes nan cher zhus /
de nas phyag mdzod chos rjes rje nyid kyi gsung dang blang gis /
jo shAk rnam gnyis sogs rten la mchod 'bul dang /
rgyal ba yab sras kyi 'bul ba /
ser 'bras dga' gsum bkras lhun te gdan sa chen po bzhis mtshon chos sde che phra thams cad la mang 'gyed gang rgyas 'deng nges gra sgrig gang legs byas te /
dgung lo lnga bcu rtsa dgu ba dpal gdong zhes ba chu bya'i lo'i ston ka'i dus gza' skar phun tshogs kyi nyin /
gdan sa chen po sku 'bum nas dbus gtsang dag pa'i zhing du chibs kyi kha lo sgyur bar mdzad /
lam zhor du bstan pa'i sbyin bdag wang tshe ring don grub /
pai li 'jam dpal /
pai zi rat+na sid+d+hi /
ja sag da'i ching rdo rje /
tshwa 'dam dza sag eng khi pI yar /
dzas ga rab brtan so sos ung+ger gdan drangs /
dad ldan kun la phyag dbang ljags bsngo /
'dod chos ci rigs kyis re ba bskangs /
byang lam rim par brgyud nye zho med par byon te dgun zla dang po'i nang /
thog mar 'brom ston rgyal ba'i 'byung gnas kyi gdan sa byang r+wa sgreng rgyal ba'i dben gnas su phebs /
jo bo dbu yon ma sogs rten la mchod sgron gang rgyas phul te /
ltung bshags phyag dang sgrags pa /
skyabs sems /
thun drug gi rnal 'byor /
bstan 'bar ma sogs gsung ste bstan pa rgyas pa'i thugs smon mdzad /
dge 'dun gyi sder mang ja dang 'gyed skar lnga re phul /
de nas lha sar phebs /
jo shAka rnam gnyis sogs la mchod mjal gnang ste /
lha ldan sprul ba'i gtsug lag khang gi 'khyam r+wa'i thog tu rgyal dbang thams cad mkhyen pa blo bzang bstan pa'i 'byung gnas ngag dbang lung rtogs rgya mtsho dpal bzang por /
lha rdzas nang mdzod /
rgya dngul srang bcu las grub ba'i maN+Dal dar tshon gyi sne 'dogs can /
sku rten thub dbang gi sku tshag grub /
gsung rten tshe mdo gser bris /
thugs rten rnam rgyal mchod rten /
byur dmar gyi phyag 'phreng gser gyi bcu shad can /
dril gdan /
cod pan bcas thog ma'i phyag rten du phul nas phyag dbang zhus par /
rgyal dbang rin po ches thugs brtse gzigs chen phos lam skabs kyi bka' 'dri sogs mang du phebs /
rgyal tshab de mo no min han rin po cher /
lha rdzas nang mdzod /
srang lnga las grub pa'i maN+Dal dar gyis spras pa /
sku gsung thugs rten /
dril gdan /
cod pan bcas phul nas mjal phrad mdzad /
bstan pa'i srog shing dga' ldan khri rin po cher /
lha rdzas nang mdzod /
dngul gyi maN+Dal /
dril gdan /
cod pan sogs phyag rten du phul nas mjal /
khri rin po ches khyed da lam dbus gtsang 'dir phebs pa bka' drin che /
nyid kyi sku tshe gong ma de nyid kyi chos srid zung gi mdzad spyod phun sum tshogs pa gang yod bod yul 'dir khyad par du 'phags pa zhig byung ba'i gnas tshul mtha' yas pa gsungs /
de nas 'jam mgon bla ma'i dus mchod chen @# / /
mo'i nyin jo shAk rnam gnyis kyis gtsos rten thams cad la zhal zas /
mchod me /
me tog /
spos ring sogs stong tshar re bcas stong mchod rgyas par phul te spyan 'dren khrus gsol /
rnam dag gangs rim /
smon lam bstan 'bar ma bcas gsung ste thub bstan rin po che'i yang snying blo bzang 'jam dpal snying bo'i ring lugs rnam bar dag pa phyogs mtha' dag tu rgyas pa'i thugs smon shugs drag bo mdzad /
po ta lar phebs te rgyal dbang thams cad mkhyen par lha rdzas nang mdzod /
dngul srang nyi shu'i maN+Dal /
sku gsung thugs rten /
gos tshon bsgrigs pa'i rten khebs che ba spus gtsang /
mdzod gos dmar po sprin ris ma yug /
rgya dngul rta rmig ma /
o tu su'i me yol /
chibs chen rta dang /
dre'u /
shing thog a mra sgam gang /
shel dkar rta so ma sgam gang sogs kyi dngos 'bul bteg nas phyag dbang zhus par /
rgyal ba'i zhal nas /
sngon 'jam mgon bla ma tsong kha pa chen po mdo smad nas gangs ri'i ljongs 'dir phebs te sangs rgyas kyi bstan pa dar mdzad ba bzhin da res kyang mdo smad kyi rje bla ma'i gdan sa chen po rje'i sku 'bum gyi mkhan zur mi nyag hu thog thu nyid yul gyis bskal yang sngon gyi thugs bskyed smon lam bzang po'i mthus bde bar 'di phyogs su byon nas /
rang cag lhan cig tu 'dzom bskal ba bzang zhes sogs kyi bka' mang du phebs te thugs brtse bas gzigs pa che bzhes gnang /
yongs 'dzin dga' ldan khri rin po che po ta lar bzhugs pa la lha rdzas nang mdzod dngul maN /
sku gsung thugs rten| gos mtshal kha yug /
gos kyi zhabs chag /
bkwa' min sgam gang bcas phul /
de nas bstan rgyas gling du rgyal tshab de mo no mon han rin po cher lha rdzas nang mdzod /
dngul maN /
sku gsung thugs rten /
mdzod gos smyug mdog yug /
rgya dngul rta rmig ma /
o tu su'i me yol bcas sger 'bul bteg /
rtse mgron dpal mgon la lha rdzas bar mdzod /
bu la g+ha ra sa bcas gnang /
r+wa sgreng khri chen rdo rje 'chang rin po cher lha rdzas nang mdzod /
dngul maN /
dril gdan cod pan sogs phul nas mjal /
rje 'di pa 'jig rten gyi 'ra bur zang zing dang tshe 'di'i grags 'dod sogs ye mi mnga' ba'i stabs ngo g.yog nyung shas dang bcas nas nyam chung gnas mjal ba'i tshul byas te u lA sogs ma zhus par lha sar 'byor nas mjal kha zhus rjis gzhung sa nas mkhyen te che drag mang pos khyed 'dra ba'i bla chen nyam chung ba gnas mjal ba'i tshul du phebs ba mdzes bo ma red ces zhus shing /
phyag gnyer sogs la khyed rang tshos gzhung sa la zhus na srol bzhin u lA sogs gnad chog /
sngar ci lam zhus pa yin zer nas bkyon par /
phyag gnyer sogs nas rje 'di pa 'jig rten gyi spros pa thugs lam bzhed ba'i stabs sngon la rgyu mtshan ma zhus ba'i gnas tshul bshad /
gzhung sa rang nas gzigs ba che bzhes kyis phog sogs rgya gang che bka' drin stsal bar de 'dra gnang mi nyan zhes zhus kyang nan tan gyis gnang ste bzhes dgos ba byung /
chos sde chen po dbal ldan 'bras spungs su phebs /
rten kun la mchod sgron gang rgyas phul te mchod mjal zhus shing bstan pa rgyas pa'i thugs smon mdzad /
tshogs chen du @# / /
dge 'dun drug stong nye ba la mang ja kha shas /
sku 'gyed dngul skar lnga re phul /
dpal ldan bkra shis sgo mang la grwa ja dang sku 'gyed dngul Tam re bcas pas bsnyen bkur zhus /
so sor spyi 'jog kyang gzab rgyas gnang /
sngags pa grwa tshang gi 'jigs byed kyi mdun du brgya mchod dang /
sngar rgyun zhal 'don gyi rim pa /
'jigs byed smon lam /
bstan 'bar ma bcas gsung nas thun mong ma yin pa'i gsol 'debs thugs smon sogs gdung ba shugs drag gis mdzad /
de nas bo ta lar phebs /
rgyal dbang thams cad mkhyen pa la lha ldan smon lam gyi tshogs dbur gdan 'dren gyi snyan gsan phul /
gtsang du phebs rgyu'i gnas tshul zhus par rgyal dbang rin po ches gzigs pa che bzhes kyis bka' khyab stsal /
rgyal tshab rin po cher yang lha ldan smon lam gyi mang 'gyed 'bul rgyu'i gnas tshul dang tshogs dbur gdan 'dren gyi snyan gsan phul /
de nas gzhung gi mi sna dang phyag gnyer gyis gtsos zhabs zhu ba nang ma rnams nas lhas smon lam gyi ja thug gi thebs dang /
sku 'gyed rgyu'i rgya dngul rnams bstan gling dza sag la sprad nas bod dngul la brjes /
de nas gtsang bkra shis lhun por phyag bteg /
phebs lam du snye thang /
rgyal rtse dpal 'khor chos sde sogs la mchod mjal zhib rgyas dang mang 'gyed sogs kyang phul /
bkra shis lhun por 'byor nas paN chen thams cad mkhyen par lha rdzas nang mdzod /
dngul srang bco lnga las grub pa'i maN+Dal /
sku gsung thugs rten /
gos chen ser po yug /
dril gdan /
cod pan /
ri bo dwangs bsil gyi rtsad pa'i 'phreng ba /
rgya dngul rta rmig ma /
chi bas chen sogs phul nas mjal kha zhus par thugs brtse bas nyer bar gzigs te bka' mchid mtha' yas pa stsal /
phyag mdzod chen mor /
lha rdzas bar mdzod /
mdzod gos yug /
zhabs lham spus gtsang bcas phul /
paN chen gong ma gsum ga'i sku gdung mchod rten rnams la mchod sgron gang rgyas phul te /
zhal 'don gyi rim pa cha tshang bar mdzad /
de nas 'du khang chen mo'i steng gi nang rten thams cad la rten mjal zhus shing mchod sprin gang rgyas nas thugs smon sogs sngar ltar gnang nas phebs pa dang dus mtshungs su tshogs dung bus bas rten 'brel legs po byung gsung /
de nas paN chen thams cad mkhyen pa gso sbyong gi mgon du phebs pa'i zhabs phyir byon te las dang gdams ngag nyams su myong bar mdzad /
de nas paN chen thams cad mkhyen pa tshogs dbur spyan 'dren gyi snyan gsan phul bar dgyes gzigs kyis nyi skar sogs kyang gong nas bkod khyab stsal /
gza' skar phun sum tshogs pa'i nyin der tshogs chen gyi dge 'dun sum stong brgyad brgya lhag la mang ja kha shas /
sku 'gyed dngul skar phyed brgyad re dang spyi 'jog bcas kyi bsnyen bkur zhus thog /
baN chen thams cad mkhyen pa tshogs dbur spyan drangs te /
nyid nas dngul srang nyi shu las grub pa'i maN+Dal dar tshon gyi sne 'dogs can| nang mdzod ser bo srid du 'do ma do lhag pa phyag tu bsnams te /
shis brjod kyi sdun bsus nas skyes rabs kyi preng ba'i rtogs brjod /
lhag par paN chen gong ma thams cad mkhyen ba blo bzang dpal ldan ye shes dpal bzang po /
'jam dbyangs gong ma'i rgyal@# / /
khab tu chibs kha bsgyur ba'i lam zhor du 'jam mgon rgyal ba gnyis ba'i 'khrungs gnas chos sde chen po sku 'bum byams pa gling gi chos khrir zla ba kha shas kyi ring la bzhugs te dge 'dun gyi sdel 'chad nyan mdzad /
phyogs mtha' dag nas yong ba'i bla dbon ser skya bgrang las 'das pal chos 'khor rkya cher bskor ba'i tshul rnams zhib rgyas dang /
sku tshe 'di'i yang sku gsung thugs kyi yon tan rnams rgyas bar zhus pa'i thog /
zhabs brtan gyi rten 'byung du /
chos dung dkar po dar tshon gyis brgyan pa /
sku'i rten rgyal ba cho mtha' yas ba'i sku brnyan /
gsung rten tshe mdo gser bris /
thugs rten gser zangs kyi byang chub mchod rten /
dngul srang bcu las grub pa'i tshe bum phra ldan kha rgyan bcas /
dngul gyi 'khor lo dpangs kha gang ba| dung dkar dngul gshog ma cha /
bkra shis rdzas brgyad /
dngul srang nyer gcig las grub pa'i rgyal srid sna bdun pad 'dab can /
sku'i nyer spyad mi 'dra ba bcu gsum /
rdor dril sogs mchod rdzas sna tshogs /
gos tshas grub ma'i dril gdan cod pan /
theg chen glang po'i mche ga nor bu bse ru'i r+wa /
byur 'phreng cheb mu tig gi bcu shad sum ldan can /
mu tig gi 'phreng ba /
ri bo dwangs bsil gyi 'phreng ser nyi shu /
rgya dngul rta rmig ma bcu /
mdzod dgos sna tshogs spus gtsang yug chen bcu gsum /
rgya zam bcu /
sa gdan mthing ga me tog gi ri mo can gcig /
gos ljang gu'i sa gdan me tog ma gcig /
khe bi su'i sga khebs dmar khra dang /
gdan rdo rje rgya gram gyi ri mo can /
ja bag dang shing thog sgam kha shas /
snam dkar yug bcas rnam grangs drug brgya dang lnga bcu lhag phul te /
dgos don gyi gtso bo rgyal bstan rin po che'i yang snying rje tsong kha pa'i bstan pa rgyas shing 'gro ba yongs la bde skyid 'byung ba dang /
de'i rtsa ba rgyal ba yab sras nas bstan pa phyogs dus kun tu rgyas pa'i thugs bskyed dang 'phrin las rgya gang che mdzad rgyu la rag las tshul mdo rgyud kyi lung khungs su drangs nas zhus shing /
zhar byung nyid 'brel thogs dang bcas pa'i 'phral yun gyi skyabs 'jug zhus par /
paN chen mchog thugs shin tu dgyes te 'du khang gi rab gsal du paN chen gong ma'i sku bzhugs pa la yang yang gzigs te /
rje 'di par khyed kyis paN chen dpal ldan ye shes kyi rnam thar sku gsung thugs kyi bstod tshogs gzhan las khyad 'phags brjod byung zhes sogs kyi bka' lung rgya cher stsal /
der tshogs mkhas ba rnams kyang rje 'di'i sku yon mthong ste de las brtsams pa'i bsngags brjod phyogs kun tu sgrogs ba byung /
paN chen rin po che'i drung nas grub rgyal lugs kyi tshe dbang dang sham+b+ha la'i smon lam gyi lung gsan /
snar thang du phebs /
sgrol ma gsung 'byon ma /
'brom gyi shel gyi mkhar ba /
gnas bcu'i zhabs chag sogs rten la mchod mjal zhib rgyas /
tshogs la mang 'gyed kyi dod rgya dngul srang nyi shu lhag phul /
mchod dod rgya dngul srang bdun phul /
bkras lhun du phebs /
rje'i gsung 'bum yongs rdzogs /
rgyal tshab mkhas grub rnam gnyis kyi gsung 'bum /
paN chen sku tshe na rim gyi gsung 'bum /
mi la bzhad ba'i rdo rje'i rnam mgur sogs phyag dpe pu ti brgya lhag tsam gdan drangs /
de nas sku 'bum chos sde chen po'i @# / /
chos srid rgyas ba'i don la dmigs paN chen rin po cher lung bstan zhus par bka' lan du /
'dus tshogs spyil bslab bya dang /
dge 'dun gyi sde rgyas shing bshad sgrub 'phel ched du zhabs brtan gang rgyas stsal /
rje 'di pas phyis su'ang gongs nas thugs brtse bas nye bar gzigs te gang ci'i bka'i bslab bya lhug par stsal rgyu'i zhub phul bar thugs dgyes pa'i zhal bzhes gnang /
paN chen rin po che thon phyag zhus bar tshe mtha' yas pa'i sku brnyan bkra shis lim /
spyan ras gzigs kyi zhing bkod /
ston pa'i bris thang /
paN chen sku snga phyi rnams kyi gsung 'bum cha tshang /
paN zhwa sne ring /
sku'i nyer spyad yongs rdzogs /
chen po'i nyer spyad dbu gdugs ser po /
rta dar cha /
bka' shog tham ga gru sgor bcas gnang /
thugs dgyes pa chen pos 'phral phugs kyi bka' mchid rgyas par stsal cing lhag par mdo smad du bstan 'gro'i bya ba la sngar ltar g.yel med mdzad dgos tshul gsung ste thugs brtse bas gzigs pa che bzhes gnang /
phyag mdzod chen mos /
lha rdzas /
spyan ras gzigs kyi sku brnyan bod li /
snam yug spus gtsang chos sna tshogs bcas gnang /
de nas rgyal ba dben sa pa'i gdan sar mjal phyir phyag bteg /
'dus tshogs nas rje 'di pa'i snyan pa gsan te ser spreng bcas bsu ba mdzad /
rgyal ba dben sa pa'i mchod rten /
mkhas grub sangs rgyas ye shes kyi 'dra sku /
ston pa'i tshems bzhugs pa'i mchod rten sogs rten rnams la mchod mjal dang skyabs sems sogs zhal 'don gyi rim pa sngar rgyun ltar mdzad /
'dus tshogs su mang ja sku 'gyed sogs kyi bsnyen bkur zhus /
de nas rong byams chen du phebs /
mchod dod la rgya dngul srang lnga phul te zhal 'don mchod mjal sogs sngar rgyun ltar gnar /
dur smrig ces par sgrol ma maN+Dal bzhi chog gsung /
de nas lcags zam chu bo ri'i dben gnas dang rten kun la mchod mjal /
mang ja sogs kyi dod rgya dngul srang bcu phul /
r+wa ba stod du byon /
rten la mchod sgron phul nas mchod mjal zhus /
tshogs su mang ja sku 'gyed dngul skar re phul /
sgrol ma'i zhabs rjes mjal /
sems bskyed sogs sngar bzhin mdzad /
rje btsun bla ma kleng rdol rin po che'i gzims chung du rje de'i 'dra sku bzhugs par mjal /
mchod sgron gang rgyas phul te skyabs sems sogs dkyus kyi phyag bzhes star chags thugs smon rgya gang che bcas gnang /
ri khrod pa rnams la mang 'gyed dod rgya dngul srang bdun phul /
de nas lha ldan du 'byor rjes se ra'i phur mjal zhus /
po ta lar phebs /
yang bskyar rgyal dbang thams cad mkhyen pa lha ldan smon lam gyi tshogs dbur gdan 'dren byed rgyu'i snyan gsan phul bas zhal bzhes dang /
thugs brtse ba'i bka' stsal mang du gnang /
de nas rten thams cad la mchod mjal zhus shing /
rgyun par lha ldan gtsug lag khang la phyag skor mdzad /
de nas dban zla tha ma'i nyer dgu'i nyin po ta lar phebs /
rnam rgyal grwa tshang gi 'cham dang gtor rgyag sogs la gzigs par mdzad /
dgung lo drug cu dngos po zhes pa shing khyi gnam lo gsar bzhad kyi nyin tho rangs yi dam chos srung la mchod gtor phul zhing @# / /
'phrin bcol mdzad nas jo shAk rnam gnyis sogs rten rnams la mchod mjal gnang /
nyi ma rtse shar la 'phags mchog phyag na bad dkar 'chang ba'i pho brang po ta lar phebs /
rgyal dbang rin po cher nang mdzod ser po| dril bdan cod ban sogs phul te lo gsar gyi mjal kha zhus /
bzhugs gral gyi gsol ston rgyas pa'i thog gral 'phros dang tshogs gleng gar phrug 'khrab pa sogs la gzigs pa mdzad /
rgyal tshab rin po cher /
nang mdzod /
dril gdan| cod pan bcas phul nas mjal /
yongs 'dzin khri rin po cher yang lha rdzas nang mdzod /
bzhugs gdan bcas phul nas phyag dbang zhus /
phyi nyin po ta lar rgyal po lo gsar du grags pa'i bzhugs gral la yang bskyar phebs te rgyal dbang thams cad mkhyen par phyag dbang zhus pas /
rgyal ba'i zhal nas /
sku 'bum mkhan zur mi nyag ho thog thu bdag gi nye sar bzhugs dgos gsung ste khri'i mdun du bzhugs gdan brgyab nas der bzhugs su bcug ste dpe med pa'i dgyes nyams mdzad /
gsol ston gang rgyas thog rin chen rgyan cha ba dang gar mchod sogs la gzigs pa gnang /
gsol ston grol nas rgyal dbang rin po ches rje 'di pa'i phyag nas bzung ste khrid nas gzims chung du phebs par der tshogs kun ya mtshan par gyur /
nyin re bzhin lha sa'i gling skor dang /
lha ldan gtsug lag khang gi skor ba la res mos kyis byon zhing brgya phyag mchod 'bul sogs kyis dus 'da' bar mdzad /
de nas cho 'phrul smon lam gyi bco lnga'i nyin skyabs mgon phyag na pad dkar 'chang ba lung rtogs rgya mtsho nas /
bod yul du ser 'bras dga' gsum sogs la bka' chos thog mar stsal skabs /
rje 'di bas tshe rabs kyi phreng bar zhing khams gang du byon ba'i 'khor gyi dang po dang /
gsung gi gsang ba 'dzin pa'i sras kyi thu bor 'gyur ba'i rten 'brel du /
gsung chos r+wa ba nas lha rdzas nang mdzod ser po /
rgya dngul srang nyis brgya las grub pa'i maN+Dal che ba dbus su ri rab dang gling bzhi gling phran dang bcas tshom bur bkod pa bzo khyad can /
sku'i rten gser zangs las grub pa'i rje'i sku brnyan /
gsung rten thar mdo gser bris gos ser po'i na bza' can /
thugs rten 'chi bdag gi bdud las rnam bar rgyal ba'i mchod rten /
rin chen dang po srang lnga las grub pa'i chos kyi 'khor lo /
rgya dngul srang bcu bdun las grub pa'i rgyal srid sna bdun par 'dab can /
dril gdan /
cod pan bcas phul /
de nas nyid kyis spos 'dren byas te rgyal dbang thams cad mkhyen pa tshogs dbur gdan drangs /
rje 'di pas yan lag lnga ldan gyi gus phyag sngon du btang ste /
lha rdzas nang mdzod ser po srid du 'dom pa gsum lhag yod pa dang /
rgya dngul srang nyer lnga las grub pa'i maN+Dal ri rab gling bzhi nyi zla dang bcas pa'i tshom bu can dar tshon sna lngas brgyan pa phyag tu bsnams nas /
snyan dang gas kyi lam nas drangs pa'i bden tshig dang bsngags brjod kyis zhu lam yangs por byas te /
spyan ras gzigs dbang sprul pa'i zlos gar nam mkha'i mtha' klas ba'i skyes rabs kyi phreng ba dang 'brel ba'i rtogs brjod dang khyad par rgyal dbang thams cad mkhyen pa gong ma sku na rim gyis 'jam mgon bla ma'i mdo @# / /
sngags zung 'brel gyi bstan pa khon bdag gir mdzad cing /
yang sogs rje tsong kha pa'i 'khrungs gnas sku 'bum chos sde chen por phebs nas bshad sgrub chos kyi mdzad pa rlabs che ba gnang tshul gyi bka' drin brjod pa dang| skabs don sku phreng 'di nyid du'ang bstan 'gro'i mgon du zhabs zung padmo 'jigs bral gdong lngas bteg pa'i khri 'phang mthon por bskal ba rgya mtsho'i bar du lhun chags te zab rgyas chos 'khor skor dgos tshul rnams rgyas par zhus te rten 'byung du sku'i rten gser zangs kyi tshe mtha' yas pa'i sku brnyan khru gang lhag /
gsung gi rten tshe mdo gser bris /
thugs rten gser zangs kyi byang chub mchod rten kha gang lhag /
sku'i nyer spyad kyi skor cha tshang /
rgya rnga dbyug bcas /
nor bu bse ru'i r+wa /
khyu mchog ma he'i r+wa cha /
theg chen glang po'i mche ba /
khri snyan sa la'i pags pa r+wa bcas /
stag lpags sder bzhi cha tshang /
dngul srang bcu dgu lhag las grub pa'i tshe bum zhabs stegs tsha gser ma /
kha rgyan gyi dkyil du tshe mtha' yas pa'i sku brnyan bzhugs pa /
me dam tsha gser can nang du dngul las grub pa'i me tog srang gsum re can cha /
tsha gser gyi rdo rje rtse lnga pa /
dngul srang bdun re yod pa'i dngul skong cha dngul srang bzhi bcu las grub pa'i rgya gling phra ldan cha /
dzab ya'i mchod zhal che ba nang du dngul shan dbus su byu ru'i phra yod pa /
b+he da'i mchod zhal byur bur jus bskos ma nang du dngul shan can /
dngul srang bco lnga las grub pa'i gsol ltir nang du ri bo dwangs bsil gyi me tog gis bgang ba /
byur dmar gyi phreng ba che ba gser gyi bcu shad sum ldan /
g.yang Di'i phreng bam na hus brgyan pa khyung rgya smug gi bcu shad sum ldan /
ri bo rtse lnga'i phreng ser nyi shu /
rgya dngul rta rmig ma nyi shu la srang chig stong lhag tsam /
mdzod gos mang nug bcas gos chen sna tshogs yug bcu dgu /
jus chen sna tshogs yug nyer lnga /
gos spu ma tshon ris can kha gsum re yod pa gnyis /
gos chen lcags sgrog ma'i sog lwa ling sngon gyi nang sha can spus legs /
rigs lnga dkyil du rigs lnga'i sa bon yod pa mtha' skor gyi pa tra rnams dngul las 'bur mar bcos pa /
gtsug tor tog tsha gser me dngul skud dang byu rus brgyan pa /
gos tshon gyis grub pa'i stod g.yogs dang smad g.yogs /
dril gdan che legs /
cod pan cha /
'go snam skyab gyon 'deng /
sman rnying yug /
bu la gan bzhi /
wa dmar spus gtsang /
bul gta ri bub bcu /
tA dkar yug drug cu /
rgya zam lnga bcu /
khe bi su'i sa gdan legs pa gsum dang khri sho'u tse gcig /
khe bi su'i mal stan sbus legs gcig /
shel dkar rta som sgam gang /
bye kar sgam gnyis /
rgun 'brum dkar po sgam gnyis /
sog po rgun 'brum sgam bzhi /
a mra sgam gang /
go ra sgam gang /
chi ba ga ltang gsum /
wa ko bzhi /
zing sbag sgam bdun /
'bru dkar ltang gcig |snam dkar yug bcas rnam grangs chig stong nyis brgya dang bcu gcig gi 'bul lam zhus te rmug 'dzin bar mdzod phye ba bzhin rgya che la dngos gtsang zhing gya nom pa'i bdog pa dngos 'byor gyi steng rnam dkar dge tshogs dang bcas pa blos @# / /
blangs te kun tu bzang bo'i mchod sprin nam mkha'i mtha' klas pa'i phyogs bcu'i rgyal ba kun dang lhan cig dgyes pa skyed par mdzad /
tshwa dor no mon sogs kyi dus rgyal tshab la rgyal ba'i 'bul ba'i sum cha'am bzhi cha las mi dgos kyang /
de mo gong ma'i sku dus hal ha 'ga' zhig gis rgyal ba las che bar byed pa'ang byung bas /
'di skabs phyed chag byed kyi na 'dug pa'i yul lugs dang bstun te /
rgyal tshab de mo no min han rin po cher lha rdzas nang mdzod /
dngul srang bco lnga las grub ba'i maN+Dal /
sku gsung thugs rten /
sku'i nyer spyad yongs rdzogs /
tsha gser gyi 'khor lo /
rgya dngul srang lnga brgya /
mdzod gos mang lhug dang 'jam ris sna tshogs yug chen lnga /
jus chen sna tshogs yug bcu /
rgyan bzhi sngon po'i sog gas nang sha can /
dril gdan cha /
cod ban cha /
ri bo rtse lnga'i phreng ser bcu /
tA dkar yug bzhi /
rgya zam yug bco lnga /
bu la gan bub /
wang dmar skya bub /
bul ha ri drug /
khe bi su'i sa stan dang mA khrang tsi /
khe bi su'i mal stan /
shel kar rta so ma dang bye kar sgam cha /
rgun dkar sgam gang /
sog rgun sgam gnyis /
chib ga ltang cha /
rgun nag ltang ya /
zing sbags sgam cha /
gos dkar yug bcas rnam grangs lnga brgyad pe gya dgu'i mchod sprin spros shing /
lha sa'i smon lam gyi dge 'dun nyi khri sum stong lhag la lag 'don mang ja dang thug pa /
dngul TaM re re'i sku 'gyed bcas phul /
gong sa rgyal dbang thams cad mkhyen pa yab sras bstan 'gro'i mgon du zhabs pad brtan cing chos srid kyi 'phrin las phyogs bcur rgyas pa dang /
'jig rten gyi khams kun tu dge mtshan rdzogs ldan bzhin 'byung zhing /
khyad par phran mi nyag ho thog thu'i sgo gsum gyi bgyi ba mtha' dag rje'i bstan pa 'ba' zhig gi zhabs 'degs su 'gyur ba sogs kyi skyabs 'jug dang zhu 'bul rnams mdo rgyud kyi lung gi rgyab brten bcas zhus pa na /
rgyal dbang mchog nas thugs shin tu dgyes te /
khyed nyid nas 'brom ston rgyal ba'i 'byung gnas kyi rtogs brdzod gang rgyas brjod byung /
zhes sogs kyi bka' lung stsal /
smon lam gyi tshogs su byon pas ser 'bras dga' gsum sogs kyi mkhan po rnams dang dge ba'i bshes gnyen mkhas pa mang nas mgrin gcig tu /
sku 'bum mkhan zur mi nyag hu thog thu'i zhu 'bul tshig snyan la don zab pa rgyas bsdus ran pa bshad pa 'gang chen zer nas ngo mtshar du rtsi zhing /
de'i sgo nas sku yon zab cing brling ba'i mkhas pa chen po red ces bsngags brjod kyi dbyangs snyan sgrogs pa byung ste /
sa paN+Di tas /
mkhas pa mkhas pa'i drung na mdzes / /
blun pos mkhas pa ji ltar go /
zhes gsungs pa'i dpe'o / /
de nas rgyal dbang thams cad mkhyen pa gzim chung du byon nas rje 'di par lha rdzas nang mdzod /
tsan dan las grub pa'i ngo bo lo ki shwa ra'i sku brnyan /
rin ril sogs rnyed dka'i rten gyi skor dang /
chos kyi gaN+Di gaN g.yog dang bcas pa /
sku'i nyer spyad bla chas skor cha tshang sogs kyis srid lugs dang mthun pa'i bdag rkyen stsal te thugs mnyes pa'i tshul gyis /
kye sku 'bum mkhan zar zhes mdun du bos nas@# / /
deng nged cag lhan rgyas nas smon lam la 'gro gsung pa sogs thugs brtse ba'i gsung lhug bar gnang /
rgyal ba'i mdun der rje 'di pal rgyal tshab rin po che dang /
bka' blon rnams dang /
sku mdun mkhan po sogs mi drag thams cad nas chos ldan gyi thugs bzhed grub pa'i rten 'brel du lha rdzas mdzed btags re stsal /
de nas rgyal dbang thams cad mkhyen pa'i zhabs phyi zhus nas smon lam la phebs /
thub bstan rin po che'i yang snying 'jam mgon snyan brgyad kyi man ngag rnams phyogs kun tu rgyas pa'i thugs smon mdzad /
smon lam grol nas rgyal dbang mchog nas rje 'di ba'i phyag nas bzung ste /
sku na ha cang phra ba'i nyams kyis da 'gro 'gro zhes 'khrid pa'i rnam pa mdzad de jo bo shAkya mu ne dang nye skor rten rnams la mchod mjal gnang /
mchod mjal grub pa dang /
rgyal dbang rin po che'i zhal nas /
khyed dgung lo bgres pas gzims shag tu phebs la bde bar bzhugs zhes brtse ba'i bka' stsal te rtse drung gcig la 'di pa skyel du bcug /
de nas| gsang ba spyi rgyud las /
nyi ma zla ba gzas zin dang / /
ya mtshan che ltas byung ba dang / /
cho 'phrul gyi ni zla ba la / /
bsgrims te dkyil 'khor bsgrub par bya / /
gsungs kyang /
maN+Da snying po dang /
la len pa'i don yin pas 'gyur khyad kyis shin tu snying po len dgos pa'i dus su gzigs nas skyo ngal gyi rnam pa phra mo tsam yang mi mdzad par gnyid dang snyom las mtha' dag rgyang ring du spangs te long skabs gang byung thams cad la dus rgyun du jo shAka rnam gnyis la phyag skor mdzad cing /
rgyal dbang rin po che'i zhal nyin ltar mjal /
lha ldan smon lam gyi mchod pa dang /
gtor rgyag /
bang rtsal 'gran pa sogs kyi ltad mo sna tshogs la'ang gzigs /
rgyal dbang thams cad mkhyen pa po ta lar chibs kha bsgyur dus chibs skyel du phabs rtsis byas par /
khyed dgung lo bgres pas 'o brgyal bar 'dug /
bskyod mi dgos zhes bka' nan phebs /
de nas se ra theg chen gling du phebs /
'dus tshogs su mang ja 'gyed sogs gang rgyas dang /
rten rnams la mchod 'bul zhus /
gling skor la byon zhor du| rje bla mas dbyar zhal bzhes kyi khungs nas rtsa shes TIka chen bka' rtsom mdzad pa'i gnas se ra chos sdings su phebs /
skyabs sems /
thun drug gi rnal 'byor /
bstan 'bar ma sogs gsung ste rgyal ba'i yum pha rol tu phyin pa'i dngos bstan sbas don gyi rtogs pa rnams rgyud la skye ba'i gsol 'debs dang /
bstan pa'i snying po de nyid rgyas pa'i thugs smon nan cher mdzad /
de nas 'bras spungs kyi dben gnas dge 'phel du phebs /
bdun phrag du mar bcad rgya bsdams nas yid ma lha'i ljags bsnyen mdzad /
thun mtshams rnams su rje bla mas mdzad pa'i thog mtha' bar du dge ba'i smon lam gyi 'don thabs thar pa'i lam ston zhes bya ba ljags rtsom mdzad /
de nas dga' ldan rnam par rgyal ba'i gling du byon /
rje rin po che'i sku gdung mchod rten yid bzhin gyi nor bu'i drung du mchod sprin sna tshogs spros te nyin gsum gyi ring la zhal 'don bshags sbyang sogs gang rgyas mdzad de rje'i bstan pa phyogs mthar rgyas pa'i thugs smon gnang /
gling skor la byon skabs klu 'bum khams tshan gyi grwa rgan @# / /
dge bshes shig zhabs phyir song bas skor lam gyi sangs rgyas byang sems mang po'i sku rang byon dang /
phyag zhabs kyi rjes sogs 'dug pa'i rgyu mtshan zhus pa ltar gyi tho yig dang lo rgyus phyag bris su mdzad /
'dus tshogs su mang ja kha shas dang sku 'gyed dngul skar phyed brgyad re phul /
byang rtse grwa tshang dang shar rtse grwa tshang so sor yang mang ja'i bsnyen bkur zhus /
nang rten thams cad la mchod pa snyan shal bcas phul te mjal kha zhus /
chos rgyal gyi mdun du brgya mchod phul /
brkyang bskum ma sogs gsung ste rdo rje'i g.yar dam bskul ba'i phrin bcol mdzad /
de nas bde chen rdzong du byon /
gsang sngags mkhar gyi nang rten mgon po la mjal rgyu yin byas par /
dkon gnyer des sog po bla ma ga ri byed ki yin zer ba sogs brnyas thabs kyi rnam pa dang bcas dal gyis song ste sgo phye bar mjal kha zhus nas mgon po'i mdun du mchod sgron rgya cher phul te /
skyabs sems /
yan lag bdun pa /
myur mdzad ma sogs gsung zhing| bla ma mgon po dbyer mi phyed pa'i gdung shugs drag po dang bcas phrin bcol mdzad pa na /
dkon gnyer gyi mthong snang la mgon po'i sku brnyan des spyan rje 'di pa gar phebs la gzigs pa'i nyams shig shar te /
dkon gnyer skrag nas sngar ma gus pa byas pa la 'gyod nas mthol bshags dang /
khyed nyid skyes bu dam pa 'gang chen red ces skyabs 'jug kyang nan gyis zhus pa byung /
de nas brag yir ba'i dgon bar phebs te sgrub phugs so so dang /
byams pa lo ke shwa ra sogs la rten mjal mdzad /
'dus tshogs la sku 'gyed dang mang ja'i dod phul /
de nas lha sar byon /
yongs 'dzin dga' ldan khri rin po che mkhas grub bye ba'i gtsug rgyan dam pa bstan ba'i srog shing rje ngag dbang snyan grags zhal snga nas kyi drung nas lam rim mchan bzhi ma'i khrid nyin nyi shu lhag tsam gyi ring la gsan /
yang gsang 'dus dang bde mchog sngags btu gnyis kyi rjes gnang /
yongs 'dzin ye shes rgyal mtshan dpal bzang pos mdzad pa'i rigs gsum spyi sgrub kyi khrid| sa bcud bum sgrub kyi lung bcas gsan nas bka' drin gsob byed du /
nang mdzod ser po /
dngul maN /
sku gsung thugs rten /
na bza'i rgyu'i gos chen rgyu bzang yug kha shas /
rgya dngul rta rmig ma zung /
gzhan dngos po gya nom pa'i 'bul ba sna tshogs bcas phul /
de nas yongs 'dzin khri rin po che dang /
stag lung dge bshes dpon g.yog gnyis kyis rje 'di pa'i drung nas nyin kha shas la gtor chen zur dgu pa'i gtor chog /
rje rang gis mdzad pa'i thog mtha' bar gyi 'don thabs sogs bka' chos kyi skor mang tsam gsan /
tshogs mchod tshugs nas rten mjal tshogs mjal phyag skor sogs la 'grus par mdzad /
ser sbreng gi mchod pa dang gar mchod sogs la'ang zhib gzigs gnang /
slong mo pa nyis stong lhag la ja mar gyi sbyin pa btang nas yid dga' bar byas /
po ta la'i rnam rgyal grwa tshang gi dus 'khor sgrub mchod tshugs rgyur sngon 'gro jul tshon gyi dkyil 'khor bzhengs rgyu'i sa thig chog skabs kyi gar thig sogs phyag len phra zhib kun la legs @# / /
par gzigs rtog mdzad /
dkyil 'khor bzhengs grub nas sgrub mchod dngos gzhi'i nyin gcig rgyal dbang thams cad mkhyen pa tshogs dbur phebs skabs rje 'di bas sbos sna byas te phebs pas /
rgyal ba'i dbang po mchog gis kye sku 'bum mkhan zur zhes 'bod pa gnang zhing /
'di pa'i phyag nas khrid de brtse ba'i gsung mang du byon zhing mthar /
ded cag lhan du smon lam 'debs gsung ste tshogs gral gyi mgor bzhugs su bcug /
yongs 'dzin khri rin po che'ang phebs pas /
rgyal dbang thams cad gzigs pa chen bos dbu mdzad /
yongs 'dzin khri rin po che /
rje 'di pa /
rig pa 'dzin pa'i dge 'dun 'dus tshogs ngang bcas pas nyin 'khyong gi ring la zhal 'don dang thugs smon rgya gang che mdzad /
tshogs grol nas /
rgyal dbang rin po che gzims khang du phebs khar rje 'di pa mdun du bos te phyag g.yas kyis rje 'di pa'i phyag g.yas nas bzung ste /
'o| mdo smad rje tsong kha pa'i 'khrungs gnas gdan sa chen po sku 'bum byams ba gling nas bod yul 'dir byon pa'i bla ma khyed ni rje rin po che'i rnam 'phrul dngos yin zhing /
nged la'ang sku drin shin tu che /
deng 'dir nged cag lhan cig tu smon lam legs par btab pa yin pas /
phyis su'ang khyed kyis nga rang thugs nas ma brjed ces gsung gi gsang ba ches cher stsal bas gzhal bar dka' ba'i gnas su gyur /
spyir 'di pa dgung lo smin pas lo rjes mar dbyar 'gros kyis bde bar phebs chog rgyu la /
de ltar byas tshe phag lo'i smon lam tshogs dbu sogs byed dgos pas dga' ston mthar phyin pa zhig mi 'ong zhing /
lhag par nag zla'i dus chen la gnyis med dus kyi 'khor lo'i sgrub mchod dang 'brel ba'i thugs smon rlabs chen 'di tsho mdzad rgyu'i steng du mi khel bas /
dgun dus tsha drag gis mi snga mi 'phyi bar dus thog 'di rang la phebs pa dang /
rgyal dbang mchog nas kyang skye ba'i 'phreng ba /
ming go sa /
stobs 'byor snyan grags can gyi 'dzam gling gi bla chen ji snyed cig mdun du byon pa la 'di'i bcu cha tsam yang gnang ba'i bgros med pa /
ba bu phrad pa lta bu'i dgyes gzigs tshad med pa dang nang sbyar gyi gsung lhag pa stsol tshul /
chos kyi mdzad 'phrin lhan cig gnang ba /
gtso che'i mtha' ma dus kyi 'khor lo'i sgrub pa'i thog tu bab pa sogs sgo du ma nas dpyad na| kun mkhyen rgyal ba'i dbang po sku 'phreng 'di nyid kyi thun mong ma yin pa'i dngos skal du gyur pa'i sngon gyi rten 'brel zhig dang /
drag po 'khor lo can tshun chad phyi ma'i rten 'brel bya sgo du ma zhig yod par snang ngo / /
rgya mtsho'i rlabs bzhin mi yol thugs bskyed mtha' / /
dus su smin pa yongs 'du'i sa bon las / /
dge legs dpag bsam srid pa'i rtser bsnyegs pa / /
phal pa'i 'khri shing tshogs kyi mtshon bya min / /
yab sras zung gi 'phrin las 'dab ma'i gar / /
rnam kun mchog ldan dbyings su bsgyur ba yi / /
dmigs med bde pa'i rdza rnga bzhad ba'i sgras / /
kun rmongs gnyid kyi go skabs 'phrog gyur cig /
de nas rje nyid gzims shag tu byon te zhabs phyi pa rnams la de ring rgyal dbang thams cad mkhyen pa thugs rje can dang /
yongs @# / /
'dzin khri rin po che /
dge 'dun 'dus pa'i tshogs dang lhan cig tu nged rang gis kyang smon lam legs par btab /
der ma zad rgyal dbang rin po ches thugs mnyes ba'i gsung rdo rje'i tshig bsam gyis mi khyab ba lhug par stsal bas bka' drin ni 'khor mtha' ma mchis pa byung /
rang gi 'byor tshod kyis jo shAka rnam gnyis sogs rten kun la mchod pa /
rgyal ba yab sras la 'bul ba /
ser 'bras dga' gsum bkra shis lhun po bcas dgon sgrub sde che phra thams cad la bsnyen bkur legs bar grub tshar ba yin kyang /
rab byung na sngon gyi skyes bu dam ba rnams kyi rnam thar bzang po smon ba'i yul du byas te /
tshe lhag 'di don dang ldan pa zhig e yong snyam pa'i 'phen ba yod /
gal te de ltar ma byung yang bka' chos kyi sko ra du ma nyan rgyu sogs chos kyi bya ba mang po yod bas nged rang grwa pa gsum tsam byas te /
bod chos yul 'dir lo kha shes kyi ring la ces kyang 'dug rgyu yin gsung bar /
phyag gnyer dang drung gsol ngo g.yog bcas nas snga sor chos rjes kyang zhus yod pa bzhin sku na mtho bas yun ring bzhugs nas chu sogs i 'phrod mi shes stabs nged cag gi blos mi long la /
nged cag kyang long ba thang skur bzhin du gnang lugs med par ma zad /
mdo smad kyi grwa slob sbyin bdag rnams kyang thugs kyis 'dor mi rung bas cis kyang 'di lo phyir phebs dgos zhes phyag mang du btsal te du ngag gis gsol ba yang yang btab pas dka' dka' zhig la mthar snying rje'i gzhan dbang du gyur pas ngo ma chog par phebs rgyu'i zhal bzhes gnang /
gnas tshul de thos nas dpyod ldan mang pos /
khong mdo smad du chos srid rlabs chen de 'dra la thugs kyis rbad chod mdzad de /
rdo rje gsum dang gtad pa bzhi bud bsnyegs thob gsum gyi rnam thar bka' gdams gong ma'i mdzad srol gyi bzhed pa de 'dra byung ba 'ching ba nang nas grol ba'i khyad chos su 'dug ces chos kyi rjes su 'brang ba'i bsngags pa'i tshig gi me tog kun tu 'thor ba byung /
rgyu mtshan de gsan nas yongs 'dzin khri rin po ches kyang /
rje 'di pa bod yul du lo kha shas la bzhugs rgyu byung na bstan pa la phan rgyu red ces mang po la gsung snang ngo / /
rgyal tshab de mo no mon han blo bzang 'jigs med rgya mtsho'i drung nas 'chi med rdo rje'i srog shing gi rjes gnang sogs gsan /
'bras spungs su phebs te /
klu 'bum khams tshan gyi dge 'dun rnams nas bka' chos zhus par /
skyabs 'gro'i khrid shin tu rgyas pa stsal /
khams tshan la tshom ja dang 'gyed spyi 'jog sogs gang rgyas kyis bsnyen bkur zhus /
rgyal dbang thams cad mkhyen pa'i zhabs pad nas gsang bde 'jigs gsum gyi smon lam gyi lung dang /
yongs 'dzin rin po che'i drung nas dga' ldan lha brgya ma'i khrid lung /
rgyal ba'i yongs 'dzin chung ba shar pa chos rje'i drung nas kyang dga' ldan lha brgya ma'i khrid bsdus pa zhig gsan /
ser 'bras kyi dge bshes nyi shu lhag la skyabs 'gro dang dga' ldan lha brgya ma'i khrid /
lam rim bde lam sogs lung gi skor mang po stsal /
de nas po ta lar rgyal ba rin po cher thon phyag zhus bar /
thub dbang gi sku brnyan bod li lha rdzas nang mdzod @# / /
bcas srid na rnyed dka'i rten gyi skor phal cher /
rgyal ba'i yum rgyas pa dum ba bcu gnyis /
dga' ldan bstan pa'i gsal byed sha cin sa rig chi er ti ni mkhan pa zhes gzengs bstod kyi cho lo dang bka' shog tham gi gru sgor dang bcas /
chen po'i nyer spyad rta dar cha sogs dang /
na bza'i skor cha tshang bcas bdag rkyen spam mtho ba stsal /
rgyal dbang rin po ches gsol 'phro shel kar rta so ma gsol phor gang gnang ste thugs 'phreng ba'i rnam bas nang lugs kyi gsung gnad can mang du phebs /
sku 'bum chos sde chen por skabs skabs su me skyon sogs bkra mi shis ba'i mtshan ma phran tshogs 'byung ba zhig 'dug pas /
de dag sel zhing bshad sgrub zung gi bya ba gong 'phel du rgyas phyir dang /
dge 'dun gyi sde 'phel rgyas su 'gro ba'i ched du brtag zhus phul ba sogs spyi sogs kyi lung bstan gyi skor rnams kyi lan zhib rgyas su stsal /
sku 'bum spyi la rten zhig gnang dgos zhus ba ltar thub dbang gi sku khyad 'phags shig gnang /
yongs 'dzin khri rin po cher thon phyag zhus bar /
nyid kyi dbu zhwa dang sku gzan ser po bcas stsal te 'phral phugs kyi gsung yang mang du phebs /
rgyal tshab rin po che'i drung nas kyang srid lugs kyi bdag rkyen rgya chen dang phyi nang gsang ba'i bka' lhug bar gnang /
rje nyid bod yul du bzhugs ring der dad ldan rnams nas chos 'brel zhu ba dang brtag zhus /
skyabs 'jug zhu mkhan sogs ches mang po byung bas so so'i 'dod pa tshim par byas /
rgyud stod smad gnyis la mang ja dang sku 'gyed sogs kyi bsnyen bkur zhus /
mdo smad du gdan 'dren byed rgyu'i thugs bzhed bzhin 'phags yul gyi bstan bcos bod du 'gyur ro cog cha tshang ba snag shog spus legs /
sku'i rten ston pa thugs rje can gyi rtogs brjod dpag bsam 'khri shing gi bris thang bco lnga gos chen khyad mtshar gyi gong gsham bcas /
rgyal dbang thams cad mkhyen pa'i skyes rabs zhal thang bcu lhag gong mtshungs /
rje gling 'phul ma'i sku brnyan kha shas /
thub pa rdor gdan ma rgya gar li mkha shas /
jo bo rje sogs rten rnying gi skor rnam pa mang po /
gzhan yang 'jigs byed sogs yi dam gyi skor dang chos skyong du ma /
bla sku ci rigs /
sgrol dkar ljang sogs bris 'bur gyi rten mtha' yas pa gdan drangs /
de nas dpyid zla dang po'i nang du gza' skar dge ba'i nyin gzhung sa nas lugs srol dang mthun pa'i skyel mi sne shan pa dang rta 'ul sogs lha sa nas nag chu'i bar stsal te mdo smad du chibs kyi kha lo sgyur bar mdzad do / /
rmug 'dzin gter kha phye ba'i tshul gyi khrimsX ldan 'dus pa rgya mtsho dang / /
bstanX pa'iX rtsa lag rgyal dbang yab sras dpag yas mchod pa'i sprin gyis mchod / /
sa yi nyiM zla jo shAka gnyis sogs rten la phyag mchod skor bar bcas / /
bya dka'i tshogs gnyis spyod pa maX lus phyogs can 'ga' yis rdzogs par mdzad / /
deng dus thabs mkhas thugs ka'i 'od zer gyis| /
phyogs bcu'i dpal 'byor longs spyod kun bsdus te / /
snying gar phyag rgya bzhi yis rgyas 'debs pa / /
de dag rnam thar khyod kyis ring du spangs / /
zang zing dngos po tshogs gnyis snying por bsgrubs / /
legs bshad dga' ston phan tshun skyes su@# / /
spel / /
sras bcas rgyal ba'i 'khor lo bsnyen pa yis / /
dngos grub gnyis kyi dga' ston mgron du khugs / /
zhes dge ldan bstan pa'i rtsa lag mkhas shing grub ba'i dbang phyug rje btsun bla ma dam pa tshul khrims bstan ba'i nyi ma dpal bzang po'i rnam par thar pa nor bu'i do shal las /
dngus 'gyur gyi ljongs su bstan 'gro'i don mdzad tshul gyi dra ba ste lda ba'o / / / /
de nas nag chu ldang la sogs rim par brgyud de dud bu rer slebs pa na bsam sbyor log bar 'chang ba'i 'phrog bcom byed mi mgo log dang /
ske rtsi ri shor ba mi grangs nyis brgya dang sum bcu lhag tsam gyis me mda' sogs mtshon cha'i rigs brdar te tsham rngam gyi rnam pa dang bcas tshur gzas nas 'ongs pa na /
zhabs phyi pa rnams kyis 'thab ya zhig byed dgos rgyu red snyam ste mtshon cha sta gon byas bar /
rje nyid nas grwa ba rnams la de 'dra byed mi dgos skyon med /
ngas chos srung la phrin bcol byed /
spyir 'phrog bcom byed mi 'di tsho rgyag ches pa ma red /
rang rang gi kha ma sos bas sdug thug cing las kyi mnar ba yin bas snying re rje /
bza' btung sogs kyi gsol ras zhe tshim ba zhig ster dgos gsung ste dmu rgod kyi spyod tshul de gzigs bas lhag par snying rje ba ni /
bzhi brgya pa las /
nad thebs bu la gdung 'gyur ba / /
de bzhin byang chub sems dpa'i brtse / /
dam pa min la khyad par du'o / /
zhes dang /
dpal sbas kyi rtogs pa brjod ba'i yal 'dab las /
bsam pa rigs ba rnams kyi thugs dang ni / /
gnod ba byed pa la yang snying rje rgyas / /
drag bor gyur ba la yang 'dab ltar mnyan / /
zhe sdang tsha gdung la yang shin tu bsil / /
zhes gsungs pa bzhin no / /
'on kyang chos srung rnams kyi mthus skad cig de nyid du nam mkha' g.ya' dag pa la glo bur du rlung dmar drag po 'tshub pa dang lhan cig par sprin shin tu mdog nag cing mi sdug pa 'khrigs nas mun sros pa bzhin gyur /
'brug sgra bzod dka' ba sgrogs shing phyogs kun tu glog gi ka ba zug nas thog 'phen pa dang /
ser ba drag po rgyun ring tsam babs pas jag mi rnams 'jigs shing dpa' zhum ste lus sems gnyi ga bag 'khum nas tshur 'phrog bcom byed rgyu lta zhog /
rang rang gar 'gro'i gtol yang med pas /
dbag bsam 'khri shing las /
skabs der gnod sbyin lag na rdo rjes zad byed pa rnams ni / /
bdag nyid kun gyis rtag tu bcom ldan 'das kyi mi mthun phyogs / /
yin par shes nas drag bo'i rlung gis dkris pa'i char dag spros / /
rnam par rmongs nas sa yi khung bur skyabs pa dag tu byas / /
zhes pa'i dang tshul de kho na bzhin du gyur /
de'i mtshams su kho rang tsho'i nang phan tshun la'ang don med par gcig gis snyad btsal te nang 'khrug byung nas 'thab res byas /
srung mas rgyud bskul bas bsam shes 'ga' zhig la dogs pa skyes te /
nga tshol bar 'dir don med bar mi 'grig pa kho na yong ba 'di'i rkyen da res kyi 'grul pa 'di reg mi nyan ba zhig yin tshod red byas pa kun gyis blor bab ste thams cad kyis khyed rang tsho bde bar song /
khyed rnams la gnod 'tshe'i rigs mi byed ces zhus shing mna' bskyal nas phyir log ste nyer 'tshe ci yang ma byung ba @# / /
ni byang chub kyi sems rin po che'i gzi byin yin te /
byang chub chen po'i skyes pa'i rabs las /
bsod nams gzhi las 'bar pa'i yon tan rnams / /
nan tan sgrub pa'i byin gyis dga' bar 'gyur / /
dgra yang rang gi grags ba bsrung ba'i phyir / /
lhag par bkur sti byed pa nyid du gyur / /
ces gsungs pa bzhin no / /
pha rol gyi gnod pa brtsam pa'ang grogs su 'khyer nus pa'i bdag nyid chen po rnams ni blo sbyong rtsa tshig las /
yid bde 'ba' zhig rgyun du bsgom /
gsungs pa ltar ci byas rgyan du 'gro bas nam yang gnod pas brdzi ba'i go skabs med de /
'khri shing las /
rnam sdang skyon gyi dug gis yid ni sun phyud gyur rnams kyis / /
dam pa dag la gnod pa sgrub la 'bad par ba rno gang| /
de nyid gal te de yi yon tan rab 'bar rjes byed par / /
gyur na srid 'dir su zhig rgya cher gnod dang ldan par 'gyur / /
zhes gsungs pa ltar ro / /
rtse mgron shad sde mkhan po ngag dbang mgron gnyer dang /
zhabs gras rnams nas nged tsho ngo g.yog nyi shu rtsa bdun las med /
kho rang tsho grangs nyis brgya lhag 'dug pas /
da lam skyabs rje dam pa sku zhabs rin po che'i thugs rje kho na la brten nas nged rnams la gnod pa ma byung ba ma gtogs /
rgyu nor phar bzhag srog kyang thar dga' ba 'dug ces zhe thag pa nas bka' drin dang thugs rje dran pa'i legs sos ched du brjod pa dang gsol ba 'debs pas dus 'da' ba byung /
de nas rim par brgyud de nye zho cung zad kyang med par tshwa 'dam rab brtan dza sag gi u ger 'byor phyogs de'i dad ldan rnams la phyag dbang dang byin rlabs sogs mos ba bzhin stsal /
de nas bu ha'i chu khar byon dus phyag mdzod che ching chos rje rab 'byams pa tshul khrims chos 'dzin ngo g.yog rnams bsu bar 'byor te gzhi byes zhal 'dzom pa'i dga' ston mngon du gyur /
de nas wang tshe ring don grub /
pai zi rat+na sid+d+hi /
dza sag da'i ching rdo rje bcas kyi urge rnams nas phebs lam gyi zhor la ja 'dren zhus par byon nas 'dod chos kyang stsal /
ston zla 'bring po'i yar tshes bcu gsum 'phrod sbyor dge ba'i nyin bstan pa'i gsal byed che shos sprul pa'i sku dag dbang bshad sgrub bstan pa'i nyi mas gtsos sku 'bum bla spyi thun mong nas rta bsu dang /
bstan ba'i snang byed stag mtsher sprul pa'i sku blo bzang mkhas grub nyi ma ser sbreng gi mgor bzhugs shing /
tshogs chen zhal ngo /
bla brang phyag mdzod /
sku rten chos rje /
spyi gnyer tsho pa drug gi rgan pa sogs las sne'i rigs dang chen po'i yo byad bsgrengs pa'i mchod rdzas 'dzin pa rnams dang /
dge 'dun sum stong lhag gi ser sbreng dang bcas chos sde chen po sku 'bum byams pa gling gi phun tshogs 'dod pa 'jo ba'i rang sgar du 'jigs bral gdong sngas bteg pa'i khri 'phang mthon por zhabs sen bkod /
sku 'bum spyi nas 'du khang chen mor tshogs chen gyi tshogs dbur gdan drangs /
dge 'dun sum stong brgyad brgya lhag la phyag dbang dang lam gtso'i khrid rgyas pa zhig stsal /
bstan pa'i sgron me rgyud pa bla zur che shos sprul ba'i sku rin po ches maN+Dal bshad pa 'bul ba dang bcas 'dus tshogs @# / /
yongs nas brtan bzhugs bul /
nyid nas sku 'bum 'dus spyi'i rten du rgyal dbang thams cad mkhyen bar zhus nas gdan drangs ba'i thub dbang gi sku brnyan 'du khang chen mor bzhugs su bcug /
paN chen rin po cher zhus nas 'dus spyir bslab bya gnang ba'ang dge 'dun mang gi snyan lam du sgrogs su bcug /
de nas khri ka'i phyogs su byon te rten la mchod 'bul dang /
chos srung rnams la dbus phebs kyi 'phrin las tshul bzhin sgrub pa'i bka' drin gtang rag gi mchod sgron slad kyi'ang 'phrin las bcol /
mchod rten dkar bo'i bla brang du zla ba gcig gi ring la bzhugs te sku ngal bso zhing nyams bzhes kyi rgyun bskyangs /
de nas sku 'bum du phebs /
or du su'i shog gi tho yon ngo g.yog bcas nas zhus pa bzhin dge 'dun lnga brgya lhag tsam la gsang 'dus kyi dbang sta gon dang bcas pa /
'jam dbyangs nag po /
shra ma Na /
seng gdong ma nag mo gtso 'khor gsum ba dang dmar mo gnyis /
gtsug tor rnam rgyal /
dzam+b+ha la ser po? sogs kyi rjes gnang /
byang chub bde lam gyi lung khrid bcas stsal /
rje rin po che'i dus mchod dga' ldan lnga mchod chen mo'i skabs nyin bdun gyi ring la tshogs chen 'du khang gi rab gsal du bla mchod dus bzang gi tshogs mgor phebs te bstan 'gro mtha' dag la dgongs pa'i thugs kyi dgongs pa gang legs mdzad /
de nas 'jam mgon bstan ba'i rtsa lag dam ba a kyA no min han rin po che rgyal khab bai cing nas mdo smad du byon pa'i bsu ba la phebs te sri? ling du mjal phrad gnang zhing sku 'bum chos sder lhan du phebs /
de skabs rje 'di ba'i sku cung zhig bsnyung tshul bstan par brten a kyA bla brang nyid du rje 'di ba gdan drangs nas a kyA rin po ches bla mchod dus bzang dang 'brel ba'i zhabs brtan gnad smin phul bas rten 'brel gyi zhal bzhes bzang po gnang /
yang bskyar a kyA bla brang nas tshogs chen 'du khang gi rab gsal du rje rin po che gsung 'byon ma'i mdun la rje 'di pa bla mchod dus bzang gi tshogs dbur gdan drangs ba bzhin phebs te bstan ba rgyas ba'i thugs smon mdzad /
a kyA rin po ches rje 'di ba'i mdzad spyod dang gsung 'byon lugs sogs sngar las ches 'gyur 'dug cing /
khyad par 'khor ba la skyo ba'i tshul gnang ste thugs kyi bzhed ba zhing gzhan la gtad pa mkhyen nas 'phral du gsol dbon 'jam dbyangs nyi ma la lha rdzas mdzod btags dri ma med pa srid du ring ba zhig gnang nas rje 'di pa'i sku mdun du mngags te snyigs ma'i dang tshul la skyo ngal gyi rnam pa mi mdzad par bstan 'gro'i mgon du rlabs chen thugs bskyed kyi go cha lhag par bgos te zhabs pad yun ring brtan pa'i zhal bzhes bzang po sems la 'dzin rgyu yod pa zhig cis kyang nas gnang dgos tshul sku phreng snga phyi'i thugs 'brel dam tshig tshun chad la dkar ba'i zhu ba dmar 'byin u tshugs mthar skyel gyis zhib rgyas su zhus par /
nyid nas gsol dpon la thun mong gi gsung lan rgyas pa zhig stsal cing /
nang sbyar thun mong ma yin pa'i dgongs gzhi dgos pa /
'on kyang nyid kyi thugs thag bas gsung nan mdzad @# / /
pa zlog tshul med bas lo kha shas la bzhugs rgyu'i gnas tshul rnams rang nyid kyis phyag bris mdzad de rgyas btab nas mgron gnyer rab 'byams ba ngag dbang bstan 'dzin la gnang ste /
rje a kyA rin po che'i drung du phul bar| khong gis gzigs te phyag thal mo sbyar nas pha bla ma rdo rje 'chang chen bo zhabs bad brtan par bzhugs pa'i zhal bzhes blo gdeng thub ba'i gsung rdo rje'i chig 'di 'dra stsal ba ni bka' drin nges par bsam gyis mi khyab 'dug 'di rmi lam min nam gsung ste /
dang por mdzad sbyod la yid ma ches pas blo 'khul byung tshul /
de nas gdung shugs kyis gsol ba btab pas brtse bas gzigs te zhal bzhes yid tshim pa gnang ba la spro dga' tshad med pa skyes pa'i ched du brjod ba rnams mgur dbyangs kyi tshul du zhus pa ni /
rje dus gsum gyi sangs rgyas 'dus ba'i sku / /
pha drin can gyi bla ma rdo rje 'chang / /
'bangs dad gdung gi shugs kyis gsol 'debs na / /
pha brtse chen gyi ngang nas yud tsam dgongs / /
mgon rdo rje 'chang chen rang gshis la / /
bgres rgud kyi spro ba ma mchis kyang / /
deng rang re snyigs dus slob 'bangs kyi / /
chu bur gyi mig gi snang ngo la / /
sku bgres shing bsnyun pa'i tshul zhig mdzad / /
tshul 'dis kyang cung zad yid ma ches / /
gsung tshangs dbyangs 'gag pa ma mchis kyang / /
gsung zhan cing gre bab snyung tshul bstan / /
yongs 'brel gtam nyung zhing skyo tshig mang / /
tshul 'dis kyang cung zad yid ma ches / /
thugs rnam kun mkhyen pa'i ye shes la / /
skyo 'khrul dang rnam rtog mi srid mod| /
yongs skyo shas kho nas 'da' bar mdzad / /
tshul 'dis kyang cung zad yid ma ches / /
don de slad slob bu'i tha shal bdag /
sems las kyi khur pos non na yang / /
ci byed kyi blo lhus ma things par / /
zhag shas shig 'gyang zhing thal bar gyur / /
de rjes su dben pa'i ri sul 'dir / /
gcig pu rang mno bsam btang ba'i tshe / /
'dzem med du zhu dgos spob pa skyes / /
ring 'dris kyi nye gnas nyi ma la / /
snying gtam gyi tshig gsum rjen 'bul zhus / /
phrin las kyi byed po rnams la yang / /
nang nyams kyi drang gtam lhug par smras / /
gang zhus kyi don 'dir brtser dgongs nas / /
skyo ngal gyi thugs 'dun rgyang bsrings te / /
bstan 'gro yi phan bde rlabs po che / /
yun mdzad kyi rdo rje'i bka' bzhes dang / /
bden gtam gyi phyag ris spyi bor 'byor / /
tshul 'di lta'i rab dga'i bde ba 'di / /
mngon sum mam 'on te rmi lam lags / /
yongs rmi lam lags kyang mi sad snyam / /
don 'gyur med kyi rdo rje'i tha tshig 'dis / /
bdag snying la bde dga' mngon du byin / /
dad gdung gi rlabs kyis cher bskyod de / /
zhu tshig gi snying po dgung du 'phyur / /
phyag zung gi snyim pas bzung nas kyang / /
zab brling gi rgya mtshor sim pa mkhyen / /
zhes thol byung du gsol ba 'debs pa'i zhu tshig dad gus kyi snying po mu tig gi phreng ba zhes pa 'di zla11 tshes21 dge ba'i nyi dros la dben pa'i ri sul seng ge'i ri khrod nas slob bu'i tha shal snang mdzad dgyes bzhad rdo rjes bkra shis pa'i lha rdzas /
bkra shis ri mos spras pa'i Dam rdzar /
'gyur med rdo rjes mtshan pa'i @# / /
rten kheb bcas gus phyag dang bcas gsol ba btab pa lags /
zhes pa'o / /
khyi phag gnyis kyi lo gsar rnying gi mtshams 'dir lhag par thugs sna bstung ba'i rnam pa mdzad pa ni /
rjes ma'i lo mgor yang dbus nas rgyal dbang thams cad mkhyen pa dag zhing du phebs 'dug pas dus tshed de 'dra zhig la rje 'di 'ang zhing khams gzhan du 'byor rgyu'i dgongs bzhed yin 'dug na'ang /
sngon ston pas sku tshe'i 'du byed btang ba'i rjes su /
gsol ba btab pas zla ba gsum du sku tshe'i 'du byed byin gyis brlabs nas bzhugs pa bzhin /
a kyA rin po ches zhu nan ha cang che ba'i zhal ngo ma bzlog par khong bzhugs ring gi lo cha shas la nyid kyis kyang thugs 'phen phyir bsnur ba yin par gdon mi za'o / /
lo mjug la sku'i khams ha cang seng dwangs shig med kyang de la thugs snang mi mdzad par bcad rgya dam po'i sgo nas yi dam gyi ljags bsnyen mdzad cing /
rje btsun rdo rje rnal 'byor ma'i dkyil 'khor bsgrub pa dang dbang len pa sogs kyang gnad smin mdzad /
de nas dgung lo re gcig pa na tshod ldan zhes ba shing phag gi gnam lo gsar bzhad kyi nyin sku tsha zhabs drung skal bzang bstan 'dzin rgya mtsho dang /
phyag mdzod che ching chos rje gnyis kyis gtsos pa'i grwa rigs thun mong nas mkha' 'gro'i brtan bzhugs dang 'brel ba'i sgo nas zhabs brtan phul /
rgyar rtsang sgom chen a kya bla ma dge legs kyi sprul sku'i gtsug phud bzhes nas /
mtshan blo bzang dge legs nyi ma zhes 'dogs par mdzad /
rje a kyA rin po che byon nas lo gsar gyi mjal kha zhus shing brtan bzhugs rgyas ba phul /
de nas rnam pa gnyig dben gnas dga' ldan chos sdings su phebs te zhag kha shas bzhugs /
de'i ring la a kyA rin po cher nA ro mkha' spyod ma'i dbang dang gzhan bka' chos mang po thugs kyi bzhed pa bzhin du stsal /
a kyA rin po chas slar yang bla mchod kyi dus bzang dang 'brel ba'i zhabs brtan zhig kyang 'bul bar mdzad /
a kyA bla brang du lha mo'i rten mdos bzhengs rgyur rdzas dang bcas shom sogs ji ltar byed dgos pa thams cad la nyid nas ljags bkod zhib mo bka' drin skyong dgos tshul zhus ba ltar khur bzhes kyis bkod khyab mdzad nas bzhengs te nang rten du bzhugs su bcug par rab gnas sogs kyang mdzad /
dus rgyun bar yang a kyA rin po ches chos srid kyi sku don gal che ba gang gi thad du'ang rje 'di par dgongs bstun gyis gnang ba ma gtogs /
bka' gros med bar nyid kyi thugs bzhed kyang pa ltar ye mi mdzad pas /
de'i rgyu mtshan a kyA rin po che nyid kyi zhal nas /
bdag gi bya ba thams cad rje mi nyag rdo rje 'chang chen por zhus nas sgrub na bla ma'i gsung gi byin rlabs dang thugs rjes las don de dka' tshegs med par 'grub yong bar 'dug gsung /
phyin chad kyang blo gtad sa skyabs mgon nyid las gzhan ma mchis bas thugs la 'dzin dgos zhes yang nas yang du zhu ba gnang /
de nas rje a kyA rin po che rgya nag tu 'byon khar /
rdze 'di bas lha rdzas nang mdzod /
maN+Dal /
sku gsung thugs rten /
sku'i nyer sbyad cha tshang /
rnam ther bu bdum sogs kyi dngos 'bul dang bcas brtan bzhugs phul /
rje a kyA rin po ches@# / /
nyid la 'phral phugs kyi gnas tshul rnams zhib tu zhus shing tshe rabs kyis phreng bar 'bral med rjes 'dzin gyi skyabs 'jug zhus /
rje 'di pas dam pa nyid kyi sku tshe mdzad phrin sogs kyi ched du dmigs te dkon mchog la gsol 'debs dang chos srung la phrin bcol sogs byed /
rgan bu nga la'ang tshe rabs kun tu thugs nas ma bor ba'i skyabs 'jug gnang dgos zhes phan tshun skyabs 'jug zhu res mdzad de a kyA rin po che rgya nag tu chibs kha bsgyur /
de rjes nyid a kyA bla brang du byon te nang rten sgrol ma gsum gyi sku brnyan la gzungs 'bul nyid kyis gnang dgos pa'i rgyu mtshan sngar zhus yod pa ltar ring bsrel rnam bzhis bsdus pa'i gzungs gzhug rgyud sde'i dgongs pa bzhin legs par phul te rab gnas kyang mdzad /
or du su shog gi sman pa bla ma dkon mchog rab rgyas kyis zhus pa ltar /
ma Ni bka' 'bum /
rgyud bzhi /
man ngag bka' rgya ma sogs kyi lung dge 'dun brgya lhag tsam la stsal /
de nas gser sku che chung mang po dang zhal thang mang bo /
bka' 'gyur cha tshang /
rje yab sras kyi bka' 'bum sogs glegs bam brgya dang dgu bcu lhag /
bka' gdams mchod rten sogs sku gsung thugs rten du ma sku 'bum mi nyag bla brang nas khri ka'i mchod rten mi nyag bla brang du mchod pa'i rten la gdan drangs| dbyar zla 'bring po'i nang du hal ha'i phyogs kyi bla ma 'ga' zhig gis zhus pa ltar /
rje thu'i bkwan rin po che'i gsung 'bum pu ti brgyad tsam gyi lung dge 'dun lnga bcu skor la stsal /
ri khrod pa dkon mchog snyan grags kyis gtor ma brgya rtsa'i khrid zhus bltar lag len dmigs rnam phan yon dang bcas gsung bshad zhib rgyas su stsal bas /
lha rdzas /
bka' gdams maN+Dal /
sku brnyan /
lam rim /
blo sbyong /
'dul ba'i skor dang /
bde lam zin bris sogs gsung rab pu ti bcur nye ba /
thugs rten /
'tsho ba'i yo byad lhung bzed sogs bdog pa ci 'byor yod 'bul lta bu byas te snying khung rus pas zhabs brtan gyi zhu ba rnam dag phul /
skye zhing skye bar rje nyid dang mi 'bral ba'i skyabs 'jug kyang nan tan zhus par brtse ba'i zhal bzhes bzang po gnang /
'jam mgon bstan pa'i gsal byed che shos sprul pa'i sku rin po ches kun rig rgyud don gsal pa'i steng nas phyag rgya'i skor dang dka' gnad kyi dogs gnas ci rigs zhus pa rnams zhib tu khrid pa gnang /
sku 'bum rgyud grwa'i 'du khang 'phyam gyi logs ris ston pa'i skyes rabs kyi bkod pa rnams bgres skyon cher zhugs pa la /
bstan pa'i srog shing a kya'a rin po ches gsar bzhengs kyi mthun rkyen stsal te /
phyag mdzod chi ching chos rjer ba 'byams pa tshul khrims chos 'dzin dang bying 'dren zur ba dge slong shes rab rig 'dzin gnyis las dpon du bskos nas /
bzhengs lugs kyi sa bcad go rim sogs nyid kyis zhal bkod gnang dgos zhes zhus pa ltar lha bzo ba rnams la sngar rgyun dang bstun pa'i go rim ma 'chol zhing sku'i bab tshon gyi mdangs sogs thig ldan gang mdzos dgos pa'i bkod khyab stsal te bzhengs su bcug /
gtso sku che ba rnams la kha byang gsol 'debs kyi tshigs bcad kyang ljags rtsom mdzad /
dbyar zla tha ma nas ston zla 'bring @# / /
po'i bar than ba me 'bar ba lha bus mi phyugs dang lo tog kun la gnod tshab che ba byung bas /
tshogs chen zhal ngo sogs las sne'i rigs nas chos skyong la lung zhus byas pa ltar /
rgyud sman gnyis kyi dpon slob las thog ba dang zur pa sogs dge 'dun nyer gcig re bcas lan du mar lha khang chen mo'i nang dang chu mgo sogs su byon nas dmigs brtse ma'i las tshogs nang gi char 'bebs kyi sgrub pa byas shing /
dge 'dun sum stong brgal bas kyang rgyab skyor gyi rim gro dang /
spyan 'dren khrus gsol /
dmigs brtse ma sogs rgya cher bsgrubs na'ang sems can spyi mthun gyi las dbang btsan pas char ma babs shing /
tsha bas gdungs pas ri klung thams cad dmar hang nge ba ser skya'i grong lta bur gyur bas /
rje nyid nas kyang than pa 'dis lo phyugs kun la gnod pa che bar 'dug /
char 'bebs shig byas na dgongs pa'i thog tu /
tshogs chen zhal ngo dang bla spyi'i phyag gnyer sogs nas yang bskyar chos skyong la lung zhus byas bar /
rje 'di bas char 'beb gnang dgos lung bstan stsal ba ltar /
thams cad 'dun pa chig dril gyis nyid la char 'bebs kyi snyan gsan phul nas gsol ba btab pas 'phral rang la tshogs chen 'du khang gi rab gsal du rje gsung 'byon ma'i mdun du phebs /
sgrub grogs dge bshes bzhi dang bcas /
skyabs sems yan lag bdun pa maN+Dal dang bcas pa /
thun drug gi rnal 'byor /
bla ma'i rnal 'byor sogs kyis thog drangs yi dam rdo rje 'jigs byed kyi mngon rtogs bzlas pa dang bcas bsngon du 'gro bas dam can chos kyi rgyal bo'i bskang bshags tshar kha shas gsung nas phyogs bzhir drug cu pa bsngos /
gzhi bdag la bsang dang gtor bsngo gnang /
dngos gzhi dmigs brtse ma'i las tshogs ltar dang /
rgyab chos gtor ma brgya rtsa /
klu gtor /
'byung gzhi gtor ma bcas nyin gsum gyi ring la bsgrubs pas char gyi rgyun 'jam po zad mi shes pa nyin mtshan khor yug tu babs nas mi 'jigs pa skyabs kyi spyin pas mi phyugs lo tog sogs kun gyi dbugs gsos par mdzad de thugs rje dang bka' drin gzhal bar dka' ba'i gnas su gyur /
da nas yun ring po'i bar du bcad rgya dam bos lam thun mong dang thun mong ma yin pa'i nyams bzhes ting 'dzin bdud rtsi'i zil mngar la gcig tu rol par mdzad /
dgun zla dang bor rje rin po che'i dus mchod skabs lo ltar 'char can gyi phyag bzhes bzhin tshogs chen 'du khang gi rab gsal du rje gsung 'byon ma'i mdun du bla mchod dus bzang gi tshogs dbur phebs te nyin kha shas kyi ring la bstan 'gror sman pa'i thugs bskyed rlabs bo che gnang /
dgun zla 'bring bo'i yar ngo'i tshes bcu nas mar ngo'i tshes bcu'i bar la rje btsun rdo rje rnal 'byor ma'i dkyil 'khor sgrub cing dbang blangs pa /
tshogs kyi 'khor lor tshim pa drug ldan du rol pas dam tshig skong zhing gnas gsum dba' bo mkha' 'gro'i tshogs kun dgyes pa bskyed /
de nas sku mtshams gnang ste thun dngos gzhir zab lam rdo rje'i rnal 'byor bskyangs shing /
thun mtshams su ltung bshags dang 'brel ba'i phyag sbyang nan cher mdzad /
skabs /
@# / /
shig sku bsnyung cung zad bzhes par phyag gnyer sogs zhabs gras thun mong nas zhabs brtan ci 'dra sgrub rgyu rje nyid la zhus par /
sman bla'i cho ga mchod pa gang rgyas kyi steng nas tshogs chen du gsung na legs zhes bka' phebs pa bzhin bsgrubs /
yang zhabs gras thun mong nas sku 'bum chos skyong la lung bstan zhus par /
rnam rgyal ma'i stong mchod gang mang dang sgrol dkar gyi tshe sgrub dgos zhes stsal ba'ang gnad smin byas te bsgrub /
mtsho skyid pai ze'i shog gi sman pa lo lon mkhas pa zhig 'dug pa gdan drangs par khong gis phyag rtsa brtag nas sman phul bas sku khams cung zhig dwangs pa byung /
zhabs gras thun mong nas zhabs pad brtan pa'i snyan zhus nan tan du phul bar /
zhal nas /
da lta gang yin kyang bzang /
tshe 'dir dge ba'i bya ba gang bsam yid smon ltar 'grub pas 'gyod pa med /
lo'ang rgas bas nges pa ci yod ces gsung pas zhabs phyi pa rnams gsung de ci 'dra yin snyam the tshom du gyur la /
da ni paN chen blo bzang chos rgyan gyis /
tshe ring du gnas na rnam dkar gyi / /
las bzang po sgrub po shi yang sla / /
sems bag chags bzang po'i ngang du 'chi / /
a la la gson shi sems la snyom / /
tshe sgrub kun ji ltar dgyes dgyes mdzod / /
gsungs pa ltar gdeng thob pa'i gsung zhar la go rgyu mang po can gnad zab mo zhig go / /
ta ri gang+ga'i rab 'byams pa ngag dbang bstan 'dzin nas /
lha rdzas /
maN+Dal /
sku gsung thugs rten /
gos kyi zhabs chag sogs kyis thog drangs nas zhabs brtan phul te 'di'ang rten 'brel gyi dbang zhig tu thal bar snang /
zhabs phyi ba dge tshul blo bzang don grub kyis kyang bdog pa'i tshan grangs dang bcas zhabs brtan phul /
mer gen dka' bcu smon lam rin chen dang /
dur bde thai ji blo bzang don grub kyi bu chung bkra shis tshe brtan| tho yon 'jigs med sogs nas phyag dbang zhus /
grub rgyal lugs kyi tshe dbang dang gzhan chos bka' mang tsam gnang /
bsgrub bya lnga bcu lhag dge tshul dang /
sum cu brgal ba la dge slong gi sdom pa stsal /
de nas dgung lo re gnyis pa 'dzin byed ces pa byi ba'i gnam lo gsar tshes nyin sku tsha zhabs drung dang phyag mdzod che ching chos rje gnyis kyis gtsos grwa rigs thun mong nas mkha' 'gro'i bstun bzlog dang 'brel ba'i zhabs brtan phul nas rten 'brel gang legs bsgrigs /
cho 'phrul smon lam la 'dus pa'i ser skya che phra chig stong brgal ba la phyag dbang 'dod chos stsal nas yid tshim par byas /
phe kyA zhabs drung go 'phang hu thog thus 'jigs byed dba' gcig /
gsang 'dus /
rta mgrin gsang sgrub sogs kyi dbang sta gon dang bcas zhus par /
che shos sprul ba'i sku rin po ches gtsos sprul sku'i rigs dang /
mtsho sngon mtsho skyes pai zi /
dur bde tho yon 'jigs med /
tha'i ji bkra shis tshe brtan /
dge bshes mang po bcas dge 'dun drug brgya lhag la stsal /
bsgrub bya brgya dang bdun cu lhag la dge tshul slong gi sdom pa stsal te thar pa'i rgya mtshor 'jug pa'i gru gzings 'jug bar mdzad /
mergen bka' bcu smon lam rin chen la bka' shog dang gzengs bstod kyis mergen baN+Di ta'i tsho lo bcas stsal /
zla @# / /
ba gcig gi ring la sku mtsham bsngams /
mtshams grol rjes bstan pa'i sbyin bdag pai zir tan sid+d+hi dang dza sag da'i ching rdo rje gnyis nas lta rdzas maN+Dal /
sku gsung thugs rten bcas zhabs brtan rim bzhin phul /
bai zis 'dod mos bzhin yi dam chos srung la gtor bsngos phrin bcol mdzad /
skabs der nged kyis bris pa'i dga' ldan bstan pa rgyas pa'i smon tshig gi dpe zhig phyag tu 'byor bas dgyes tshor cher mdzad cing /
sbyar byang gi thad du /
deng dus rje bla ma'i bstan pa 'di zungs zad kyi nad ba sman pas bor ba bzhin bdag tu 'dzin pa mi 'dug ces pa de shin tu bden par 'dug gsung nas thugs shin tu skyo bas spyan chab bsil /
de skabs che shos sprul pa'i sku rin po che sku 'bum gyi mkhan khrir bzhugs rgyu'i sta gon gyi skabs yin pas| khong la khyed khrir bzhugs rgyu dang smon tshig 'di 'byor ba rten 'brel 'grig pas tshegs su btsugs na legs gsung ste /
rnam pa gnyi ga dgongs mthun gyis tshogs chen dang bshad sgrub gling gnyi gar btsugs /
de'i thugs dgongs ni khong khri 'don la rten 'brel 'grig par mdzad /
nyid kyi sku tshe hril por bstan pa'i bya ba kho na mdzad de rje bla mas /
dang bor rgya chen thos pa mang du btsal / /
bar du gzhung lugs thams cad gdams par shar / /
tha mar nyin mtshan kun tu nyams su blangs / /
kun kyang bstan pa rgyas pa'i ched du bsngos / /
gsungs pa ltar bstan ba rgyas pa'i rgyu 'ba' zhig tu bsngo ba'i thugs 'dun nar mar yod pa dang ngo 'phrod par mngon te /
nyid nas bla mchod kyi dus bzang zhig sngar nas 'dzug par gnang yod ba de'i skabs su'ang smon tshig 'di chag med dgos pa'i zhal ta nan cher stsal /
grwa pa bgres gzhon tshang mas kyang thugs 'dun rtse gcig gis dang du bzhes pas rten 'brel legs tshogs che ba byung /
de nas dpyid zla gsum par khri ka'i phyogs su phyag bteg /
nyid kyi dgon pa dga' ldan dar rgyas gling gi 'du khang steng du tsha gser gyi gnyija ra che ba gzungs gzhug bcas 'jog pa gnang nas rab gnas kyang mdzad /
de nas mchod rten mi nyag grwa tshang bkra shis chos gling du phebs /
rgya bod sogs nas lo tog gi don du char 'bebs zhus bar nyin gsum gyi ring la spyan 'dren khrus gsol /
brgya rtsa /
klu gtor /
'byung bzhi dang lan chags gtor ma sogs bsngo ba gnang bar brten nyin kha shas la char gyi rgyun chen bo babs pas lus can rnams kyi re ba bskangs /
re zhig phyi mtshams kyi khongs nas rgya bod kyi mkhas grub paN+Di ta rnams kyi gsung dang /
rje yab sras kyi legs bshad sogs phyag dpe'i skor la gzigs rtog zhib rgyas gnang /
de nas phyag gnyer sogs grwa rigs thun mong nas sku gong ma'i sgrub gnas byin can gsang sngags bde chen chos 'phel gling du dbyar gnas shig 'dzug rgyu'i gnas tshul nan cher zhus shing /
rje nyid la'ang snga sor rgyal dbang thams cad mkhyen pa nas dbyar gnas dang gso sbyong byed rgyur dgongs nas gaN+Di gnang 'dug pas /
da lam bstan 'gro'i phan bder dmigs dbyar gnas shig 'dzug rgyu byung na dgongs yod par brten /
dbyar zla drug pa nas rje 'di pas gtsos tshad ldan dge ba'i bshes gnyen rnams kyis @# / /
gzhi gsum kyi nyams len chos 'dul ba'i dgongs pha ji lta ba bzhin phyag bzhes pa 'thebs nges byas te btsugs /
dus rgyun gyi zhal 'don la mdo sngags zung gi nyams len gyi gnang yongs su rdzogs pa bla mchod cho ga'i ngag 'don gyi rim ba rnams ma lus bar mdzad srol btod pas yul phyogs bkra shis pa'i rten 'brel sgo du ma nas 'grigs /
ston zla 'bring po nas sngar gyi khrag rlung gi bsnyun gzhi cher 'phar te sku khams shin tu mi dwangs pa'i tshul mdzad pas /
phyag gnyer sogs nas sku 'bum chos skyong rnam gnyis kyis gtsos lha dang bla ma thams cad la lung bstan zhus bar /
zhabs brtan rim gro rgya cher phab cing /
lung bstan rnams su sku'i bsnyung gzhi dwangs mi dwangs gtso cher rje nyid kyi dgongs pa la rag las tshul rjen par gsungs /
mi nyag grwa tshang du sman bla gsung ba dang bka' 'gyur gsung sgrogs byas /
dga' ldan dar rgyas gling gi dge 'dun sum cu tsam gyis sman bla'i cho ga dang chos rgyal gyi gtor sgrub btsugs /
bla ma a lag shes rab nas kyang rnam 'dzoms bum sgrub dang byas khrus zhus /
bde chen dbon slob rin po ches kyang zhabs brtan gyi skor mang du bsgrubs /
sku 'bum tshogs chen du sman bla'i stong mchod tshar 'ga' /
bka' 'gyur /
gdugs dkar sogs gsungs ba dang /
rgyud sman grwa tshang so sor zhabs brtan gyi skor rnams rgya cher bsgrubs /
bla brang rang du gdugs dkar zlog chen /
gtsug tor rnam rgyal ma'i stong mchod tshar lnga /
sgrol dkar gyi tshe sgrub sogs spyi sger kun nas zhabs brtan tshad med pa bsgrubs /
mu ri wang gi shog nas sman pa mkhas pa zhig bos te sman phul yang phan cher ma thogs /
'on kyang zhabs gras thun mong nas sku'i rim gro rgya cher bsgrubs te zhabs brtan gnad du smin pa zhig phul bas /
thugs rjes nye bar gzigs te sku cung zad dwangs pa'i tshul gnang /
de nas sku 'bum du phebs /
bsnyun gyi mjug ma dwangs bas sku khams sngar dang mi 'dra'ang snying rje'i go cha mi lhod pas don gnyer ba mang por rnam rgyal lha dgu /
'jam dbyangs dmar ser /
thub pa dam tshig gsum bkod /
lha mo 'od zer can ma /
ri khrod lo ma gyon ma /
nor rgyun ma /
sor 'brang sogs kyi rjes gnang dang /
bla mchod dang lam rim bde lam sogs kyi lung bcas stsal te rang rang gi re ba yongs su skong bar mdzad /
dgun zla 'bring bor chos sde chen po'i gdan sa pa bstan pa'i gsal byed che shos mkhan rin po ches gtso mdzad /
sman ba bla zur shakyA dge bshes rgyal mtshan nor bu sogs bla mchod kyi dus bzang ba tshogs yongs nas gnas brtan cho ga dang 'brel ba'i brtan bzhugs phul ba'i thog che shos mkhan rin po ches dus kyi tha ma 'dir thub bstan 'dzin skyong spel ba'i rgyu tshogs ma tshang ba med pa'i skyabs mgon nyid lta bu zhabs pad brtan dgos tshul tshig gi na yam tsam ma yin par thugs rje 'khul nus pa'i zhu 'bul gnad smin bcas phul de nas bcad rgya bsngams nas yi dam rdo rje rnal 'byor ma'i ljags bsnyen la rol zhing /
bdag 'jug gyang yun ring po'i bar du bzhes par mdzad /
bcad rgya grol te gser sku li ma che chung lnga bcu brgal ba la gzungs gzhug tshul bzhin du@# / /
phul zhing nang rten gsar rnying thams cad la rab gnas mdzad /
dpal ldan smad rgyud gnyis pa gsang chen sngags kyi grwa tshang gi dpon slob gro tshang zhabs drung skal bzang bkra shis rgya mtshos gtsos dge 'dun 'dus tshogs yongs nas bde mchog dkar bo'i tshe sgrub mdzad pa'i mjug tu dpon slob rin po ches zhu 'bul gnang smin gyi sgo nas lha rdzas maN+Dal /
tshe bum bcas phyag tu phul te rgyud pa grwa tshang 'dus tshogs yongs nas zhabs brtan phul bar /
rje nyid kyis phyag thal mo sbyar te gus pa chen pos bdag so so skye bo 'ching ba kun ldan la skyes chen dam pa rnams dang 'dra ba'i rang dbang ni ga la mchis /
dam pa gong ma rje mi nyag rdo rje 'chang de nyid kyi mtshan rnam par dag pas byin gyis brlabs pa'i phran bdag la /
deng dge ba'i nyin 'dir dpal ldan smad rgyud kyi dpon slob rin po ches gtsos dge 'dun 'dus tshogs yongs nas chos dam tshig gi 'brel ba zab mo thugs la dgongs te rten 'brel gyi khyad de ltar gnang ba ni bka' drin shin tu gzhal dka' ba'i gnas lags /
rdo rje 'chang dngos su phebs nas 'chi med tshe'i dngos grub mngon gyur du gnang ba dang khyad med /
gang yin kyang phran rang ngos nas tshe yun ring gnas ba'i ched du zla med mchog gsum dam par gsol 'debs bgyid /
dpon slob rin po che dang dge 'dun 'dus tshogs yongs nas kyang bdag gi chos ldan gyi bgyi ba gegs med 'grub pa'i skyabs 'jug dang shis brjod cig gnang bar zhu gsung /
de'i phyi nyin nas sku khams sngar las cher dwangs shing zhal 'don gyi skor yang bsnyun med dus ltar mdzad pas grwa slob rnams kyis skyes bu dam pa'i khyad chos gzhan dang mi 'dra ba red /
kha sang rgyud pa grwa tshang byon nas zhabs brtan phul bas sku bsnyun grol zhing mdzad spyod thams cad sngar ltar 'dug ces dga' ba'i ca co sgrogs par gyur /
de nas bstan ba'i sbyin bdag mtsho sngon wang tshe ring don 'grub sku 'bum du phebs /
rje 'di bar mjal zhing sku mdun du nyin kha shas bzhugs skabs dpon po la /
da ni nged rang lo'ang rgas shing khrag rlung stod 'tshang lta bus 'byung bzhi cher mi snyoms pa yang yang 'ong tshul la bltas na 'chi ba nas nam yong mi shes /
drin can rtsa ba'i bla ma rdo rje 'chang rje 'jam dbyangs bzhad pa rin po che dang /
skyabs mgon chu bzang rin po che sogs kyi sku gong ma de dag zhing gzhan du gshegs nas bdag cag rnams mgon med du gyur ba sogs bsams na'ang /
bdag lta bu'i so so skye bo lta ci smos zhes sogs dus kyi 'pho 'gyur /
'khor ba la yid brtan med tshul sogs dang legs nyes kyi blang dor rnams mang du gsungs /
lhag par nged sngon grwa rkyang yin dus su khyed kyis yab mes sogs kyis mthun rkyen bsgrubs te chos sde 'di'i chos grwar zhugs su bcug pa dang /
der ma zad kun mkhyen 'jam dbyangs bzhad pa urger gdan drangs nas /
du lan gol gyi dgon bar mi tra brgya rtsa'i dbang /
dus 'khor sogs kyi dbang gzhan mang po /
rjes gnang mtha' yas pa sogs gnang dus /
wang nas mgo 'dren byas te sde thog nas khal rta khyer 'ongs nas nged la dbang nyan rgyur yong dgos gsung ste bka' chos kyi skor tshang mnyan @# / /
du bcug pa sogs gang thad nas bsam na'ang bdag la drin can gyi pha ma las kyang drin shin tu che /
yab mes kyi 'brel ba de tsho thugs la bzhag ste phyis su bdag gi chos ldan gyi bya ba gang yod thams cad dpon po nyid nas thugs la 'dzin dgos /
slar yang bskyar e thug mi shes pas ngas gang zhus thams cad thugs nas ma brjed ces gsungs pas /
dpon pos kyang rang gi drin can rtsa ba'i bla ma'i bka' las 'da' mi nyan ba'i tshul zhib rgyas zhus te /
gsung ltar rang gis gang lcogs kyi zhabs 'degs byas chog ces zhus /
wang gis lha rdzas maN+Dal /
sku gsung thugs rten sogs kyi mchod sprin dang bcas brtan bzhugs dang zhu 'bul rgyas pa phul /
dpon po'i mnga' 'og gi sman pa mkhas pa byams pa emchi la dpon rin po ches bka' phebs te sku mdun du 'dug tu bcug nas des kyang sku khams dang bstun te sman phul /
de nas bcad rgya'i ngang la phyag mchod yan lag bdun pa maN+Dal dang bcas pa sogs gtsor 'don gyis yun ring po'i bar du bzhugs /
bla brang rang nas zhabs brtan du rnam rgyal ma'i stong mchod dang bka' 'gyur klog 'don sogs gnad smin bsgrub te yon 'bul yang gzabs /
dgung lo drug cu re gsum pa dbang phyug ces ba me glang gnam lo gsar bzhad kyi nyin zhabs drung dang phyag mdzod che ching chos rje gnyis kyis gtsos grwa rigs thun mong nas mkha' 'gro'i brtan bzhugs dang 'brel bar lha rdzas maN+Dal /
sku gsung thugs rten bcas phul te zhabs brtan gyi rten 'brel legs par bsgrigs /
stod smad kyi sbyin bdag ser skya drag zhan lnga brgya brgal ba la phyag dbang /
rjes gnang /
lung khrid sogs so so'i 'dod pa ltar yid tshim nges pa bka' drin bskyang /
or du su shog gi zhabs drung ngag dbang dpal ldan nyi ma sogs bsgrub bya sum cu lhag la dge slong gi sdom pa stsal nas thar ba'i sa bon bskrun /
cha har shog gi tho yon rnam rgyal zla ba dang /
ne man shog gi dge bshes ngag dbang bstan 'dzin gnyis nas dbyangs can ma dkar dmar nor rgyun ma sogs kyi rjes gnang zhus pa'i 'dun pa bskangs /
drung yig mchod dpon dge slong tshul khrims bstan 'dzin gyis 'jam dbyangs dkar po'i rjes gnang dang de'i mngon rtogs kyi lung zhus pa ltar bka' drin du stsal /
mtshan sgrogs mkhan chen blo bzang dar rgyas kyi sprul sku la bsnyen rdzogs kyi sdom pa gnang nas ngur smrig gi rgyal mtshan bsgrengs /
de nas phyag dpe'i skor la yun ring du gzigs rtog rgya cher gnang zhing 'thor bsdebs chad bsab tho gsal sogs zhib tig mdzad /
tshogs chen 'du khang gsar bskrun gyi mkhar las la brten tshogs chen rgyud grwa'i 'du khang du tshogs shing /
rgyud pa grwa tshang gi dpyid chos rnams rje rang gi bla brang du btsugs pa la bsnyen bkur gzab rgyas zhus /
dbyar zla dang po'i nang nas sngar gyi bsnyun gzhi ches cher 'phar te phyag gnyer thun mong nas sku 'bum chos skyong sogs lha bla ma thams cad la lung bstan zhus par /
gtso cher sku zhabs nyid kyi thugs bskyed la rag las tshul rjen par gsung zhing zhabs brtan rim gro'ang rgya cher babs /
rje nyid la zhus par /
nga la rim gro sman bla'i chog mchod pa @# / /
rgya gang che dang bcas gnad du 'gro nges pa ches mang po bsgrub na des chog ces gsungs pas /
tshogs chen du gtsang zhing gya nom pa'i mchod pa shin tu rgya chen po dang bcas sman bla'i stong mchod tshar mang po bsgrubs shing dge 'dun rnams la bsnyen bkur yang phul du phyin pa zhus /
zhabs phyi ba rnams nas spyi bsdus kyis tshogs chen dang grwa tshang so sor mang ja /
grwa ja /
spom bteg rgya gang che phul te bka' 'gyur dang bstan 'gyur dag tshar /
gdugs sher sgrol ma sogs 'gro gang che dang /
bla brang rang du rnam rgyal ma'i stong mchod tshar lnga tsam /
seng gdong ma'i gtor zlog /
gtsug tor zlog chen /
sgrol dkar gyi tshe sgrub /
sgrol ma maN+Dal bzhi chog tshar brgya phrag sogs zhabs brten gyi skor rgya chen po bsgrubs /
dar rgyas gung gi sde thog nas sman pa mkhas pa zhig bos te sman phul yang phan ma thogs pas /
nyid kyi zhal nas sman pa'i sman gyis phan mi thogs /
de bas dkon mchog la blo bkal na skyon med 'gro gsung zhing sku khams cung zad bde nyams byung /
de'i mtshams su hal ha'i phyogs kyi ri khrod pa tho yon tshe ring skyabs nas gcod nam mkha' sgo 'byed kyi dbang zhus bar /
spyi'i chos bshad mdo rgyud khung dang gzhung bshad dngos gzhi lam na ngag zhal shes sogs rjen par stsal te dgyes nyams dang bcas bshes gnyen bcu lhag tsam la gnang /
de dus sku bsnyun bzhes tshul ye med par khams bde skabs bzhin du stsal bas bka' chos kyi tha ma 'di yin 'dug la /
chos mjug 'dir khel brten 'brel gyi dbang zhig tu thal bar mngon /
de nas rgyud pa grwa tshang gi dbyar gyi chos thog kyang 'di ga'i bla brang du tshugs yod stabs /
nyid kyi thugs bzhed la grwa tshang rin po che'i khrus dbang gsan 'dun byung ba ltar /
rgyud pa'i dpon slob gser tog no mon han rin po che'i sprul ba'i sku ye shes thub bstan rgya mtsho'i zhal snga nas kyis dbu mdzad 'dus tshogs yongs la nyin bdun gyi ring bsnyen bkur gya nom pa zhus ba'i steng nas khrus dbang gsan /
zhal nas /
grwa tshang byin rlabs can 'di 'dra ba'i drung nas khrus dbang nyan rgyu phar zhog yang yang mjal rgyu'ang dka' bas da lan skal ba bzang zhes gsungs te /
skye bo rnams bsod nams kyi zhing la gus pa skyed pa'i thabs mkhas dang dgongs gzhi gzhan yang yod par mngon /
dge ba'i bshes gnyen a lag shes rab kyis rnam 'joms bum sgrub yun ring mdzad nas bkrus byabs srung ba'i rim pa sogs kyang yang yang zhus /
de nas khri ga'i phyogs kyi rten gru'i lha khang yul phyogs de'i dang ldan tshang mas khur blang gis gsar bzhengs byas pa'i steng du rje nyid nas phun sum tshogs pa'i gzi brjid kyi 'od zer phyogs thams cad du 'phro zhing /
bkra shis pa'i dpal gyis kun nas lham mer byas pa rin po che sa le sbram gyi gany+ji? ra mtho khyad dang ldan pa gzungs 'bul rab gnas sogs kyis byin rlabs mi zad pa'i gter du bsgrubs pa 'dzug par mdzad /
de'ang gnyidza ra zhes pa ni bod kyi skad du mdzod ldan zhes pa yin pas /
chos srid dpal 'byor gyi bang mdzod zad mi shes pa'i dga' ston la 'dod dgur longs spyod pa'i rten @# / /
'brel gyi sgo 'phar phye ba yin bar mngon /
legs byas dge mtshan de nyid su bratiSh+tha badzra zhes rab tu brtan pa'i rdo rje'i rang bzhin du bya ba'i phyir /
khri tshab dge ba'i bshes gnyen shes rab dbang phyug la gsung yig bskur te /
yang bskyar du'ang rab gnas sogs dge legs spel ba'i cho ga rgya cher byed du bcug /
de bzhin du bshad sgrub bstan pa'i 'byung gnas chos grwa chen po sku 'bum byams pa gling gi rig grol 'phags tshogs 'du ba'i bsti gnas 'du khang chen mo gsar bskrun gyi steng du'ang gser gyi 'khor lo shin tu che ba nyin byed gzhon nu'i gzi 'od mngon par 'phro zhing /
byin rlabs rten gyis gtams bas mi shis rgud pa'i mun pa drung nas 'byin nus pa /
g.yas g.yon du de las dma' ba'i ri dwags pho mo'i gzugs dang bcas pa 'jog par mdzad /
'di ni dkyil 'khor gyi 'khor lo thams cad la 'byung zhing /
de'i rgyu mtshan sangs rgyas bcom ldan 'das mi 'jigs pa bzhi la mnga' brnyes te seng ge'i sgra bsgrags pa na smra bdan pa'i ri skyes mtha' dag zil gyis gnon pa la bshad pa dang /
yang ri dwags rnams sgra la dga' bas chos kyi sgra dbyangs snyan par bsgrags te thar 'dod kyi gdul bya ma lus pa mgron du 'gug pa la bshad pa dang /
dngos gnas la'ang bcom ldan 'das kyis wa rA NA sir chos kyi 'khor lo bskor ba'i tshe ri dwags ru ru gser gyi mdog can gnyis der 'ong nas chos nyan pa'i rten 'brel la bshad pa sogs gang ltar yang sku 'phreng phyi ma rnams su gdan sa chen po 'dis mtshon yang pa'i 'jig rten kun tu chos kyi 'khor lo brgyud mar bskor te blo bzang rgyal ba'i bstan pa la log par 'khu ba rnams zil gyis gnon cing thar 'dod yongs kyi re ba skong ba'i rten 'brel rmad du byung ba bsgrig par mdzad pa yin no / /
de'ang rnam par thar pa spyi'i khog 'bub lugs ni /
bka' gdams gong ma rnams bstan pa thams cad 'gal med dang /
gsung rab ma lus gdams par shar ba gcig la dra phad du bal bcug pa re mig gang nas drangs kyang rdzogs par thon pa bzhin rang gis nyams su len na'ang dmigs skor gcig gi nang du sbyor ba'i bsgom bya'i rnam pa mtha' dag ma tshang ba med par bsdus sgom du byas chos pa dang /
gzhan la ston pa na'ang gang nas bshad kyang rung ba /
ci tsam bshad kyang ran pa /
ji ltar bshad kyang 'brel ba zhig 'ong bar gsung pa ltar /
dam pa'i rnam par thar pa'ang chen po bdun du bsdus te bshad pa'am /
phar phyin drug tu bsdus te bshad pa'am /
stobs lngar bsdus te bshad pa'am /
bsdu ba'i dngos po bzhir bsdus te bshad pa'am /
bslab pa gsum du bsdus te bshad pa'am /
tshogs gnyis kyi spyod pa dang lam thun mong dang thun mong ma yin pa'i nyams len gnyis su bsdus te bshad pa'am /
byang chub lam gyi rim pa'i lus gcig tu dril te bshad pa sogs gang byas kyang rnam thar thams cad de'i khungs su 'du zhing 'brel chags pa zhig 'byung mod /
da lta yongs su grags pa'i sa bcad len lugs mkhas btsun bzang gsum /
lta sgom spyod gsum /
mkhyen brtse nus gsum /
bslab pa gsum sogs la sbyor ba rnams gtso bor byed par snang @# / /
la| de rnams kyang tshad ma rnam 'grel las /
shes la yod pa'i don de rnams / /
'di ltar ldog pa'i dngos po can / /
zhes dang /
byang chub sems 'grel las /
byas dang mi rtag dag bzhin no / /
zhes pa ltar ldog pa tha dad la ltos pa dang dgos nus kyis phye ba'i ldog cha tha dad tsam gyi go ba ster lugs mi 'dra ba re yod kyang /
rje bla mas byang chub lam rim chen mor bshes gnyen gyi mtshan nyid ston pa'i rim pa thams cad las bstan pa spyi bab dang mthun pa'i rgyud 'dul lugs shig gal che bas mdo sde rgyan gyis bslab pa gsum dang sbyar ba'i rgyud 'dul tshul 'di gtso bor byed dgos par gsungs pa bzhin yin te /
de'i rgyu mtshan ni sangs rgyas kyis chos phung ji snyed cig gsungs pa thams cad gdul bya'i rgyud 'dul ba'i thabs su gsungs pa sha stag yin la /
rgyud 'dul tshul nyon mongs pa'i 'ching ba drungs nas 'byin byed lhag pa'i shes rab yin kyang /
de la sngon du mngon gyur ba mgo gnon pa'i ting nge 'dzin /
de la nyes spyod rags pa bzlog pa'i tshul khrims sngon du 'gro bas brjod bya rtogs pa'i bstan pa thams cad bslab pa gsum du nges /
de'i rgyu mtshan gyis rjod byed lung gi bstan pa thams cad sde snod gsum du 'du ba dang /
de la 'dzin pa'i tshul yang bshad pa dang sgrub ba gnyis su kha tshon chod par gsung ste /
mdzod las /
ston pa'i dam chos rnam gnyis te / /
lung dang rtogs pa'i bdag nyid do / /
de 'dzin byed ba smra byed pa / /
sgrub par byed pa kho na yin / /
zhes gsungs so / /
de ltar byas na don tshan gzhan rnams kyang 'di'i khongs su 'du ste /
mkhas btsun bzang gsum zhes pa'i mkhas pa ni lhag pa shes rab kyi bslab pa'i yon tan dang /
btsun pa ni lhag pa tshul khrims kyi bslab pa'i yon tan yin /
bzang po zhes pa byang chub kyi sems dang des zin pa'i spyod pa'i ming yin zhing /
thun mong ma yin pa'i ting nge 'dzin ni gtso bo byang chub kyi sems la byed dgos pas spyod 'jug tu bsam gtan gyi le'ur byang chub kyi sems bskyed tshul rgyas par gsungs pa dang /
rgyan snang las kyang /
theg pa gzhan dang ma 'dres pa'i sems rtse gcig pa dang /
zhes bsam gtan gyis rtse gcig tu byed tshul bying rgod khegs pa tsam la mi byed par nyan rang gi yid byed sogs dang ma 'dres pa gal che bar gsungs pas shes so / /
lta sgom spyod gsum ni bod kyi brda sbyor tshul tsam ma gtogs /
lta ba shes rab sgom pa ting 'dzin /
spyod pa tshul khrims las gzhan du med do / /
'chad rtsod rtsom gsum ni mkhas pa'i yon tan shes rab kyi bslab pa'i khongs su bsdus so / /
mkhyen brtse nus gsum yang /
mkhyen pa shes rab kyi bslab pa dang /
brtse ba gong du snying rje'i snying po can gyi byang chub kyi sems ting 'dzin gyi bslab pa'i gtso bor bshad pa de bzhin yin la /
nus pa ni /
ting nge 'dzin las bsam pa'i don / /
'byor ba thams cad skye bar 'gyur / /
zhes mi 'dod pa sel ba dang /
'dod don sgrub pa'i nus pa thams cad ting nge 'dzin las 'byung bar gsungs pas der yang sbyar chog mod /
'on kyang gsang sngags kyi las rab 'byams 'grub pa'i nus pa 'byung ba /
dang po tshul khrims kyi rtsa ba tshugs pa la rag las@# / /
pa'i tshul dpung bzang gi rgyud las /
sngags kyi rtsa ba dang por tshul khrims te / /
zhes dang /
'jam dpal rtsa rgyud las /
tshul khrims 'chal la thub dbang gis / /
sngags 'grub bar ni ma gsungs te / /
zhes gsungs pa'i phyir /
'dir nus pa'i yon tan gtso bor tshul khrims kyi lag rjes la sbyar nas bshad na 'brel che'o / /
des na dang po lhag pa tshul khrims kyi bslab ba'i yon tan ni ston pa'i gdung 'tshong 'dul ba 'dzin pa chen po bum par tshul khrims rgya mtsho dang /
dge ldan bstan pa'i mnga' bdag skyabs mgon chu bzang rin po che rnams kyi drung nas so thar gyi tshigs snga phyi'i sngom pa bzhes te bstan pa'i sgor zhugs /
rigs brgya'i khyab bdag kun mkhyen 'jam dbyangs bzhad pa'i rdo rje dang /
dpal ldan rdo rje 'dzin pa chen po chu ru kha ba sogs phyi nang gi de nyid nyi shu dang ldan pa'i rdo rje slob dpon du ma'i drung nas dbang bskur rnam par dag pas gsang ba sngags kyi lam du smin par mdzad /
de nas bzung ste sgo gsum bag med pa'i dbang du skad cig tsam yang mi gtong bar /
dran shes kyi bya ra g.yel ba med pas sdom pa gsum gyi bcas mtshams las cung zad kyang mi 'da' bar mig gi 'bras bu bzhin du bsrung ba kho na sgrub pa'i snying po dang nyams len gyi mthil du mdzad par snang ste /
thugs dam bcad rgya mdzad pa'i skabs thams cad la'ang dbang sdud tse sgrub sogs mi gnang bar lam thun mong dang thun mong ma yin pa'i khrid dmigs skyong ba dang /
lhag bar bdag nyid 'jug cing dbang blangs pa'i sgo nas dam tshig gsob rtsal 'don mdzad /
brgya la nyes pa phra mo res gos na'ang ltung bshags dang sngom pa so so'i phyir bcos tshul bzhin mdzad de rgya mtshor dang mi 'grogs pa ltar ltung ba dang zhag tu mi 'grogs pa jo bo a ti sha'i rnam thar bskyangs /
rgyun khyer chag med kyi thugs dam mdzad tshul yang /
dgung lo nyer gsum gyi skabs nas bzung sku tshe hril por dus rgyun zhog ka snga bar bzhengs nas ltung bshags dang spyi bshags tshar nyer gcig gi ring la phyag sbyang mdzad ba'i mthar yan lag bdun pa maN+Dal bcas pa phul te lam rim gyi khrid dmigs cha tshang brgyas bsdus ci rigs dang /
dpal rdo rje 'jigs byed chen po'i bskyed rdzogs kyi dmigs rim gtso bor gyur pa'i sngags kyi zab khrid mang po skyong bar mdzad /
nang ja bzhes nas dros ja'i bar la /
bla ma'i rnal 'byor dang rje'i gsung gi bstod chen bzhi /
sa gsum ma /
rgyan 'jug dang brgyad stong pa gang 'gro /
bla mchod chog /
phyag chen rtsa ba sogs gsung ste zab rgyas kyi lam la shar sgom rtsal 'don gnang /
dus mtshams so sor thun drug gi rnal 'byor yol ba med bar skyong zhing skabs gang bder rje btsun rdo rje rnal 'byor ma'i bskyed rim zab gnad tshang ba'i nyams bzhes gtsor 'don gyi sgo nas oM gsum ma'i bzlas ba mang nyung gang lcogs dang 'dus pa'i rtsa rgyud kyang zhal 'don mdzad /
phyi dro'i char sgrol 'don rgyas bsdus ci rigs dang /
yi dam rdo rje 'jigs byed kyi bdag bskyed bzlas pa gang 'gro dang bcas pa'i mthar chos srung spyi'i gtor 'bul gang rgyas dang gcod kyi nyams bzhes /
gzim khar yang thun drug rnal 'byor gyi @# / /
khongs nas ltung ba'i bsngo bgrang dang phyir bcos gnad smin sogs mdzad de nyin re bzhin brel g.yeng ji ltar byung yang thugs dam zhal 'don gyi rigs de rnams chag med gnang /
phyogs gzhan du phebs ba'i tshe'ang thub dbang gi sku brnyan li ma /
sgrol dkar ljang gnyis kyi sku bod li /
sman 'dam las grub pa'i jo bo rje'i sku /
sku 'bum tsan dan las grub ba'i rje tsong kha pa'i sku dang rje gling 'phur ma /
rje 'jam dbyangs bzhad pa rin po che dang skyabs mgon chu bzang rin po che rnam gnyis kyi 'khrungs rabs sku thang /
gsung gi rten brgyad stong pa /
mdo sde mdzangs blun /
rgyan 'jug /
'dul ba mdo rtsa /
byang chub lam sgron /
rje rin po che /
paN chen blo bzang chos rgyan /
rje 'jam dbyangs bzhad pa sku snga phyi /
yongs 'dzin ye shes rgyal mtshan dpal bzang po rnams kyi gsung 'bum /
grub chen skal ldan rgya mtsho'i mgur 'bum /
lam rim mchan ma sogs glegs bam pu ri brgyad bcu tsam dang /
thugs rten bka' gdams mchod rten rnams 'bral med bsnams nas gnas gar bzhugs su de dag bkod pa gang mdzes su bkram pa'i mdun du phyag 'tshal ba mchod pa gang rgyas maN+Dal dang bcas pa dbul ba /
nyes ltung phra mo tsam yang btang snyoms su mi 'jog par bshags shing sngom pa sogs jo bo chen pos 'bral spangs mchod rten gyi drung du ji ltar mdzad pa bzhin gnang /
lhag par ston pa thugs rje can gyi sku brnyan byin can chung ngu zhig dang /
sku gong ma'i mgul phur zhig yod pa rgyun du sku la bsnams shing /
khams bsangs sogs kyi tshe gtsang sar 'jog /
gzhan yang yi dam gyi gsang thang /
rgyud kyi glegs bam /
rdor dril /
DA ma ru /
kha TwaM ga /
rgyan drug /
ka pA la /
bum pa sogs dngos dang tsa ka li ci rigs pa'i dam tshig gi rdzas rnams 'bral spangs su mdzad cing /
de dag gzhan sus kyang lag mi brgyud pa dang mthong yul du mi 'jog par ches sba ba gnang ste bsrung bsten bza' ba'i dam tshig gi cha phra mo tsam las kyang mi 'da' bas nges pa don gyi rig pa 'dzin pa'i rje bor gyur /
lha khang chung ngu zhig tu mchod mjal gnang na'ang bshags sbyang gtso bor gyur pa'i yan lag bdun pa maN+Dal dang bcas pa phul te lam thun mong pa'i lus yongs rdzogs /
thun drug rnal 'byor gyi sgo nas sngags kyi dam tshig gtsang mar mdzad de lam thun mong ma yin pa'i nyams len skyong ba las rigs 'dra mi 'dra mang po mi mdzad /
gzhan phan 'phrin las skyong ba'i dus dang tha na char 'bebs gcod cig tshun chad kyi skabs su 'ang de'i dmigs bsal gyi zhal 'don re yod kyang tshang ma'i sngon 'gro dang rmang gzhi lta bu la dam tshig gso ba'i rim pa sogs rgyun gyi 'char can de rnams chag med yin la /
der ma zad zab zab mo zhig rjes na yod mdog gis 'di rnams khral rgyug lta bu'i sab sub brel dbang du mi gtong bar gang rgyas gnad smin kho na mdzad pas /
sbyin bdag la la'i bsam par khos zhus ba'i rim gro gal chen mi gnang bar khong rang gi zhal 'don zhig gnang gi 'dug snyam pa 'char yang /
gnang shes na nyams len dang log gnon thams cad gcig gis go chod par blo sbyong rtsa tshig las gsungs pa bzhin /
@# / /
gcig shes kun grol rnams kyis mdzad lugs 'di 'dra zhig yin dgos te /
glang ri thang pas /
chos zab mi zab min /
blo zab mi zab yin gsungs pa dang /
'gro mgon sangs rgyas dbon gyis kyang /
mi rtag pa rgyud lam skyes na / /
gsang ba 'dus pa mi zab ste / /
'chi ba mi rtag dran pa na / /
skyabs 'gro tshig gsum zab pa yin / /
gsungs pa ltar /
lam thun mong ba'i kun slong dang dam tshig rnam par dag pas dngos grub gnyis kyi gter sgo phyes pa zhig la las gang byed kyang 'grub sla la tshegs med pa chos nyid yin pas /
khyad dge blo gros rgya mtshos /
chos nyams len shes na thams cad zab / /
lha sgrub tshul shes na thams cad myur /
gsungs pa ltar ro / /
spyi mthun gyi las kyi bskyed pa'i than khyer chen po mtha'i bskal pa mngon du 'ong ba lta bu'i skabs du mar yang gong smos bzhin char 'bebs kyi rim pa re mdzad pa tsam gyis bde blag tu babs pa na /
tshang mas 'don rgyu'i cho ga /
bsags rgyu'i rdzas /
byed rgyu'i lag len thams cad 'dra'ang 'bras bu mi 'dra ba tshul khrims kyi phung po yongs su rdzogs pa'i stobs mi 'dra ba'i khyad yin te /
'di 'dra la'ang tshul khrims gtsang pa kho gal che ba blo sbyong mtshon cha 'khor lo las /
sad ser la sogs mi 'dod byung ba'i tshe / /
dam tshig tshul khrims tshul bzhin ma bsrung ba'i| /
las ngan mtshon cha rang la 'khor ba yin / /
da ni tshul khrims la sogs gtsang bar bya / /
zhes gsungs la /
'dul ba lung las /
tshul khrims ldan pa smon pas 'grub / /
gsungs pa bzhin tshul khrims rnam par dag pa'i bden tshig brjod na shing skam la'ang me tog bdun re 'khrungs na /
char chu dus su 'bebs pa dang /
rab gnas sogs mdzad pa'i yul du dge mtshan rgya chen po 'byung ba rnams de'i nus pa'i cha shas phra mo tsam zhig yin par mngon no / /
deng dus phal mo che lam thun mong ba la sna mi phebs par sngags la mtho snyegs byed /
sngags kyi 'jug sgo dbang dang dam tshig la rtsal du mi 'don par lag len la rngams /
lag len yang bsnyen sgrub bzhag nas las sbyor la 'jug pa ni shog bu'i me tog dang ri mo'i mar me bzhin dgos nus ci yang med pa'i gzugs brnyan tsam du 'gyur ro / /
dam pa 'dis ni de las bzlog ste bstod pa brgya lnga bcu pa las /
khyod ni yon tan rgyu rnams la / /
mngon dgyes 'bras bu rnams la min / /
sgrub pa bzang po 'di nyid kyis / /
khyod kyi yon tan phun sum tshogs /
gsungs pa bzhin /
'bras bu de dang de 'grub ba la rgyu gang dang gang gtso ba de nyid nan tan du bsgrubs te mchod rten gyi bang rim bzhin mas rim nas brtan par byas pa'i mthus /
'bras bu grub pa'i tshe na zo chun gyi 'phrul 'khor bzhin du stabs gcig la don thams cad phun tshogs par 'gyur te /
nad gdon sogs kyis gtses pa'i shin tu nyam thag pa rnams srung mdud bum chu tsam gyis zhi bar byas pa dang /
nor longs spyod kyi dbul bas gdungs pa rnams zhal g.yang tsam gyis stobs 'byor rgyas pa dang /
skye bo khengs dregs can du ma zhal mthong ba tsam gyis dbang du gyur pa dang /
bstan pa la log par 'khu ba mang po thugs ma mnyes pa tsam gyis nus pa zad de spa bkong ba'i tshul gong du zur tsam smos pa dang /
gzhan yang nyid la log par 'khu ba'i bsam @# / /
sbyor can du ma zlog pa sogs ma mdzad kyang rang nyes su song ba'i lo rgyus mang du yod par snang ngo / /
de ltar thugs rje dang byin rlabs mngon tshan shin tu che ba'i dbang gis mthong thos kyi skye bo rigs mi gcig pa tshang mas bla mar bkur zhing zhabs kyis reg ba'i rdul tsam yang dad pa'i rten du byed pa dang /
khengs dregs dor te nyid kyi slob ma dang sbyin bdag gi grangs su e chud bltas nas padma'i mtsho la bung ba 'du ba bzhin byed pa de thams cad kyang lhag pa'i tshul khrims rnam par dag pa'i 'bras bu yin te /
phar phyin bsdus pa las /
rkang pas bkra shis gyur pa'i rdul dag kyang / /
phyag 'tshal mgos gtugs thob pa kun tu 'khyer / /
zhes dang /
rje bdag nyid chen pos /
tshul khrims nyes spyod dri ma 'khrud pa'i chu| /
nyon mos tsha gdung sel ba'i zla ba'i 'od / /
skye dgu'i dbus na lhun po lta bur brjid / /
stobs kyis bsdigs pa med par 'gro kun 'dud / /
ces gsungs pa bzhin no / /
gnyis pa lhag pa ting nge 'dzin gyi bslab pa'i yon tan ni /
'di la thu mong bzhi lhag zung 'brel gyi ting nge 'dzin dang /
thun mong ma yin pa phar phyin theg pa nas bshad pa gzhan don la rtse gcig pa'i byang chub kyi sems dang mtshungs bar ldan ba'i ting nge 'dzin dang /
rdo rje theg pa nas bshad pa bde stong gi ting nge 'dzin gsum yod bas| dang po mnga' tshul ni /
zhus lan nor bu'i phreng bar /
bdag gi yon tan sba bya zhing / /
zhes pa ltar /
dam pa 'di ni yon tan thams cad bum nang gi mar me ltar sbas pa bka' gdams gtsang ma'i brtul zhugs khon lhur bzhes pas de tsam yang yod pa'i rnam pa zhal gyis mi bzhes mong /
'on kyang de yod par rgyu dang 'bras bu gnyis kyi sgo nas rjes su dpog nus te /
zhi gnas kyi tshogs la nyan sa dang sgom rim byang chub bzang po jo bo'i ting nge 'dzin gyi tshegs kyi le'u gnyis sogs las ches mang du gsungs na'ang be'u bum sngon mo las /
ting 'dzin bskyed phyir yan lag la gnas / /
de yi gtso bo'i yan lag tshul khrims / /
zhes sogs ltar /
thams cad kyi sdom dang rtsa ba lta bu tshul khrims rnam par dag pa dang dran shes mi lhod pa gnyis yin pas /
dang po gong du bsgrubs zin cing dran shes g.yo ba med pa'i tshul ni nyid kyi nyams mgur las /
g.yeng ba'i dran pa nang du bkug nas / /
zhes dang /
yid kyi bu chung tshim dang lhan cig /
dran shes am brtan par chags song / /
zhes sogs kyis go nus te /
tshogs kyi skad dod sam+b+ha ra zhes pa yang dag par 'grub pa'i dngos po zhes pa yin pas tshig gi nus pas kyang shes la /
tshad ma rnam 'grel las kyang /
rgyu tshogs pa las 'bras skye bar / /
rjes su dpog pa gang yin pa / /
don gzhan la ni mi ltos phyir / /
de ni rang bzhin yin par brjod / /
ces gsungs so / /
'bras bu'i sgo nas kyang rjes su dpog nus te /
byang sems kyi zhi gnas sgrub pa'i dgos pa'i gtso bo gcig ni /
lam sgron las /
myur du rdzogs pa'i byang chub tshogs / /
yongs su rdzogs par 'dod gyur pa /
des ni 'bad byas mngon shes dag /
'grub bar 'gyur gyi le los min / /
zhi gnas grub pa ma yin par / /
mngon shes 'byung bar mi 'gyur la / /
zhes gzhan don rang rang gis skal ba bzhin byed pa la mngon shes dgos pa dang /
mngon shes @# / /
mtshan nyid pa 'grub pa la zhi gnas sngon du 'gro dgos bar gsungs so / /
bdag nyid chen po 'di ni snyigs dus kyi skyes sprul la la ltar lha mthong 'dre mthong gi rnam pas yin min thams cad phyogs gcig tu bshad nas re re'i thog tu khel ba na mngon shes kyi kha po sgrogs bde 'dra mi mdzad kyang /
rang la blo gtang pa'i grwa slob yon bdag gi rigs la chos srid rnam dkar gyi bya ba gang bsgo bde gsung bzhin du bsgrubs na rgya mtsho'i rlabs bzhin dus las mi yol bar 'grub nges pa dang /
de 'dra ma byed ces bkag pa'am /
dngos su ma bkag kyang dang po nas thugs la mi bzhed pa rnams mi 'grub pa'am /
'grub kyang skyon dang bcas par 'gro ba a kyA rin po ches gsungs tshul gong du bkod pa des mtshon te rgyus yod thams cad la mthun snang du grub pa ni mngon shes kyi gzigs pa sgrib pa med pa'i 'bras rtags yang dag yin no / /
de'ang chos zab pa rgyu mtshan du byas pa'am / /
gang zag gcig la phan pa rgyu mtshan du byas te thams cad par gcig tu btab na gdul bya so so'i skal ba mchog dman /
dbang po rno rtul /
khams dang mos ba mi 'dra bas mtha' gcig tu phan dka' la /
rje 'dis ni so sor gzigs te /
la la ni mdo sngags kyi lus yongs su rdzogs pa'i zab gnad kyi sgrub pa la sbyor| la la ni 'phags bod kyi gzhung chen mor mtha' rgya chod pa'i thos bsam la sbyor /
la la ni bsag sbyang dang kha 'don bzlas brjod sogs la sbyor /
la la ni sman rtsis sgra snyan ngag sogs tha snyad rig gnas kyi bslab sbyang la sbyor /
la la ni gar thig dbyangs gsum sogs cho ga phyag len gyi rim pa la sbyor /
la la ni sum rtags dang gzab bshar gyi yi ge 'dri klog gtor ma'i bca' bzo tshun chad slob tu bcug ste /
rang rang gi blo nus dang mthun pa'i dgos don 'di 'grub snyam du sems la 'dzin rgyu dang| de'i sgo nas bla ma'i bka' drin dran rgyu re nges can du 'ong rgyu yod bas /
mthong thos dran reg thams cad don dang ldan zhing /
sgo mtha' dag nas 'gro ba'i rgud pa sel thabs dang /
'phral yun gyi phun tshogs 'grub pa'i thabs mtshang ba med par 'gyur pa bsngags 'os bsngags bstod las /
khyod kyis gang las 'gro bdag /
ma drangs rgud pa de gang mchis / /
gang dang 'jig rten ma sprad pa'i / /
phun tshogs de yang gang zhig mchis / /
zhes gsungs pa ltar ro / /
gnyis pa byang chub sems dpa'i thun mong ma yin pa'i bsam gtan gyi bslab pa'i gtso bo gzhan don la rtse gcig tu gyur pa'i tshul ni /
ma brtag btang snyoms sogs kyi dbang du cung zad tsam yang 'byung ba mi srid par gdul bya'i khams dang dbang bo'i rim pa sngon dang phyi ma'i gnas skabs thams cad gzigs nas gang phan gyi thabs la sbyor tshul bshad ma thag pa de nyid byang chub kyi sems kyi byed pas gzhan don la rtse gcig tu gzhol tshul yang yin te /
bu ston thams cad mkhyen pas /
gzhan don chos kyi gtso bor gsungs pa yang / /
gdul bya'i dbang po khams dang bag la nyal / /
tshogs dang sngon dang phyi ma'i mtha' shes shing / /
rang don mchags gdul bya 'dul la dgongs / /
zhes so / /
der ma zad bsngob tshig bzhi pa gcig mdzad na'ang bstan 'gro spyi'i don du bsngo tshul rnam thar gyi dkyus su yang @# / /
yang smos pa de dag kyang /
dbu ma bzhi brgya par /
dbugs kyang sems can rnams la ni / /
sman slad kho nar 'byung /
gsungs pa bzhin spyod lam thams cad gzhan don kho nar gzhol ba'i mtshan ma yin la /
sbyin bdag las nor longs spyod sogs bsod pa la gzhan don gyi ming btags ba'ang /
deng dus phal mo che tshol ba'i skabs su ming la gzhan don zer yang /
lag tu tshud pa na rnam dkar phyogs su cung zad kyang mi gtong bar /
gnyen bshes bdun rgyud tshun chad kyi don la mdzod phugs su rgya rim pa bdun gyis btab nas 'jog pa rnams ni gzhan don gyi dri mi bro bar ma zad /
legs par brtags na rang gis rang bslus pa kho na yin pas rang don yang med de /
mkhas grub thams cad mkhyen pas /
dbang khrid lung gis zas nor tshol ba dang / /
lto phyir rdzun gyi chog byung rgyal gyis / /
phan sems med bar grong chog brtson ba ni / /
bdag gzhan bslu ba'i gzhan don gzugs brnyan yin / /
gsungs pa ltar ro / /
'di bas gnas skabs der sbyin bdag gis phul ba len pa'i rnam ba tsam mdzad kyang zhal ta ba'i 'du shes tsam gyis de'i dad rdzas de cung zad tsam yang chud ma zos bar dkon mchog gi rten bzhengs pa dang /
sde 'dis mtshon pa'i chos sde che chung du mar bshad sgrub kyi rgyun skyong ba'i 'dzin thebs su btong ba /
dbus kyi rgyal ba yab sras sogs dam pa rnams la dngos 'bul /
jo shAka sogs rten la mchod pa /
gdan sa chen po bzhis mtshon pa'i dge 'dun la bsnyen bkur /
ri bo rtse lnga sogs rgya bod kyi gnas chen kun la mchod 'bul dang gtong thebs sogs su sbyar te spyod rgyud tshe dpag med kyi skabs las gsungs pa bzhin rnam dkar gong 'phel gyi tshogs su 'gro nges mdzad pa ni nges pa don gyi gzhan don yin no / /
rgyal sras bdag nyid chen po rnams dben par ting nge 'dzin bsgrub pa las kyang 'di bzhin mdzad na sgrub ba'i mchog tu 'gyur ba'i tshul dang /
de nyid de'i dben pa'i don du 'gyur ba'i tshul /
nyi khri las /
nyan thos dang /
rang sangs rgyas kyi yid la bya ba dang ma 'dres na /
byang chub sems dpa' chen po de ni dpen bar rnam par spyod ba yin no / /
zhes gsungs ba'i don /
yon tan rin po che sdud pa las /
gang zhig grong ngam 'on te dgon par gnas kyang rung / /
theg pa gnyis kyi sems bral byang chub mchog nges na / /
'di ni 'gro don zhugs pa rnams kyi dben pa ste / /
zhes dang /
dben pa 'di mi shes pa'i zhes sogs kyis rang don yid byed kyis dben tshul 'di ma shes par ri sul stong bar lo brgya stong du bsgoms kyang byang sems kyi dben pa'i don ma tshang bar gsungs /
rgyal dbang skal bzang rgya mtshos kyang /
don bya ba nyung ba lhur byed pa / /
spyir dam bas bsngags 'os mchog yin kyang / /
khyed sems dpa' chel mdzes ma yin / /
zhes gsungs so / /
gzhan yang sdud pa las /
gal te byang chub sems dpa' ting 'dzin bsam gtan gnas / /
dgra bcom rang rgyal theg par 'dod ba'i blo skyed na / /
mnyam par ma bzhag rgod cing sems g.yeng gyur ba ste / /
zhes byang sems kyi thun mong ma yin pa'i ting nge 'dzin gyi bslab pa'i mi mthun phyogs spong ba la /
spyir btang gi bying rgod dang rnam g.yeng bkag pa tsam gyis mi chog @# / /
par| nyan thos 'jig sred kyi sgrib pa dang /
rang rgyal brtse med kyi sgrib pa sogs rang don yid byed kyi mtshan ma rnams 'di'i ldog zla'i rnam g.yeng gi gtso bo yin pas de spong dgos bar gsungs te /
rnam g.yeng gi gtso bo der ngos bzung ba'i shugs la bsam gtan gyi gtso bo gzhan don kho nar gzhol ba'i byang chub kyi sems su go nus la /
bsam gtan gyi phar phyin dang byang sems kyi thun mong ma yin pa'i ting nge 'dzin gyi bslab pa gnyis don gcig pa theg pa chen bo'i spyi skad yin no / /
gsum pa bde stong dbyer med kyi ting nge 'dzin brnyes tshul ni /
sku tshe khril por gtso bo rdo rje 'jigs byed dang rjes btsun rnal 'byor ma'i rim gnyis nyams len gyi mthil du mdzad de skyes sbyang gi shes rab /
rtag sbyor gus sbyor gyi brtson pa /
dam tshig sdom pa'i bsrung mtshams /
lha sngags la yid ches sogs byang chub rdo rjes ji ltar gsungs pa'i thabs kyi rnam pa ma tshang ba med par sgrub pa mdzad 'dug pas 'bras bu rtogs pa khyad par can 'khrungs yod med la dgos pa'i gnas tsam yang gal mchis /
'on kyang sbas pa'i brtul zhugs kyis dngos su zhal gyis 'ches bam mdzad pas rgya cher smra ba dka'ang? zur tsam brjod na /
mtshan mo'i ring la gzim dang ting nge 'dzin bsres nas dge sbyor skyong ba zhig yod ces rgyus yod rnams gleng bas /
phal pa gnyid log pa bzhin lus sems thams cad lhod lhod po dang shig shig por song ba de 'dra min par /
sha tshugs kyi sgrim cha dang /
mdangs kyi gsal cha sogs gang la bltas na'ang nang du ting nge 'dzin zhig la mnyam par bzhag yod pa'i nyams shes rgyu yod pa zhig yin par snang /
de lta na gzim dang bsres nas skyong rgyu'i dge sbyor yang dge sems gang yang rung ba tsam zhig ma yin par nges te /
khrus ldang kha zas kyi rnal 'byor sogs bla med kyi rgyud don ltar rnam pa kun tu mdzad bzhin pa mngon sum gyis grub pas /
de la dpag na 'di'i skabs su 'ang nyal ba gnyid kyi rnal 'byor zhes bya ba lho brag mar pa'i thugs bcud /
bsre bskor dgu'i man ngag gi snying po da nyid yin pa gor mchag go /
de'i skyong tshul ni gnyid du 'gro ba'i tshe sdud rim gyi dmigs pa bskyangs te /
stong bzhi rim par shar ba'i 'od gsal gyi dus na de dang stong pa nyid sbyar ba'i bde stong dbyer med kyi ting nge 'dzin la mnyam par 'jog pa gtso bo yin la /
spyod bsdus las /
sa mthug gyur pas rab tu ring gnying log /
ces sogs kyis phal ba la 'ang rnam pa sna tshogs 'byung rgyu yod pa bzhin /
bdag nyid chen po rnams la tshogs rlabs po che rdzogs par byed pa'i rjes thob kyi nyams len ngo mtshar ba mang po'ang skyong rgyu yod par snang bas de 'dra zhig yin par mngon no / /
gsum pa lhag ba shes rab kyi bslab pa'i yon tan ni /
gnas lugs rigs pa don dam rtogs pa'i shes rab /
gnas lnga rigs pa kun rdzob rtogs pa'i shes rab /
sems can gyi don sna tshogs sgrub tshul shes pa'i shes rab gsum dang| yang na ji lta ba rigs pa /
ji snyed pa rigs pa /
gnas lnga rig pa'i shes rab gsum zab pa myur ba gsal brgya che ba'i shes rab bzhi /
'chad rtsod rtsom pa'i shes rab /
skyes sbyang gi shes rab gnyis /
thos bsam sgom pa'i shes rab gsum @# / /
sogs ji ltar du byas te bshad kyang rung mod /
'dir shes rab phun sum tshogs pa'i rgyu dang 'bras bu gnyis kyi dbang du byas te brjod na /
dang po la lhan cig byed pa'i rkyen dge ba'i bshes gnyen bsten pa'i tshul dang| nyer len gyi rgyu tshul bzhin yid la byed pas gzhung lugs rgya mtshor sbyangs tshungs gnyis /
dang po ni /
bstan pa spyi dang bye brag gi sgor 'jug pa'i bshes gnyen gong du smos pa rnams dang /
khyad par mdo sngags zab rgyas kyi gdams pa zad mi shes pa rgya mtsho las chu bcu ba bzhin mnos te bstan pa'i gnad la nges pa ster ba'i bka' drin mtshungs pa med pa ni kun mkhyen 'jam dbyangs bzhad pa'i rdo rje yin la /
gzhan yang dge ldan bstan pa'i srog shing dga' ldan khri rin po che /
dpal ldan rigs brgya'i khyab bdag rje thu'u bkwan rin po che /
chos brgyad kyi 'ching brtsad nas chod pa kun spangs blo bzang rgyal mtshan /
rigs pa'i dbang phyug ngag dbang nyi ma sogs bshes gnyen dam pa du ma rigs kyi cod pan du bkur te /
gsung gi bdud rtsi mnos nas god pa med par thugs rgyud la gtams pas yon tan mi zad pa'i gter du gyur pa yin no / /
gnyis pa nyer len gyi rgyu gzhung lugs la sbyang ba mdzad tshul yang rgyas par gong du brjod zin ba ltar rgyal ba'i bstan pa 'dzin pa la thog mar mang du thos pa gal che bar gzigs nas /
chen po'i ming dang gos sogs kyis chog shes rlom sems ma mdzad par khengs dregs dor zhing dka' ba khyad par du bsad de nyin mtshan khor mo yug tu dpe 'dzin skyor sbyang /
de'i don la dpyod pa /
brgal brtags kyis r+cod pa /
gzhung gi dpe khrid /
dka' gnad la dri rmed sogs phyogs sgor mo nas gsan sbyong rdo rus thug pa mdzad /
khyad par du gzhung chen mo po ti bcu phrag lhag pa 'dzin skyor gnang ste tshogs rgyug phul tshul sogs sngar bshad zin la /
rgyud grwar phebs nas mdo sde kun gyi za m+tog dang rgyud sde kun gyi rgyal po dpal gsang ba 'dus ba'i rtsa ba'i rgyud kyi sbas pa'i gnang rnams bshad rgyud chen po drug la brten nas 'grel tshul dpal ldan zla ba dang rje bla ma'i legs bshad rnams kyis gtsos gsang chen rgyud sde kun gyi gnad don lam rim pa gnyis su bsdus nas nyams su len tshul /
zhal shes kyi man ngag /
cho ga phyag len sogs mtha' dag la sbyang ba mthil phyin pa dang /
zhar byung rig gnas kun la'ang sbyangs tshul sogs kyang gong du song zin pas bskyar mi dgos /
gnyis brgyu rkyen de dag gi 'bras bu 'chad rtsod rtsom gsum la mtshungs zla med pa'i mkhas pa'i go 'phang mngon du mdzad tshul la /
'chad pa'i yon tan ni /
rnam phar bshad pa'i sgo bsdu ba dang /
dbyig gnyen gyi rnam bshad rigs pa sogs nas byung ba ltar bshad tshul gyi skyon thams cad dang bral zhing /
yon tan tshang ba'i tshul brjod bya'i rnam grangs mang yang snying po bsdus na /
dang bor chos ston pa'i kun slong byams snying rje dang bstan pa ring du gnas ba'i 'du shes sogs kyi sgo nas /
ston tshul brjod don gyi snying po mi gsal ba /
gong 'og 'khrugs pa /
ha cang rgya 'byams pas gnad du mi 'dril ba /
zer zlos kyi rnam grangs mang pos nyi ma 'phul ba /
gzhan la bsnyad 'dogs zur za mang pos dri ma can du byed pa /
lung @# / /
rigs kyi gtad so med par tshod 'jog byed pa sogs kyi skyon dang bral bar mdo rgyud bstan bcos tshad ma dang /
lhag par rje yab sras kyi gsung dri ma med ba re gzhir bzhag ste /
'brel dang mtshams sbyor mdor rgyas sprod tshul gyis go bde ba /
gnad 'gag gi spyi sdoms nas bzung ste gsung bas 'dus che ba /
lung rigs kyi zur phyin pas nges shes brtan po skyed pa /
rtogs sla'i dpe dang sbyar bas nyan spro ba /
khyad par du gang gsung thams cad chos kyi mde'u sne nan du bskor te rgyud 'dul thabs 'ba' zhig tu mdzad pas phan che ba sogs khyad chos bsam las 'das pa zhig yod pa'i stobs kyis nyan pa po ming dang go sas rlom pa /
rtog ga'i nga rgyal gyis dregs pa /
stobs 'byor mnga' thang gis khengs ba /
rigs rus gyis snyems pa thams cad kyang rta dmu rgod srab kyis kha lo bsgyur ba bzhin blo sna rang dbang med par bsgyur thub pa dang /
slar yun ring 'gor yang de'i tshe 'di gsungs pa yin snyam du sems la gzer btab pa bzhin mi brjed par 'dzin rgyu yod bas yid dang rna bar skyel mkhas pa ste /
mdor na po to pa'i rnam thar mdzes pa'i padmo las /
brgal lan sun 'byin chos dmag zer mchu nyung / /
dbang za rang bzos bsdus don mi mdzad cing / /
don gyi mtha' chod tshig nyung don kun go /
mang thos lung ldan don gyis mtshams phyed / /
grub mtha' ma 'dres chos skad bzang la brten / /
ci bshad sgom don blo sna bsgyur la mkhas / /
nyams ba zur gso tshig 'bru dam pa bkrol / /
'khrugs pa kun bsdebs 'byams pa ngag tu 'dril / /
zhes gsungs ba ji lta ba bzhin chang do / /
de'i gnad kyis chos don du gnyer ba'i mkhas pa gzu bor gnas pa thams cad slob mar gyur te gsung las skyes pa'i bu slob kyis rgya bod hor gsum gyi yul thams cad du khyab pa byung ba ni /
bstod pa brgya lnga bcu pa las| khyod kyi slob ma bzang po'i shing / /
dge ba'i me tog gis brgyan pa / /
dpyid kyi shing ni me tog gis / /
brgyan pa lta bur mdzes pa lags / /
zhes pa 'di'i tshig ris ltar byas na slob ma de nyid yon tan gyi rgyan gyis mdzes pa'i don lta bur 'gro 'ang /
'di slob ma bla ma'i rgyan du song nas che ba 'don tshul yin pas /
'gyur yang /
slob ma dge ba'i me tog gis / /
bzang bo'i shing khyod brgyan gyur pa / /
dpyid kyi shing ni me tog gis / /
brgyan pa lta bur mdzes pa lags / /
byas na shing las skyes ba'i me tog gis shing brgyan pa bzhin /
bla ma'i gsung las skyes pa'i slob mas bla ma brgyan pa'i dpe don gnyis shin tu 'brel lo / /
sa paN gyis thub pa'i bstod pa las kyang /
khyod kyi yon tan smos ci 'tshal / /
sras kyi yon tan mthong bas khums / /
skya rengs shar ba'i gzi brjid kyis / /
padmo'i gnyen gyi 'od zer go /
zhes gsungs ba ltar /
bla ma'i sku'i che ba 'don pa'i mdzes rgyan yin kyang zhib par bgrang gis mi lang la /
rags rim tsam zhig smos na /
nyid kyi bla ma'i khrod na tshur yang chos gsan pa'i bla slob gnyi gar gyur pa dbus 'gyur bstan pa'i srog shing dga' ldan khri rin po che dag dbang snyan grags /
nges don gyi rnal 'byor dbang phyug rgya rtsang sgom chen blo bzang rgyal mtshan rnam pa gnyis dang /
akyA rin po che'i mdun nas @# / /
kyang chos lung 'ga' zhig gsan la /
'on kyang bstan pa'i rtsa lag a kya' rin po che blo bzang 'jam dbyangs rgya mtsho ni rje 'di nying las mdo sngags zab rgyas kyi gdams pa'i thugs bcud mtshang ba med bar bum pa gang byo'i tshul du bzhes pa'i nang gi thugs sras gtso bo yin no / /
gzhan yang 'gro ba mtha' yas pa'i 'dren mchog mtshungs zla med pa byang phyogs bstan pa'i mgon po hA ha rje btsun dam ba dbang phyug 'jigs med rgya mtsho /
ha le'i hu thog thu bskal bzang thub bstan rab rgyas /
dgon kya' dam chos bstan 'dzin rgya mtsho /
gser tog sprul pa'i sku ye shes thub bstan rgya mtsho /
stag mtsher sprul pa'i sku blo bzang mkhas grub nyi ma /
tshe shos sprul ba'i sku ngag dbang bshad sgrub bstan pa'i nyi ma /
gro tshad rgyud pa bla zur skal bzang bkra shis rgya mtsho /
mtshan sgrogs mkhan chen dge 'dun don grub kyi sprul sku /
rgya yag sprul sku blo bzang bstan pa'i nyi ma /
ska kya' zhabs drung /
sgom chen rin po che'i sprul sku blo bzang dge legs nyi ma /
sman pa bla zur nya kyA rgyal mtshan nor bu /
sman pa bla zur gro tshang sprul sku /
de'i bla zur so nyid ngag dbang dam chos /
sman pa'i khri pa gro kyA bstan 'dzin rgya mtsho /
co ne zhabs drung skal bzang bstan 'dzin rgya mtsho /
a rig zhabs drung bsod nams bstan pa'i rgyal mtshan| bstan ba'i gsal byed lcang lung paN+Di ta /
mkhas dbang pA rin tho yon blo bzang dge legs bstan 'dzin /
a bag lha ram pa dag dbang yar 'phel /
dur bde e rti ni dar han mkhan bo'i sprul sku ngag dbang thub bstan nyi ma /
ha re gadga'i paN+Di ta bla bstan 'dzin /
hor tun tra yan chi'i sbrul sku blo bzang mkhas mchod grags pa /
mur gu chig bde ldan bkod pa glung ge mer gen ta'i ching chos rje blo bzang bstan pa'i rgyal mtshan /
cha har khu be thu u lan gyi chos rje blo bzang dge legs /
zhabs drung 'jigs med bstan 'dzin nyi ma /
so nyig bstan pa dar rgyas gling gi sprul sku blo bzang tshul khrims nyi ma /
mergen paD+Ni ta chos rje bsod nams bstan pa'i rgyal mtshan /
su nyid g.yas ru'i wang gi sku mched mkhan po bla ma sangs rgyas bkra shis rgya mtsho /
su nyid g.yon ru ti le bi shri ru chos rje'i sprul sku blo bzang dpal ldan chos 'byor /
a bag zhabs drung /
or du su er ti ni chos rje'i zhabs drung ngag dbang dpal ldan nyi ma /
or du su sman pa bla zur dkon mchog rab rgyas /
or du su hang gin zhabs drung rin chen 'byung gnas /
gro kya' zhabs drung sogs dam pa'i skye 'phreng 'dzin pa'i sprul sku dang chos kyi gdan khri 'dzin pa'i bla ma mang po dang /
gzhan yang or du su shog gi sbas pa'i rnal 'byor pa chen po ngag dbang smon lam /
or du su thang gi shog nas sgrub pa'i rgyal mtshan 'dzin pa ri khrod pa dkon mchog snyan grags /
or du su gling bsres bka' bcu mthu stobs /
u rad smon ram pa dbal 'byor sogs gzhung lugs rgya ma tshor blo gros kyi grub gzings 'dod dgur 'jug pa'i dge bshes /
chos brgyad kyi mching ba dor te spong ba bsam gtan la gcig tu gzhol ba'i ri khrod pa sogs bgrang gis mi lang ngo / /
mchod cing bsnyen bkur ba'i spyin bdag gi rim pa ni /
thog mtha' bar gsum du mdzad 'phrin gyi gdugs dkar 'deg pa'i yu ba lta bu mi rje mtshungs pa med@# / /
ga ching wang bsod nams rdo rje /
de'i sras sa skyong mi'i dbang phyug dam ba wang tshe ring don grub /
mu ring wang phyag rdor /
bai li 'jigs med /
de'i sras bai li 'jam dpal /
bai yi 'phrin las dpal 'byor /
pe zi mi 'gyur /
de'i sras pe zi rat+na sid+d+hi /
be zi mtsho skyes /
dar rgyas gung /
ja sag ul cus thu da'i ching rdo rje /
sras ja sag da'i tshing dbang chen don grub /
tshwa 'dam ja sag eng khi ba yar /
ja sag bstan skyong /
de'i sras ja sag rab brtan sogs mtsho sngon gyi sa'i char gtogs pa'i dpon rigs ches mang po dang /
byang phyogs hor gyi yul nas sa skyong dam ba su nyid g.yas ru'i du'i red wang rat+na sid+d+hi sku mched bcas /
dur bde tA wang phun tshogs bsam 'grub /
ho'u ching wang /
or du su jun gar tA be zi sogs dad ba'i lang tsho gtong ba'i rgyan gyis mdzes pa'i dpon po che chung /
mi bzang se dod /
khyim bdag 'byor ldan sogs mtha' yas so / /
dge tshul slong bsnyen gnas dge bsnyen sogs kyi sdom pa mnos te byang chub gsum gyi khang bzang du 'jug pa'i nor bu'i them skas btsugs pa khri phrag las lhag la /
chos 'brel tsam mnos te mtho ris dang thar pa'i sa bon bskrun pa tshun chad ni bgrang gis mi lang ngo / /
rtsod ba'i yon tan ni /
spyir da lta bshad sgrub kyi bstan pa'i bya ba kun gyi nang na mdo dbus yongs la dar rgyas che brtsod pa yin par grags mod kyang /
phal mo che zhig gis rtsod tshul ni /
mkhas grub thams cad mkhyen pas /
rnyed bkur 'khor dang grags pa don gnyer ba'i / /
'gran sems phrag dog bdag bstod gzhan smod kyis / /
nges shes grangs dang shag sbyong lhur len pa / /
nyon mongs so nam thos pa'i gzugs brnyan yin / /
gsungs pa lta bur song ba mang la /
de min yang rkun bo sngar mnor la 'jab ba bzhin du rang gi zhe 'dod pha rol pos shes kyis dogs pa'i tshig sub sub pos ming zur re'i steng nas yin kyang mgo skor ci thub dang /
phyi rol gyi kha nor ba tsam la'ang dngos 'gal gyi rgyang 'bod e thub lta ba sogs re dogs mang bo /
dpal chos kyi grags pa'i rtsod rigs dang /
sa paN gyi mkhas 'jug sogs las rtsod pa rnam dag gi 'gal ba zlar gsung ba kho na las /
chos kyi de nyid rigs pa gsum gyis gtan la phab ste ma rtogs log rtog gi dri ma drungs nas 'byin pas rang gzhan gnyi gar sman pa de lta bu dkon yang /
dam pa 'dis ni gzhung chen mo'i go don gzhir bzung ste rang gzhan gnyi ga chos kyi gnad la nges pa sna re yin kyang skyed ci thub /
log rtog re re'ang sel ci thub kyi phan sems dang 'dun pa rnam par dag pa las /
mkhas grags kyi re ba dang /
phyi rgol sma 'bab kyi bsam pa sogs nam yang mi mdzad pas /
rtsod zla rnams kyang ci tsam 'grogs pa bzhin rje gus su 'gro ba zhig yod pa grwa thog mnyam pa'i rgyus yod rnams gleng ngo / /
rtsom pa'i yon tan ni dkon mchog rjes dran gyi mdor /
don bzang po /
tshig 'bru bzang bo /
ma 'dres pa /
yongs su rdzogs pa /
yongs su dag pa zhes sogs dang /
mdo sde rgyan las /
gzugs rgyan rang bzhin yon tan ldan pa me long nang song na / /
zhes sogs kyis rang bzhin gyi rgyan zab rgyas kyi lus bzang po'ang rjod byed phun sum tshogs pa'i gsal byed kyi rgyan gyis mdzes bar byed dgos @# / /
par gsungs la /
rje bla ma'i rin po che gsum gyi gtam gyi sbyor bar yang de bzhin du gsungs te /
bstan bcos kyi spyi khog shin tu bzang ba'i nang du'ang sbyor tshul nyes bar re re byung na rgyan mang na chung sna bcad pa bzhin du mdzes pa dman par byed par daN+Dis gsungs so / /
de ltar tshig don phun sum tshogs pa 'byung ba lta snyan ngag gi gzhung sogs la sbyang dgos par gzigs te tha snyad pa'i rig gnas rnams la'ang thos bsam tshul bzhin du mdzad pa na skyes sbyang gi blo gros phun sum tshogs bas dka' tshegs med par smra ba'i dbang phyug tu gyur par nges te /
sngon kun mkhyen 'jam dbyangs bzhad pa rin po che'i bkas bskul nas tha snyad rig gnas rnams la sbyang ba mdzad pa'i tshe rje de nyid kyis stsal ba'i chab shog las /
yid 'phrog chu skyes lte bar 'jo sgeg mkhan / /
bai DUr rgyud mangs sgra las chos phung kun / /
glur len smra mkhas 'dod pa rnams kyi lha / /
tshangs pa'i bu mos dge legs stsol gyur cig /
tha snyad rig gnas shes bya'i thang chen du / /
blo gros cang shes gom stabs bsgyur mkhas shing / /
legs bshad ngo mtshar ltad mos tshim gyur pa / /
dam ba'i rang rtags gsal ba'i blo ldan khyod / /
ces thugs shin tu mgu ba'i bka' phebs pa dang /
rje thu'u bkwan rin po ches stsal ba'i chab shog las kyang /
rmongs chen glang po'i mche ba nyer phyung nas / /
sna tshogs rig gnas sgro mdangs mtshar sdug can / /
rgya chen thos pa'i rma bya zhon nas su / /
mkhas mang 'chi med gral du nyer sleb ste / /
ma rig mun sel rig gzhung gser gyi sgron / /
rnam dpyod sug par thogs pas dus mtha' 'di'i / /
skye sprul bzang rdzu'i mun khung 'dod sred kyi / /
gnyid du yur ba rnams la co 'dri zhing / /
zhes dang /
dar zab kyis dkris lder bzo'i rnam par thar / /
'dzin min lngags mnyen glog gi gar bsgyur bas /
legs bshad sgra brgya sgrogs pa'i chos kyi sprin / /
khyod ko thub bstan lha lam mdzes rgyan nyid / /
ces gcam bu tsam ma yin par gnas tshul gyi rang bzhin drang por 'doms pa'i gsung gis bsngags pa brjod pas shes so / /
'on kyang bar skabs shig nas jo bo chen pos /
ngang pa'i chu las 'o ma len pa ltar / /
rang gi 'dod pa dang du blang bar bya / /
zhes dang /
snying po nges par bsdu ba las kyang gsungs pa ltar be'u bum sngon mor yang /
bsgoms pas tshe 'di don yod byas la / /
rig pa'i gnas lnga smon lam gyis sbyang / /
zhes gsungs pa bzhin nang du yang dag 'jog la rtse gcig tu gzhol bar gyur te /
de la ltos nas tha snyad rig gnas kyi spros pa dang rtsom pa'i rnam grangs mang po g.yeng ba'i rgyur gzigs nas cher ma mdzad kyang /
dad ldan rnams kyis nan tan chen pos yang yang bskul te snga phyir gsung rtsom thor bu gnang ba phyogs gcig tu bsdebs na po ti gcig lhag tsam yod ba rnams ni /
don zab cing tshig sbyor legs ba /
go bde la 'dus che ba sogs mkhas pa mgu ba'i legs bshad 'ba' zhig tu yod do / /
de ltar shes bya rig pa'i gnas lnga la mkhas bas 'chad rtsod rtsom gsum la thogs pa med pa khyu mchog rlabs po che'i gnas thob pa'i tshul de rnams kyang lhag ba shes rab kyi bslab pa'i yon tan yin la /
'on kyang mdo sde rnams las @# / /
lhag pa shes rab kyi bslab pa'i dbye ba gtso bor dngos su gsungs pa ni /
rnam bshad dgongs pa rab gsal las /
lhag ba'i shes rab kyi bslab pa gsum 'jog pa la /
sa 'dir byang phyogs so bdun rags pa dang phra ba la ches mkhas pa'i shes rab kyi bslab pa zhes sogs kyi don dbu ma 'jug par /
byang chub phyogs lhag bsgom pa las skyes pa'i / /
zhes byang phyogs so bdun sogs lam la mkhas pa'i shes rab kyi bslab pa dang /
bden rang bzhin /
zhib mor rtogs la'ang shin tu mkhas pa 'thob / /
ces bden bzhi la mkhas pa'i lhag pa shes rab kyi bslab pa dang /
'di brten 'byung ba'i de nyid mthong ba de / /
shes rab gnas pas 'gog pa thob par 'gyur / /
zhes rten 'byung gi de kho na nyid rtogs pa'i lhag pa shes rab kyi bslab pa gsum du gsungs pa de dag thugs rgyud la 'khrungs par tshul 'di nyid kyis shes dgos te /
nyid kyi rtogs brjod skal ldan ma las /
gzhung phar phyin dbu ma la sogs pa / /
nang bltas kyi blo yis gar nus spyor / /
zhes bka' bod chen po lnga la sbyang ba mdzad pa de'ang kha phyir bltas kyi rtsod pa'i yan lag tsam ma yin par thugs rgyud la nang du bskor te de dang de'i don gyi rtogs pa khyad par can 'khrungs pa 'ba' zhig gi phyir du mdzad nges pa dang /
de ltar na phar phyin gyi gzhung la sbyangs pas gzhung pha rol tu phyin ba'i sbas don mngon par rtogs pa mtha' dag /
mtshan med rab tu sbyin la sogs / /
zhes sogs kyis mdor bstan pa bzhin du skyes bu gsum gyi lam gyi rim par bsdus te rnal 'byor pa gcig gi nyams len gyi lus gcig tu 'dril bas lam phra rags kyi gnad thams cad la nges pa rnyed de lhag ba'i shes rab dang po thugs la skyes par 'grub /
mngon pa mdzod la sbyangs pa'ang gnas dang po gsum gyis khams kyi rab dbye mtha' yas dang snod bcud kyi 'jig rten mtha' dag gis bsdus pa'i shes bya sdug bsngal gyi bden pa gtan la 'bebs /
gnas bzhi ba lnga ba gnyis kyis las kyi dbye ba dang de'i rtsa ba phra rgyas drug sogs spang bya kun 'byung gi bden pa gtan la 'bebs /
gnas phyi ma gsum gyis 'gog lam gyi bden pa gtan la 'bebs pas lhag pa'i shes rab gnyis pa thugs la 'khrungs bar 'grub /
dbu ma'i gzhung la nang du bskor te sbyangs bas srid pa'i nad brgya sel ba'i sman mchog /
nyes brgya'i 'ching ba gcod ba'i ral gri /
bstan pa'i snying po dpal mgon klu sgrub yab sras dang 'jam mgon tsong kha pa yab sras kyi thugs bcud zab mo rten 'byung gi de kho na nyid gzigs pas lhag pa'i shes rab gsum pa thugs la 'khrungs par 'grub cing /
rnam 'grel ni dbu tshad seng ge 'jing bsnol zhes dbu ma'i lta ba gtan la 'bebs pa'i rigs par ngar 'dogs byed kyi yan lag dang /
'dul ba ni de dag thams cad kyi gzhi rten du dgongs pas /
mdor na rgyu thos bsam mdzad tshul tshig gi na yam dang shag 'gyed pa tsam du ma song ba'i rnam par dag pa 'di nyid kyi sgo nas 'bras bu lhag pa'i shes rab phun sum tshogs pa thugs rgyud la 'khrungs tshul rjes su dpog par byed dgos ba yin no / /
mdor na phyin drug bsdu bzhi sogs rgyal sras kyi spyod pa mtha' dag la goms pa ngang du gyur pas sku gsung thugs kyi mdzad pa mtha' dag bstan 'gro'i gsos sman du 'gyur zhing /
rang don yid byed kyis bslad pa cung zad kyang med @# / /
par de thams cad gzhan don 'ba' zhig tu bsngo bar mdzad ba'i stabs kyis slad mar yang nam mkha' ji srid gnas kyi bar du tshogs gnyis kyi spyod pa rlabs po che cung zad tsam yang mi nyams par gong nas gong du 'phel zhing| 'gro ba ma lus pa'i mgon dang skyabs su 'gyur ba sogs gsang ba gsum gyi yon tan mi zad ba'i gter du gyur ba yin te /
mdo sde rgyan las /
thabs mchog shes pa gang zhig bsod nams yang dag bsdus pa shin tu rgya chen kun / /
gzhan dang thun mong byas nas nyin gcig bzhin du rdzogs pa'i byang chub yongs bsngo zhing / /
bzang po'i gnas su skyes bas rtag tu dge byed mngon shes yon tan rnams kyis rtse na / /
sangs rgyas sras de kun gyi bla na 'dug pa yon tan gter du shes par bya / /
zhes gsungs pa bzhin no / /
rnam dag tshul khrims chu gter las 'khrungs ting 'dzin shes rab 'od stong 'bar / /
mdo mngon 'dul bstan cha shas yongs gang 'chad rtsod rtsom pa'i bsil zer 'gyed / /
bshad sgrub nyi zla zung du 'thug pas sa gsum mun pa'i bla gos phrogs / /
dpal ldan bla ma mkhyen brtse'i bdag nyid kun bzang spyod pa'i pha rol son / /
'brel med phye bsdus bshad pas mgo skor dang / /
gnad don ma phig kha 'chal rtsod pa dang / /
gzhan las brkus te rtsom pa'i khur 'dzin rnams| /
re zhig thugs ngal spangs te bde bar mnol / /
khyod gsung tshad mar gyur pa tshangs pa'i thig /
sde snod mtshams las mi 'da' rgyal gsung kun / /
mdo dang sngags kyi lam bzang lus gcig tu / /
gnon pa'i rgyal thabs khyab 'jug gom pa bzhin| /
gang ga yon tan nyi 'od gser zhun kyis / /
bris pa'i yi ge bklag pas gang du rdzogs / /
'on kyang rmad byung rnam thar bdud rtsi'i rgyun / /
ci tsam myang bas gdung sel bde ba ster / /
zhes dge ldan bstan pa'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam par thar pa nor bu'i do shal las sku tshe'i mjug gi mdzad pa rnam thar spyi'i don bsdu dang bcas pa'i dra ba ste drug pa'o / / / /
de nas sku bsnyun shin tu lci ba'i tshul bzhes shing /
gsol ba'ang cher mi mdzad par shas zer mnyam gzhag lta bu zhig gi ngang du bzhugs pa na /
zhabs phyi pa nang ma rnams kyis da ni bsnyun gzhi dang sku'i bab /
gsung gi shugs gang la dpyad na'ang dgongs pa gzhan du gtad tshar 'dug snyam du kho thag chad pa'i mya ngan gyi shugs dang bcas te 'phral phugs kyi gnas tshul du ma dang /
lhag par spyir bstan 'gro dang /
sgos nged cag rnams kyi mgo na du sprul pa'i sku dbangs gsal myur 'byon gyi bka' drin dus las mi yol ba thugs rjes gzigs dgos tshul dang sku gdung ji ltar byed rgyu'i skor rnams zhus par /
bla ma dang dkon mchog rin po che'i thugs rje kho na la rag las gtso cher rim gro la 'bad pa gal che /
khyod tshe rang rang so so nas legs nyes ci byung yang mchog gsum dam par gsol 'debs legs po gyis zhes sogs kyi bslab bya dang /
gdung zhugs 'bul byas na dngos gtsang ba yong tshul sogs 'byung 'gyur gyi skor rnams brtse bas nye bar gzigs te zhib rgyas su gsungs /
lha rten dang phyag dpe do dam byed rgyu dang /
re zhig zhal 'don gi skor cha dgos te mdun @# / /
nas 'don rgyu sogs sku tsha zhabs drung skal bzang bstan 'dzin rgya mtsho dang /
gzhan grwa pa gnyis la gtad ba gnang bas khong rnams kyis bton pa'i tshe zhal 'don bgos skal gyi cha shas re de'ang tshar dka' ba byung bas lhag par ya mtshan du gyur /
zhabs phyi pa nang ma gnyis la nyin re bzhin khrus gsol dang mnol bsang bdug rgyu'i bkod pa gnang ba 'da' ka ma'i thugs dam gsal ched yin par snang /
chos sde chen po'i gdan sa pa che shos mkhan rin po che gtsos 'dus spyi nas zhabs brtan 'bul rgyu'i snyan gsan zhus par /
bka' drin 'khor mtha' ma mchis ba lags /
'on kyang dus tshod ston zla 'bring po'i tshes mgo la phul na legs zhes rjes kyi rten 'brel du sgyur bar mdzad do / /
de ltar dgung lo re gsum gyi bar du bstan pa dang 'gro ba'i don bsam gyis mi khyab pa mdzad de zhing 'di'i sku dngos kyi gdul bya rdzogs pas /
me mo glang gi lo hor zla brgyad pa'i tshes gcig gi snga dro'i char /
zhal 'don gyi skor rnams sngar rgyun ltar gsung zhing khams shin tu dwangs pa /
bsnyun gyi tshul yang ye med par bzhugs pa la /
nyin gung gi sngon tsam rta'i dus tshod la slebs pa na glo bur du sngar bshams pa'i khri khar zhabs gnyis skyil krung /
phyag gnyis bsdigs mdzub bsnol thabs su byas pa rdo rje 'chang gi phyag rgya mdzad de gdul bya rtag 'dzin can rnams tshes la bskul ba'i phyir du gzugs sku'i bkod pa chos dbyings su bsdus pa'i tshul bstan to / /
mi shigs rtag pa'i ngang tshul rdo rje'i sku / /
'pho 'jig dus kyi bka' khrims las 'das kyang / /
zhing gzhan bstan 'gror phan pa yangs pa'i rlabs / /
gzigs pa'i nyi ma nub ri'i phag tu 'chel / /
zhal bzang mthong ba tsam gyis dngos grub kun / /
stsol mdzad nor bu dran pa'i yul du gyur / /
srid zhi'i gdung ba ma lus sel ba yi / /
gsung snyan de yang thos pa'i lam las 'das / /
kye hud bus ba mya ngam thang bskyur bzhin / /
mgon med skyabs med gyur pa'i gdul bya rnams / /
thugs rjes nam yang 'dor ba mi rigs pas / /
slad kyang brtse bas rjes 'dzin bka' drin mdzod / /
de'i mod la sku mdangs sngar las je gsal du song zhing sku bong je chung dang gnyer ma sogs ye med bar gzhon sha chags pa'i 'od phung gi rang bzhin can /
ya mtshan pa'i dris nye skor kun la khyab pa byung /
nang gi rtogs pa'i rten 'brel gyis phyi rol tu nam mkha'i dkyil shin tu g.ya' dag cing rgya mthing bzang po ltar sngo ba dang /
mtha' skor gyi phyogs kun nas mchod lha rnams kyis gdugs rgyal mtshan sogs mchod rdzas sna tshogs thogs nas mchod pa phul ba'i rnam pa lta bu'i sprin dkar gyi phreng ba nye bar 'khrigs /
rlung bser bu'i rgyu ba phra mo tsam yang med pas nyin zhag gsum gyi bar du gzims chung gi khyams su mchod pa sna tshogs dang /
khyad par du mchod me stong phrag brgal ba phul ba re re'ang rlung gis mi bskyod pa sogs ngo mtshar ba'i rtags mang du byung bas skye bo rnams bshes gnyen dam pa'i dmigs bu dang bral ba'i mya ngan gyis non bzhin du'ang ya mtshan gyis ltas kyis yid 'phrog ste ched du brjod pa'ang byung ngo / /
tshogs chen gyi dge 'dun tshang mas gdung mdun du khrus gsol dang smon lam sogs gsungs te zhal mjal zhus shing@# / /
bshad sgrub gling sogs grwa tshang so so nas sger du'ang khrus gsol dang smon lam bcas gsungs te tshe rabs rjes 'dzin dang yang srid myur 'byon sogs kyi gsol 'debs nan tan zhus /
zhag gsum gyi mtshams nas 'od gsal chos dbyings su bzhugs pa'i thugs dam grol ba'i rtags shangs bug sogs nas byang sems dkar dmar gyi rgyun babs pa sogs byung /
de nas slar yang tshad ldan gyi gzhung dang phyag bzhes ji lta ba bzhin dri bzang gi chus khrus gsol legs par byas shing gnas yig sbyor pa dang /
na bza' dbu rgyan sogs phul nas bzhugs su bcug ste /
mchod pa'i yo byad sna tshogs pa bkod pa gang mdzes kyis mtha' bskor /
phyogs nye ring gi slob mche phra mang po dang /
lhag par zhabs zhu ba rnams kyis nyin mtshan khor yug tu bla mchod dang khrus gsol /
gsol 'debs mang po /
smon lam gyi rigs phyag dang mchod pa ci 'byor yang yang bshams pa sogs rje btsun bla ma dam pa de nyid kyi thugs zag pa med pa'i dgongs pa yongs su rdzogs pa'i thabs la sgo du ma nas gzhol bar gyur /
dge ba'i bshes gnyen dam pa kha shas kyis gdung chog gnad smin gsungs /
che shos mkhan rin po ches dbu mdzad bla ma mchod pa'i dus bzang ba tshogs yongs nas nyin bco brgyad kyi ring la dus bzang gi 'don chad kyus bzhin gsung /
gzhan chog grwa ba so so nas gsang 'dus /
'jigs byed /
bde mchog /
dus 'khor /
kun rig sogs rgyud sde so so'i dkyil 'khor bsgrubs shing dbang len mkhan gyi dge 'dun khyon bsngoms lnga brgya lhag dang /
dpal ldan smad rgyud nas kyang sku gdung gi mdun der bde gsang 'jigs gsum gyi dkyil 'khor bsgrubs nas bdag 'jug bzhes shing| sman pa grwa tshang nas kyang de bzhin gnang ba sogs dam ba de nyid kyi thugs dgongs rdzogs pa'i dge ba rlabs chen zhag zhe dgu'i bar du bsgrubs pa la phyag gnyer sogs nas khur blang gis bsnyen bkur zhabs tog gya nom pas mnyes par byas /
sku 'bum chos sde chen po'i dge 'dun sum stong brgal ba la mang ja bcu phrag lhag dang /
sku 'gyed zho do skar lnga /
bshad sgrub gling sogs la sku 'gyed zho re /
smad rgyud grwa tshang la zho lnga sogs 'tshem med du bul /
chu bzang /
gser khog /
dgon lung /
bkra shis 'khyil sogs dgon sde che chung mang po la'ang mang 'gyed kyi bsnyen bkur phun sum tshogs pa zhus /
rje chu bzang sprul pa'i sku rin po cher kha btags /
maN+Dal 'gyog byang /
dngul gos sogs dang /
rje 'jam dbyangs bzhad pa'i mchog sprul rin po che /
rje thu'u bkwan rin po che'i sprul pa'i sku /
kho bo cag sogs la'ang lha rdzas mdzod btags /
gos chen yug /
dngul sogs bdog ba rgya cher bstar /
sku 'bum du bzhugs pa'i bla ma gdan zur /
sprul sku che phra mtha' dag gcig kyang ma lus pa la phyag rten gya nom pa phul /
rnye nyid kyi grwa tshang bkra shis chos gling /
dga' ldan dar rgyas gling sogs kyis mtshon dgon sgrub sde rnams la mang 'gyed gang rgyas bcas dgongs rdzogs kyi zhag grangs khongs su phul @# / /
zhing slar rim pa bzhin /
dbus su paN chen thams cad mkhyen par ljags bsngo zhu rten lha rdzas gos dar sogs phya nom pa dang /
yongs 'dzin dga' ldan khri rin po cher lha rdzas gos dar sogs rgya che ba phul /
lha sa smon lam gyi tshogs la mang ja sogs kyi bsnyen bkur /
rgyal tshab de mo no mon han sogs dbus gtsang gi sprul sku che phra mang po dang /
mdo smad kyi bla ma gdan zur sprul sku'i rigs mang po la'ang 'os bstun gyi phyag rten rim par bstar /
rje nyid la dad pa thob pa'i bla dpon che phra dang ser skya mtha' dag gis gdung 'bul gyi zhal 'debs kyang so so'i 'byor 'khos dang bstun pa'i gang legs bgyis te skye ba'i phreng bar mnyes pa gsum gyis mnyes par byed pa'i rten 'brel bsgrigs /
gza' tshes dge ba'i nyin smad rgyud dpon slob gser tog sprul pa'i sku ye shes thub bstan rgya mtsho dge 'dun rig pa 'dzin pa'i tshogs dang bcas bas dpal rdo rje 'jigs byed kyi cho ga la brten nas sku gdung rin po che zhugs 'bul mdzad /
de'i tshe nam mkha' g.ya' dag cing /
nub phyogs byams pa lung pa zer ba nas 'ja' tshon zhig shar te pur khang gi steng du zug pa mang pos mthong zhing /
du ba'i mdog kyang lha bris mkhas pas tshon mdangs spel ba lta bur shin tu bkra ba'i ya mtshan pa pur khang gi steng du yid tsam 'khod nas thog mar nub byang dang /
de nas phyogs kun tu song /
zhugs 'bul mdzad mkhan gyi bla ma dge 'dun rnams la yon 'bul dang zhabs tog gzab rgyas zhus /
pur khang la nyin zhag drug gi ring mchod pa rgya cher phul te /
nang slob 'ga' zhig dang zhabs phyi pa rnams pur khang gi sgo phye bar /
sa paN gyi sdom gsum rab dbye las /
'phags pa gsum gyi ring bsrel ni / /
yon tan stobs kyis byung ba ste / /
skye bo rnams kyi bsod nams rten / /
zhes dang /
karma chags med kyis /
dbu bum ri la ngung dkar gams 'khyil sogs / /
de byung na mchog ste nor 'khrul med / /
ces pa ltar dbu thod ril por bzhugs pa'i nang du thugs ljags spyan gsum babs shing /
ring bsrel mang du byon pa der 'khod thams cad kyis mngon sum du mjal bas lhag par dad pa'i gsos su gyur /
gdung rus btu tshul dang shul du ji ltar bya ba rnams kyang phyag len ltar byas /
sku tsha zhabs drung dang phyag mdzod che chir chos rje sogs zhabs zhub rnams nas khur blang bgyis te sku gdung rin po che bzhugs yul gyi mchod rten phyag tshad dang ldan zhing gser mdangs gzi 'od 'bar ba /
rin po che du ma'i phra tshom gyis mdzes pa'i bkod pa phun sum tshogs ba che legs gnyis bsgrubs pa'i nang du thugs ljags spyan gsum dang sku gdung gi ring bsrel rnams bzhugs su gsol /
gzhan yang rten sna du ma dang gzungs gzhug cha tshang ba sogs dam pa gong ma'i phyag len dang mthun par phul nas khri ka'i gdan sa bkra shis chos gling gi bla brang dang /
sku 'bum chos sde chen po'i nyid kyi bla brang phun tshogs 'dod pa 'jo ba'i gzim chung gnyis su skye dbu'i bsod nams bsags pa'i zhing sa dam par bzhugs pa la rab gnas kyi cho ga rgyas par byas te byin rlabs kyi gzi 'od 'bar zhing dge mtshan gyi dpal @# / /
chen po brgyud ma nas brgyud mar 'byung ba'i rten 'brel phun sum tshogs pa du ma'ang lhun gyis grub par gyur to / /
dpag bsam shing dang rdzogs ldan sprin bzhin du / /
gtan pa med pa'i mchod spyin rlabs po ches / /
dpal ldan bla ma'i zag med dgongs pa dang / /
gdul bya'i bsod nams tshogs chen lhan cig rdzogs / /
mya ngan gdung ba'i rno rtsub chab rom yang / /
thugs rje'i 'od kyi chu ru zhu ba las / /
rnam dkar 'du byed ldu ba'i 'phreng bar bcas / /
rtag 'dzin rgyud kyi zhing skam rlan par byed / /
ha ri tsan dan bcad gtubs bsregs pas kyang / /
bsung zhim ngag kyi dri bzang 'thul ba ltar / /
kun bzang spyod pa'i sgyu 'phrul ji ltar du / /
bstan yang 'gro ba'i nyer 'tsho mchog tu 'gyur / /
zhes dge ldan bstan pa'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam par thar pa nor bu'i do shal las sku mya ngan las 'das pa'i mdzad pa dgongs rdzogs kyi rnam dkar sgrub tshul dang bcas pa'i dra ba phyed pa ste bdun pa'o / / / /
smras pa /
miX 'gyur lhan skyes bde chen nyagX gcig gzugs sku'i gar rol rdo rje 'chang / /
slar yang tha mal tshul gyis khrims ldan ngur smrig 'chang ba'i skur bzhengs te / /
ma nor lam bzang ji bzhin bstan nas thar par 'khrid pa'i ded dpon mchog /
snying dbus nyi zla'i gdan la rtag bzhugs mtshog thun dngos grub maX lus stsol / /
mkha' mnyam sems can rgya mtsho bsgral ba'i phyir / /
phyogs bcu'i zhing khams rgya mtshor dus kun tu / /
bya dka'i spyod pa rgya mtshor bslab pa'i tshul / /
bgrang yas bskal pa rgya mtshor brjod mi nus / /
'on kyang rgyal sras spyod pa'i cha shas tsam / /
rnyog bral dwangs pa'i yid kyis bsngags pa yang / /
bsod nams mi zad gter du 'doms pa yi / /
rgyal gsung tshad mas yid ni spro bas drangs / /
rga bas non pa'i mi sdug sprin nag las / /
dar bab lce yi 'khrul 'khor glog dmar gyi / /
rjes 'gro legs bshad snyan 'gyur 'brug gi sgras / /
skal ldan mdongs mtha' dang pa'i gtos bzang 'dzin / /
rnyed bkur bung ba'i glu dang mi 'grogs shing / /
phyogs lhung tsha ba'i gdung ba ring du spangs / /
rnam dag dad pa'i chu gter rgyas byed pa / /
phul byung rtogs pa brjod pa'i zla zer 'dis / /
khams gsum 'byor par rngam pa'i kha gdangs shing / /
chags sdang ris su gcod pa'i mche ba gtsigs / /
chos min ngar skad mthon por sgrogs rnams kyi / /
zhal gyi padmo padmo bzhin du byed / /
rnam 'byed shes rab mig gis mthong ba'i lam / /
dad brtson gom pas bgrod pa'i gzur gnas rnams / /
ded dpon mchog gi bshul 'di ma bor bar / /
mi gnas zhi ba'i grong khyer bsnyegs par mdzod / /
sgra don phun sum tshogs pa'i rnam thar gyi / /
rgun 'brum yongs smin mngar ba'i ro bda' ba / /
phyogs 'dzin @# / /
mchu dang bral ba'i mgron kun la / /
phan dang bde ba'i dga' ston mchog tu spel / /
tshulX 'dir 'bad pa'i rnam dkar las kyis mtshon / /
spyin dang khrims byung bsgom pa'i dge tshogs mthus / /
bstan pa'i snying po nyi ltar gsal ba yis / /
maX lus 'gro la thar lam mtshon gyur cig /
slar yangX yangX srid 'khrul bral kun da'i gnyen / /
ma lusX lusX can mgon du myur gsal zhing / /
legs gsung gsung gi bsil zer 'bum phrag gis / /
'gro kunX kunX dga'i dpal la sbyor gyur cig /
bla ma yi dam mchog gsum rgya mtsho'i mthus / /
bstan dang bstan 'dzin bstan pa'i sbyin bdag kun / /
chos srid dpal 'byor rgyas pa'i dge mtshan gyi / /
rdzogs ldan snang bas rtag tu rtsen gyur cig /
ces dge ldan bstan pa'i rtsa lag mkhas shing grub pa'i dbang phyug rje btsun bla ma dam pa tshul khrims bstan pa'i nyi ma dpal bzang po'i rnam par thar pa nor bu'i do shal zhes bya ba 'di ni sku tsha co ne zhabs drung skal bzang bstan 'dzin rgya mtsho /
bo kyu chos rje'i sprul sku ngag dbang phun tshogs /
phyag mdzod rgan pa che ching chos rje rab 'byams pa tshul khrims chos 'dzin /
khri 'tshab bla ma rab 'byams pa shes rab dbang phyug /
sgom pa ngag dbang smon lam /
phyag mdzod gzhon bdar han rab 'byams pa ngag dbang bstan 'dzin /
chos rje bstan 'dzin bzang po /
rab 'byams pa tshul khrims bstan 'dzin /
rab 'byams pa mi 'jigs rdo rje /
rab 'byams pa ngag dbang phun tshogs /
hor kyA'i ri khrod pa grags pa don grub /
or du su dge slong dkon mchog snyan grags /
dbu mdzad dge slong blo bzang don grub /
drung yig dge slong tshul khrims bstan 'dzin /
gsol dpon dge slong blo bzang nyi ma /
de mchi dge slong shes rab nyi ma /
dge tshul rgyal mtshan don grub /
dge tshul blo bzang don grub /
dge tshul blo bzang tshul khrims /
dge tshul shes rab dar rgyas /
dge tshul rin chen zla bzang /
dge tshul blo bzang dpal 'byor /
dge tshul blo bzang skal ldan /
bstan pa dar rgyas sogs zhal slob sku 'khor thun mong nas gser gyi maN+Dal sogs bdog pa rgya chen po dang bcas nan tan du bskul zhing /
nyid kyi rtsa ba'i sbyin bdag sa skyong mi'i dbang po wang tshe ring don grub /
pai li 'jam dpal don grub /
pai ze rat+na sid+d+hi /
ja sag u la jos thu da'i ching rdo rje sogs nas kyang dngul gyi maN+Dal /
gos chen yug kha shas sogs kyi skyes dang bcas snga phyir bskul ba bzhin /
7btsun pa dkon mchog bstan pa'i sgron mes rtsom gdan gyi sa bon gsal zhing legs par 'dug pas de nyid gzhir bzung /
ngag rgyun khungs dag 'ga' zhig rang gis thos pa dang /
gong 'og bsgrigs te dpyad pas go brnyed pa rnams kyis zur brgyan gal che ba rnams tshad ma'i lung dang sbyar te /
rab byung bcu bzhi pa'i bgrang bya bcu gnyis song ba 'bru mang zhes pas pho stag gi lor /
rgyal ba'i lung gis zin pa'i @# / /
chos grwa chen po bkra shis 'khyil du dgun mtshams kyi skabs thun gseng la sug bris su bgyis pa las /
dpe shog tu 'bebs pa po ni gtsug lag 'byed pa'i blo mig can sngags ram pa dkon mchog kun dags bgyis pa 'dis kyang many+dzu nA tha dwi tI ya dza yasya shA sa na sarba dik+kA lo da ya tsa puSh+TaM dI r+g+ha s+thAn+tuH / /
@# / /
bstan pa'i rtsa lag yil gogs na er ti ni mer gen paN+Di ta tu thog thu blo bzang bstan pa dar rgyas kyi rnam thar nor bu'i me long zhes bya ba bzhugs so / /
