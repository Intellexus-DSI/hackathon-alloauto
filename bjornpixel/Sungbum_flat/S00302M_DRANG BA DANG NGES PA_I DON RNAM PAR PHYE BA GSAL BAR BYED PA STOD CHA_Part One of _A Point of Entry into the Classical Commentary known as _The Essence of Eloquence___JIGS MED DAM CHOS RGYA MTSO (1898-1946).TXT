@# / /
su k+ta ga r+b+ha s+ya pra yA ga nA ma ne ya tsa ni ta s+yA r+tha bi b+ha dzya ru tsi ka ra su k+taM gar+b+ha s+yA r+tha n+ya k+Sha bi b+ha ga s+ya shA sti bi ha ra / /
@# / /
drang ba dang nges pa'i don rnam par phye ba gsal bar byed pa legs bshad snying po'i don mtha' dag rnam par 'byed pa'i bstan bcos legs bshad snying po'i 'jug ngogs zhes bya ba bzhugs so / /
@# / /
garbi ta ska tU ra pu Sh+bau dza s+sa tsU DA hI dzA laM kra ma NaM ha s+yaM ta laM /
@# / /
dregs pa'i gtsug gi me tog mdangs ldan pa / /
zhabs mthil ga pur 'dzum pa'i dra ba la / /
@# / /
b+hA n+ti ni mnAM ka ra de bA nA dza naM pU dza nA gu ts+tsha mu nI n+d+rA mr-i rdza yaH /
@# / /
btud pas zab don sbrang rtsi'i 'byung gnas su / /
sgrub mkhas thub dbang lha ma'i mchod sdong rgyal / /
che ba'i blo can gang gis mkhyen rab mtha' / /
mi rnyed kun bzang spyod pa'i 'od stong can / /
lam 'di ji bzhin rtogs nas 'doms pa la / /
zla bral dpal ldan bla mas dus kun skyongs / /
shes bya'i dkyil 'khor ut+pal sngo ba'i mdangs / /
rnam 'byed me long dwangs pa'i gdong pa la / /
rgyan du 'char ba'i dngos grub stsol ba'i lha / /
'jam dpal sangs rgyas kun gyi bla mar gus / /
rgya chen spyod pa'i gtam gyi ku mu da / /
thugs bskyed zur phud ngos la rab rtsen pas / /
kun mkhyen shAkya seng ge'i chos kyi khrir / /
dbang bsgyur mi pham bla ma'i zhabs la 'dud / /
dpal stug lam bzang yongs kyi rtser son pa / /
zab mo'i rten 'byung @# / /
rig pa'i rgyal rnga yis / /
mthar 'dzin gdug pa'i 'khrul 'khor 'jig byed pa / /
klu sgrub sangs rgyas gnyis ba rgyal gyur cig /
dga' ldan zhing gi me tog ma rnyings pa / /
rang gi gtsug tor rtse la mngon drangs pas / /
sngon med legs bshad gtam gyi mchod sbyin mkhan / /
rnam rig shing rta'i srol 'byed thogs med mchod / /
klu sgrub srol la dbang bsgyur 'phags pa lha / /
dpal ldan dpa' bo grub brnyes sangs rgyas bskyangs / /
legs ldan zhi ba 'tsho sogs mu tig gi /
do shal sa la grol ba'i mched por dad / /
khyad par mtha' bral gnas lugs 'khul mang du / /
'tshol ba'i skal ba bzang por bka' drin gyi / /
cod pan rin thang med pa'i khur sbyin pa / /
zla grags srid pa'i gdung sel gtsug tu bkur / /
thogs med lam srol u dum+ba ra'i 'dzum / /
skyong mkhas dbyig gnyen blo gros brtan pa'i zhabs / /
phyogs glang chos grags la sogs 'phags yul na / /
rigs pa skyong ba'i paN chen rim byon bsngags / /
zab gsang legs bshad gtam gyi snying po seng chen rtsen pa'i sgra dbyangs kyis / /
nor gyi blo gros yangs pa'i mtha' la rgyal dbang bden par smra ba yi / /
mdzad bzang zla ba 'bum gyi bzhin ras ji bzhin ston pa'i grags pa can / /
gangs ljongs tshad ma'i ston pa gang la tshul 'di rtogs pa'i dngos grub zhu / /
de yi bstan la gang gi sor rtog gi /
ye shes 'dzam gling rgyan gyi paN chen du / /
yongs shar gser zhun cod pan 'chang ba yi / /
ston pa gnyis pa dge legs dpal bzang rgyal / /
mdo smad nor bu 'dzin pa'i byad yangs por / /
sgrub bstan bdud las rgyal ba'i ba dan dkar / /
sgreng mkhas rong ston skal ldan rgya mtsho yi / /
sku 'phreng zhing 'di'i ston pa nyid phyir mchod / /
'jam dpal dbyangs dang mnyam pa'i mkhyen rab 'phrul / /
'phags bod gzhung lugs che la bkod tsam gyis / /
gtsug lag mtha' dag rang tshugs mi bzod pa / /
bdag gi mes po bzhad pa'i rdo rjes skyongs / /
bdag la dge mtshan gser gyi gar bu ni / /
mos 'dun bzhin du gang las 'byung ba'i zhing / /
dus 'dir thub bstan 'dzin pa'i dkyil 'khor gtso / /
gang zhig rgyal ba rgya mtsho'i bo bor bsten / /
mi pham zab gsang gdams pa'i rgya mtsho gang gi thugs la dga' ldan pa'i / /
snying po las byung sngon med gtam gyis kun tu rmongs pa'i khol po bdag /
mkhas mang padma dkar po'i lcug phran rnam par bzhad pa'i gral ring bor / /
ci yang 'dren pa'i byed po gcig pur dad gus lang tsho ngom pas gus / /
rgyal ba phyogs kyi kun dga' ches / /
zab don ut+pal gzhon nu yis / /
skal bzang mig dkyus ring bo can / /
yid la sos kyi dus ston gyis / /
gang tshe blo bzang shing rtabs / /
mkhyen gter gsung gi padmo'i bcud / /
bzhes pa'i gsung gsang ke ta kas / /
@# / /
rnyog pa bkrungs pa'i chu gter spel / /
de las legs par bshad pa yi / /
snying po gcig tu bsdus pa'i bcud / /
gang zhig rgol ba dan pa la / /
'jigs pa sbyin pa'i 'phrul 'khor nyid / /
thar pa mya ngan med pa'i grong / /
ji bzhin mtshon 'dod re ba'i mig /
mtho bar 'di gsal yang dag gnad / /
gsal ba'i sgron me gcig pur gyur / /
gang zhig don la ma rmongs pa'i / /
blo gros nam mkha'i mthongs phye ste / /
rjod pa dag pa'i 'od tshogs kyis / /
dge legs sbyin pa zad ma gyur / /
'jam mgon 'jam dpal snying po yi / /
lcags mda' lcags kyi gzhu bo zhes / /
'gugs 'dod 'gugs dka'i gtam tsam gyis / /
zhum zhing zhum par gyur pa'ang mang / /
gang tshe bdag gi cod pan gyis / /
rgyal ba kun gyi zur phud pa / /
zhabs sen 'od ris rnam bkra ba / /
li khri'i snye ma'i bcud la bzhes / /
thar 'dod slu ba'i chom po ni / /
'di zhes 'jig ltar gsod sdigs kyis / /
legs bshad 'phrul gyi gzhu mo la / /
man ngag nyag phran sbyar te 'phangs / /
'khor ba chu yi srin po'i grong / /
bgrod pa'i zam stegs btsugs pa las / /
rang blo gser gyi yol go dang / /
'tsham pa'i bdud rtsi shas gcig thob / /
nags kyi dpal mo'i sgra tshogs 'dzum par me tog snye ma'i 'phyang 'phrul la / /
rkang bas snun pa'i rdzu 'phrul dang ldan mgrin pa'i za zi sbreng ba bzhin / /
khyab bdag chos kyi padma mchog gi gsung gsang bcud kyis myos pa las / /
sngon med legs par bshad pa'i sgra dbyangs thar 'dod yid kyi dus ston bya / /
rgyal ba'i gsung rab kyi drang ba dang nges pa'i don ma lus pa rnam par 'byed pa /
shing rta chen po mtha' dag gi bzhed pa ma 'dres par gsal bar phye ba /
mdo sngags kyi bstan pa ji snyed pa'i snying po yul dang yul can gyi de kho na nyid legs par gsal ba /
dus gsum gyi 'phags pa ma lus pa'i bgrod pa gcig pa'i gzhung lam nye bar mtshon pa /
tshad mar gyur ba'i paN grub mtha' dag gi legs bshad kyis rnam par brgyan pa /
rje btsun 'jam pa'i dbyangs kyi man ngag gi gsang bas nye bar 'khyud pa /
phas kyi rgol ba mtha' dag spa bkong nas skal ba bzang po rnams yang dag pa'i lam la 'dren pa /
bstan pa la log par rtog pa'i dri ma phra mo nas bsal te 'khrul ba med pa'i lam srol brtan por 'dzugs pa /
sngon med pa'i legs bshad kyi phung po 'jigs pa med pa'i seng ge'i sgra rnam par bsgrags pa /
bdag cag gi rnam 'dren bla ma chos kyi rgyal po tsong kha ba chen po bstan pa 'di la bstan pa'i bdag po las kyang lhag pa'i mdzad pa dang bka' drin gyi khur lci ba gang gis mdzad pa'i drang nges kyi bstan bcos legs bshad snying po zhes bya ba'i sngon med pa'i chos kyi gtam chen po de nyid kyi don 'chad pa la gnyis /
bstan bcos 'di mdzad tshul sogs bshad pa'i gleng bslang ba dang / /
@# / /
skabs su bab pa'i bstan bcos kyi don dngos bshad pa'o / /
dang po ni /
ston pa yang dag par rdzogs pa'i sangs rgyas kyis dang por thugs bskyed pa dang /
bar du tshogs bsags pa dang /
mthar mngon par rdzogs par sangs rgyas pa thams cad 'gro ba rnams 'khor ba phra rags kyi rgya mtsho las bsgral nas thar pa dang thams cad mkhyen pa'i go 'phang la 'god pa'i phyir chos kyi sgra dbyangs spyir sgrogs pa dang /
khyad par du shes rab kyi pha rol tu phyin pa'i mdo la sogs pa'i skabs su zab mo de kho na nyid kyi chos kyi rnga chen po 'jigs pa med par rdung ba'i ched du mdzad pa yin la /
sher phyin yongs gtad kyi skabs su shes rab kyi pha rol tu phyin pa'i mdo sde rin po che kun dga' bo la ji ltar gtad pa dang tshul mtshungs par zab mo'i lam gyi rim pa mtha' dag rje btsun 'jam pa'i dbyangs la gtad nas nyams pa med par skyong ba'i khur phog pa ltar rje btsun mkhyen pa'i gter gyis kyang srol de nyid zhing 'dir tshul bzhin du bskyangs pa'i sgo nas zab mo'i lam gyi khur thams cad bzhes par mdzad cing /
'phags bod kyi yul du bstan 'dzin gyi skyes bu byon pa phal mo ches bstan pa'i snying po yang dag pa'i lta ba 'di la thos bsam sgom gsum dang 'chad rtsod rtsom gsum gyi bya ba rgya cher mdzad do / /
de yang 'jam mgon chos kyi rgyal po tsong kha ba chen po de nyid bstan pa'i srol ga thams cad gzhi nas nyams pa'i dus su zhing 'dir byon te dang por thos bsam /
bar du sgom sgrub /
tha mar 'chad rtsod rtsom pa gang mdzad kyang /
mkhas grub thams cad mkhyen pas /
rgyal ba'i gsung rab mtha' dag gi don tshig spyi tsam la ma lus par /
da lta las dang po ba nyid nas rang gi rgyud la bskor nas nyams su blangs pas chog pa'i tshul /
lam gyi ngo bo /
grangs nges /
go rim sogs thams cad shing rta chen po rnams kyi lam srol dang mthun pa zhig med du mi rung bar gzigs nas bla ma yi dam la gsol ba drag tu btab cing /
gsung rab dgongs 'grel dang bcas pa mtha' dag la zhib tu dpyod pa rgyun mi 'chad du mdzad pas /
thog mar bshes gnyen bsten pa nas 'go brtsams te /
mthar zhi gnas dang lhag mthong la bslab tshul gyi bar theg pa che chung thun mong dang /
theg chen thun mong ma yin pa'i lam spyi dang /
de'i steng du sngags kyi thabs mkhas kyi khyad par thun mong ma yin pa rnams snon pa btab nas nyams su len tshul gyi lam gyi ngo bo dang go rim dang grangs nges la phyin ci ma log pa'i nges pa 'khyungs nas gsung rab dgongs 'grel dang bcas pa gang la'ang khol bton re tsam ma yin par thams cad gang zag gcig 'tshang rgya ba'i cha rkyen du sbyar nas nyams len gyi phyogs su 'khyer shes pa /
de yang bshad pa tsam ma yin par da lta blo mtho dman dbang po rab 'bring tha ma gang yin gyis rgyud la bskor @# / /
nas dmigs rnam gyi rim par nyams su len pa'i lag len du 'khyer bde zhing 'tshun chel /
sems 'dul ba'i rim pa 'ba' zhig lhur mdzad pa'i sgo nas gdul bya mchog dman thams cad ji ltar bkri ba'i rim pa la mnga' brnyes /
zhes gsungs pa ltar rgyal ba'i bstan pa yongs su rdzogs pa'i lus dang mthun pa 'ba' zhig mdzad cing /
khyad par du rgyal ba dbang po'i tog gi spyan sngar snyigs ma'i dus su dbu sngags zung 'brel du spel ba'i thugs bskyed kyi go cha thun mong ma yin par bzhes pa dang mthun par tshogs gnyis kyi spyod pa bya dka' la grangs mang zhing ngo mtshar ba mtha' dag sku nyams su bzhes te zhing 'dir sprul pa'i zlos gar mngon du mdzad pa'i dus su /
zab mo'i lam gyi gnad ma lus pa dang por 'tshol ba na'ang thugs stobs gzhan 'gran med pas bla ma red mda' ba la sogs pa'i mi'i dge ba'i bshes gnyen dang /
rje btsun 'jam pa'i dbyangs sogs lha'i dge ba'i bshes gnyen mang po'i gsung gi bdud rtsi bzhes pa'i sgo nas 'phags bod kyi dbu ma'i bstan bcos che ba rnams la phyogs re ba dang rags par ma song ba'i gsan sbyong mthar phyin pa mdzad de dgung lo zhe gcig gi dus su bud+d+ha pA li tar brten nas zab mo'i de kho na nyid kyi don ji bzhin rtogs pa'i ye shes klong du brdol ba'i tshul bstan cing /
'chad rtsod rtsom gsum gyis dbu ma'i lugs bzang 'di nyid rmang nas nyams pa slar bsos te 'phags pa yab sras kyi gzhung gi sger 'grel du rtsa 'jug gi rnam bshad /
bod kyi lta ba'i 'dod tshul gyi 'khrul sel du lhag mthong chen mo /
rang lugs kyi lta pa'i snying po ma nor bar skyong ba'i don du lhag mthong chung du /
dbu sems kyi lta ba'i phra rags dang drang nges kyi don gsal par byed pa'i ched du legs bshad snying po ste lta ba'i legs bshad chen po lnga mdzad phal brten nas bstan ba'i snying po dri ma med pa 'di nyid da lta'i bar du 'jig rten na nyi zla bzhin du gsal bar mdzad do / /
skabs su bab pa drang nges rnam 'byed chen mo 'di nyid ji ltar mdzad pa'i tshul ni /
skyid shod dga' ba gdong du rje btsun 'jam pa'i dbyangs la lta ba'i zab gnad mang du zhus pa'i tshe rje btsun gyis /
thal rang gi khyad par /
lhan skyes dang kun btags kyis ji ltar bzung ba ltar gyi bdag rtags kyi dgag bya'i phra rags /
lta ba rnyed pa'i tshad /
thal 'gyur ba'i lta ba 'khrul med kyi don /
lugs de'i kun rdzob 'jog tshul rnams gsungs pa la /
ji bzhin ma dgongs pa'i tshul gyis mi go bar 'dug lags zhus pas /
'di rnams ma brjed par gyis la zin ris su bris /
bla ma dang yid ma tha mi dad du byas pa la gsol pa 'debs shing bsnyen sgrub byed pa dang /
bsags sbyangs gnyis la legs par 'bad pa dang /
gzhung lugs kyi don la rigs pas rnam par dbyed cing zhib tu sems pa rnams sum sgril du nyams su longs la tshim ma sla @# / /
bar rgyun bsrings te legs par dpyod cig dang /
skabs su bab na ngas da lta sa bon btab pa 'di rnams kyis kyang rkyen byas nas legs par go ba zhig myur du 'ong bar 'dug ces gsungs pa ltar gang gsungs rnams la zin bris kyi sa bon re mdzad cing /
phyis dgung long gcig pa'i dus ser chos sdings su dbu ma'i rigs pa phra mo 'ga' zhig la dogs ba cung zad dpyad dka' ba byung nas bla ma dang rje btsun 'jam dbyangs la gsol 'debs drag tu mdzad pa na /
sher mdo'i stong nyid nyi shu'i 'gres rkang rnams gser btso ma'i yi ger bkod pa'i rnam pas bar snang khrig gis gang bar gzigs pa la brten nas dogs pa lhag med du chod de sngar gyi zin bris kyi sa bon la gzhi byas nas legs bshad snying po dang rtsa she'i rnam bshad chen mo mdzad pa yin no / /
se ra rje btsun pa'i mkhas grub rnam thar sogs su mkhan po g.yag yu'i slob ma g.yag phrug sangs rgyas dpal ba'am g.yag mi pham chos kyi bla ma zhes pa sa skya'i mkhas pa g.yag gzhon gnyis kyi nang tshan des rje thams cad mkhyen pa la drang nges las brtsams pa'i dri ba mang du zhus pa'i lan du drang nges rnam 'byed mdzad par bshad tshul yang yod do / /
gang ltar 'jam mgon bla mas bstan bcos 'di mdzad nas gzab bshad snga phyir gnang ba rgyal tshab mkhas grub 'jam dbyangs chos rje gsum ga las brgyud tshul byung zhing /
dge ldan pa'i mkhas grub rim byon dag gis tshul 'di la 'chad rtsod rtsom pa'i bya ba rgya cher mdzad do / /
de yang rje btsun 'jam pa'i dbyangs kyi zhabs kyi padmo'i ze'u 'bru gtsug gi rgyan du bzhes pa'i chos kyi sras po /
zab mo de kho na nyid kyi don ji bzhin gzigs nas rgya bod kyi legs bshad gung bsgrigs te 'chad pa la 'jam mgon rgyal ba'i rang 'dra gnyis pa /
rtsod dus paN chen kun mkhyen chos kyi rgyal po blo bzang dpal ba la kho bo cag gis bka' drin du zhus skabs gsung gi bdud rtsi las rang blo dang 'tshams pa'i cha shas shig yang dag pa'i don la goms 'dris bgyid pa'i phyir 'god par 'dod do / /
gnyis pa la gsum /
bstan bcos rtsom pa la 'jug pa'i yan lag mchod par brjod cing rtsom par dam bcas te snod ldan nyan bar bskul ba /
brtsams pa'i bstan bcos kyi lus dngos bshad pa /
bstan bcos ji ltar brtsams pa'i tshul dge bsngo sbyar byang dang bcas pa'o / /
dang po la gsum /
mchod par brjod pa /
rtsom par dam bca' ba /
snod ldan nyan par bskul ba'o / /
dang po la gsum /
drang nges kyi gnad gang la brten nas rnyed pa'i bla ma rje btsun 'jam dbyangs la mchod par brjod pa /
bstan pa'i bdag po ston pa yang dag par rdzogs pa'i sangs rgyas la mchod par brjod pa /
bstan 'dzin gyi skyes bu byams 'jam dbyangs dang shing rta chen po gnyis sogs la mchod par brjod pa'o / /
dang po ni /
na mo gu ru many+dzu g+ho ShA ya /
zhes byung /
@# / /
'dud pa'i byings Na ma'i Na nar bsgyur te rkyen a sun byin /
u dang na phyis nas mtshams sbyar ba la rnam dbye dang po'i si byin te i phyis shing sra rnam bcad byas pas na maH grub ste phyag 'tshal ba'am 'dud pa'o / /
nges par gnon pa'i byi bas kr-I la rkyen ku byin te ka phyis nas /
kr-I'i r-I ur dang ka gar byes te drangs shing rnam dbye dang po'i si byin i phyis sa rnam bcad byas pas gu ruH grub ste bla ma'am gong ma'o / /
mtshar sdug gi byings many+dzu'i rjes 'brel phyis /
u rkyen dang nga si byin i dang a dang dra rnams phyis te drangs sa rnam bcad byas pas many+dzuH grub ste 'jam pa'o / /
sgrogs pa'i byings g+hu ShI ru la /
rkyen a tsa byin /
Ti dang rjes 'brel phyis te yon tan byas rnam dbye dang po'i si byin i phyis shing sa rnam bcad byas pas g+ho ShaH grub ste dbyangs sam skad do / /
de la na ma'i rnam bcad u dang de or byas /
rnam bcad gzhan rnams phyis te /
mthar rnam dbye bzhi ba'i gcig tshig de byin /
de la a kra a ga ma byin nas e a ya dang 'dra 'dus byas bas /
na mo gu ru many+dzu g+ho ShA ya /
zhes pa grub ste /
bla ma 'jam pa'i dbyangs la phyag 'tshal lo zhes pa'o / /
de yang yon tan dang slob ma rjes su 'dzin pa'i sgo nas skye dgu'i gong mar gyur pa dang /
rgyud lung rtogs kyi yon tan gyis lci ba dang /
rkyen ngan pas rdzi mi nus shing slob mas bsten na rkyen dbang du mi 'gro ba'i bkan cha dang ldan pas na bla ma dang /
'jam zhes pas sgrib gnyis bag chags dang bcas pa'i rtsub reg dang bral ba'i ngo bo nyid sku dang /
dbyangs zhes pas gsung gi bdag rkyen ye shes chos sku dang ldan pas 'jam dbyangs sam /
sgrib gnyis kyi rtsub reg dang bral ba'i sku gnyis dang /
gsung dbyangs yan lag drug cu mnga' bas 'jam dbyangs sam /
snyan pa yid du 'ong ba'i gsung dbyangs dang ldan pas na 'jam dbyangs te /
sgron gsal las /
'jam pa ni rnam par mi 'jig pa'o / /
dpal ni 'od gsal ba'o / /
zhes kyang 'byung ngo / /
de lta bu'i bla ma lhag pa'i lhar rje thams cad mkhyen pas sgo gsum gus pas btud de phyag mdzad pa'i dgos pa ni /
sde snod gsum gyi 'gyur phyag gi skabs mngon pa'i sde snod la brjod bya lhag pa shes rab kyi yul rang spyi'i mtshan nyid ji bzhin shes pa 'jam dbyangs la rag las pas de la 'gyur phyag byed pa dang mthun par /
bstan bcos 'di don dam pa'i mngon pa'i sde snod du go ba dang /
mdzad pa pos dbu sems kyi lta ba dang drang nges kyi gnad gang las rnyed pa'i yul thun mong min pa yin pa dang /
rjes 'jug lta ba 'tshol ba rnams kyis zab mo'i don khong du chud pa de la nges par ltos par ston pa'i phyir yin no / /
gnyis pa ni /
bde 'byung sprin la zhes sogs byung /
mchog tu dga' ba'i gzugs 'chang bas bde 'byung ste dbang phyug dang /
sprin gyi phung po dang mtshungs pa'i blang po che la zhon pas sprin la zhon pa ste brgya byin dang /
gser gyi kha dog can @# / /
gyi sgo nga dang 'dra ba'i padma las skyes pas gser gyi mngal te tshangs pa dang /
dbang phyug dka' thub la gnas pa bdud kyis mda' lngas nyams par byas pa la /
dbang phyug gi me'i mig las me sbar bas lus bsregs te med par byas pas lus med de bdud kyang yin la bdud kyi bdag po yang yin pa'am /
lus ni med kyang sems can gyi snying la gnas te srid pa'i kun sbyor sna tshogs rtsom pas 'dod chags la yid la nyal dang lus med ces bya zhing /
de gzhan la skyed pa'i bdag por gyur pa'am de la dbang bsgyur bas na lus med bdag po ste bdud sdig can dang /
tha gu'am me tog lto ba la bcings pas na tha gu'i lto 'am me tog lto ste khyab 'jug dang /
sogs kyis bsdus pa tshogs bdag dang /
gdong drug dang /
nyi ma dang /
zla ba dang /
phur bu rnams srid pa gsum na blo gros dang mthu stobs dang rdzu 'phrul 'gran zla med par dregs pa ste khengs pa'i nga ro ches cher sgrogs pa'i rlom pa'am nga rgyal gyis 'gying ba rnams kyis thub dbang gang gi mdzes pa'i sku mthong ba'i mod la nyims srin bu me khyer zil gyis gnon pa bzhin du de thams cad zil gyis gnon par mdzad par gyur pa'i tshe lha de dag gi mdzes pa'i cod pan gyis thub dbang gang gi zhabs pad la gus pas sten par byed pa thub pa'i dbang po lha rnams kyi yang lhar gyur pa la phyag 'tshal lo / /
zhes pa ste /
kyang zhes pa ni chen po rnams kyis 'dud na dman pa rnams kyis lta ci smos pa'o / /
des na dbang phyug ni zhib ba dang /
tshangs pa ni tshangs pa ba dang /
khyab 'jug ni khyab 'jug pa ste mu stegs kyi grub mtha' che ba gsum gyi ston pa dang /
brgya byin ni sgra'i khungs gtugs dang /
bdud ni byed pa sna tshogs kyis skye bo rnams bstan pa la rgyab kyis phyogs par byed pa yin pas de dag tshig la thon par mdzad nas /
dregs pa'i lha gzhan 'jig rten na dregs pas rlom pa tsam yin pas tshig zin la thon par ma mdzad de /
de dag gis rgyal ba phyi nang gi chos smra ba thams cad kyis bkur ba'i zhing du ston pa yin zhing /
tshul 'di lha las phul du byung ba'i yon tan brjod pa'i bstod pa yin pas lha las phul byung gi bstod pa'i brjod don thams cad 'dir sbyar nas bshad na mkhas pa dgyes pa'i legs bshad du 'gyur ro /
! /
dogs dpyod spro na /
yang snying du bde 'byung zhes pa dbang phyug las gzhan rgyud la bde ba 'byung tshul bshad pa ma gtogs /
dbang phyug rang la bde ba 'byung tshul bshad pa mi 'thad ces gsungs kyang /
dbang phyug dgra sta'i rgyud las /
dbang phyug u ma mnyam sbyor bas / /
rmad du byung ba'i bde ba skyes / /
zhes dang /
dbang phyug 'khrig pa spyad pa las / /
dbu ma'i ye shes skye bar 'dod / /
ces sogs dang bstun te /
gnyal ston gyis gsungs pa ltar lha mo u ma la brten nas dbang phyug la snyoms 'jug gi bde ba 'byung @# / /
ba dang /
mngon brjod 'grel ba 'dod 'jo'i ba mo dang /
dka' 'grel ltar mchog tu dga' ba'i gzugs 'chang ba dang /
rab 'byor zla bas gsungs pa ltar dge ba'am thar ba dang bde ba'am dga' ba 'byung ba la bshad pa gang ltar byas kyang rung ste /
bde 'byung zhes pa rang las gzhan la bde ba 'byung tshul kho na las /
gzhan las rang la bde ba 'byung tshul la bshad na 'brel med du 'gyur don med pa'i phyir zer na brtag la /
sdug bden la kun 'byung gi sgra bshad pa 'brel med du mi 'gyur tshul drang nges dogs dpyod legs bshad kun btus su 'byung bas der blta'o / /
rab 'byor zla ba'i bshad tshul 'di dbang phyug gi yon tan brgyad kyi tha ma dga' mgur gnas pa'i don yang yin par yang snying du gsungs pa la /
dpyod ldan yid kyi mun sel du /
dbang phyug la brten nas gzhan gyis thar pa'am gnas skabs kyi bde ba thob pa dbang phyug rang nyid dga' mgur gnas pa'i don du gzhag dka' ba 'dra /
zhes dpyad gzhir mdzad do / /
de la spyan ras gzigs brtul zhugs kyis /
thar pa'am yang na lha yi lus / /
gang du bdag nyid 'dod bdag /
thams cad 'dod pa thob 'gyur bas / /
des na dga' mgur gnas zhes bya / /
zhes dbang phyug gi gzhung drangs nas gsungs pa dang mthun par /
rim lnga gsal sgron dang le'u bco lnga ba'i sgron gsal mtshan gnyis kar /
gang thob par 'dod pa'i don de ltar thob nus pa ni dga' mgur gnas pa /
zhes gsungs pa'i don grub mtshan las /
rang nyid zhi ba thob cing gzhan la mtho ris dang thar ba gang 'dod ster ba ni de'i dga' mgur gnas pa'i yon tan yin te /
zhes 'byung ba don gnas yin tshe snga ma ltar ro / /
yon tan gyi dbang phyug brgyad ni mchog gi dngos grub yin pas 'bras bu'i skabs kho nar yod par rim lnga gsal sgron dang sgron gsal mtshan du gsungs pa ltar la /
dbang phyug gi yon tan brgyad ni /
spyod bsdus chag 'gyur las /
gzugs phra ba dang reg pa yang / /
khyab pa yang dag thob pa nyid / /
rab tu gsal ba nyid brtan pa / /
dbang phyug nyid dang 'dod dgur 'gyur / /
zhes dang /
spyan ras gzigs brtul zhugs las /
phra ba dang /
yang ba dang /
mchod par bya ba dang /
bdag por gyur pa dang /
dbang du gyur pa dang /
gar yang phyin pa dang /
'dod dgur ldan pa dang /
dga' mgur gnas pa'o / /
zhes gsungs pa ltar te /
so so'i ngo bo rgyas par rim lnga gsal sgron dang sgron gsal le'u bco lnga ba'i mchan dang grub mtha' chen mo mchan dang bcas pa las shes par bya'o / /
brgya byin gyi bzhon pa'i glang po sprin dang 'dra mtshungs sbyor tshul la gnyal ston dang sbyin pa dar rgyas sogs kyis sprin gyi shugs 'chang ba'i glang bo zhes mgyogs khyad la sbyar ba dang /
'dod 'jo'i ba mo las sprin chen po glang po @# / /
che'i gzugs 'dzin par bshad pa'i don /
yang snying du shin tu che zhing dal gyis g.yo bas brjid pa'i nyams dang sbyar ba glang po'i skyes rabs las /
ston ka'i sprin nam na bun gyi tshogs rlung gis bskyod pa bzhin du tshur 'ongs pa mthong ngo / /
zhes gsungs pa dang mthun par bshad pa dang /
kun mkhyen 'jigs med dbang pos glang po thal mdog yin pas sprin dang 'dra bar gsungs kyang che ba dang brjid pa'i dper sprin blangs pa 'dod 'jo'i ba mo dang glang po'i skyes rabs gnyis kar mi gsal lo / /
ye shes snying po kun btus kyi 'grel bar tshangs pa me dkyil gyi dbus su gser gyi sgo nga smin pa las byung bar bshad pa dang /
dran pa'i gzhung las sgong de chu las byung bar bshad pa ni /
yang snying las /
gnyig rig byed la grags pa'i gtam rgyud bkod pa tsam yin gyi don dngos gnas ma yin pa'i phyir /
zhes gsungs pa ltar ro / /
gzhan yang rig byed las tshangs pa dbang phyug gi sa bon las sprul pa dang /
khyab 'jug gi lto ba'i padma las skyes pa dang /
des 'jig rten thams cad byas pa dang /
de sgong skyes /
khyab 'jug mang la skyes /
dbang phyug bdag skyes su bshad pa sogs dngos gnas su khas blang mi rung zhing /
za ma tog bkod par tshangs pa spyan ras gzigs kyi phrag pa g.yas nas byung bar gsungs so / /
tshangs pa rdzus skyes yin gyi sgong mtshan nyid pa las skyes pa ma yin pas sngar ltar bshad dgos shing /
spyir sgong skyes ni mngal las skyes pa yin yang mngal skyes ma yin te /
mngal du lus kyi mtshan nyid rnams rdzogs nas skyes pa mngal skyes dang /
der de ma rdzogs par sgo nga las rdzogs pa la sgong skyes su bshad pa'i phyir /
lus med kyi bdag po byas na'ang drug sgra de gzhi mthun sdud pa'i 'brel sgrar byas chog pas /
lus med bdag po zhes pa dang /
lus med kyi bdag po zhes pa gnyis kyi tshig nus la khyad med par snang ngo / /
des na khas len gyi rgyun la /
lus med ba dag po byas na lus med dang bdag po don gcig tu 'gro yang /
lus med kyi bdag po byas na lus med 'dod chags dang bdag po dga' rab dbang phyug la go dgos /
zhes zer rgyun 'dug mong /
yang snying du lus med dang lus med kyi bdag po so sor 'jog na'ang dga' rab dbang phyug la lus med bdag po dang lus med ces pa'i tha snyad gnyis ka sbyar chog par bzhed par mngon no / /
mchan du 'dod pa ba rnams khams gong ma la ltos ta lus chung bas lus med pa dang 'dra zhing /
bdud de'i bdag po yin pas lus med bdag por gsungs kyang /
yang snying du de bkag go /
bdud kyi mda' lnga ni sgron gsal las /
dregs pa dang /
rmongs pa dang /
kun tu rmongs pa dang /
brgyal ba dang /
sems med par byed pa lnga dang /
gzhan yang rgyal ba'i lha sogs kyis bshad pa rnams ming mi 'dra ba ma gtogs @# / /
don phal cher 'dra bar snang zhing mda' lnga so so'i don le'u bcu drug pa'i sgron gsal mchan las byung ba ltar la /
bdud ni dbang phyug gi mig gsum ga las me byung bas bsregs pa dang /
mig dbus ma'i mes bsregs par bshad pa gnyis snang yang phyi ma'i phyogs ltar mdzad pa mang ngo / /
dran pa'i gzhung las /
tha gu'i lto ni byis pa'i tshe / /
tha gu'i ske rags bcings pa'o / /
zhes pa dang mthun par tshig gter 'grel bar yang bshad pa dang /
'dod 'jo 'gyur gsar du grags pa dang snying rje dang rol ba dang sel ba'i don gyis me tog gi chun po rnams 'di'i lto ba la ldan pas na me tog lto bar bshad pa dang /
'dod 'jo shong 'gyur du khyab 'jug gi chung ma lha mo grags mas khyab 'jug gi mgo la me tog 'jog par 'dod pa la ma slebs par lto ba la bzhag pas me tog lto bar bshad pa'i lugs gsum snang zhing /
yang snying las /
dA mod raH ni /
snga ma rnams tha gu'i lto bar bsgyur ba ltar byas pa yin la /
zhes khyab 'jug la tha gu'i lto bar byas pa ni 'gyur ma legs pa'i rjes su 'brangs pa lta bu zhig gsungs so / /
rig byed las /
nya dang rus sbal phag pa dang / /
mi yi seng ge mi'u thung dang / /
dA ma gnyis dang nag pa dang / /
sangs rgyas kirti rtse dang bcu / /
zhes 'byung ba ltar gyi khyab 'jug gi 'jug pa bcu grub mtha' chen mo sogs las rtogs par bya'o / /
sogs khong nas 'don rgyu dka' 'grel du nyi zla tshogs bdag gdong drug bzhi dang /
yang snying du de'i steng phung bu bcas lnga dang /
byang rtse sbyin pa dar rgyas kyis tshig la thon pa lnga dang ma thon pa bzhi las nyi zla gcig tu bgrangs nas brgyad du byed par bshad pa dang /
rje 'jigs med dbang pos 'ga' zhig gis lha 'di dag la dregs pa'i lha brgyad zer yang dgu yod par gsungs pa sogs 'dra min mang yang /
yongs grags kyi dregs pa'i lha brgyad ni tshig tu thon pa lnga las bdud dor nas sogs sgras bsdus pa bzhi bcas brgyad la byed do / /
gnod sbyin shAkya 'phel gyis phyag byas pas dang /
blo gros yangs pa khyod la 'di dang ni / /
kun spyan zhabs la lan gsum phyag bgyis te| /
bltams pa'i tshe na sa ni g.yos pa dang / /
'dzam bu'i grib ma sku las ma 'das pa'o / /
zhes pa ltar yab kyis lan gsum du phyag phul bas lha'i ltar mtshan gsol tshul sogs yod kyang skabs 'dir dregs pa'i lha rnams kyi 'ang lhar gyur pas na lha'i lha zhes bshad na skabs don dang 'grig par mngon no / /
'dir ston par lha chen rnams kyis btud tshul gyi sgo nas bstod pa'i rgyu mtshan ni yang snying du /
'dren pa mnyam med ston pa bcom ldan 'das / /
zhes pas rgya che ba'i yon tan sgos bstod pa bzhin du /
lha dang mi rnams kyi ston pa /
zhes dang /
skabs gsum pa dang dbang po'i dgra / /
zhes sogs kyis sgrub phyogs nas 'gro rnams srid zhi'i 'jigs pa las skyob pa'i @# / /
skyabs su gyur tshul sgos bstod pa dang mi 'dra bar /
smra ba zla med 'dren mchog shAkya'i tog /
ces pas zab mo'i yon tan sgos bstod pa bzhin du /
lha chen de dag gis lam ltar snang bstan pa rnams rgyal pa'i gsung gi 'od zer gyis rmeg med du bcom ste smra ba zla med du gyur pa'i sgos bstod pa yin gsungs pa gzhan dang mi 'dra ba'i legs bshad yin pa gzhir byas kyang /
lha dang mi rnams kyi ston pa /
zhes pas ston pa phun tshogs dang /
skabs gsum pa dang zhes sogs kyis 'gro ba'i gtsug rgyan du gyur tshul gyi yon tan bstan pa tsam las zab rgyas kyi yon tan gang la sbyar mi gsal zhing /
sbyor na ston pa zhes pa'i tshig nus kyis lha dang mi rnams kyi ston pa /
zhes pa ni zab mo'i yon tan la sbyar na 'grigs pa dang /
'dren pa mnyam med ston pa bcom ldan 'das / /
zhes pas kyang rgya che ba'i yon tan gyi sgo nas bstod pa'ang mi gsal ba dang /
'dir /
rlom pas 'gying rnams kyis kyang gang gi gsung / /
thos pa'i mod la nyi mas me khyer bzhin / /
zhes yod tshe smra ba zla med dang sbyor rung tsam snang mod de ltar ma gsungs pas shes byed dka' zhing /
skabs gsum pa dang zhes sogs kyis smra ba zla med dang /
'dis rgya che ba'i yon tan brjod de bstod ces bzlog ste khas blangs na'ang gnod byed dka' bar dogs so / /
brjod bya lus dang mthun pa'i mchod brjod mdzad pa la dgongs na'ang brtag dgos te /
bstan bcos yin tshad kyi mchod brjod brjod bya'i lus dang mthun pa'i mchod brjod du sgrub dka' zhing /
dka' 'grel sogs su 'di la bstan bcos lus kyi mchod brjod ces pa las bstan bcos lus dang mthun pa'i mchod brjod ces gsungs pa mi snang ba'i phyir ro / /
gsum pa la gsum /
bstan 'dzin mtha' dag gi mes po byams 'jam dbyangs la mchod par brjod pa /
shing rta'i srol 'byed kyi slob dpon klu sgrub dang thogs med la mchod par brjod pa /
shing rta'i srol 'dzin gyi bshes gnyen 'phags pa lha dang dbyig gnyen sogs la mchod par brjod pa'o / /
dang po ni /
mkhyen brtse'i gting mtha' zhes sogs byung /
rgya mtsho la gting mtha' dpag dka' ba dang /
rlabs phreng chal chil g.yo ba dang /
rin po che'i 'byung gnas su gyur pa'i khyad chos gsum yod pa bzhin du byams 'jam dbyangs gnyis zab don 'byed pa'i mkhyen rab zab pas gting dang /
gzhan phan gyi brtse brgya che bas mtha' dpag par dka' ba dang ldan pa khyad chos dang po dang /
byang chub kyi spyod pa ste phyin drug spyi dang /
khyad par mdzad pa bcu gnyis sogs rgyal ba'i mdzad pa thams cad khur du 'khyer ba'i rlabs chen chal chil g.yo ba khyad chos gnyis pa dang /
zab rgyas kyi legs bshad rin po che'i gter du gyur pa khyad chos gsum pa ste khyad par de gsum dang ldan pa'i 'jam pa'i dbyangs dang rgyal tshab byams @# / /
mgon gnyis la gus pas phyag 'tshal ba ste /
yongs 'dzin ye shes rgyal mtshan gyis 'di dang mchod brjod gong ma gnyis bsdoms pas theg chen gyi lam 'bras cha tshang bstan par gsungs so /
! /
spro na| kha cig /
dpe rgya mtsho'i chos gsum dang sbyor rgyu'i don ni /
'jam dbyangs la mkhyen pa dang /
zab mo gtso bor gyur pa'i spyod pa dang /
de gtso bor gyur pa'i legs bshad gsum dang /
byams pa la de'i zlas drangs pa'i brtse ba sogs gsum la bshad pa dang /
kha cig sngar ltar gnyis ka la gnyis ka sbyor bar bshad pa gang byas kyang 'dra la /
gting mtha' dpag dka' pa gnyis ka mkhyen brtse gnyis kar sbyar nas /
brtse ba'i gting dpag dka' ba ni de 'dzad pa med pa dang /
de'i mtha' dpag dka' ba ni brtse yul gyi sems can mtha' med pa la shing bza' paN+Ti tas gsungs so / /
rje btsun byams pa la sangs rgyas byang sems gnyis yod pas spyir de sangs 'phags yin mi zer yang 'dir mchod par brjod yul gyi rgyal tshab byams pa skye ba gcig thogs pa'i byang sems rnam can du khas len dgos shing /
dga' ldan rten can gyi byams pa sangs rgyas stong gi lnga bar 'dod pa dang /
rgyan rtsom pa po byang sems su 'dod pa mi 'thad par phar phyin mtha' dpyod du gsungs pa ltar ro / /
'dir snang tshod kyi dbang du byas nas byang sems lugs su mchod brjod mdzad cing /
thun mong min pa ltar na rgyal tshab byams pa sangs rgyas dang de'i mdzad pa sangs rgyas kyi mdzad pa dngos gnas pa dang byang sems kyi mdzad pa'i tshul bstan pa dang /
thun mong ba ltar na byang sems sa bcu pa ba yin par 'dod dgos so / /
'di'i thun mong ba mngon rtogs rgyan dang de min pa rgyud bla'i lugs su byed pa dang /
thun mong ba drang don dang de min pa nges don du byed pa dang /
sgo thun mong ba phar phyin theg pa dang de min pa sngags kyi theg pa la byed pa yod kyang /
snang tshod ltar min pa'i gnas tshod cig khas len pa'i ngor bzhag pa thun mong min pa dang /
snang tshod dang gnas tshod mthun par khas len pa'i ngor bzhag pa thun mong ba la byed pa legs sam snyam mo / /
rgyan rtsom pa po'i byams pa dang /
bskal bzang rnam 'dren lnga ba'i mdzad pa ston dgos kyi de dang /
dga' ldan rten can gyi de dang /
sangs rgyas stong gi nang tshan gyi de rnams sangs 'phags dang /
dge slong rnam dag dang /
mchog gi sprul skur kun mkhyen bla mas gsungs pa ni dngos po'i gnas tshod kyi dbang du mdzad pa yin zhing /
rje 'jigs med dbang pos /
rgyan rtsom pa po dga' ldan gnas su bzhugs tshe rang las gzhan sangs 'phags kyi rnam can du med pas rang mchog sprul rnam can dang /
gling 'dir ston pa'i 'khor du byon tshe rang las gzhan mchog sprul rnam can gyi 'khor gyi rnam pa 'dzin dgos stabs /
dga' ldan gnas la ltos te sangs 'phags dang /
gling @# / /
'di la ltos te byang 'phags rnam can du khas len par gsungs te /
mchog sprul rnam can zhig mchog sprul rnam can gzhan zhig gi 'khor du byung ba na byang 'phags rnam can du 'gyur ba ngo mtshar che'o zhes gzhan dag zer ro / /
gnyis pa ni /
bder gshegs gsung rab ces sogs byung /
sher mdo gtso bor gyur pa'i bde bar gshegs pa'i gsung rab spyi la /
rnam bshad rigs pa las /
tshul gyi sgra ni bden pa dang / /
lam dang 'brel 'byung rig pa dang / /
zhes dang /
smra sgo las /
tshul ni 'dra dang smad pa dang / /
sgo dang sdom pa mtshan nyid dang / /
thabs dang rig pa don dang 'dod / /
legs pa dag la 'jug pa las /
zhes pa ltar tshul don du mar 'jug pa las /
'dir drang nges su 'jog pa'i lam srol mi 'dra ba'i shing rta'i srol chen po gnyis phye ba ste /
klu sgrub kyis chos thams cad tha snyad du yod cing don dam par med pa'i srol dang /
thogs med kyis gzhan dbang yongs grub bden par grub pa dang kun btags kyi chos rnams bden par med pa'i srol phye ba'o / /
de lta bu'i srol gnyis legs par phye ba la brten nas rgyal ba'i bstan pa spyi dang /
khyad par du theg chen gyi bstan pa gsal bar mdzad pas bstan pa mchog ces gsungs pa yin te /
yang snying las /
rgyal ba'i bstan pa mchog ces pa'ang mchog gi sgra nye tshig tu byas te bstan pa spyi la sbyar kyang rung la /
'on kyang zhib tu brtags na dpal mgon klu sgrub ni zab mo'i lam gyi bka' bab dang /
'phags pa thogs med rgya che ba'i lam gyi bka' bab yin pas /
gnyig bsdoms te zab rgyas zung du 'jug pa'i theg pa mchog gi lam bzang gsal bar mdzad pa'i don du byas na legs pas /
bstan pa mchog ces pa'ang thabs shes ya bral du ma song ba'i theg chen gyi bstan pa la bya'o / /
zhes gsungs pa'i phyir /
theg chen gyi bstan pa de yang sa gsum gyi 'gro ba rnams kyi nang na nyi ma ltar gsal bar mdzad pa po ni klu sgrub dang thogs med gnyis yin pas de gnyis ka'i zhabs la spyi bos 'dud par mdzad do /
! /
skabs 'dir mkho ba'i spyi'i don ni /
rgyal bas lung bstan pa ltar mi'i sha tshugs can gyi 'grel byed gzhan la ma brten par nges don gyi gsung rab kyi don gzhan du 'grel ba la gnod byed dang gzhan du drang du mi rung bar don der nges pa'i sgrub byed bstan pa'i sgo nas gsung rab la shing rta'i lam srol lta bu'i drang nges kyi don legs par phye ba'i gang zag de /
shing rta'i srol 'byed kyi mtshan nyid yin te /
gzhung las /
gsung rab kyi drang nges 'byed par lung bstan pa'i shing rta chen po dag gis drang nges kyi dgongs pa bkral cing /
de yang nges don gyi gsung rab kyi don gzhan du 'dren pa la gnod byed dang /
gzhan du drang du mi rung bar don der nges pa'i sgrub byed kyi rigs pas legs par gtan la phab /
ces dang /
gser phreng las /
de ltar grags @# / /
kyang brgyad stong don bsdus kyi brjod bya'i gtso bo stong nyid bcu drug rnam g.yeng gi rtog pa bcu'i gnyen por sgrub pa la gdams pa'i mdo'i 'grel tshul dang /
nas /
dbus mtha' dang theg pa chen po bsdus pa ji lta ba bzhin du snang bas /
byams chos las logs su srol btod pa min zhing /
gzhung 'grel ni stong nyid bcu drug dang skye 'gag kun byang med pa'i skabs su rtsa she'i lung drangs nas klu sgrub zhabs kyi rigs pa ji lta ba bzhin du 'chad 'dod par 'dug pas /
klu sgrub kyi rigs tshogs las bshad srol zur du byed pa ma yin no / /
zhes gsungs pa'i phyir ro / /
lung snga ma 'di'i shes byed du sbyar ba'i don dogs dpyod du 'chad la /
phyi ma ni de la mi'i sha tshugs can gyi 'grel byed gzhan lam brten par phye ba zhig dgos pa'i shes byed du drangs so / /
shing rta chen po gnyis rgyal bas lung bstan pa'i tshul ni /
lang gshegs las /
lho phyogs bai da'i yul du ni / /
dge slong dpal ldan cher grags pa / /
de ming klu zhes 'bod pa ste / /
yod dang med pa'i phyogs 'jig pa / /
da yi theg pa 'jig rten du / /
bla med theg chen rab bshad nas / /
rab tu dga' ba'i sa bsgrubs te / /
bde ba can du de 'gro'o / /
zhes mtha' gnyis 'jig pa'i dbu ma'i drang nges 'byed par gsungs pa dang /
'jam dpal rtsa rgyud las /
de bzhin gshegs pa nga 'das nas / /
lo ni bzhi brgya lon pa na / /
dge slong klu zhes de 'bod 'byung / /
bstan pa la ni dad cing phan / /
rab tu dga' ba'i sa thob pa / /
lo ni drug brgya dag tu 'tsho / /
rig pa rma bya chen mo ni / /
bdag nyid chen po des kyang 'grub / /
bstan bcos sna tshogs don dang ni / /
dngos po med pa'i don de rig /
ces sna tshogs pa'i don te drang don dang /
dngos po med pa'i don te nges don gsal bar byed par gsungs pas klu sgrub dang /
de nyid las /
thogs med ces bya'i dge slong ni / /
bstan bcos de ni don la mkhas / /
mdo sde nges don drang ba'i don / /
rnam pa mang po rab tu 'byed / /
ces rnam rig pa dang mthun pa'i drang nges gsal bar 'byed par gsungs pas thogs med lung bstan pa yin no / /
dbye na /
dbu ma ba dang /
rnam rig pa'i shing rta'i srol 'byed gnyis te /
dang po dang rigs tshogs mdzad pa po'i klu sgrub don gcig gnyis pa dang sa sde mdzad pa po'i thogs med don gcig go /
de ltar du gzhung las /
rgyu rkyen la rag las pa nyid kyis rang gi mtshan nyid kyis grub pa med pa yin pa la rang gi mtshan nyid kyis ma grub na bcings grol dang blang dor dang rgyu 'bras sogs med par 'gyur ro / /
zhes smra ba ni /
rang gi mtshan nyid kyis grub pa'i rang bzhin gyis stong pa'i sgrub byed mthar thug pa la gnod byed mthar thug par 'dzin pa yin no zhes 'chad pa 'di ni mgon po klu sgrub kyis yum gyi mdo dang de dang rjes su mthun pa'i gsung rab rnams kyi don gzhan du drang du mi rung bar don der nges pa'i nges don du sgrub pa'i sgrub @# / /
byed kyi rigs pa dang /
de dag dang mi mthun par ston pa'i mdo rnams kyi sgra ji bzhin pa la rigs pa'i gnod pa ston pa'i shing rta'i srol phye ba yin no / /
zhes dang /
stong thun las /
de bas na 'phags pa'i gzhung 'di dag gis dgag sgrub la sogs pa'i bya byed thams cad kun rdzob ming du btags pa tsam la 'jog gi rang gi mtshan nyid kyis grub pa la bzhag tu mi rung ba dang /
chos gang la yang rang bzhin cung zad kyang med pa'i de kho na nyid kyi don dam pa'i bden pa gnyis rgyas par gtan la phab cing /
tshul de ltar rtogs pa ni sangs rgyas thob pa lta ci smos /
'khor ba las grol pa la yang med du mi rung ngo zhes lung dang rigs pa mtha' yas pa'i sgo nas bstan pas /
bdag nyid chen po 'dis skal ba dang ldan pa rnams la thar pa dang thams cad mkhyen pa'i lam rgyal ba'i dgongs pa bzhin du gsal bar mdzad pa'i shing rta'i srol legs par phye ba yin no / /
zhes klu sgrub dbu ma pa'i shing rta'i srol 'byed du gsungs shing /
gzhung las /
bdag nyid chen po thogs med kyis rnam sar rig pa tsam gyi tshul gyi shing rta chen po'i srol phye /
zhes thogs med rnam rig pa'i shing rta'i srol 'byed du gsungs so / /
de ltar shing rta'i srol 'byed la gnyis su grangs nges pa yin te /
gzhung las /
bder gshegs gsung rab tshul gnyis shing rta'i srol / /
nas /
klu sgrub thogs med ces dang /
shing rta chen po'i srol gnyis legs bzung nas / /
zhes dang /
gsung rab kyi drang nges phye nas de kho na nyid gtan la 'bebs pa'i shing rta'i srol gnyis /
zhes dang /
smra ba'i khyu mchog klu sgrub thogs med kyis / /
ji bzhin bkral ba'i tshul gnyis shing rta'i srol / /
zhes dang /
mgon po klu sgrub kyis ngo bo nyid med pa'i tshul dang /
bdag nyid chen po thogs med kyis rnam par rig pa tsam gyi tshul gyi shing rta chen po'i srol gnyis phye /
zhes dang /
lam rim chen mor /
shing rta chen po gnyis las legs brgyud pa'i / /
zhes dang /
lam rim che chung gnyis ka'i thog mtha' gnyis kar /
shing rta chen po klu sgrub dang thogs med gnyis ka'i lam srol /
zhes sogs rje'i legs bshad mang po dang /
stong thun las /
gsung rab kyi drang nges 'byed pa'i tshul la theg pa chen po'i shing rta'i srol ni gnyis te /
zhes dang /
rgyud bla dar TI ka dang /
phar phyin rnam bshad sogs sras kyi thu bo rnams kyi gsung las kyang shing rta chen po gnyis su gsungs pa'i phyir ro / /
mi'i 'grel byed gzhan lam brten par rgya che ba'i rnam gzhag shing rta'i lam srol lta bu'i srol chen po phye ba'i gang zag de /
rgya che ba'i shing rta'i srol 'byed kyi mtshan nyid /
de dang rgyan rtsom pa po don gcig /
des zab mo'i shing rta'i srol 'byed kyi mtshan nyid dang rnam grangs kyang shes nus so / /
de skad du gser phreng las /
dngos bstan stong nyid kyi don rigs tshogs dang /
shugs bstan stong nyid bshad pa na gdul bya'i rgyud la mngon rtogs skye ba'i rim pa @# / /
rnams rgyan gyis bkral bas /
rje btsun dang klu sgrub zhabs gnyis kyi sher phyin 'grel tshul gnyis su byung ngo / /
zhes bya bar yang gnas so / /
zhes gsungs so / /
rnam rig tsam gyi gzhi lam 'bras gsum gyi shing rta'i lam srol lta bu'i srol chen po gsar du phye ba'i cha nas bzhag pa'i gang zag de /
rnam rig pa'i shing rta'i srol 'byed kyi mtshan nyid /
des thal 'gyur ba dang rang rgyud pa spyi bye brag gi shing rta'i srol 'byed kyi mtshan nyid kyang rigs bsgre'o / /
thal 'gyur ba'i shing rta'i srol 'byed la zla ba grags pa 'jog dgos te /
gzhung las /
rang sde'i gzhung 'gyur ba rnams las thal rang gang 'dod brtags nas rang rgyud mi 'thad thal 'gyur 'thad ces pa ni zla ba'i gzhung rjes 'brang dang bcas pa min pa nas dngos su ma byung ngo / /
zhes dang /
byung tshul ni /
sangs rgyas bskyangs kyis /
bdag las ma yin gzhan las min / /
zhes sogs kyi tshigs bcad kyi don bkral ba la legs ldan gyis skyon bzung ba mi 'jug par ston pa'i skabs su tshig gsal las sangs rgyas bskyangs rang rgyud mi bzhed pa dang dbu ma pas rang rgyud bya mi rigs pa'i sgrub byed dang ldog phyogs la gnod byed mang du bstan nas shing rta'i srol phye la /
zhes gsungs pa'i phyir ro / /
legs ldan gyis rang rgyud pa'i shing rta'i srol phye ba ni /
stong thun las /
slob dpon legs ldan 'byed kyis rtsa she'i 'grel ba mdzad nas /
sangs rgyas bskyangs kyis thal 'gyur du bkral ba la dgag pa mang du mdzad de /
rang rgyud kyi srol thog mar phye ba yin la /
zhes gsungs te /
thal bzlog gi dgag gzhag byed lugs kyis kyang shes nus so / /
slob dpon 'di mdo sde spyod pa'i dbu ma rang rgyud pa'i shing rta'i srol 'byed kyang yin te /
gzhung las /
dgongs 'grel las mtshan nyid gsum gsungs pa'i don rnal 'byor spyod pa bdag gis ji ltar bkral ba mdo'i don min par dbu ma'i don du 'grel ba'i lam srol 'di ni legs ldan 'byed kyis phye ba zhib tu ni dbu ma snang ba las bshad /
ces gsungs pa'i phyir /
rnal 'byor spyod pa'i dbu ma rang rgyud pa'i shing rta'i srol 'byed zhi ba 'tsho yin pa ni /
gzhung las /
gzhung rgyas par brtsams nas tha snyad du phyi rol med pa'i tshul gyi dbu ma'i grub mtha' ni slob dpon zhi ba 'tshos srol phye bar slob dpon ye shes sdes bzhed pa ltar legs so / /
zhes dang /
stong thun las /
slob dpon zhi ba 'tshos tha snyad du phyi don med cing rang rig yod pa dang shes pa bden par ma grub pa'i dbu ma'i lugs kyi srol thog mar phye nas dbu ma rgyan mdzad /
ces gsungs pa ltar ro /
! /
spro na /
dgongs 'grel dang /
blo gros mi zad pas bstan pa gnyis drang nges 'byed byed dang /
sher mdo gtso bor gyur pa'i gsung rab thams cad drang nges 'byed gzhir 'jog dgos pas /
kha cig /
bder gshegs gsung rab tshul gnyis shing rta'i srol / /
zhes pa'i @# / /
gsung rab la de gnyis tsam 'jog pa mi 'thad pa dang /
yang snying las /
dgongs 'grel dang /
blo gros mi zad pas bshad tshul ltar gyi shing rta'i srol gnyis phye bar bstan zer ba mi 'thad /
ces pa'i sgras zin la mun sel du /
klu sgrub thogs med gnyis kyis dbu sems kyi shing rta'i srol phye ba de blo gros mi zad pa dang dgongs 'grel las bshad tshul ltar phye ba min par thal ba bkod pa dang /
'od snga mas shing rta'i srol 'byed bzhir byed pa gser phreng du bkag pa ltar dang /
gsung rab kyi dgongs pa rang dbang du 'grel ba'i gang zag shing rta'i srol 'byed du 'jog na rab 'byor dang thogs med kyis ma nges par phar phyin mtha' dpyod du gsungs so / /
sngar shing rta'i srol 'byed kyi 'jog byed du drangs pa'i gzhung gi lung shing rta'i srol 'byed spyi la sbyor dgos pa tshig zin la mi gsal yang /
lcang skya'i grub mthar sbyar ba don la gnas te /
spyir shing rta'i srol phye ba'i don theg chen gyi grub mtha'i dbang du byas pa dang /
de yang dbu sems kyi drang nges kyi shing rta'i srol phye ba la bya dgos pa 'chad par 'gyur zhing /
gzhung du'ang shing rta chen po dang drang nges phye ba'i shing rta chen po la khyad ma phye bar gsungs pa'i phyir ro / /
kho na re /
klu sgrub thal 'gyur ba'i shing rta'i srol 'byed yin par thal /
des chos thams cad rang mtshan gyis ma grub pa dang /
ming rkyang btags yod tsam la bya byed 'thad pa'i tshul gyi shing rta'i srol phye ba sngar drangs pa'i lung gnyis su gsal ba gang /
tshul de thal 'gyur ba'i thun mong ma yin pa'i lam srol chen po yin la /
de phye ba las lhag pa'i thal 'gyur ba'i shing rta'i srol 'byed tshul med pa'i phyir na /
ma khyab ste /
de ni dbu ma'i spyi bshad skabs yin pas /
don dam par med pa dang rang bzhin gyis med pa la khyad ma phye bar chos thams cad bden par med pa'i srol phye ba'i don yin pa'i phyir /
gser phreng las /
rje btsun dang klu sgrub zhabs gnyis kyis sher phyin 'grel tshul gnyis byung bar gsungs pa la brten nas rje btsun byams pa shing rta'i srol 'byed du bzhed pa dang /
de rgya che ba'i shing rta'i srol 'byed yin yang shing rta'i srol 'byed ma yin par 'dod pa'i lugs gnyis las phyi mas /
gser phreng las gsungs pa rje btsun byams pa rgya che ba'i shing rta'i srol 'byed yin pa'i shes byed du rung gi spyir shing rta'i srol 'byed yin pa'i shes byed du mi rung ste /
rgya che ba'i shing rta'i srol 'byed yin na shing rta'i srol 'byed yin mi dgos pa'i phyir te /
thal 'gyur ba'i shing rta'i srol 'byed yin na shing rta'i srol 'byed yin mi dgos pa'i phyir zer ba la /
snga mas ma khyab ste /
spyir shing rta'i srol 'byed yin min mi'i sha tshugs can gyi 'grel byed gzhan la ma brten par rgyal ba'i gsung rab kyi dgongs pa rang dbang du 'grel mi 'grel gyi steng nas 'jog pa gang /
rje btsun byams pas de ltar 'grel gyi zla ba grags pas de ltar mi @# / /
'grel ba'i phyir zer /
gzhan yang snga mas spyir shing rta'i srol 'byed la gsum yod kyang drang nges 'byed pa'i shing rta'i srol 'byed la gnyis su grangs nges par bshad pa la /
phyi ma'i phyogs 'dzin dag spyir shing rta'i srol 'byed yin min drang nges 'byed pa'i shing rta'i srol 'byed yin min gyi sgo nas 'jog dgos te /
spyir shing rta'i srol 'byed theg chen gyi grub mtha' smra ba'i dbang du byas la /
der dbu sems kyi srol gnyis las phung gsum pa med cing /
de gnyis kyi khyad par rgya che ba'i shing rta'i srol phye bas mi 'byed pa'i phyir /
khyab ste /
de ltar na srol 'byed gzhi ni lugs de gnyis kyi zab mo lta ba'i gnad las ma 'das pas shing rta'i srol 'byed ni drang nges la shing rta'i srol 'byed yin min gyis 'jog par grub pa'i phyir /
ma khyab mtshams kyi rtags grub ste /
grub mtha' rtsa bar /
phal cher rgya che'i lam mthun zab la min / /
zhes dang /
lcang skya'i grub mthar /
dbu sems kyi shing rta'i srol chen po 'di gnyis la bden pa bzhi dang rten 'brel bcu gnyis la sogs pa theg pa dman pa'i lam gyi rim pa'i nyams len dang /
theg pa chen po'i lam gyi rim pa la yang spyod pa'i rten sems bskyed pa dang /
nas /
phal cher mtshungs /
zhes gsungs pa'i phyir /
gzhan dun grub mtha' smra ba gang rung zhig gi shing rta'i srol 'byed yin na shing rta'i srol 'byed yin dgos pas shing rta'i srol 'byed la mang po yod kyang drang nges 'byed pa'i de la gnyis su grangs nges par khas blangs kyang gnod byed mi rnyed pa'i phyir /
des na dbu sems gang rung gi shing rta'i srol 'byed yin na shing rta'i srol 'byed yin pas khyab la /
thal rang sogs la de ltar ma khyab pa'ang gnad 'di la thug pa yin no zhes zer ba la /
snga mas de 'dra'i skyon med de /
grub mtha' smra ba gang yang rung ba zhig gi shing rta'i srol 'byed yin na mi'i sha tshugs can gyi 'grel byed gzhan la ma brten pas khyab pa med pa'i phyir zhes skyon spong byed do / /
phar phyin mtha' dpyod du dbu ma ba'i sbas don mngon rtogs dngos po brgyad du 'grel ba'i shing rta'i srol 'byed la rgyan rtsom pa po bzhag par /
gzhan dag na re /
de chos can /
khyod sems tsam pa'i shing rta'i srol 'byed kyang yin par thal /
khyod kyis sbas don mngon rtogs kyi srol phye ba gang /
dbu sems kyi rgya che ba'i lam gyi lus rags pa la khyad par med pa'i phyir zer na brtag go /
kho na re /
rgyan rtsom pa po rgya che ba'i shing rta'i srol 'byed ma yin par thal /
thogs med de yin pa'i phyir te /
rje thams cad mkhyen pas /
shing rta chen po gnyis las legs brgyud pa'i / /
zab mo lta brgya chen spyod pa'i lam / /
zhes gsungs pa'i phyir na ma khyab ste /
de'i don ni spyir de gnyis shing rta chen po yin pa dang zab rgyas gnyis de dag las brgyud pa'i dbang du byas pa las /
de gnyis shing rta chen por 'jog byed zab rgyas kyi shing rta'i srol gnyis @# / /
phye ba la byed pa'i don ma yin pa'i phyir ro / /
lcang skya'i grub mthar /
'jam dbyangs bzhad pas phar phyin du shing rta'i srol 'byed la gsum du gsungs pa sngon gyi mkhas pa'i khas len gyi rting mnan pa tsam las rang gi bzhed pa dngos ni shing rta'i srol 'byed gnyis su nges pa grub mtha'i bshad lugs kyis shes par gsungs kyang /
grub mtha' las /
des na slob dpon klu sgrub dang thogs med 'di gnyis kyis gtso bor dbu sems kyi shing rta'i srol phye zhing /
zhar la theg dman gyi mdo'i dgongs pa'ang dbu sems kyi lugs su bkral ba yin /
zhes gsungs pa ltar de gnyis kyis dbu sems kyi shing rta'i srol phye bar gsungs pa las shing rta'i srol 'byed la gnyis su grangs nges par bzhed pa'i bshad lugs mi snang ngo / /
stong thun las /
sangs rgyas bskyangs kyis rtsa she'i 'grel ba mdzad nas 'phags pa yab sras kyi dgongs pa thal 'gyur du bkral /
ces gsungs pa la brten nas /
yab rje skal ldan rgya mtshos /
thal 'gyur shing rta'i srol 'byed sangs rgyas bskyangs / /
zhes gsungs shing /
rgyal rong bstan dar /
kun mkhyen bla ma /
byang rtse sbyin pa dar rgyas sogs kyis kyang de ltar bzhed do / /
de la kha cig /
de mi 'thad de /
stong thun gyi lung don /
sangs rgyas bskyangs kyis thal 'gyur ba'i srol klu sgrub las gsal tsam phye ba ma gtogs /
de thal 'gyur ba'i shing rta'i srol 'byed du bzhed pa min zhing /
thal 'gyur ba'i shing rta'i srol 'byed la zla grags 'jog pa gzhung 'di shin tu gsal ba dang /
srol phye ba tsam la byed na /
byams mgon sems tsam dang /
klu sgrub thal 'gyur ba'i shing rta'i srol 'byed du ha cang thal ba'i phyir zhes zer ro / /
sbyin pa dar rgyas kyis /
sangs rgyas bskyangs dang zla ba gnyis ka thal 'gyur ba'i shing rta'i srol 'byed du bshad pa la /
kha cig /
sangs rgyas bskyangs kyis phye zin na zla bas slar 'byed dgos don med la /
ma phyen de thal 'gyur ba'i shing rta'i srol 'byed du 'dod pa nyams pa'i phyir /
gzhan yang /
kho rang la /
de ba sharma dang legs ldan gnyis ka rang rgyud pa'i shing rta'i srol 'byed yin par thal /
de gnyis kas rang rgyud pa'i srol phye bar khyod kyis kyang bshad pa'i phyir /
khyab ste /
sangs rgyas bskyangs kyis thal 'gyur ba'i srol phye bas de de'i shing rta'i srol 'byed du bzhag pa'i phyir /
'khor gsum zer na brtag go /
phar phyin mtha' dpyod du sangs rgyas bskyangs thal 'gyur ba'i shing rta'i srol 'byed du bzhag nas /
zla grags shing rta'i srol 'byed du bshad pa'i gzhung sngar drangs pa'i don 'grel ba na /
de la kho na re /
'di'i dbu ma pas rang rgyud bya mi rigs pa'i sgrub byed dang /
ldog phyogs rang rgyud la gnod byed mang du ston mkhan sangs rgyas bskyangs yin par thal /
shing rta'i srol phye la zhes pa'i shing rta'i srol 'byed mkhan sangs rgyas bskyangs yin pa'i phyir na /
ma khyab ste /
sgrub byed dang gnod byed ston mkhan zla @# / /
grags yin yang sangs rgyas bskyangs kyis thal 'gyur ba'i shing rta'i srol phye ba'i phyir /
zhes lung gi stod smad dum bur bcad nas sgrub byed dang gnod byed ston mkhan dang shing rta'i srol 'byed mkhan la gang zag so sor gnyis bzhag pa ni 'brel med du mkhas pa mang po zhal 'cham mo / /
lcang skya'i grub mthar /
kun mkhyen bla mas sangs rgyas bskyangs thal 'gyur ba'i shing rta'i srol 'byed du bzhag pa'ang snga ma'i gsung dang bstun pa las rang lugs la zla grags thal 'gyur ba'i shing rta'i srol 'byed du bzhed pa /
grub mtha' rtsa bar /
zla bas legs bkag thun mong min par bsgrubs / /
zhes pa rtsa 'grel gyis shes par gsungs kyang /
der ni /
rtsa ba sangs rgyas bskyangs kyis thal 'gyur bkral / /
ces pa rtsa 'grel gyis sangs rgyas bskyangs kyis thal 'gyur ba'i shing rta'i srol phye ba dang /
zla bas legs bkag thun mong min par bsgrubs / /
zhes pa rtsa 'grel gyis zla bas rang phyogs la sgrub byed dang /
ldog phyogs la gnod byed bstan par bzhed snang bas phar phyin mtha' dpyod kyi bshad tshul las bshad tshul gnyis pa zhig min nam snyam mo / /
theg dman gyi shing rta'i srol 'byed yod med dang /
yod na gang la ngos 'dzin pa dang /
rnam bden rdzun gyi shing rta'i srol 'byed dang /
bod kyi grub mtha' so so'i shing rta'i srol 'byed sogs dpyad bya ha cang mang yang ma spros so / /
gsum pa ni /
shing rta chen po'i zhes sogs byung /
shing rta chen po'i lam srol gnyis legs par bzung ba'i sgo nas /
'dzam gling 'dir dbu sems so so'i blo gsal bye ba ste grangs med pa'i rgyud la gsung rab kyi don shing rta chen po gnyis kyis so sor bkral bltar rtogs pa'i shes rab kyi mig 'byed par byed pa'i shing rta'i srol 'dzin gyi paN+Tita 'phags pa lha sogs klu sgrub kyi rjes 'brang dang /
dbyig gnyen sogs thogs med kyi rjes 'brang mtshan dngos su thon pa dang /
mthon pa zhi ba lhas mtshon pa'i dbu ma dang /
shAn+ti bas mtshon pa'i rnam rig pa'i srol 'dzin 'dzam gling mdzes pa'i rgyan du gyur cing thub bstan rin po che bshad sgrub gnyis kyi sgo nas mi nub pa'i rgyal mtshan 'dzin pa'i mchog tu gyur pa'i mkhas pa'i dbang po rnams la gus pa chen pos 'dud pa'o / /
de yang 'phags pa lha ni gzhung phyi mo'i dbu ma pa ste des ye shes snying po kun btus /
'khrul bzlog pa'i gtan tshigs sgrub pa /
dbu ma lag pa'i tshad sogs dang /
brjod bya yongs su rdzogs pa rnal 'byor spyod pa bzhi brgya ba mdzad nas klu sgrub kyi srol bzung ba dang /
dpa' bos skyes rabs dang /
bstod tshogs sogs mang po dang /
dbu ma'i gzhung yang phar phyin bsdus pa sogs du ma mdzad na'ang /
dbu ma'i gzhung che ba rnams bod la ma phebs par rjes gsungs so / /
sangs rgyas bskyangs kyis mdzad pa'i bstan bcos phal cher bod du ma phebs kyang /
gtso bo 'grel ba bud+d+hA pA li ta mdzad nas thal 'gyur ba'i srol phye zhing /
legs ldan gyis dbu ma'i lta sgom spyod pa'i gnad rgyas par ston pa @# / /
dbu ma snying po dang de'i 'grel ba rtog ge 'bar ba /
rtsa she'i 'grel ba shes rab sgron me rnams mdzad nas rang rgyud pa'i shing rta'i srol phye ba yin no / /
zla ba grags pas rtsa she'i sgos 'grel du tshig gsal dang /
rtsa sher zab rgyas gnyis tshogs kyi sgo nas 'jug pa dbu ma 'jug pa rtsa 'grel mdzad de thal 'gyur ba'i shing rta'i srol phye nas 'phags pa'i dgongs pa mthar thug phyin ci ma log par gsal bar mdzad pa ste de dag ni shing rta chen po klu sgrub kyi srol 'dzin skyong spel ba'i mkhas grub chen po dag go /
dbyig gnyen gyis theg pa che chung gi gzhung mang du mdzad pa las /
pra ka ra Na sde brgyad dang /
mdo 'grel skor gsum sogs kyi skabs dang /
blo gros brtan pas mdo sde rgyan dang dbus mtha' gnyis kyi 'grel bshad /
phung po lnga'i rab byed dang sum cu ba gnyis kyi 'grel ba sogs dang /
phyogs glang gis brgyad stong don bsdus dang tshang ma kun btus sogs dang /
chos grags kyis tshad ma sde bdun sogs mdzad nas thogs med kyis phye ba'i lam srol bskyangs pa ste de dag ni shing rta chen po thogs med kyi srol 'dzin skyong spel ba'i mkhas grub dag go /
'dir 'phags pa lha rdzus skyes yin min dang /
zla bas klu sgrub kyi zhabs zin ma zin dang /
de byon dus sogs dpyad bya mang yang ma spros so / /
gnyis pa rtsom par dam bca' ba ni /
gzhung lugs mang thos zhes sogs byung /
de la rkang ba dang po bzhis gsung rab la drang nges 'byed tshul rtogs dka' bas bod snga ma rnams kyis ji bzhin ma rtogs par bstan nas /
rkang ba tha ma gnyis kyis rjes 'jam dbyangs kyi man ngag la brten nas ji bzhin rtogs te brtse ba chen pos 'chad par dam bca' ba ste /
de yangs rdog bu sogs gzhung lugs mang du thos pa dang /
seng chen brgyad sogs mang du thos par ma zad rigs pa'i lam du yang ngal ba mang po bsten pa dang /
dol bo ba sogs mngon par rtogs pa'i yon tan gyi tshogs kyis mi dman pa zhes brag sgo phun tshogs rgya mtsho sogs kyis sbyar ba ltar ram /
gzhan phal cher gyi gsungs tshul ltar na /
mdo sngags rig gnas sogs mang du thos pa dang /
rigs pa'i lam la sbyangs pa mang du mdzad pa dang /
spyod phyogs kyi rtogs pa'i yon tan gyis mi dman pa du mas kyang rtsol ba mang du bsten na yang rtogs par ma gyur pa'i zab mo'i gnas de ni 'jam mgon bla ma ste 'jam pa'i dbyangs bshes gnyen du bzung zhing gsung gi bdud rtsi ngoms med du bzhes pa'i drin gyis legs par te phyin ci ma log par gzigs nas /
rjes 'jug rnams la thugs shin tu brtse ba'i bsam pas bdag gis bshad par bya'o zhes dam bca' mdzad pa ste /
'jam mgon bla ma'i bka' drin gyis legs par mthong ba'i tshul ni /
mkhas grub thams cad mkhyen pas /
'jam pa'i dbyangs kyis khyod la mngon sum du / /
nyin re bzhin yang legs bshad bdud rtsi'i rgyun / /
dus @# / /
gsum rgyal ba'i thugs kyi bcud bsdus pa / /
rgyun mi 'chad par 'doms zhes dang /
gsang rnam tshigs bcad mar /
rab mdzes 'od zer lnga yi dra ba can / /
shin tu zlum pa'i dbus su 'jam pa'i dbyangs / /
mngon sum gzigs pa rgyal sras chos kyi rje / /
zhes dang /
de nas brtsams te rje btsun mkhyen pa'i gter / /
nam 'dod gzigs shing dpal ldan 'dus pa dang / /
shes rab pha rol phyin gzhung zab mo'i don / /
rgyun du gsan pa rgyal sras chos kyi rje / /
zhes gsungs pa ltar te /
gzhung 'di mdzad pa na'ang /
rnam thar zur rgyan las /
'jam pa'i dbyangs kyis dbu sems kyi grub mtha'i gnad rnams gsungs nas /
da ni 'di rnams kyi don bsdus pa zhig yi ger gyis gsungs pa la brten nas drang nges rnam 'byed brtsams pa yin /
zhes dang /
gzhung 'di'i mjug rtsom du yang gsal ba ltar la /
sman lung rgya sog phur 'jam dbyangs la sangs rgyas byang sems dang paN grub mang pos bskor ba gzigs pa /
de dag gi gzhung la brten nas phan thogs rgya chen 'byung ba'i rten 'brel du gsungs pa'i nang tshan dbu sems kyi drang nges kyi srol 'byed dang srol 'dzin mang po'i gzhung la brten nas phan pa rgya chen 'byung ba ni gzhung 'di la brten nas yin par dam pa dag gsungs pa ltar ro / /
mchod brjod kyis bstan bcos rtsom pa'i rgyu tshogs slob dpon snga ma'i man ngag dang ldan tshul dang /
rtsom par dam bcas nang gi don rtogs pa'i shes rab dang ldan tshul gnyis tshang bar bstan pa dang /
yang rtsom par dam bcas gsung rab kyi dgongs pa ma nor bar gzigs pa'i mkhyen rab phun tshogs dang /
gdul bya la rjes su brtse ba'i brtse ba phun tshogs gnyis tshang bar bstan pa yin no / /
gsum pa snod ldan nyan par bskul ba ni /
bstan pa'i de nyid ces sogs byung /
mdo sngags kyi lam gang gis bla med byang chub sgrub kyang gang gtan la phab nas nyams su len pa las 'dar mi rung ba ni bstan pa'i de kho na nyid rtogs pa'i rnam dpyod de de rgyud la bskyed nas 'bras bu smra ba zla med kyi go 'phang 'dod pa'i skal bzang rnams gus pa chen pos nyon ces bskul ba ste /
snga phyi bsdoms pas dgos sogs chos bzhi bstan tshul ni /
gnas de ni zhes pa yan gyis brjod bya zab mo'i de kho na nyid de 'di'i brjod bya dang /
bstan pa'i de nyid rtogs pa'i rnam dpyod ces pas 'di la brten nas zab don rtogs pa'i shes rab skyed pa gnas skabs kyi dgos pa dang /
smra ba zla med ces pas 'di la brten nas zab mo'i lam nyid rgya che ba'i lam dang sbrel nas nyams su blangs pa'i 'bras bu sangs rgyas kyi go 'phang nying dgos dang /
nying dgos de nying stong pa nyid rtogs pa'i lam dang 'brel ba dang /
lam nyid brjod bya de kho na nyid ston pa dang 'brel ba ni 'brel ba'i tshul te shugs la thon pa yin no / /
'brel ba la gzhan sdes sna tshogs smra @# / /
yang rang lugs la bdag gcig 'brel dang rten byung 'brel gnyis su grangs nges shing 'di'i 'brel ba ni phyi ma yin la /
de yang 'di'i ched du bya ba'i gdul bya'i thob bya stong nyid rtogs pa'i mthar thug gi ye shes de nyid rang rgyu stong nyid rtogs pa'i lam la brten nas byung /
lam de nyid 'di'i brjod bya'i stong pa nyid bstan bcos kyis drang nges phye nas bshad pa la brten nas byung ba yin no / /
bden tshig kun la chos bzhi brtsir rung zhing /
dgos 'brel gyi dbang du byas na /
bstan bcos lus kyi chos bzhi brjod bya /
ngag las rtog ldan la go ba'am the tshom skye ba dgos pa /
de las bstan bcos la 'jug pa nyid dgos /
de dag snga ma med na phyi ma mi 'byung ba 'brel ba yin zhing /
rtog ldan bstan bcos la 'jug pa'i gegs bzhi sel tshul dang /
de'i yan lag la chos bzhi las mang mi dgos shing nyung mi rung ba'i tshul sogs gser phreng las shes par bya'o /
! /
spron /
de la kho na re /
'di'i dgos pa dang brjod bya gnyis rten byung 'brel ma yin par thal /
'di'i brjod bya la stong nyid dang /
nying dgos la mi gnas pa'i myang 'das kyang yod pa gang zhig /
myang 'das de de kho na nyid rtogs pa dang /
de stong nyid dang rten byung 'brel du 'gyur tshul med pa'i phyir na ma khyab cing /
'di'i nying dgos la nying dgos mthar thug gis ma khyab pa dang /
spyir rnam mkhyen dang ngo bo nyid sku sogs 'di'i nying dgos la mi 'jog pa dang bstan bcos kyi 'brel ba la dgos sogs bzhi'i nang gi 'brel bas khyab ma khyab dang /
de la rten byung 'brel yin dgos mi dgos dang /
'di'i ched du bya ba'i gdul byas thob pa'i rnam mkhyen kho kho rang yin min sogs la'ang spro bya mang ngo / /
dgos 'brel ngag klad du bkod pa'i dgos pa la /
ku mA ri la la sogs pas dgos 'brel ngag la brten nas chos bzhi yod pa tshad mas nges nas bstan bcos la 'jug pa dang /
zhi 'tsho'i bden gnyis dka' 'grel du bstan bcos rtsom pa'i skabs 'gog pa zlog pa dang /
bram ze bde byed dga' ba dang g.yag phrug pas gzhung gi yi ge mdzes pa dang /
chos mchog gis don mi 'gyur gyi dogs pa bzhi bsal nas don 'gyur gyi the tshom bzhi skyed pa bshad pa rnams 'thad mi 'thad kyi khyad par gser phreng las shes par bya la /
phar phyin mtha' dpyod du bu ston gyis lugs dang po ltar bzhed par gsungs kyang lung snyer de bkag go /
rang lugs ni gser phreng las /
ngag 'dis ji ltar dam bcas pa ltar bstan bcos la zhugs te yod med brtags la yod na ni 'jug cing med na ni ldog par bya'o snyam du bsams nas 'jug par 'gyur /
zhes gsungs pa ltar gdul bya 'jug pa'i yan lag tu dgos 'brel ngag thog mar bkod pa yin no / /
de la 'di'i dgos pa dang nying dgos gnyis 'di la brten nas 'ong dgos pas chos bzhi bstan bcos la 'jug pa'i @# / /
yan lag tu mi 'thad cing /
'di'i brjod bya rtogs pa la stong nyid rtogs dgos shing de 'di la zhugs 'bras su 'byung dgos pas chos bzhi rtogs pa'ang der mi rung la /
dgos 'brel gyi ngag thos pa tsam gyis dbang rnon bstan bcos la mi 'jug pas dgos 'brel gyi dag thos pa'ang der mi rung ngo / /
des na chos bzhi la go ba yang dag gam don 'gyur gyi the tshom ni bstan bcos la 'jug pa'i yan lag yin te /
de'i sgo nas gdul bya bstan bcos la 'jug par byed pa'i phyir /
tshad ma brtag pa las /
gang phyir don gnyer 'jig rten 'di / /
the tshom las kyang 'jug phyir ro / /
zhes dang /
be'u bum sngon po las /
don 'gyur don mi 'gyur bdag la / /
the tshom za na'ang 'jug ldog rgyur gsungs / /
zhes dang /
gser phreng las /
de bzhi phal cher yod las tshe snyam pa'i don 'gyur gyi the tshom bzhi bskyed de rtog ldan bstan bcos la 'jug ces gsungs pa'i phyir /
lung dang po 'di gser phreng du khungs gsal bar ma mdzad la lung snyer dbyig gnyen gyi gsung dang /
phar phyin mtha' dpyod sogs su 'thad ldan gyi yin par byas kyang gzhung mang por tshad ma brtag pa'i yin par gsungs pa ltar gzhung der snang ngo / /
phar phyin mtha' dpyod du gdul bya dbang rnon the tshom las rgyan la 'jug pa'i shes byed du drangs pa ltar na des dbang rnon gyi 'jug tshul dang /
dbu ma rgyan zin du rang sde dbang rtul shin lkog la 'jug pa na lung tsam sgrub byed du byas nas 'jug pa'i shes byed du drangs pa ltar na des dbang rtul gyi 'jug tshul bstan par snang ba dang /
tshad ma brtag pa'i lung 'di dang rgyud bla dar TI ka la brten nas dbang rnon the tshom dang rgyu mtshan yang dag mthong ba gang gi sgo nas bstan bcos la 'jug dpyad tshul sogs drang nges dogs dpyod du 'byung zhing /
der /
grub mtha' rtsa bar /
yul mchog bstan kyang yul can mchog sbas bzhin / /
zhes sogs la brten nas gzhung 'dir sngags lam yongs rdzogs bstan ma bstan gyi dogs pa bkod kyang /
grub mtha' rtsa bas mdo phyogs su sngags lam sbas pa ma gtogs sbas te bstan par gsungs pa min par mngon no / /
the tshom bstan bcos la 'jug pa'i yan lag tu 'gyur tshul ni /
dgos 'brel ngag gis bstan bcos lus la chos bzhi yod par dam bcas pa na rtog ldan la der de yod med the tshom skye zhing de las chos bzhi yod med lta la yod na 'jug par bya'o snyam du bstan bcos la 'jug par gser phreng las gsungs so / /
de lta na'ang dgos 'brel mchod brjod kyi sngon du ma bkod pa ni de'i sngon du bkod na tshul dang mi mthun pa dang /
mchod brjod kyis dang ba skyed la /
des bstan bcos la 'jug par phyogs pa na chos bzhi la rtog pas mchod brjod kyi 'og tu dgos 'brel ngag bkod par chos bshes 'chad pa ltar rjes @# / /
kyang bzhed do / /
gnyis pa brtsams pa'i bstan bcos kyi lus dngos bshad pa la gsum /
gsung rab kyi drang nges 'byed pa gal che bar bstan pa /
rgyal ba'i gsung rab la drang nges rgyas par phye ba /
rang nyid gang gi rjes su 'brang bstan cing mjug bsdu ba'o / /
dang po la gsum /
thar pa thob pa la yul rnam thar sgo gsum gyis bsdus pa'i stong nyid rtogs dgos pa dang /
de lta bu'i stong nyid rtogs pa la rgyal ba'i gsung rab kyi drang nges 'byed dgos pa dang /
de nyid kyi shes byed mdo dang sbyar ba'o / /
dang po ni /
ji skad du /
zhes sogs byung /
dkon brtsegs kyi yul 'khor skyong zhus su myu gu lta bu rang gi ngo bo bden pas stong pa ni stong ba nyid dang /
de'i rgyu bden pas stong pa'am de don dam par rgyu las skyes pas stong pa ni zhi ba ste mtshan ma med pa dang /
de'i 'bras bu bden pas stong pa'am des don dam par rang 'bras skyed pas stong pa ni skye ba med pa ste smon pa med pa'i rnam thar gsum gyi tshul mi shes pas bdag 'dzin gnyis kyi zhen yul sun 'byin mi nus la /
de ma nus pas bdag 'dzin gyi dbang du song ste las sna tshogs bsags nas 'khor bar 'khyam par 'gyur ba gzigs nas /
'gro ba de dag ston pa thugs rje mnga' bas mdzad pa bcu gnyis spyi dang khyad par chos dang yang sgos rags pa'i bdag med ston pa sogs stong nyid las brtsams pa'i chos sgo mang po ston pa'i thabs tshul dang /
rten 'brel sogs dri ma med pa'i rigs pa brgya dag ste dpag tu med pa'i sgo nas yul rnam thar sgo gsum khong du chud pa la 'dzud par mdzad do / /
zhes pa ste phyi 'grel don des rtogs nus so /
! /
'dir /
rnam thar sgo gsum la| nyan thos sde ba'i gzhung mdzod du bden bzhi'i rnam pas bzhag pa dang /
rnam rig pa'i gzhung mdo sde rgyan le'u bco lnga bar mthong lam gyi dmigs pa dag pas dang /
de dang phyogs mthun par le'u bcu dgu bar bdag med gzhan dbang myang 'das gsum gyis dang /
chos kyi sdom bzhis bzhag pa dang /
dbus mthar gnyen po gsum gyis bzhag pa dang /
sa'i dngos gzhir stong nyid bzhi sogs yul gyis bzhag pa dang /
byang sar bdag med gzhan dbang myang 'das gsum gyis bzhag pa dang /
nyan sar 'khor ba myang 'das bdag med gsum gyis bzhag pa dang /
kun btus su bden bzhi'i rnam pas bzhag pa dang /
bsdu bar mtshan nyid gsum gyis dang /
gnyen po gsum gyis dang /
rgyu mtshan sogs chos lngas dang /
bden pa gsum gyi rnam pas dang /
bden bzhi'i rnam pas bzhag pa dang /
dbu ma'i gzhung mdo phyogs su yul 'khor skyong zhus /
ting nge 'dzin rgyal po /
'od srungs kyi le'u rnams las rgyu 'bras ngo bo gsum gyis bzhag pa dang /
yang ting nge 'dzin rgyal por bya byed las gsum gyis bzhag pa dang /
sher mdor ngo bo mtshan ma sred pa gsum gyis dang /
bden bzhi'i rnam pas dang /
@# / /
yul la bden zhen 'gog tshul gyis bzhag pa dang /
'jug par mtshan nyid mi 'dra ba gsum gyis bzhag pa dang /
sngags phyogs su 'dus pa'i rtsa rgyud du bya byed las gsum dang /
de dang mngon byang dang sgrub thabs kun bzang las rgyu 'bras ngo bo gsum gyis bzhag pa rnams so / /
de pa mdzod las /
mtshan med zhi ba'i rnam pa dang / /
stong nyid bdag med stong nyid du / /
'jug pa'o smon pa med pa ni / /
de las gzhan bden rnam pa can / /
zhes zhi ba 'gog bden gyi khyad chos bzhi rtogs pa'i mtshan med dang /
stong bdag med gnyis rtogs pa'i stong nyid dang /
mi rtag sdug bsngal gnyis dang kun lam gyi bzhi re ste bcu rtogs pa'i smon med kyi rnam thar gsungs so / /
mdo sde rgyan las /
med pa'i stong pa nyid shes shing / /
de bzhin yod pa'i stong nyid dang / /
rang bzhin stong pa nyid shes pas / /
stong pa shes pa zhes brjod do / /
mtshan med gzhi ni rnam rtog rnams / /
yang dag zad pa yin zhes bya / /
smon pa med par gyur pa'i de / /
yang dag ma yin kun rtog go /
zhes dgag bya'i dbang du byas nas kun btags pa ltar med pa'i stong pa nyid dang /
stong gzhi'i dbang du byas nas gzhan dbang sgyu ma ltar yod pa'i steng gi stong pa nyid dang /
ngo bo'i dbang du byas nas dgag bya rang bzhin gyis stong pa nyid yongs grub kyi chos nyid la dmigs pa'i stong nyid dang /
rnam rtog zad pa'i 'gog bden la dmigs pa'i mtshan med dang /
yang dag ma yin kun rtog la mi smon pa'i smon med kyi ting 'dzin gsungs pa dang /
ting 'dzin gsum gyi spyod yul ni / /
bdag med rnam pa gnyis po dang / /
bdag tu 'dzin pa'i rten dang ni / /
de rtag nyer zhi yin zhes bya / /
zhes bdag med gnyis rtogs pa'i stong nyid dang /
bdag 'dzin gyi rten gzhan dbang gi ngo bo nyid rtogs pa'i smon med dang /
sdug bsngal gyi mtshan ma rtag tu zhi ba'i myang 'das rtogs pa'i mtshan med kyi ting 'dzin gsungs pa dang /
ting nge 'dzin gyi rgyu nyid du / /
chos kyi sdom ni rnam pa bzhi / /
zhes mi rtag sdug bsngal gnyis rtogs pa'i smon med dang /
bdag med rtogs pa'i stong nyid dang /
myang 'das rtogs pa'i mtshan med kyi ting 'dzin gsungs so / /
dbus mtha' las /
tha dad pa dang gcig mtha' dang / /
zhes sogs kyis dbu ma'i lam bco lnga gsungs pa'i brgyad pa'i skabs nyon mongs kyi gnyen po'i cha nas stong nyid dang /
srid sred kyi gnyen po'i cha nas smon med dang /
mtshan ma mngon par 'du byed pa'i gnyen po'i cha nas mtshan med kyi rnam thar gsungs so / /
sa'i dngos gzhi las /
stong pa nyid kyi ting nge 'dzin gang zhe na /
nas /
de la stong pa nyid rnam pa bzhi ste /
zhes sogs dang /
smon pa med pa'i sems kyi ting nge 'dzin gang zhe na /
nye bar len pa'i phung po lnga bo la mi rtag pa'am sdug bsngal bar yid la byed cing sems kyi gnas pa rtse @# / /
gcig pa gang yin pa'o / /
mtshan ma med pa'i ting nge 'dzin gang zhe na /
nas /
mtshan ma thams cad yid la mi byed pa dang /
mtshan ma med pa'i dbyings yid la byed pa dang rnam pa gnyis kyis mtshan ma med pa la snyoms par 'jug go /
zhes rtag pa dang 'bras bu dang nang dang phyi stong pa nyid bzhi rtogs pa'i stong nyid dang /
nyer len gyi phung po lnga'i nyes dmigs rtogs pa'i smon med dang /
mtshan ma yid la mi byed pa dang mtshan med kyi dbyings rtogs pa'i mtshan med kyi ting 'dzin gsungs so / /
byangs las /
de la byang chub sems dpa'i stong pa nyid kyi ting nge 'dzin gang zhe na /
'di la byang chub sems dpa'i brjod pa thams cad kyi bdag nyid kyi ngo bo nyid dang bral ba brjod du med pa'i ngo bo nyid kyi dngos po mthong nas sems gnas pa gang yin pa de ni de'i stong pa nyid kyi ting nge 'dzin ces bya'o / /
smon pa med pa'i ting nge 'dzin gang zhe na /
'di la byang chub sems dpa'i brjod du med pa'i ngo bo nyid kyi dngos po de nyid la log par rnam par brtags pa las byung ba'i nyon mongs pa dang /
sdug bsngal gyis yongs su zin pa'i phyir nyes pa du ma'i skyon chags par yang dag par mthong nas phyis de la mi smon pa sngon du 'gro ba'i sems gnas pa gang yin pa de ni de'i smon pa med pa'i ting nge 'dzin ces bya'o / /
mtshan ma med pa'i ting nge 'dzin gang zhe na /
'di la byang chub sems dpa'i brjod du med pa'i ngo bo nyid kyi dngos po de nyid kyi rnam par rtog pa dang /
spros pa'i mtshan ma thams cad bsal nas yang dag pa ji lta ba bzhin du zhi bar yid la byed pas sems gnas pa gang yin pa de ni de'i mtshan ma med pa'i ting nge 'dzin ces bya'o / /
zhes chos kun tha snyad kyi gzhir rang mtshan gyis med pa ste stong bdag med rtogs pa'i stong nyid dang /
ma dag gzhan dbang tha snyad kyi gzhir rang mtshan gyis grub par zhen pa las byung ba'i nyon mongs dang sdug bsngal gyis zin pas na nyes pa'i gzhir rtogs nas phyis de la mi smon pas smon med dang /
tha snyad kyi gzhir rang mtshan gyis grub par 'dzin pa'i rtog pa kun zhi ba'i myang 'das la zhi bar rtogs pa'i mtshan med kyi ting 'dzin gsungs so / /
nyan sa las /
rnam par thar ba'i sgo gsum po de dag gi rnam par bzhag pa ji lta bu yin zhe na /
smras pa /
'di ni gnyis yin te /
'dus byas dang 'dus ma byas so / /
de la 'dus byas ni khams gsum dang ldan pa'i phung po lnga'o / /
'dus ma byas ni mya ngan las 'das pa'o / /
'dus byas gang yin pa dang /
'dus ma byas gang yin pa de gnyis ni yod pa zhes bya'o / /
bdag dang /
sems can dang /
srog dang /
skye ba po zhes bya ba gang yin pa de ni med pa zhes bya'o / /
de la 'dus byas la skyon du mthong ba dang nyes dmigs su mthong ba'i phyir smon par mi byed do / /
mi smon pa'i phyir rnam par thar ba'i sgo smon pa med pa rnam par bzhag go /
mya ngan las @# / /
'das pa de la smon pa dang ldan pas /
zhi bar lta /
gya nom par lta /
nges par 'byung bar lta zhing smon par byed de /
de la nges par 'byung bar lta ba'i phyir rnam par thar pa'i sgo mtshan ma med pa rnam par bzhag go /
med cing yod pa ma yin pa de la smon pa yang med /
smon pa med pa yang med do zhes ji lta bu kho nar med pa de lta bu kho nar med pa yin no zhes shes shing mthong ba'i sgo nas rnam par thar pa'i sgo stong pa nyid rnam par bzhag ste /
de ni rnam par thar pa'i sgo gsum po de dag gi rnam par bzhag pa yin no / /
zhes khams gsum la skyon dang nyes dmigs rtogs nas mi smon pa'i smon med dang /
myang 'das ni zhi sogs gsum du rtogs nas de la smon pa'i mtshan med dang /
stong bdag med ji ltar gnas pa de ltar rtogs pa'i stong nyid kyi rnam thar gsungs so / /
kun btus las /
rnam pa bcu drug gi nang nas stong pa nyid kyi rnam pa du zhe na /
gnyis so / /
smon pa med pa'i rnam pa du zhe na /
drug go /
mtshan ma med pa'i rnam pa du zhe na /
brgyad do / /
zhes stong bdag med rtogs pa'i stong nyid dang /
'gog lam gyi brgyad rtogs pa'i mtshan med dang /
mi rtag sdug bsngal dang kun 'byung gi bzhi ste drug rtogs pa'i smon med kyi rnam thar gsungs so / /
bsdu ba las /
rnam par thar pa'i sgo gsum po 'di dag ni ngo bo nyid gsum la brten nas rnam par bzhag ste /
kun btags pa'i ngo bo nyid la brten nas ni rnam par thar pa'i sgo stong pa nyid rnam par bzhag go /
gzhan gyi dbang gi ngo bo nyid la brten nas ni rnam par thar pa'i sgo smon pa med pa rnam par bzhag go /
yongs su grub pa'i ngo bo nyid la brten nas ni rnam par thar pa'i sgo mtshan ma med pa rnam par bzhag go /
zhes dgag bya'i kun btags kyi ngo bo stong par rtogs pa'i stong nyid dang /
ma dag gzhan dbang gi ngo bo nyes dmigs can du rtogs pa'i smon med dang /
myang 'das su gyur pa'i yongs grub kyi ngo bo rtogs pa'i mtshan med kyi rnam thar gsungs pa dang /
stong pa nyid ni nyon mongs pa'i gnyen po'o / /
smon pa med pa ni srid par smon pa'i 'o / /
mtshan ma med pa ni mtshan ma rnams kyi ste /
de dag thams cad kyang mngon par 'du byed pa med pa zhes bya'o / /
zhes dbus mtha' dang mthun par gsungs pa dang /
du zhig stong pa nyid dang /
stong pa nyid kyi spyod yul dag yin /
du zhig smon pa med pa dang mtshan ma med pa dang /
smon pa med pa dang mtshan ma med pa'i spyod yul dag yin zhe na /
smras pa /
rgyu mtshan ni rnam pa sum char yin la rnam pa sum char gyi spyod yul yang yin /
ming ni rnam pa sum char ma yin la rnam pa gnyis kyi spyod yul yin no / /
rnam par rtog pa ni rnam pa sum char yin la rnam pa gnyis kyi spyod yul yin no / /
de bzhin nyid ni rnam pa sum char yang ma yin la stong pa nyid kyi spyod yul dang mtshan ma med pa'i spyod yul yin no / /
yang @# / /
dag pa'i shes pa ni rnam pa sum char yin la stong pa nyid kyi spyod yul yin no / /
zhes 'dir rgyu mtshan la dngos po dang dngos med gnyis ka yod pas ting 'dzin gsum ga dang de dag gi yul gsum g.yod pa dang /
ming ni sgra yin pas de la ting 'dzin gsum ga med cing stong nyid dang smon med gnyis ka'i yul yod pa dang /
'di'i rnam rtog dang gzhan dbang don gcig pas de la ting 'dzin gsum ga yod cing stong smon gnyis kyi yul yod pa dang /
de bzhin nyid dang chos nyid don gcig pas de la ting 'dzin gsum ga med la stong mtshan gnyis kyi yul yod pa dang /
yang dag pa'i shes pa la don dam rnam can dang /
kun rdzob rnam can gnyis ka yod pas /
de la ting 'dzin gsum g.yod cing /
de stong nyid kyi ting 'dzin gyi yul yang yan par gsungs te /
de yang stong nyid kyi ting 'dzin gyi yul la chos lnga ga dang /
smon med kyi ting 'dzin gyi yul la chos gsum gsungs pa ni dmigs yul dang 'dzin stangs kyi yul ci rigs pa'i dbang du byas pa dang /
mtshan med kyi ting 'dzin gyi yul la chos gsum ma gsungs pa ni de'i yul gnyis po gang la yang chos de gsum mi 'byung ba'i gnad kyis yin no / /
mdor na /
rgyu mtshan dang /
ming dang /
rnam rtog dang /
de bzhin nyid dang /
yang dag pa'i shes pa lnga las /
rgyu mtshan dang de bzhin nyid gnyis ka'ang yin zhing lnga po'i ci rigs khyad gzhir ldan pa'i stong bdag med rtogs pa'i stong nyid dang /
ma dag pas bsdus pa'i rgyu mtshan dang ming dang rnam rtog la nyes dmigs su lta ba'i smon med dang /
rgyu mtshan dang de bzhin nyid gnyis ka yin pa'i myang 'das la zhi bar lta ba'i mtshan med kyi ting 'dzin gsungs pa dang /
rnam pa bcu drug po gang dag yin pa de dag las du zhig stong ba'i rnam pa yin zhe na /
smras pa /
gnyis te sdug bsngal gyi bden pa las tha ma gnyis so / /
du zhig smon pa med pa'i rnam pa yin zhe na /
smras pa /
drug ste sdug bsngal gyi bden pa las dang po gnyis dang /
kun 'byung ba'i bden pa las thams cad do / /
du zhig mtshan ma med pa'i rnam pa yin zhe na /
smras pa /
'gog pa'i bden pa las thams cad do / /
du zhig ni rnam par dag pa'i rgyu nye bar mtshon pa'i rnam pa yin zhe na /
smras pa /
lam gyi bden pa las thams cad do / /
zhes stong bdag med gnyis rtogs pa'i stong nyid dang /
mi rtag sdug bsngal gnyis dang kun 'byung gi bzhi ste drug rtogs pa'i smon med dang /
'gog bden gyi bzhi rtogs pa'i mtshan med kyi rnam thar gsungs te /
lam bden gyi bzhi de gsum gang dang yang ma sbyar ro / /
rnam pa bcu gcig po de dag las stong pa nyid kyi rnam pa dang /
bdag med pa gnyis kyi rnam pa gnyis ni stong pa nyid kyi rnam pa yin no / /
lhag ma brgyad ni smon pa med pa'i rnam pa yin no / /
'gog pa'i bden pa la bral ba'i rnam pa gang yin pa gcig pu ni mtshan ma med pa'i rnam pa @# / /
yin no / /
zhes nad dang /
'bras dang /
zug rngu dang /
sdig pa dang /
mi rtag pa dang /
sdug bsngal pa dang /
stong pa dang /
bdag med pa dang /
kun tu sbyor bar byed pa dang /
bral ba dang /
'bral bar byed par lta ba ste bcu gcig las stong bdag med gnyis rtogs pa'i stong nyid dang /
stong bdag med bral ba gsum dor ba'i lhag ma brgyad rtogs pa'i smon med dang /
bral ba rtogs pa'i mtshan med kyi rnam thar gsungs te /
bcu gcig po de dag gi don ni /
mun sel las /
bcu gcig las dang po bzhi ni nyon mongs pa'i kun dkris dang ldan pa dang /
bgal nyal dang ldan pa dang /
ro myang ba dang ldan pa dang /
nyes dmigs dang ldan pa rnams la nad sogs su lta pa bzhi'o / /
rgyu kun 'byung rab skye rkyen du lta ba bzhi ni kun tu sbyor bar byed par lta ba /
'gog pa zhi ba sogs bzhir lta ba bral bar lta ba /
lam rig pa sogs bzhir lta ba 'bral bar byed par lta bar gsungs /
zhes 'byung ba ltar te mdzod kyi bshad tshul dang mthun no / /
yul 'khor skyong zhus kyi don sngar bkral zin la /
ting nge 'dzin rgyal po las /
'ong ba med cing 'di nas 'gro ba med / /
rgyu rnams rtag tu stong zhing mtshan ma med / /
ces chos rnams don dam par snga ma nas 'dir 'ong ba med pa rtogs pa'i mtshan med dang /
de ltar 'di nas phyi mar 'gro ba med pa rtogs pa'i smon med dang /
de ltar rgyun rtag tu stong pa rtogs pa'i stong nyid kyi rnam thar gsungs so / /
'od srungs le'u las /
gang stong pa nyid kyis chos rnams stong bar mi byed de /
chos rnams nyid stong pa dang /
gang mtshan ma med pas chos rnams mtshan ma med par mi byed de /
chos rnams nyid mtshan ma med pa dang /
gang smon pa med pas chos rnams smon pa med par mi byed de /
chos rnams nyid smon pa med pa dang /
zhes sogs kyis chos de'i ngo bo bden par grub pas stong ba rtogs pa'i stong nyid dang /
rgyu las nyon gyi mtshan ma dag dang bral ba'i myang 'das kyi phan yon rtogs pa'i mtshan med dang /
'bras bu nyer len gyi phung po'i nyes dmigs rtogs pa'i smon med kyi rnam thar bstan par dbu ma'i lam bshad las 'byung zhing /
mdo'i tshig don ni /
chos rnams bden grub kyis stong pa stong pa nyid du rung gi chos gzhan zhig bden par grub pas chos de stong pa nyid du mi rung ste /
chos rnams rang nyid bden pas stong pa chos rnams bden par grub pas stong pa'i don yin pa'i phyir /
zhes pa'am /
bden grub kyis stong pa'i chos rnams stong par mi byed de /
chos rnams bden pas stong pa'i phyir /
zhes pa ste /
des lhag ma'i don yang shes par bya la /
sems tsam pas 'di las gzhan du 'grel tshul yang yod do / /
ting nge 'dzin rgyal po las /
sems dmyal 'jigs pa nga yis bstan byas te / /
sems can stong phrag du ma skyo phyas @# / /
kyang / /
gang dag shi 'phos ngan song rtag 'gro ba'i / /
'gro ba de dag nam yang yod ma yin / /
zhes sems can shi nas skyes ngan song ste /
las don dam par med par rtogs pa'i mtshan med dang /
der skye ba ste bya ba don dam par med par rtogs pa'i stong nyid dang /
der skye ba bo ste byed pa don dam par med par rtogs pa'i smon med kyi rnam thar gsungs so / /
sher phyin gyi mdor rnam thar sgo gsum skabs gsum du gsungs pa las sa bdun pa'i yongs sbyong gi rgyan las /
rnam thar sgo gsum shes pa dang / /
zhes pa'i thad kyi mdor /
de la ji ltar na byang chub sems dpa' sems dpa' chen pos stong pa nyid yongs su rdzogs par bya ba yin zhe na /
rang gi mtshan nyid stong ba nyid nye bar bzung nas yongs su rdzogs pa ni byang chub sems dpa' sems dpa' chen po'i stong ba nyid yongs su rdzogs pa ste /
de ni byang chub sems dpa' sems dpa' chen po'i stong ba nyid yongs su rdzogs par bya ba'o / /
de la ji ltar na byang chub sems dpa' sems dpa' chen pos mtshan ma med pa mngon du bya ba yin zhe na /
'di lta ste /
mtshan ma thams cad yid la mi byed pa'i phyir te| de ni byang chub sems dpa' sems dpa' chen po'i mtshan ma med pa mngon du bya ba'o / /
de la ji ltar na byang chub sems dpa' sems dpa' chen po'i smon pa med pa shes pa yin zhe na /
de ni khams gsum thams cad du sems mi gnas pa ste /
de ni byang chub sems dpa' sems dpa' chen po'i smon pa med pa shes pa'o / /
zhes chos thams cad rang gi ngo bos stong par rtogs pa'i stong nyid dang /
chos rnams kyi mtshan ma gang yang yid la mi byed pa'i mtshan med dang /
khams gsum la sred pa'i sgo nas sems mi gnas pa'i smon med kyi rnam thar gsungs pa dang /
skabs bzhi ba'i rnam pa'i thad du /
shes rab kyi pha rol tu phyin pa 'di ni stong pa nyid kyi pha rol tu phyin pa'o / /
zhes dang /
de'i thad kyi 'grel chung las /
stong pa dang bdag med pa'i rnam pa'i ngo bo nyid ni rnam par thar ba'i sgo dang bo'o / /
'gog pa dang lam gyi bden pa'i rnam pa'i ngo bo nyid ni gnyis pa'o / /
mi rtag pa dang sdug bsngal ba dang kun 'byung ba'i bden pa'i rnam pa'i ngo bo nyid ni gsum pa ste /
zhes kun btus kyi bshad tshul dang mthun par gsungs pa dang /
thabs mkhas sbyor ba'i thad du /
sems can 'di dag ni yun ring po nas phyin ci log bzhi la spyod spyod pa rtag par 'du shes pa dang bde bar 'du shes pa dang bdag tu 'du shes pa dang sdug par 'du shes pa la spyod spyod pa yin gyi de dag gi phyir byang chub tu spyad par bya'o / /
zhes sems can gyi bdag dang chos su dmigs pa spong ba'i stong nyid dang /
sems can 'di dag ni yun ring po nas mtshan ma la spyod spyod pa ste /
nas /
sems can rnams kyi nyes pa de dag med par bya'o snyam ste /
zhes @# / /
sems can gyi gzugs nas rnam mkhyen gyi bar la mtshan mar 'dzin pa spong ba'i mtshan med dang /
sems can 'di dag ni yun ring po nas smon lam la spyod spyod pa ste /
'di ltar brgya byin dang /
tshangs pa dang /
'jig rten skyong ba dang /
'khor los sgyur ba la mngon par dga' 'o / /
nas /
ci nas kyang sems can thams cad kyi smon lam gyi nyes pa de dag med par 'gyur ba de ltar chos bstan par bya'o snyam ste| zhes sems can gyi de dag la sred pa'i dga' ba spong ba'i smon med kyi rnam thar gsungs so / /
'jug pa las /
stong pa nyid kyi mtshan nyid ni / /
dmigs pa med pa'i rnam bden nyid / /
mtshan ma med pa zhi nyid de / /
gsum pa'i mtshan nyid sdug bsngal dang / /
gti mug med ces bden 'dzin gyi dmigs gtad kyi rtog pa'i dri mas mas ma sbags pas rnam par dben pa'i mtshan nyid can gyi stong nyid dang /
mtshan ma ma dmigs pa'i sgos zhi pa'i mtshan nyid can gyi mtshan med dang /
'du byed sdug bsngal gyi bdag nyid can rnams la sdug bsngal du lta ba dang /
de kho na nyid rtogs pa'i shes rab kyis 'du byed kyi yin lugs la lta ba na srid pa'i phun tshogs la mi smon zhing /
'jig rten las 'das pa'i go 'phang la yang /
bden par 'dzin pa'i sgos smon pa med pas sdug bsngal dang gti mug med pa'i mtshan nyid can gyi smon med kyi rnam thar gsungs so / /
'dus pa'i rtsa rgyud le'u gnyis pa las /
dngos po med pas sgom pa med / /
bsgom par bya ba bsgom pa min / /
de ltar dngos po dngos med pas / /
sgom pa dmigs su med pa'o / /
zhes pa la tshul bzhi'i yig don gyi bshad pa'i skabs su bsgom pa'i bya ba don dam par mi dmigs par rtogs pa'i stong nyid dang /
bsgom par bya ba'i las don dam par mi dmigs par rtogs pa'i mtshan med dang /
sgom pa po don dam par mi dmigs par rtogs pa'i smon med gsungs te /
rnal 'byor dag rim las /
snod bcud kyi chos thams cad don dam par ngo bo nyid med pas bsgom pa dang bsgom par bya ba dang sgom pa po gsum mi dmigs pa'i stong ba nyid dang mtshan ma med pa dang smon pa med pa'i rang bzhin du bsams la /
zhes gsungs pa ltar ro / /
spyi don gyi skabs su rgyu 'bras ngo bo gsum gyi sgo nas gsungs pa yul 'khor skyong zhus kyi don bshad zin dang mthun zhing /
rgyas par sgron gsal mchan dang bcas pa la blta bar bya'o / /
mngon byang gi rgyud las /
sems ni rang dngos med phyir dang / /
rgyu dang 'bras bu spangs pa'i phyir / /
zhes dang /
sbru ba thabs kun bzang las /
ngo bo nyid dang bral phyir stong ba ste / /
de bzhin rgyu dang bral bas mtshan ma med / /
rtog pa rnams dang bral phyir dngos po ni / /
ma lus smon pa las ni nges par grol / /
zhes rgyu 'bras ngo bo gsum gyis rnam thar sgo gsum 'jog @# / /
tshul gsungs so / /
dus 'khor du /
dngos po med pas sgom pa med / /
ces sogs kyi rkang pa dang pos stong nyid dang /
gnyis pas smon med dang /
gsum pas mtshan med dang /
bzhi pas mngon par 'du mi byed pa'i rnam thar bstan pa dang /
bsdus rgyud du /
stong ba dngos po'i ngo bo'i rang bzhin 'gro ba mtha' dag 'di ni dngos po dag gis rnam par dman / /
de las sangs rgyas byang chub med cing gzhan phan snying rje dag dang mtshan ma'i dam bca' med pa ste / /
zhes rnam thar sgo bzhi'i mtshan nyid gsungs pa gnyis don 'dra bar 'chad do / /
de yang drangs ma thag pa'i rkang ba dang pos stong ba nyid kyi rnam thar te /
'gro ba zhes pa chos te de thams cad rang bzhin gyis grub pas stong ba rtogs pa'i ye shes bstan to / /
rang bzhin dag gis rnam par dman / /
zhes bsgyur dgos rgyu la sAb+hA wa der ma bsgyur bar dngos por bsgyur ba mi legs par mkhas grub yab sras gsungs so / /
de las sangs rgyas byang chub med cing zhes bas smon med kyi rnam thar te /
sangs rgyas kyi byang chub kyis mtshon pa'i 'bras bu don dam par thob byar med par rtogs pa'i ye shes bstan to| /
gzhan phan snying rje dag dang zhes pas mtshan med kyi rnam thar te /
snying rjes gzhan phan sgrub pas mtshon pa'i rgyu'i mtshan ma rnams don dam par ma grub par rtogs pa'i ye shes bstan te /
r+wa 'gyur du snying rjes gzhan la phan pa zhes 'don pa ltar bshad do / /
mtshan ma'i dam bca' med pa ste /
zhes bas mngon par 'du mi byed pa'i rnam thar te khams dkar dmar gyi dbus su rnam shes nying mtshams sbyor ba'i bya bas mtshon pa'i rgyus 'bras bu mngon par bdu byed pa'i bya byed thams cad rang bzhin gyis grub pas stong bar rtogs pa'i ye shes bstan par mkhas grub thams cad mkhyen pas gsungs so / /
de dag las mdzod du gsungs pa dang bsdu ba'i bshad tshul lnga ba nyan thos sde ba dang /
kun btus dang skabs bzhi ba'i rnam pa'i mdo 'grel ba dang bcas pas gsungs pa theg pa thun mong dang /
mdo sde rgyan nas nyan sa'i bar dang bsdu ba'i bshad tshul gzhan rnams sems tsam pa dang /
yul 'khor skyong zhus sogs dbu ma ba'i thun mong min pa'i bshad tshul du bzhed pa'i lugs ltar so so'i mtshan nyid gzhag na /
dang po ltar na /
stong bdag med gnyis ci rigs rtogs pa'i cha nas bzhag pa'i rnam thar gyi sgo de /
stong nyid dang /
'gog bden gyi khyad chos bzhi ci rigs rtogs pa'i cha nas bzhag pa'i de /
mtshan med dang /
mi rtag sdug bsngal gnyis dang kun lam gyi khyad chos bzhi bzhi ste bcu po ci rigs rtogs pa'i cha nas bzhag pa'i de /
smon med kyi rnam thar gyi mtshan nyid do / /
gnyis pa ltar na /
dang po'i mtshan nyid 'dra zhing /
'gog lam gyi rnam pa brgyad ci rigs rtogs pa'i cha nas bzhag pa'i de /
mtshan med dang /
mi @# / /
rtag sdug bsngal dang kun 'byung gi bzhi ste drug ci rigs rtogs pa'i cha nas bzhag pa'i de /
smon med kyi rnam thar gyi mtshan nyid do / /
gsum pa ltar na /
bdag med phra mo gnyis gang rung du gyur pa'i gnas lugs mthong ba'i cha nas bzhag pa'i de /
stong nyid dang /
yongs grub myang 'das kyi phan yon du mthong ba'i cha nas bzhag pa'i de /
mtshan med dang /
ma dag gzhan dbang gi nyes dmigs mthong ba'i cha nas bzhag pa'i de /
smon med kyi rnam thar gyi mtshan nyid do / /
bzhi ba ltar na /
skabs der ltos pa'i ngo bo dang bya ba ci rigs bden stong du rtogs pa'i cha nas bzhag pa'i de /
stong nyid dang /
skabs der ltos pa'i rgyu dang las ci rigs bden stong du rtogs pa'i cha nas bzhag pa'i de /
mtshan med dang /
skabs der ltos pa'i 'bras bu dang byed pa ci rigs bden stong du rtogs pa'i cha nas bzhag pa'i de /
smon med kyi rnam thar gyi mtshan nyid do / /
thal 'gyur ba thun mong min pa ltar na /
skabs der ltos pa'i ngo bo dang bya ba ci rigs rang mtshan gyis grub pas stong pa rtogs pa'i cha nas bzhag pa'i de /
stong nyid kyi rnam thar gyi mtshan nyid /
des gzhan gnyis la'ang rigs 'dra /
sa mtshams de dang de rgyud la skyes pa nas sangs rgyas sa'i bar yod do /
! /
spro na /
kho na re /
mdzod kyi de nyan thos sde pa'i lugs su bshad pa mi 'thad par thal /
de gong mas kyang khas len pa'i phyir te /
bsdu ba'i bshad tshul lnga ba de dang mthun pa'i phyir na ma khyab ste /
bsdu ba'i de nyan thos sde pa'i bshad yam bkod pa tsam yin pa'i phyir /
der thal /
gser phreng du mdzod kyi bshad tshul bkod nas /
nyan thos kyi lam gyi dbang du byas pas /
zhes gsungs pa'i phyir /
khyab ste /
'di'i nyan thos ni nyan thos grub mtha' smra ba yin pa'i phyir te /
gzhan du na shes byed mi rnyed pa'i phyir zer ba dang /
mun sel du gong mas kyang de ltar 'dod par bzhed pa gnyis snang zhing /
kun btus dang skabs bzhi ba'i rnam par bshad pa theg pa thun mong gi lugs yin nam snyam mo / /
gung thang rnam thar sgo gsum du sems tsam pas kyang stong nyid gcig pu la rnam thar sgo gsum 'byed tshul zhig 'dod pa'i shes byed du byangs las /
med pa kho na'i dngos po gang yin pa de la ni /
byang chub sems dpa' smon pa'am mi smon par mi bya bar de med pa kho nar yang dag par ji lta ba bzhin du blta bar bya ste /
zhes pa drangs mod /
rnam thar sgo gsum dogs dpyod du /
lung de de'i shes byed du mi 'gro ste /
lung de'i /
med pa kho na'i dngos po gang yin pa /
zhes pa'i med pa ni bdag la byed cing /
de rnam thar gzhan gnyis la ma sbyar ba'i phyir dang /
lung de'i gong de ma thag tu /
de la byang chub sems dpa'i stong pa nyid kyi ting nge 'dzin gang zhe na /
zhes sogs drangs zin de byang zhing /
de dang /
@# / /
nyan sar /
de la 'dus byas la skyon du mthong ba /
zhes sogs sngar drangs pa gnyis gnad gcig pa'i phyir /
zhes dpyad pas rnam rig pa ltar na rnam thar sgo gsum gang rung la don dam rnam can gyis ma khyab par khas blangs na bde bar mngon no / /
skabs bzhi ba'i rnam pa'i skabs nyi snang /
don gsal /
gser phreng sogs su kun btus ltar gsungs pa ni thun mong ba'i lugs mdzad tsam las /
rang rgyud pa'i lugs la yongs sbyong dang thabs mkhas sbyor ba'i skabs ltar rnam thar sgo gsum gang don dam rnam can dgos so / /
kha cig stong bzhi pa sogs kyi tshigs bcad ni dbu ma snang ba sogs su drangs pa ma gtogs bka' 'gyur du med zer ba mi 'thad de /
mdo chung zur na bzhugs pa der med kyang dkon brtsegs chos kyi rnam grangs bco brgyad pa yul 'khor skyong zhus las rkang pa phyi ma gnyis la /
thugs rjes thabs tshul rigs pa brgya dag gis / /
de dag rnams ni 'dzud par mdzad pa lags / /
zhes 'byung ba 'gyur khyad tsam las 'dir drangs pa dang gcig pa'i phyir ro / /
kha cig na re /
lung de'i zhi ba zhes pas mtshan med dang /
skye ba med pa zhes pas smon med bstan pa ma yin par thal /
skye med kyis mtshan med dang /
zhi bas smon med bstan pa'i phyir te /
'dus byas kyi chos rnams don dam par rgyu las skye ba med pa yul mtshan med dang /
don dam par 'bras bu mi skyed pa yul smon med la byed pa'i phyir na ma khyab /
yang rtsa rtags der thal /
sher mdor skye ba ma mchis pa zhes pa mtshan med dang /
'gags pa ma mchis pa zhes pa smon med ston byed du yang snying sogs las sbyar ba'i phyir zer na /
de la shes byed 'chol dgos shing /
khyab pa yang med de /
ma skyes pa'am skye ba ma mchis pa ni mtshan med dang smon med la sbyor ba'i skabs gnyis yod chog pa'i phyir ro / /
yang rtsa rtags der thal /
rtsa she'i /
'gag pa med pa skye med pa / /
zhes dang /
skye ba nam yang yod ma yin / /
zhes pa'i skye med ni 'dus byas rnams don dam par rgyu las skye ba med pa la byed pa dang /
spros pa nyer zhi zhes pa'i zhi ba'i don nyer 'tshe kun dang bral ba la byed par de'i TIka chen las gsungs pa'i phyir na ma khyab ste /
zhi ba mtshan med la sbyar ba'i gzhung tshad ldan yod pa gang /
de mtshan med la sbyar na de'i zla'i skye med smon med la sbyor rigs pa'i phyir /
dang po grub ste /
'jug pa las /
mtshan ma med pa zhi nyid de / /
zhes gsungs pa'i phyir /
des na gnyal ston /
ser rje btsun pa /
pra sti /
gung thang 'jam pa'i dbyangs sogs kyis 'di'i skye med smon med dang /
zhi ba mtshan med la sbyar ba ltar khas blang la /
spyir yul 'khor skyong zhus kyi mdo tshig 'dis rnam thar sgo gsum bstan par mkhas pa phyir ba sa pa rnams zhal 'cham yang lung gong ma dang rigs pa stobs chen gang yin dang /
de yang rgyu 'bras ngo bo gsum dang sbyar ba'i rnam thar sgo @# / /
gsum bstan pa'i rgyu mtshan yang bsam rigs so / /
yang snying du ngo bo nyid ma mchis pa sogs kyi mdo ni /
rnam thar sgo gsum shes pa dang / /
zhes pa'i bshad bya'i mdor gsungs kyang der lung de med cing /
bsgom bya bden stong mtshan med la 'jog pa'i sgrub byed du /
gser phreng las /
rnam par thar pa'i sgo mtshan ma med pa rdzogs par bsgoms pa nyid kyis gzugs nas rnam mkhyen gyi bar la /
zhes sogs drangs pa yang mtshan med skabs gzugs nas rnam mkhyen gyi bar zhes yul la bden zhen bkag pa'i ldog cha nas gsungs pa la dgongs snang yang /
smon med skabs kyang de ltar sbyar bas shes byed du 'gro lugs dpyad dgos shing /
sher mdo'i rnam thar sgo gsum ston pa'i skabs gsum gar rgyu 'bras ngo bo gsum la sbyar ba'i gsung rgyun snang mod de gsum gar de ltar sbyar ba mi gsal lo / /
kho na re /
dngos po med pas sgom pa med / /
ces sogs kyi yig don skabs bya byed las gsum bden med dang /
spyi don skabs rgyu 'bras ngo bo gsum bden med bstan tshul sgron gsal mchan dang bcas par gsal yang snga ma rnam thar sgo gsum dang sbyar ba mi 'thad de /
de ltar sgron gsal mtshan dang bcas par mi gsal zhing /
gsang 'dus bskyed rim chen mo las /
spyi don du bshad pa na rnam thar sgo gsum la sgron gsal gyis bshad cing /
zhes spyi don dmigs kyis bkar ba'i phyir zer na ma khyab ste /
sgron gsal mchan bcas su mi gsal yang rnal 'byor dag rim sngar drangs par gsal zhing /
de yig don las 'os med pa'i phyir /
des na rje'i gsung zin gsang 'dus bskyed rim du 'di spyi don la sbyar ba'ang brtag par bya'o / /
kho na re /
de'i yig don bya byed las gsum bden med du ston pa la sbyor ba mi 'thad par thal /
de rgyu 'bras ngo bo gsum bden med du ston pa la sbyor dgos pa'i phyir te /
bskyed rim chen mo las /
yig don du bshad pa na chos rnams kyi ngo bo rgyu 'bras gsum rang gi mtshan nyid kyis grub pas stong ba dang /
zhes gsungs pa'i phyir na ma khyab ste /
de ni yi ge nor ba yin pa'i phyir te /
'og tu rgyas par 'chad pa na yig don bya byed las gsum bden med du ston pa la sbyar nas gsungs pa'i phyir /
rtsa bar 'dod mi nus te /
sgron gsal mchan sgrags las /
de bas na gang ba sgom par bya ba dang /
gang gis sgom pa po dang /
ji ltar bsgom pa gsum rang bzhin gyis grub pa dmigs su med pa ste /
rkang pa bzhi po'i dngos kyi don tshig gi nus bas gang thon pa bshad pa'i yi ge'i don to / /
zhes gsungs pa'i phyir /
yang snying du rnam 'grel TIka chen gyi lung drangs nas tshad 'bras gzhal gsum dang bya byed las gsum sbyar te gsungs pa la /
rnam thar sgo gsum dogs dpyod du /
de yang dpyad dgos te /
de ltar na stong nyid las dang /
de rtogs pa'i mthong lam @# / /
bya ba dang /
de rtogs pa'i bden pa mngon rtogs byed par thal bar 'gyur la /
gzhung rnams su tshad ma dang gsar du mi bslu ba'i rig pa gnyis mtshon bya mtshon byed yin pa la dgongs nas bya byed du btags pa tsam yin gyi dngos ma yin pa'i phyir te /
gzhan du na don byed nus pa dngos po'i byed por thal ba'i phyir zhes brtags par mdzad do / /
gung thang rin po ches /
bya ba stong nyid /
las mtshan med /
byed pa po smon med la sbyar ba /
rnal 'byor dag rim drangs zin pa dang /
bskyed rim blo gsal dung ba'i re skong sogs kyi bshad pa'i go rim dang bstun na de ltar gnas kyang /
rnam gzhag rim pa'i rnam bshad las /
sgom pa po dang bsgom par bya ba dang bsgom pa la rang bzhin med pa'i 'khor gsum mi dmigs pa stong pa nyid dang mtshan ma med pa dang smon pa med pa'i sgo gsum la gsungs pa'i phyir ro / /
zhes gsungs pa ltar rje'i gsung zin bskyed rim las kyang 'byung ba dang /
bskyed rim chen mo las kyang /
bsgom par bya ba dang /
bsgom pa dang /
sgom pa po mi dmigs pa'i stong pa nyid dang /
mtshan ma med pa dang /
smon pa me dang /
zhes byung bas dpyad par bya'o / /
gung thang rin po ches /
'khor gsum mi dmigs par bshad tshad kyis bya byed las gsum la sbyar ba'i rnam thar sgo gsum bshad par gsungs pa la /
kha cig de ma yin te /
sa bdun pa'i yongs sbyong du /
rnam thar sgo gsum shes pa dang / /
'khor gsum rnam par dag nyid dang / /
zhes de gnyis so sor bshad pa'i phyir dang /
gser phreng las /
rnam thar sgo gsum shes pa ni /
nas /
rnam par thar pa'i sgo stong pa nyid dang mtshan ma med pa dang smon pa med pa yang dag par shes pa ste /
zhes dang /
'khor gsum rnam dag ni /
nas /
dge ba bcu'i las lam la 'jug pa ste /
zhes gsungs pa'i phyir zer ba dang /
kha cig /
'khor gsum mi dmigs pa dang /
rnam thar sgo gsum sbyar nas bshad rung ste /
rnam gzhag rim pa'i rnam bshad drangs ma thag pa dang /
rje'i gsung zin gsang 'dus bskyed rim las kyang /
sgom pa po dang bsgom par bya ba dang bsgom pa la rang bzhin med pa'i 'khor gsum mi dmigs pa dang stong pa nyid dang mtshan ma med pa dang smon pa med pa la gsungs so / /
zhes gsungs pa'i phyir zer pa la /
kha cig /
de sngags lugs su rung yang mdo phyogs su bya byed las gsum ma ma 'khor gsum mi dmigs pa dang rnam thar sgo gsum sbyar nas gsungs pa med pa'i phyir zer na brtag go /
kha cig /
'di'i mtshan ma ni rgyu rkyang bar 'dod pa mi rigs te /
gser phrengs bdun pa'i yongs sbyong las /
chos rnams kyi mtshan ma /
zhes de la chos thams cad kyi mtshan ma yod par gsungs pa dang /
'di skyes pa'o 'di bud med do zhes sogs sems can gyi mtshan ma dang /
zhes gzhan dang mi nor ba'i khyad @# / /
'byed byed la'ang 'di'i mtshan mar gsungs pa'i phyir ro / /
des na 'di'i mtshan ma la rgyu dang /
khyad 'byed byed kyi mtshan ma gnyis shes dgos so / /
drang nges zur rgyan du rgyu 'bras ngo bo gsum dang sbyar ba'i rnam thar sgo gsum chos thams cad kyi steng du gzhag mi rung bar bshad kyang /
rtag pa rnams la rang 'dogs byed kyi rtog pa dang cha shas sogs rang gi rgyu lta bu yin pas de bden stong mtshan med dang /
btags chos rang nyid 'bras bu lta bu yin pas de bden stong smon med dang /
'dogs byed kyi rtog pas chos de btags pa'i bya ba bden stong stong nyid du sbyar nas bshad chog gam brtag go /
rje btsun pas /
chos rnams kyi rgyu 'bras ngo bo gsum bden pas stong pa la rim bzhin rnam thar sgo gsum du 'jog rigs par /
mngon rtogs rgyan las /
rnam thar sgo gsum shes pa dang / /
zhes dang /
dbus mtha' las /
mtshan ma med dang don dam dang / /
zhes sogs kyis sbrub pa la /
kha cig /
de ni brtag par bya ste /
yul rnam thar gyi sgo rnam thar gyi sgom yin pa'i phyir te /
lhag mthong chen mo las /
rnam par thar ba'i sgo gsum bshad pa dang /
rang bzhin gyis stong par lta ba'i lta ba nyag gcig thar ba'i sgor bshad pa'i 'gal ba spangs nas lung dang rigs pas de nyid thar pa'i sgor bsgrubs so / /
zhes lta ba nyag gcig gsungs pa'i don yod pa'i phyir dang /
gzhan du na sems can thams cad rnam thar gyi sgo la gnas par thal ba dang /
yul lta ba lta ba yin par thal ba dang /
de 'dod na /
phyi rol ba'i rgyud na yang dag pa'i lta ba yod par thal bar 'gyur ba'i phyir ro / /
des na yul rnam thar sgo gsum chos can /
khyod rnam thar gyi sgo yin par thal /
khyod la skabs du mar rnam thar gyi sgo zhes byung ba'i phyir na ma khyab /
rtags grub ste /
rgyan gyi lung drangs pa de'i phyir zer na dpyad /
gzhan yang /
theg chen mthong lam bar chad med lam rnam thar sgo gsum gyi gzhi mthun yin pas de gsum 'gal ba yang ma yin la /
gzhi gcig la ltos te don gcig kyang ma yin no / /
gung thang rin po ches /
bsgom pa'i bya ba ni bsgom bya sgom byed nyis tshogs kyi steng nas 'jog dgos pas bsgom pa'i bya ba bden stong gi nang du bden stong gzhan gnyis pa du bar gsungs kyang de ltar 'jog dka' 'am brtag go /
'on kyang rnam thar gzhan gnyis stong nyid kyi rnam thar du 'du ba ni /
klu sgrub kyi byang chub kyi tshogs las /
rang bzhin med pas stong la stong pa ni / /
yin dang mtshan mas ci zhig byed par 'gyur / /
mtshan ma thams cad log par 'gyur ba'i phyir / /
mkhas pas ci ste smon lam 'debs par 'gyur / /
zhes dang /
sman zhabs kyis kyang| don dam par ngo bos stong pa kho nar gzhan gnyis 'du par gsungs shing /
sngags rim las kyang /
gsum bshad kyang stong nyid kyi rnam thar nyid du gzhan gnyis pa dus so / /
zhes gsal bar gsungs pa dang /
bzhi @# / /
brgya ba'i 'grel ba las /
rnam par thar pa'i sgo gsum yod mod kyi /
de lta na'ang bdag med par lta ba kho na gtso bo yin te /
nas /
de'i phyir bdag med pa 'di ni zhi ba'i sgo gnyis pa med pa kho na yin no / /
zhes pa gnyis gnad gcig pa ltar ro / /
gung thang rin po ches /
bum pa rang steng gi stong nyid stong pa nyid dang /
de'i rgyu'i steng gi stong nyid mtshan med dang /
de'i 'bras bu'i steng gi stong nyid smon med kyi rnam thar la sbyor yang /
bum pa don dam par ma grub pa stong nyid dang /
de don dam par rgyu las ma skyes pa mtshan med dang /
des don dam par 'bras bu mi skyed pa smon med la sbyar na bum pa'i de gsum bum pa rang steng du 'jog nus par gsungs so / /
kha cig /
de mi 'thad de /
bum pa don dam par rgyu las ma skyes pa yang bum pa'i steng gi stong nyid ma yin pa'i phyir te /
bum pa gzhan skye med pa bum pa'i stong nyid ma yin pa'i phyir /
dbu ma'i mtha' dpyod las /
myu gu gzhan skye med pa stong nyid ma yin par thal /
myu gu'i stong nyid ma yin pa'i phyir nam khyab /
myu gu skye ba'i stong nyid yin yang myu gu'i stong nyid ma yin pa'i phyir /
zhes gsungs pa'i phyir zer ba la /
rje des ma khyab ste /
gzhan skye 'jog tshul ni skye ba btags yod tsam gyis ma tshim par bdag gzhan gang las yin zhes dpyad nas rgyu rang mtshan gyis grub pa zhig las 'bras bu rang mtshan gyis grub pa zhig skye ba gzhan skye'i don du 'dod pa yin la /
de ltar skye ba'i btags don btsal mthar dpyad bzod du ma grub pa skye ba'i steng gi stong nyid yin pa ni dbu ma'i mtha' dpyod kyi don yin pa'i phyir /
zhes rtsod spong mdzad kyang dpyad dgos te /
de lta na bum pa skye ba btags yod tsam gyis mtshim bar bum pa don dam par rgyu las skyes ma skyes dpyad na bum pa don dam par rgyu las ma skyes pa yang bum pa'i stong nyid ma yin par 'gyur ba'i phyir ro / /
yang rje des /
gang zag don dam par grub pa cung zad kyang med par mthong nas don dam par skyes ma skyes the tshom za ba zhig yod par thal /
bdag med gnyis kyi rtogs rim 'thad pa'i phyir /
zhes gsungs pa la /
mun sel las /
khyab pa med de /
gang zag rang bzhin med pa rtogs rjes phung po rang bzhin yod med la blo kha phyogs pa tsam gyis rang bzhin med par rtogs kyi /
de la the tshom zab med pas so / /
zhes gsungs so / /
mchims mdzod las /
thos bsams las byung ba dang /
'jig rten pa'i bsgoms byung dang /
'jig rten las 'das pa'i bsgoms byung gi ting nge 'dzin gsum rim pa ltar stong pa nyid la sogs pa dang /
stong pa nyid kyi ting nge 'dzin la sogs pa dang /
rnam par thar pa'i sgo stong pa nyid la sogs pa yin no / /
zhes gsungs pa'i don la /
skabs bzhi ba'i sdom las /
mchims mdzod dang por sgom dang gnyis pa la / /
bsgoms byung 'das lam ma bzhag 'thad par dka' / /
zhes pa ltar drang nges mtshan dang rnam thar sgo gsum du'ang bkag @# / /
kyang| bsdu ba las /
gang du stong pa nyid dang /
smon pa med pa dang /
mtshan ma med pa bye brag med par gsungs pa der ni de dag thos pa dang /
bsams pa dang /
bsgoms pa las byung ba nyid yin par blta bar bya'o / /
gang du de dag ting nge 'dzin gyi sgra kho nar gsungs pa der ni de dag bsgoms pa las byung ba 'jig rten pa dang 'jig rten las 'das pa yin par blta bar bya'o / /
gang du de dag rnam par thar pa'i sgo'i sgra kho nar gsungs pa der ni de dag 'jig rten las 'das pa nyid yin par blta bar bya'o / /
zhes gsungs pa ltar /
mchims mdzod las kyang thos bsam las byung ba la stong nyid sogs dang /
'jig rten pa'i bsgoms byung la stong nyid kyi ting 'dzin sogs dang /
'jig rten las 'das pa'i bs+poms byung la rnam thar gyi sgo'i stong nyid sogs kyi sgras bstan par gsungs pa las stong nyid sogs kyi sgras bstan pa la thos bsam sogs kyis khyab par ma gsungs shing /
stong nyid sogs kyis gras bstan pa gsum la thos bsams las byung ba dang /
'jig rten pa'i bsgoms byung dang /
'jig rten las 'das pa'i bsgoms byung gsum ga dang /
stong nyid kyi nyid 'dzin sogs kyi sgras bstan pa gsum la phyi ma gnyis dang /
rnam thar gyi sgo'i stong nyid sogs kyi sbras bstan pa gsum la 'jig rten las 'das pa'i bsgoms byung kho na 'jog pa drangs ma thag pa'i bsdu ba ha cang gsal bas mchims TIka kyang de dang mthun par 'grel dgos sam snyam mo / /
dus 'khor bsdus rgyud kyis rnam thar sgo bzhi bstan tshul sngar bkod pa ni mkhas grub dang g.yag sde'i gsung la bstun pa ste /
zhang zhung bas /
de las sangs rgyas byang chub med cing gzhan phan snying rje dag dang zhes pas smon med dang /
de man gyis mtshan med dang /
rkang ba gnyigs mngon par 'du mi byed pa'i rnam thar gyi sgo bstan par byas sam snyam mod gzhung brling bas zhib tu dpyad dgos so / /
g.yag sdes thad 'dir rang gi bla ma'i bzhed pa dang mthun par bshad gsungs kyang mngon par 'du mi byed pa'i rnam thar la /
'gro ba rnams la phan pa'i phyir bdag nyid sangs rgyas su bya'o zhes smon pa'i mtshan ma'i dam bca' dag kyang don dam par med pa /
zhes gsungs pa ni mkhas grub kyi gsung dang sgras zin mi mthun zhing /
bod snga ma dag gis tshul 'di la sna tshogs smras pa rnams 'thad mi 'thad zhang zhung ba'i sgrub le'i 'grel bshad du blta'o / /
spyod 'jug dar TIka las /
nyan thos sde ba kha cig sangs rgyas 'thob par byed pa la yang stong nyid rtogs mi dgos par ma zad chos kyi bdag med kyi ming tsam yang khas mi len /
ces gsungs pa la brten nas /
kha cig /
bye smras stong nyid khas mi len pas rnam thar sgo gsum mi 'dod zer ba mi 'thad de /
lung de'i don ni nyan thos sde pa rang gis 'dod pa'i bden bzhi khyad chos @# / /
bcu drug dang bcas par ma 'dus pa'i stong nyid cig bsgom rgyu med pa'i don du gung thang rin po ches gsungs pa ltar yin pa'i phyir te /
bye smras stong bdag med gnyis 'dod pa'i phyir ro / /
sems tsam pas kyang bden bzhi'i khyad chos bcu drug rtogs pa rnam thar sgo gsum du bsdus nas 'chad tshul sngar bshad pa ltar yin pas /
de thams cad rnam thar gyi sgor 'dod dgos pas zhi sgo bcu drug khas len kyang /
'khor rtsa bcu drug khas len mi dgos te /
khyod 'khor rtsa yin na rang dang 'dzin stangs dngos 'gal du zhugs pa'i ye shes de zhi sgo yin pas khyab kyang /
khyod zhi sgo yin na rang dang 'dzin stangs dngos 'gal du zhugs pa'i log zhugs de 'khor rtsa yin pas ma khyab pa'i phyir /
rnal 'byor spyod pa'i rang rgyud pa'i lugs la theg gsum gyi rtogs rigs mi 'dra bar bzhed pas zhi sgo yang gsum bzhed par gsungs pa ltar yin pas /
rnam par mi rtog par bstod pa las /
sangs rgyas rang sangs rgyas rnams dang / /
nyan thos rnams kyis nges bsten pa'i / /
thar pa'i lam ni gcig nyid de /
gzhan dag med ces bya bar nges / /
zhes dang /
bzhi brgya bar /
zhi sgo gnyis pa med pa dang / /
zhes pa'i don spyir bdag med rtogs pa'i ye shes zhi sgor bzhag nas de ma yin pa'i zhi sgo med pa'i don du 'grel dgos shing /
mdo sde spyod pa'i rang rgyud pas kyang theg pa che chung la rtogs rigs mi 'dra ba gnyis bzhed pas zhi sgo yang mi 'dra ba gnyis 'dod dgos la /
de bas na zhi sgo gnyis pa med par bzhid pa ni thal 'gyur ba kho nar nges so / /
de la kho na re /
thal 'gyur ba'i lugs la'ang zhi sgo gnyis pa yod par thal /
des rnam thar sgo gsum bzhed pa'i phyir dang /
'jug par gang zag gi bdag 'dzin dang /
rin chen phreng ba sogs su chos kyi bdag 'dzin 'khor rtsar gsungs pas bdag med gnyis rtogs pa'i ye shes gnyis thar pa'i sgor 'jog pa'i phyir zer na /
ma khyab ste /
zhi sgo gnyis pa yod na 'dzin stangs mi mthun pa'i de gnyis yod dgos pa la de med pa'i phyir dang /
bzhi brgya ba'i 'grel ba las /
gal te yang stong pa nyid dang /
mtshan ma med pa dang /
smon pa med pa zhes bya ba rnam par thar pa'i sgo gsum yod mod kyi /
de lta na'ang bdag med par lta ba kho na gtso bo yin te /
chos ma lus pa bdag med par rig cing dngos po thams cad la chags pa ma lus par zad pa la 'gar yang 'ga' zhig gi don du gnyer ba'am mtshan mar dmigs pa ga la yod /
de'i phyir bdag med pa 'di ni zhi ba'i sgo gnyis pa med pa kho na yin no / /
zhes dang /
lam rim las /
rnam par thar pa'i sgo gsum bshad pa dang /
rang bzhin gyis stong par lta ba'i lta ba nyag gcig thar pa'i sgor bshad pa'i 'gal ba spangs nas lung dang rigs pas de nyid thar pa'i sgor bsgrubs so / /
zhes dang /
de'i thad kyi pra sti'i mtshan yang shin tu @# / /
gsal ba'i phyir ro / /
gser phreng las /
rang sa'i kun dkris las thar cing de dang mi 'dre ba'i cha nas rnam thar tu 'jog go /
zhes gsungs pa rnam thar brgyad ces pa'i rnam thar gyi sgra bshad yin la| 'di'i rnam thar gyi sgra bshad ni mdzod 'grel las /
thar pa'i sgo yin pa'i phyir rnam par thar pa'i sgo /
zhes bshad pa ltar gang zag gang dang gang thar par bgrod na 'ang gang du zhugs nas bgrod pa'i sgo yin pas na rnam thar gyi sgo zhes brjod pa yin byas pa la /
kho na re /
theg chen mthong lam bar chad med lam chos can /
rnam thar gyi sgom yin par thal /
gang zag gang dang gang thar par bgrod na'ang gang du zhugs nas bgrod pa'i sgom yin pa'i phyir na ma khyab ste /
mig shes 'khor gyi tshor ba sems kun gyi 'khor du mi 'gro yang kun 'gro ma yin par mi 'gyur ba bzhin yin pa'i phyir /
des na theg chen mthong lam bar chad med lam thar sgor 'gyur tshul dang /
sprin lta bu'i sems bskyed theg chen lam gyi 'jug sgor 'gyur tshul ni /
spyir stong pa nyid rtogs pa'i ye shes thar sgo dang /
sems bskyed theg chen lam gyi 'jug sgo yin pas de dag gi bye brag rnams kyang sgo de dang der 'jog pa'i dbang gis yin no / /
rgya cher spron 'gro ba 'khyams zhes pa'i steng nas 'khor ba dang 'khor bar 'khyams tshul /
thugs rje mnga' ba zhes pa'i steng nas thugs rje chen po so gnyis dang bcu drug thugs rje dang snying rje'i khyad spro tshul sogs shes par bya'o / /
thabs tshul dang /
zhes pas thabs dang /
rigs pa brgyad gces pas shes rab phun tshogs bstan zer ba yod kyang /
sngar bshad pa ltar gung thang rin po che sogs mkhas pa mang pos gsungs so / /
gnyis pa ni /
de'i phyir rnam dpyod /
ces sogs byung /
de la /
de'i phyir /
nas /
rag las shing /
zhes pa'i bar gyis stong nyid rtogs pa la gsung rab kyi drang nges 'byed dgos pa dang /
de gnyis /
nas /
mi nus pa'i phyir ro / /
zhes pa'i bar gyis lung tsam gyis gsung rab kyi drang nges 'byed mi nus pa dang /
de'i phyir /
nas /
ldan pa'i phyir ro / /
zhes pa'i bar gyis shing rta chen po'i rjes su 'brangs nas rigs pas drang nges 'byed dgos pa ste /
thar pa don gnyer gyi dpyod ldan chos can /
khyod kyis rgyal ba'i gsung rab kyi drang nges 'byed dgos te /
khyod kyis stong nyid rtogs pa'i thabs la 'bad dgos pa'i phyir te /
de ma rtogs na 'khor ba las mi grol bar sngar bshad zin pa de'i phyir /
rtsa bar khyab ste /
stong nyid rtogs pa gsung rab kyi drang nges phyed pa la rag las pa'i phyir /
gsung rab kyi drang nges 'byed pa chos can /
'di ni drang don no 'di ni nges don no zhes pa'i lung tsam gyis nus pa ma yin te /
lung tsam gyis drang nges 'byed nus na shing rta chen po dag gis drang nges 'byed pa'i dgongs 'grel brtsams pa don med par 'gyur ba'i phyir @# / /
dang /
gsung rab las drang nges kyi 'jog tshul mi mthun pa du ma gsungs pa'i phyir dang /
lung las drang nges su gsungs pa tsam gyis drang nges kyi khyad par 'jog mi nus pa'i phyir /
dang po sla /
gnyis pa grub ste /
dbu ma'i skabs su 'dren par 'gyur ba ltar blo gros mi zad pas bstan par drang nges mi 'dra ba brgyad dang /
rgya nag 'grel chen las /
byang chub sems dpa'i sde snod chen po'i mdo las ni phan tshun ltos pa rnam pa dgus nges pa dang nges pa ma yin pa'i don ston par mdzad de /
zhes gsungs pa ltar tshig rgyas pa drang don dang /
don rgyas pa nges don gyi mdor gsungs pa dang por byas te snga ma brgyad bcas dgu dang /
yang de las 'dus pa chen po'i mdo las kyang phan tshun ltos pa rnam pa bdun gyis ston par mdzad pa /
zhes gsungs pa ltar dgu po de las gnyis pa dang gsum pa dor nas drang nges kyi tshul bdun sogs gsungs pa yod pa'i phyir /
gsum pa grub ste /
don 'di ni 'di'o zhes gsungs pa tsam gyi lung gis don de de ltar gzhag mi nus pa'i phyir /
khyab ste /
spyi la de ltar mi nus na bye brag drang nges la'ang 'dra ba'i phyir /
ma khyab mtshams kyi rtags der thal| lung las drang don gyi mdor gsungs na drang don gyi mdo yin pas ma khyab cing /
de las nges don gyi mdor gsungs na nges don gyi mdo yin pas ma khyab pa'i phyir te /
dgongs 'grel du 'bum sogs drang don gyi mdor gsungs kyang de nges don gyi mdo yin la /
'khor lo tha ma nges don gyi mdor gsungs kyang de drang don gyi mdo yin pa'i phyir /
yang gsung rab kyi drang nges 'byed par lung bstan pa'i shing rta chen po dag gis nges don gyi mdo'i don gzhan du 'dren pa la gnod byed dang /
don der nges pa'i sgrub byed kyi rigs pas drang nges kyi dgongs pa bkral ba zhig gi rjes su 'brangs nas dgongs pa 'tshol dgos te /
gzhan du gsung rab kyi drang nges 'byed mi nus par bshad ma thag pa de'i phyir /
de yang sgrub byed mthar gtugs na dri ma med pa'i rigs pa kho nas 'byed dgos te /
rigs pa dang 'gal ba'i grub mtha' khas len na de 'dra'i grub mtha' smra ba bo de tshad ma'i skyes pur mi rung ba'i phyir dang /
chos rnams kyi kun rdzob dang don dam pa'i dngos po'i de kho na nyid kyang 'thad sgrub kyi rigs pa'i sgrub byed dang ldan pa'i phyir ro / /
de 'dra'i rigs pa ni /
rnam rig pa ltar na /
'dir bstan 'khor lo dang po gnyis kyi sgra ji bzhin pa la gnod byed dang /
'dir bstan 'khor lo tha ma'i don deng nges pa'i sgrub byed gnyis ka rgya cher bstan pa de dag dang /
dbu ma ba ltar na /
bden grub ston pa'i mdo'i sgras zin la gnod byed dang /
bden med gtso bor ston pa'i mdo'i don der nges pa'i sgrub byed gnyis ka rgya cher bstan pa thams cad de yin zhing /
de la brten nas rgyal ba'i gsung rab la drang nges phye ba'i tshad ni rigs pa de dag la brten nas drang don nges @# / /
don gyi gsung rab so sor tshad mas nges pa la bya'o /
! /
spro na /
gung thang rin po ches /
gsung rab la drang nges 'byed ces pa'i don ni gsung rab kyi don la drang nges 'byed pa ste brjod bya don gyi drang nges 'byed pa'i don yin zhing /
de ni gsung rab dpyad gzhir byas te de'i steng nas bden gnyis kyi rnam gzhag gtan la 'bebs pa yin pas bden gnyis la tshad ma'i stobs kyis drang nges 'byed dgos pa dang /
gsung rab kyi drang nges 'byed ces pa'i don ni gsung rab kyi tshig la drang nges 'byed pa ste rjod byed tshig gi drang nges 'byed pa'i don yin zhing /
de ni gsung rab kyi nang nas drang don gyi gsung rab dang nges don gyi gsung rab gang yin so sor ngos bzung ba la byed pa yin pas gsung rab kyi nang gses kyi dbye ba 'byed tshul las don la drang nges 'byed mi dgos pa dang /
shing gcod pa la zor bas mi chog kyang rtswa rnga ba la des chog pa ltar /
don la drang nges 'byed pa ni tshad ma'i stobs kyis 'byed dgos kyang tshig gi drang nges 'byed pa la yid dpyod kyis chog par bzhed de /
dgongs zab snang ba'i sgron mer /
rjod byed tshig gi drang nges 'byed pa'i don gsung rab kyi brjod bya'i bden gnyis la sgra spyi'i go ba chags pa'i sgo nas rjod byed drang nges kyi gsung rab so sor ngos bzung ba la byed pa dang /
bstan bya la go ba ma chags par de ston byed kyi mdo la go ba chags pa zhig 'jog dka' bas rjod byed tshig gi drang nges phye ba'i tshe brjod bya don gyi drang nges la'ang yid dpyod kyis go ba chags par khas len dgos pa dang /
sher mdo nges don gyi gsung rab tu tshad mas rtogs pa la de'i brjod bya nges don yang rtogs dgos pa dang /
gung thang rin po ches bzhed pa ltar don gyi drang nges 'byed pa la yid dpyod kyis mi chog kyang tshig gi drang nges 'byed pa la des chog pa dang /
don gyi drang nges yid dpyod kyis nges pa med pa dang tshig gi drang nges la tshad mas sgro 'dogs chod pa med pa lta bu'i don du mi go bar don dang gsung rab gang la'ang dang por sgra spyi'i go ba dang phyin sa bsams byung gi tshad mas rtogs dgos par 'dra yang /
mkhas pa'i tha snyad dang bstun na don gyi drang nges 'byed pa la bden gnyis tshad mas rtogs dgos par gsungs nas gung thang rin po che'i gsung la zur 'dogs par mdzad cing /
mun sel du /
gsung rab la drang nges 'byed dgos na gsung rab kyi don la drang nges 'byed dgos pas ma khyab par gsungs so / /
tshe brtan lha rams pas /
gzhung las gsung rab kyi drang nges lung tsam gyis 'byed mi nus pa dang dri ma med pa'i rigs pas 'byed dgos par dngos su gsungs shing /
gsung rab la drang nges 'byed tshul de las lhag ma gsungs pas gsung rab kyi drang nges 'byed pa dang gsung rab la drang nges 'byed pa gnyis khyad med pa dang /
gsung rab kyi drang nges zhes pa tshig tsam gyi drang nges kho nar byed dgos na mthar gtugs @# / /
na dri ma med pa'i rigs pas 'byed dgos par gsungs pa mi 'thad par 'gyur ba dang /
des na gyi dang la'i sgra la khyad med par tshig gi drang nges 'byed pa la yid dpyod tsam gyis chog pa dang /
don gyi drang nges 'byed pa la tshad ma dgos par bshad do / /
de la kha cig gsung rab kyi drang nges phye ba dang gsung rab la drang nges phye ba khyad 'byed dka' ste /
gsung rab kyi khyad phye ba dang gsung rab la khyad phye ba gnyis ka rjod byed dang /
don gyi khyad phye ba dang don la khyad phye ba gnyis ka brjod bya'i khyad par ngos zin pa la byed dgos par 'dra ba'i phyir ro / /
des na tshig gi drang nges dang don gyi drang nges gnyis rim bzhin gsung rab dang bden gnyis la byed dgos pa ni /
gzhung las /
'di'i don gzhan du drang dgos mi dgos kyi dbang du byas nas drang nges 'jog pa na gsung rab nyid drang nges kyi mtshan gzhir bzung la /
gzhan du drang dgos mi dgos kyi don la drang nges su 'jog pa na kun rdzob dang don dam la drang nges su bya ste /
zhes pas gsal bar bstan la /
de kho na nyid rtogs pa'i sngon du drang nges phyed dgos zhes pa tshig gi drang nges phyed dgos zhes pa yin te /
drang don kun rdzob dang nges don don dam ston pa'i gsung rab kyi khyad par shes nas phyi ma ngos bzung ste de la thos sogs kyis zhugs pa las de kho na nyid rtogs dgos pa'i phyir dang /
spyir yang lung rtogs kyi bstan pa rgyu 'bras su 'gro tshul lam rim ltar yin pa'i phyir ro / /
yang tshig gi drang nges sam gsung rab kyi drang nges de yang yid dpyod dang lung tsam gyis phye bas phye ba'i go mi chod pas tshad mas phyed dgos te /
nges don gyi gsung rab don gzhan du 'dren pa la gnod byed kyi rigs pa dang don der nges pa'i sgrub byed kyi rigs pa dri ma med pa'i stobs kyis 'byed dgos pa'i phyir ro / /
kho na re /
nges don gyi gsung rab ngos zin pa la nges don don dam rtogs dgos par thal /
gsung rab de'i brjod bya ma rtogs par gsung rab de de ston pa'i rjod byed yin pa ngos mi zin pa'i phyir zer na /
ma grub ste /
shing rta chen pos mdo des nges don bstan par sgrub pa'i rigs pa'i phyogs nges pa dang /
mdo de'i rjod tshul gyi phyogs dang brjod byar gsal nges na nges don ma rtogs kyang de de ston pa'i gsung rab yin par nges thub pa'i phyir te /
shin lkog ston pa'i mdo'i don ma nges kyang de shin lkog ston pa'i mdo yin par nges nas bstan don la mi slu ba yin min gzod nges pa bzhin yin pa'i phyir dang /
srid gsum mi rtag ston ka'i sprin dang 'dra / /
zhes pa'i mdo'i bstan don sprin steng gi rgyun gyi mi rtag pa nges nas srid gsum mi rtag pa phra mo ma nges kyang de srid gsum mi rtag par ston pa'i mdor nges thub pa bzhin yin pa'i phyir dang /
thar lam gsal byed du byang grol gyi lam mi shes kyang de mkhyen pa'i yon tan dang ldan pa'i bshes gnyen ngos zin nas thog mar @# / /
bsten par gsungs pa dang mgo mtshungs pa yin pa'i phyir zer na brtag go /
'dus pa'i rtsa rgyud las /
rin chen chen po kha dog lnga / /
zhes sogs kyis bskyed rim gyi phyag mtshan bsgom par bstan pa drang don dang /
rdzogs rim pa'i rlung rdor bzlas bstan pa nges don du bshad pa'i drang nges kyi 'jog lugs sogs ni dbu ma pa'i lugs la rnam grangs pa'i drang nges kyi 'jog tshul tsam las /
drang nges kyi 'jog tshul dngos ni bden gnyis kyi steng nas byed pa la mdo sngags mi 'dra ba med do / /
yang snying du /
'dus pa'i mtha' drug gi nang gi drang nges kyi 'jog tshul dbu ma rang lugs kyi drang nges 'jog tshul du khas blangs nas /
mdo lugs thal 'gyur bas drang nges kyi gsung rab kyi gzhi mthun mi 'dong la /
sngags lugs thal 'gyur bas de gnyis kyi gzhi mthun 'dod de /
mtha' drug gi nang gi drang nges tshig gcig la don gnyis phye ste 'jog dgos pa sgron gsal mchan dang bcas pa dang /
ye shes rdo rje kun btus kyi rnam bshad sogs su gsungs pa'i phyir zhes bzhed pa la /
sngags lugs thal 'gyur ba ni klu sgrub dang zla ba lta bu las 'os med pas /
de dag gi lugs la drang nges kyi gsung rab kyi gzhi mthun yod med dpyad nas zhib cha phyed dgos so / /
blo gros mi zad pa'i mdo las /
mdo sde gang dag lam la 'jug pa'i phyir bstan pa de dag ni drang ba'i don zhes bya'o / /
mdo sde gang dag 'bras bu la 'jug pa'i phyir bstan pa de dag ni nges pa'i don zhes bya'o / /
zhes pa'i skabs kyi drang nges 'jog tshul la /
yang snying du /
lam la brten nas 'bras bur drang dgos pas drang don dang /
'bras bu mthar thug grub nas de las gong mar drang du med pas nges don du gsungs te /
mtha' drug gi drang nges dang 'gros mthun par bshad do / /
de la /
dka' gnad brgyad kyi zin bris su /
de gdul bya'i dbang du byas pa'i dbye ba yin tshul dang /
de'i don lam rang bzhin med rtogs kyi shes rab la 'jug pa'i thabs mi rtag sdug bsngal sogs ston pa drang don dang /
'bras bu myang 'das la dngos su 'jug pa'i thabs rang bzhin med rtogs kyi shes rab bskyed phyir don dam ston pa nges don du 'jog par gsungs pas /
blo gros mi zad pa'i don /
dgongs zab snang ba'i sgron me las /
brjod bya'i dbang du byas pa'i 'jog tshul dang don gcig pa 'dra'o / /
zhes gsungs pa ltar ro / /
bshad tshul de mtha' drug gi drang nges dang 'gros mthun min yang brtag par bya ste /
mtha' drug gi drang nges kyi don ni /
sgron gsal mchan las /
dbang po dman pa tsan+dan lta bu la sogs pa rnams la gsang bar bya ba'i nges don tshig de'i don la yod kyang dngos su mi ston par sbas te rgyal ba yis bshad pa ni da dung dngos zin de min pa'i don gnyis pa zhig drang du yod pas drang ba'i don no / /
zhes @# / /
dang| drang don du bshad pa'i gzhung de nyid kyis yang dag pa'i don rdzogs rim yan lag dang bcas pa rab tu ston pa'i phyir drang don gsungs par ma zad nges pa'i don yang gsungs pa yin no / /
zhes dang| ye shes rdo rje kun btus kyi 'grel pa las /
gzhung de'i dngos zin gyi don de las da dung yang dag pa'i don gzhan drang du yod pas drang don zhes bya la /
don gzhan drangs pa de las slar yang don gzhan drang du med cing der nges pas nges pa'i don no / /
zhes gsungs pa dang /
blo gros mi zad pas bshad pa gnyis 'gros mthun tshul dka' ba'i phyir ro / /
yang snying du /
gzhung la sbyar na gzhung des drang nges 'byed tshul la bshad pa las lhag med cing /
gang zag la sbyar na gang zag des drang nges phye ma phye tshad ma'i stobs kyis phye ma phye la 'jog dgos pas /
phyi ma la dbu ma rang lugs kyi drang nges 'byed pa dgos kyang /
snga ma la de ltar mi dgos par gsungs pa la /
tshe brtan lha rams pas dpyad tshul dang /
mun sel du de gnyis kar dpyad pa mdzad tshul /
gzhung gi smra ba po tshad ma'i skyes bur mi rung ba'i phyir zhes pa'i tshad ma'i skyes bu'i don rnams kyang shes par bya'o / /
gsum pa ni /
don gyi dbang /
zhes sogs byung /
de la tshigs bcad 'di dri med 'od du drangs pa ma gtogs /
lung khungs rtsar mi chod pas ma gsungs pa yin nam brtag la /
bu ston dpal 'dzin mkhas grub rje sogs kyis rgyan stug las drangs par gsungs kyang rgyan stug gi mdo zhes bod du 'gyur ba 'dir mi snang ngo / /
'dir drangs pa ni r+wa 'gyur ltar dang /
'bro 'gyur las /
bsregs bcad brdar ba'i gser bzhin du / /
mkhas pa rnams kyis yongs brtags nas / /
bdag gsung blang bya dge slong dag /
gus pa'i phyir ni ma yin no / /
zhes dang /
'gyur gzhan zhig tu /
bsregs bcad brdar ba'i gser bzhin du / /
legs par brtags la nga yi bka' / /
mkhas pa dag gis blang bya yi / /
dge slong dag gis gus phyir min / /
zhes 'byung ngo / /
lung tsam gyis drang nges 'byed mi nus shing rigs pas 'byed dgos pa'i don gyi dbang 'di gzigs nas bcom ldan 'das kyis chos kyi rjes su 'brangs pa'i dge slong dgag ma de las gzhan pa'i mkhas pa rnams kyis gsung rab la dpyod skabs /
dper na gser rtog pa'i tshe dang por bsregs pa dang /
de nas bcad pa dang /
de nas brdar bas gser du nges pa na nor gyi mchog tu 'dzin pa bzhin du gsung rab gang dang gang la gzhal bya mngon gyur ston pa rnams la mngon sum tshad ma dang /
gzhal bya lkog gyur ston pa rnams la dngos stobs rjes dpag dang /
gzhal bya shin lkog ston pa rnams la yid ches rjes dpag gis gnod pa yod med legs par brtags la gnod pa med par mthong ba na /
rgyal ba nga'i bka' las ji ltar bshad pa bzhin nyams su @# / /
blang bar bya yi /
rang gi ston pa yin pas gus pa tsam la brten nas gsung rab las bshad tshad sgra ji bzhin pa dang nges don du gzung bar mi bya'o / /
bsregs bcad brdar gsum tshad ma gsum dang chos mthun sbyor tshul ni /
ka shI'i rigs thigs kyi phyogs snga mdor bsdus pa las /
mngon sum gyi dpe ni bsregs pa dang chos mthun par bstan pa'i phyir ro / /
rjes su dpag pa ni brdar ba dang chos mthun par bstan pa'i phyir ro / /
phan tshun mi 'gal ba ni bcad pa dang chos mthun par yongs su brtag par gsungs te de yang rjes su dpag pa kho na yin no / /
zhes gsungs pa ltar ro / /
nga zhes pa dang /
gus phyir min / /
zhes pa bsdoms pas /
bcom ldan 'das la gus pa tsam rgyu mtshan du mi byed par gsungs pas gang zag la mi rton pa dang /
nga yi bka' / /
blang bar bya zhes bka' tshad mar byas te nyams su blang bar gsungs pas chos la rton pa dang /
nga yi bka' / /
zhes dang /
gus phyir min / /
zhes pa bsdoms pas bka' las gsungs pa rgyu mtshan du byas te de las bshad tshad sgras zin ltar mi gzung bar gsungs pas tshig la mi rton pa dang /
bsregs bcad brdar ba'i gser bzhin du / /
legs par brtags zhes gser la rtog pa bzhin gsung rab kyi dgongs don la legs par brtag gsungs pas don la rton pa dang /
de dag gi shugs la drang don la mi rton pa dang /
nges don la rton pa dang /
rnam shes la mi rton pa dang /
ye shes la rton pa bzhi bstan pas rton pa bzhi dang mi rton pa bzhi bstan to / /
yang snying du /
brtags la blang bar bya / /
zhes pas don la rton pa dang /
bsregs bcad brdar ba'i gser bzhin du / /
legs par brtags zhes pas phyi ma bzhi bstan par bshad do /
! /
'dir /
grub mtha' rtsa ba las /
drang nges rton rigs dgongs ldem bzhi bzhis 'byed / /
ces pa ltar gsung rab la drang nges 'byed pa la /
rton pa bzhi dang /
rigs pa bzhi dang /
dgongs pa bzhi dang /
ldem dgongs bzhi rnams gal che ba las /
rton pa bzhi ni /
blo gros mi zad pa'i mdo las /
byang chub sems dpa' rnams kyi rton pa bzhi yang mi zad pa ste /
bzhi gang zhe na /
'di lta ste /
don la rton gyi tshig 'bru la mi rton pa dang /
ye shes la rton gyi rnam par shes pa la mi rton pa dang /
nges pa'i don gyi mdo sde la rton gyi drang ba'i don gyi mdo sde la mi rton pa dang /
chos nyid la rton gyi gang zag la mi rton pa'o / /
zhes gsungs pa rnams yin zhing /
mdo sde rgyan las /
gtsug lag brtan pa'i chos dang ni / /
de'i don dgongs pa can dang ni / /
nges don tshad mar ldan pa dang / /
de yi brjod med thob pa'o / /
zhes rton pa bzhi dang /
sdong dang ji skad bshad pa dang / /
'gog par yang dag shes pa dang / /
brjod dang bcas par thob pa dag /
'dir ni dgag par bstan pa yin / /
zhes rton bzhi'i dgag @# / /
bya'am mi rton pa bzhi gsungs so / /
de la /
sa sde ltar grub mtha' chen mo rjes 'brang dang bcas par /
tshul 'chos can lta bu chos la mi rton gang zag la rton pa ma yin par chos la rton gyi gang zag la mi rton pa dang /
rgyang pan lta bu don la mi rton tshig la rton pa ma yin par don la rton gyi tshig la mi rton pa dang /
rang lta mchog 'dzin can lta bu nges don la mi rton drang don la rton pa ma yin par nges don la rton gyi drang don la mi rton pa dang /
thos pa lhur len pa'i gang zag lta bu ye shes la mi rton rnam shes la rton pa ma yin par ye shes la rton gyi rnam shes la mi rton pa ni gang zag gi sgo nas dang /
thos pa'i dus su thos pa chud mi za ba dang /
thos don mi brjed par 'dzin pa'i dus su don mi brjed par bzung pa chud mi za ba dang /
bsams byung gi tshe bsams byung gi nges pa chud mi za ba dang /
sgrub pa'i dus su rtogs pa chud mi za ba'i phyir de bzhi rim par bzhag pa ni dus kyi sgo nas dang /
rigs pa tshad ma ni chos la rton pa dang /
don tshad ma ni don la rton pa dang /
ston pa tshad ma ni nges don la rton pa dang /
ye shes tshad ma ni ye shes la rton pa dang go don gcig tu bstan pa ni tshad ma'i sgo nas dang /
'chad 'gyur ltar gang la rton pa bzhi'i sgo nas dang /
gang la mi rton pa bzhi'i sgo nas ngos 'dzin pa ste rton bzhi ngos 'dzin tshul lnga gsungs pa dang /
yang snying du /
thos pa byed pa la thog mar tshul 'chos can lta bu min par chos bzhin spyod cing chos kyi tshul legs par ston nus pa'i bshes gnyen zhig la brten pa dang /
chos nyan pa'i tshe rgyang pan pa lta bu min par blang dor gyi 'jug ldog gi gnad gtso bor byas te nyan pa dang /
nyan bya'i chos tan thos sde gnyis lta bu min par rang gis khong du ma chud pa rnams nges don rtogs pa gzhan las nyan zhing thos par byed pa dang /
nyan pa'i dgos pa thos pa lhur len pa'i gang zag lta bu min par thos pa byed pa na kun spong rnam dag gi sgo nas nyan pa dgos pas dang po thos pa byed tshul yang rton bzhir 'du ba dang /
bsam pa'i tshe zhen phyogs tsam min par tshad mar gyur pa'i ston pa'i gsung gi rjes su slob pa dang /
slob tshul tshig bzung ba tsam min par lung don rigs pas dpyad pa dang /
gtan la dbab bya gang byung gis mi chog par nges don zab mo'i gnad gtan la dbab pa dang /
rtogs pa'i blo blos byas kyi stong pa rtogs pa tsam min par yang dag pa'i stong pa rtogs pa zhig dgos pas bsam pa byed tshul yang rton bzhir 'du ba dang /
nyams len byed pa la gzhung chen mo rnams phyi'i go rgya gcod byed tsam min par gsung rab la man ngag gi mchog tu go nas mos pa byed pa dang| bstan pa thams cad 'gal 'du can min par bka' la sgras zin 'gal ba yod kyang dgongs don 'gal ba med par mthong ba dang /
nges don nyams su mi len pa min par drang don rnams kyis rim gyis khrid nas @# / /
nges don la snying por byas te gzhan de'i yan lag tu go ba dang /
nyams su blangs te mi rtog ye shes kyis myang 'das su bgrod pa dgos bas sgom byed tshul yang rton bzhir 'du ba dang /
rton pa dang pos thos pa rgya chen byas te chos kun byang chub pa dang /
gnyis pas thos don mi brjed par 'dzin pa dang /
gsum pas gsung rab kyi dgongs pa brtags te sgro 'dogs bcad nas thos don bsams byung gis nges pa dang /
bzhi bas thos bsam tsam gyis mi chog par thos don nyams su blangs te bsgoms byung gi ye shes skyed par byed pas thos bsam sgom gsum ya ma bral bar byed tshul yang rton bzhir 'du ba dang /
gang zag bzang ngan la ma ltos par don du 'gyur na sus bshad kyang nyan pa dang /
kha nas chos bshad shes pas mi chog par sgom gyis ci byed don dang ldan pa dang /
don yang phugs su mi slu ba dang /
mdor na ci byas thar pa'i rgyur 'gro ba zhig dgos pas rgyun gyi nyams len kyang rton bzhir 'du ba'i tshul sa'i dngos gzhi dang byang sa sogs gzhung chen mo dang sbyar nas gsungs pa khungs rnams la zin so gsal po yod med ji ltar yang /
byang sa las /
rton pa bzhi po thams cad kyis ni byang chub sems dpa' yang dag pa'i sbyor ba brtson pa la zhugs pa'i nges par 'byin par 'khrul ba med pa mngon par gsal bar byas pa yin no / /
zhes dang /
yang snying las /
rton bzhi'i khong 'dir rgyal ba'i bstan pa la slob tshul gyi man ngag cha tshang ba'i sdom chen po zhig yod snyam pa su la'ang mi 'dug pas cung zad rgyas par bshad pa yin no / /
zhes gsungs pa ltar bstan pa yongs su rdzogs pa'i gnad la gzhan dring mi 'jog pa'i mkhas pa chen po'i rang rtags ngom pa'i legs bshad rmad du byung ba'o / /
de la /
gang la rton pa bzhi ni don dang ye shes dang nges don dang chos bzhi ste /
dang po don la /
yang snying du gtan la dbab bya'i chos thams cad dang /
lcang skya'i grub mthar sgras zin dang dgongs pa'i don gnyis dang /
grub mtha' chen mor chos nyid dang rigs pa gnyis dang /
yig char brjod bya rjod byed kyi drang nges gnyis bzhag pa dang /
gnyis pa ye shes la /
yang snying du lam thams cad dang /
grub mtha' gnyis su 'phags pa gsum gyi mnyam gzhag rnam par mi rtog pa'i ye shes dang /
yig char gtso bor stong nyid mngon sum du rtogs pa'i ye shes dang /
stong nyid la bsgoms byung gi shes rab kyang der bzhag pa dang /
gsum pa nges don la /
yang snying du lam gyi bsgom bya'i rnam pa thams cad dang /
grub mtha' gnyis su sems tsam pa ltar na sgra ji bzhin pa la tshad mas gnod pa med pa rnams dang /
dbu ma ba ltar na don dam brjod bya'i gtso bor byas pa zhig dang /
yig char brjod bya rjod byed gnyis ka bzhag pa dang /
bzhi ba chos la /
yang snying du dgos pa can gyi tshig thams cad dang /
@# / /
lcang skya'i grub mthar bka' bstan gyi tshig don gnyis dang /
grub mtha' chen mor tshig don gnyis dang /
yig char bka' dang de'i brjod bya gnyis ka 'jog par gsungs pa dang /
gang la mi rton pa bzhi ni tshig dang rnam shes dang drang don dang gang zag bzhi ste /
dang po tshig la /
yang snying du rjod byed kyi sgra thams cad dang /
gzhan gsum du bka' bstan gyi rjod byed thams cad bzhag pa dang /
gnyis pa rnam shes la /
yang snying du 'phags pa'i mnyam gzhag rnam par mi rtog pa las gzhan pa'i blo thams cad dang /
lcang skya'i grub mthar skabs thob kyis gnas lugs la blo kham phyogs pa'i shes pa'am gnas lugs la 'khrul ba'i shes pa dang /
grub mtha' chen mor dbang shes dang /
kun rdzob rnam can gyi yid shes dang /
yig char stong nyid rtogs ma rtogs kyi blo gnyis bzhag pa dang /
gsum pa drang don la /
yang snying du stong nyid las gzhan pa'i chos thams cad dang /
grub mtha' gnyis su rnam rig pa ltar na sgra ji bzhin pa la rigs pas gnod pa 'bab pa dang /
dbu ma pa ltar na kun rdzob bden pa brjod bya'i gtso bor byas pa zhig dang /
yig char brjod bya rjod byed gnyis ka bzhag pa dang /
bzhi pa gang zag la /
yang snying du gang zag yin tshad dang /
lcang skya'i grub mthar so skye nas sangs rgyas kyi bar gyi chos ston pa rnams dang /
grub mtha' chen mor chos spong ba'i gang zag gis mtshon pa'i gang zag dang /
yig char so skye nas sangs rgyas bar 'jog par gsungs so / /
de la rton pa ni yid ches pa ste /
rton bzhi'i ngo bo ni /
skabs don gyi tshig dang don gnyis su phye ba'i tshig tshad mar byas nas sgras zin dang 'bru legs par sbyar ba la yid rton pa ma yin par don legs par bshad pa'am nyes par bshad pa la rigs pas brtags nas 'dor len byed pa'i cha nas bzhag pa'i yid ches pa ni /
tshig la mi rton don la rton pa'i mtshan nyid /
de la dbye na /
sgras zin sgra ji bzhin pa ma yin pa'i mdo'i tshig la mi rton par don la rton pa dang /
yi ge dang tshig 'bru legs par sbyar ba'i tshig la mi rton par don la rton pa gnyis yod /
mtshan gzhi ni rim pa ltar /
pha dang ma ni bsad byas shing / /
zhes pa'i mdo'i sgras zin la mi rton par bsnyan don la yid ches pa dang /
dri med 'od mdor bsdus dang por /
don dam de nyid yul la rtag tu ni / /
chen po rnams dag tshig la rton pa min / /
yul gyi ming rnams kyi ni don shes la / /
bstan bcos sgra dag gis ni ci zhig bya / /
zhes gsungs pa ltar tshig gi sdeb la mi rton par don la yid ches pa lta bu'o| /
skabs don gyi rnam shes dang ye shes gnyis su phye ba'i rnam shes dbang yid kyi shes pa phal ba la yid mi rton par 'phags pa'i mnyam gzhag rnam par mi rtog pa'i ye shes sam de'i rgyur gyur pa'i de kho na nyid dpog @# / /
par byed pa'i rigs shes la rton pa'am /
thos bsam gyis don spyi tsam shes pa'i blo la yid mi rton par de kho na nyid mngon sum du rtogs pa la yid rton pa ci rigs kyi cha nas bzhag pa'i yid ches pa ni| rnam shes la mi rton ye shes la rton pa'i mtshan nyid /
de la dbye na /
stong nyid ma rtogs pa dang /
rtogs pa'i blo la ltos pa'i de gnyis yod /
mtshan gzhi ni rim pa ltar /
stong nyid ma rtogs pa'i blo'i 'dzin stangs gnas lugs su ma zhugs shing stong nyid rtogs pa'i blo'i 'dzin stangs der zhugs par yid ches pa dang /
stong nyid don spyi'i tshul du rtogs pa rtogs tshul mthar thug par mi byed par de mngon sum du rtogs brtogs tshul rdzogs par yid ches pa lta bu'o / /
skabs don gyi drang don dang nges don gnyis su phye ba'i drang don sgra ji bzhin pa ma yin pa la rigs pas gnod pa 'bab pa rnams gdul bya drang ba'i ched du gsungs par shes nas yid mi rton par nges don sgra ji bzhin pa la rigs pas gnod pa mi 'bab par shes pa'i cha nas bzhag pa'i yid ches pa ni /
sems tsam lugs kyi drang don la mi rton nges don la rton pa'i mtshan nyid dang /
skabs don gyi drang don dang nges don gnyis su phye ba'i drang don kun rdzob sna tshogs su snang ba 'di gnas lugs mthar thug tu yid mi rton par bden stong gnas lugs mthar thug tu khas len pa'i cha nas bzhag pa'i yid ches pa ni /
dbu ma ba'i lugs kyi de'i mtshan nyid /
de la dbye na /
brjod bya dang /
rjod byed la ltos pa'i de gnyis yod /
mtshan gzhi ni rim pa ltar /
kun rdzob la gnas lugs mthar thug tu yid mi ches bar stong nyid la der yid ches pa dang /
'dul ba mdor bsdus lta bu nges don gyi gsung rab tu yid mi ches par sher mdo lta bu nges don gyi gsung rab tu yid ches pa lta bu'o / /
skabs don gyi gang zag dang chos gnyis su phye ba'i gang zag tshad mar byas nas blang dor byed pa ma yin par rigs pas brtags te don de khas len pa'i cha nas bzhag pa'i yid ches pa ni /
gang zag la mi rton chos la rton pa'i mtshan nyid /
de la dbye na /
gang zag phal ba dang /
mchog dang /
gang zag la bden zhen bkag pa la ltos pa'i de gsum yod par gsungs so / /
mtshan gzhi ni rim pa ltar bdag yod par ston pa'i mdo lta bu gdul bya'i bsam ngo bzhin thar pa thob pa'i thabs su mi bden yang spyir blo rim gyis drangs te thar pa thob pa'i thabs su bden par yid ches pa dang /
sbyin pas longs spyod khrims kyis bde / /
zhes pa'i gzhung lta bu gang zag khyad par bas bshad pa tsam rgyu mtshan du byas pa ma yin par rigs pa rnam dag la brten nas yid ches pa dang /
gang zag gi tha snyad la brten nas bden zhen mi byed par bden med la yid ches pa lta bu'o / /
de 'dra'i rton bzhi'i byed las ni /
mdo snga rgyan @# / /
las| mos dang rnam par dpyod pa dang / /
gzhan las ji bzhin thos pa dang / /
rjod pa med pa'i ye shes las / /
brtan rnams nyams par mi 'gyur ro / /
zhes gsungs pa ltar rton pa dang pos gtsug lag gi chos la mos pa las dang /
thams bdag nyid kyis dgongs pa can gyi don spyod pa las dang /
gsum pas gzhan las nges don ji bzhin thos pa las dang /
gnyis pas 'jig rten las 'das pa'i ye shes las mi nyams par byed do / /
rton bzhi'i go rim blo gros mi zad par gsungs pa ni /
thar 'dod rnams kyis gsung rab kyi don gtan la dbab dgos pa dang /
de yang tha snyad pa'i shes pa tsam gyis don mthar thug 'byed mi nus pas de la gnas lugs rtogs pa'i shes rab dgos pa dang /
de'i sgo nas nges don gyi mdo'i dgongs pa 'byed tshul gsum sngon du bshad nas dgongs pa mthar thug chos dang gang zag gnyis ka bden par med pa 'dir gnas zhes drang nges kyi mtshan nyid ngos 'dzin pa'i phyir mjug tu gsungs pa dang /
mdo sde rgyan du don chos nges don ye shes la rton pa ste yongs grags kyi go rim 'di gsungs pa ni gdul bya spyi'i nyams len gyi rim par bsgrigs tshul sngar bshad pa ltar gyi ched dang /
byang sar don la rton pa dang po dang chos la rton pa gnyis par byas pa ni don gtso bor byas te nyan tshul dang /
don de yang 'thad sgrub kyi rigs pa dang ldan pa zhig dgos pa shes phyir rgyan gyi bshad par zur bskangs pa yin par yang snying du gsungs pa ltar la /
rton bzhi rgyas par blo gros mi zad pa'i mdo dang /
mdo sde rgyan /
sa'i dngos gzhi /
byang sa sogs rgya gzhung che ba dang /
grub mtha' rnam gnyis /
drang nges mtha' dpyod /
yang snying sogs las shes par bya'o / /
rigs pa bzhi ni /
dgongs 'grel las /
rigs pa ni rnam pa bzhir rig par bya ste /
ltos pa'i rigs pa dang /
bya ba byed pa'i rigs pa dang /
'thad pas sgrub pa'i rigs pa dang /
chos nyid kyi rigs pa'o / /
zhes pa ltar bzhi ste /
mtshams rnam par bkrol ba'i mdo las /
grub pa ni bzhi ste /
yod par gyur pa'i grub pa dang /
bya ba'i dngos po grub pa dang /
grogs byas te grub pa dang /
chos kyis grub pa'o / /
zhes dang /
dgongs pa zab mo rnam par bkrol ba'i mdo las /
mthun par gyur pa'i mtshan nyid ni rnam pa bzhir rigs par bya ste /
phan tshun ltos pa'i mthun pa dang /
bya ba byed pa'i mthun pa dang /
bya ba byed pa dang mthun pa skye ba'i mtshan nyid dang /
chos kyi ngo bo nyid kyi mthun pa /
zhes gsungs pa ni rnam grangs te kun btus su gsum par gtan tshigs sgrub pa'i rigs pa zhes 'byung ngo / /
de la lam rim las /
ltos pa'i rigs pa ni /
'bras bu rnams 'byung ba rgyu dang rkyen la ltos pa'o / /
'di'ang kun rdzob dang don dam dang de dag gi gzhi @# / /
rnams so so'i sgo nas 'tshol ba'o / /
zhes gsungs pa ltar /
'bras bu rnams 'byung ba rgyu rkyen la ltos par brtags pa'i cha nas bzhag pa'i rigs pa de /
ltos pa'i rigs pa'i mtshan nyid /
bya ba byed pa'i rigs pa ni /
mes sreg pa'i bya ba byed pa sogs chos rnams kyis rang rang gi bya ba byed pa'o / /
'di 'ang 'di ni chos so / /
'di ni byed pa'o / /
chos 'dis ni bya ba 'di byed de zhes 'tshol ba'o / /
zhes gsungs pa ltar /
chos rnams kyis rang rang gi bya ba byed par brtags pa'i cha nas bzhag pa'i rigs pa de /
bya ba byed pa'i rigs pa'i mtshan nyid /
'thad pas sgrub pa'i rigs pa ni /
tshad ma dang mi 'gal bar don sgrub pa'o / /
'di yang /
ci 'di la mngon sum dang rjes dpag dang yid ches pa'i lung gi tshad ma gsum po yod dam med snyam du 'tshol ba'o / /
zhes gsungs pa ltar /
mngon rjes kyi tshang ma dang mi 'gal bar don sgrub pa'i cha nas bzhag pa'i rigs pa de /
'thad sgrub kyi rigs pa'i mtshan nyid /
chos nyid kyi rigs pa ni /
me tsha ba dang chu rlan pa sogs la de dag gi chos nyid du 'jig rten na grags pa'i chos nyid dang /
bsam gyis mi khyab pa'i chos nyid dang /
gnas pa'i chos nyid la mos par byed cing /
de ltar yin pa'i rgyu mtshan gzhan sems par mi byed de /
de ltar 'tshol ba'o / /
zhes gsungs pa ltar /
grags pa dang bsam gyis mi khyab pa dang gnas pa'i chos nyid ci rigs la brtags pa'i cha nas bzhag pa'i rigs pa de /
chos nyid kyi rigs pa'i mtshan nyid /
de bzhig re re la dbye na /
thal 'gyur dang /
gtan tshigs dang /
sbyor ngag dang /
rjes dpag bzhi re yod la /
kun btus dar TI ka las /
rigs pa dngos ni yul can tshad ma la bya'o / /
zhes gsungs pa ni lam rim dang bstun na gtso bo'i dbang du byas pa'o / /
'bras bu rnams rgyu la ltos pa dang /
rang rang gi bya ba byed pa dang /
tshad ma dang mi 'gal ba dang /
chos nyid du gnas pa rnams rigs pa yin pas rtags su 'god rgyu dang /
de rnams bsgrub byad byas nas de sgrub byed gzhan 'god pa gnyis las phyi ma ni /
kun btus dar TI ka las /
sa bon la brten nas myu gu 'byung bar rtogs pa sogs 'bras bu rnams rgyu la ltos par rtogs pa dang /
chus ngoms pa'i bya ba byed pa sogs so so rang rang gi mtshan nyid ji lta ba bzhin rtogs pa ltos pa dang bya ba byed pa'i rigs pa dang /
lkog gyur gyi don rtogs pa sgrub pa'i rigs pa dang /
chos rnams kyi rang spyi'i mtshan nyid ji ltar gnas pa ltar rtogs pa chos nyid kyi rigs pa rnams yod pa'i phyir /
zhes gsungs pa dang mthun nam snyam mo / /
rgyas par kun btus skor /
nyan sa /
rgya nag 'grel chen /
lam rim mchan sogs las shes par bya zhing /
rigs pa bzhis gsung rab la drang nges 'byed @# / /
tshul ni /
sems tsam ltar na mdo de'i sgras zin la de bzhis gnod mi gnod legs par brtags nas gnod med du mthong ba na sgra ji bzhin pa dang /
gnod pa mthong nas dgongs gzhi dgos pa dngos la gnod byed rig par byas te sgra ji bzhin pa ma yin par byed pa dang /
dbu ma pa ltar na mdo des gnas lugs mthar thug bstan pa la de bzhis gnod mi gnod legs par brtags nas gnod med du mthong ban nges don gyi gsung rab dang /
gnod pa mthong ba na drang don gyi gsung rab tu byed pa yin no / /
dgongs ldem dgongs ni /
dgongs gzhi gtso bor yod kyang de sgras zin la mi ston pa'i sgra ji bzhin pa ma yin pa'i mdo de /
dgongs pa can gyi mdo'i mtshan nyid /
de la dbye na /
mdo sde rgyan las /
mnyam pa nyid dang don gzhan dang / /
de bzhin du ni dus gzhan dang / /
gang zag gi ni bsam pa la / /
dgongs pa rnam pa bzhir shes bya / /
zhes pa ltar mnyam pa nyid dang /
don gzhan dang /
dus gzhan dang /
gang zag gi bsam pa la dgongs pa bzhi yod /
mtshan gzhi rim par /
bdag cag gi ston pa sku tshe thung zhing sku bongs chung ba sogs kyis sangs rgyas rnam gzigs las dman snyam pa'i gnyen por mnyam nyid gsum la dgongs nas /
bcom ldan 'das kyis /
nga nyid de'i tshe yang dag par rdzogs pa'i sangs rgyas rnam gzigs su gyur to / /
zhes gsungs pa lta bu dang po dang /
rnam rig pa ltar na chos thams cad ngo bo nyid med ces gsungs pa lta bu dang /
dbu sems thun mong ba ltar na lung gi chos la brnyas pa'i gnyen por /
sangs rgyas gang+gA'i klung gi bye ma snyed la bsnyen bkur na theg chen gyi don khong du chud par gsungs pa lta bu gnyis pa dang /
le lo'i sgrib pa'i gnyen por bde ba can du smon lam btab pa tsam gyis skye ba dang /
sangs rgyas zla 'od kyi mtshan brjod pas byang chub tu nges par bshad pa lta bu gsum pa dang /
sbyin pas chog par 'dzin pa'i gnyen por de la smad pa lta bu bzhi pa'o / /
dgos dbang gis sgras zin sgra ji bzhin ma yin par ston pa'i mdo de /
ldem dgongs kyi mdo'i mtshan nyid /
de la dbye na /
mdo sde rgyan las /
gzhug pa ldem por dgongs pa dang / /
mtshan nyid ldem por dgongs pa dang / /
gnyen po ldem por dgongs pa dang / /
bsgyur ba ldem por dgongs pa ste / /
zhes pa ltar gzhug pa dang /
mtshan nyid dang /
gnyen po dang /
bsgyur ba ldem dgongs bzhi yod /
mtshan gzhi rim par /
bstan pa la rim gyis gzhug pa'i phyir gang zag gi bdag yod par gsungs pa lta bu dang po dang /
sems tsam pa ltar na ngo bo nyid gsum la dgongs nas ngo bo nyid med par gsungs pa lta bu dang /
dbu ma pa ltar na gdul bya kha drang phyir gzhan dbang yongs grub bden @# / /
grub tu ston pa lta bu gnyis pa dang /
mdo sde rgyan las 'byung ba ltar chos la brnyas pa sogs nyes pa brgyad 'dul phyir theg chen gsungs pa lta bu gsum pa ste /
'di la sangs rgyas la brnyas pa dang /
lung gi chos la brnyas pa dang /
le lo'i sgrib pa dang /
cung zad tsam gyis chog par 'dzin pa dang /
'dod chags la spyod pa dang /
nga rgyal la spyod pa dang /
'gyod pa dang /
ma nges pa ldog pa'i sgrib pa ste nyes pa brgyad so so'i gnyen por gsungs pa'i mtshan gzhi rnams gser phreng sogs las shes par bya'o / /
gdul bya lam zab mo la drang ba'i phyir /
pha dang ma ni bsad byas shing / /
zhes sogs dang /
yid mi ches dang byas gzo dang / /
zhes sogs dang /
snying po med la snying por shes / /
zhes sogs dang /
byang chub sems dpa' chos lnga dang ldan na sbyin pa'i pha rol tu phyin pa yongs su rdzogs par byed de /
zhes sogs dang /
byang chub sems dpa' chos lnga dang ldan na tshangs par spyod pa yin /
zhes sogs bzhi pa ste dgongs lde ma ? dgongs rgyas bar mdo sde rgyan dang sdom rnam gnyis rtsa 'grel sogs las shes par bya'o / /
dgongs ldem dgongs gnyis drang don gyi gzhung gcig la 'jog tshul tha dad pas bzhag pa yin te /
de yang 'di la dgongs nas so / /
zhes dang /
'di'i ched du gsungs so / /
zhes pa gnyis so / /
zhes gser phreng las gsungs so / /
dgongs ldem dgongs thams cad bsgyur pa ldem dgongs yin te /
kun btus las /
ldem por dgongs pa rnam par nges pa gang zhen /
ming gi tshogs dang /
tshig gi tshogs dang /
yi ge'i tshogs rnams kyi don gzhan du brjod la don gzhan du yongs su bsgyur pa ste /
zhes dang /
gser phreng las /
'o na thams cad bsgyur ba ldem dgongs su 'gyur zhe na /
'dod pa yin no / /
'o na ji ltar phye zhe na /
ldog pa tsam gyis yin te /
de ltar min na dgongs ldem dgongs kyang 'gal bar 'gyur la /
dgongs pa dang po yang don gzhan la dgongs pa ma yin par 'gyur na de yang min te /
rgyan 'grel las sgra ji bzhin pa min par bshad pa rnams de'i dper mdzad pa'i phyir ro / /
zhes gsungs pa'i phyir /
dgongs ldem dgongs kyis gsung rab la drang nges 'byed pa ni gtso bo sgra ji bzhin pa yin min gyi mdo'i khyad par 'byed pa yin no /
! /
spro na /
kha cig na re /
tshig la mi rton zhes pa'i tshig yin na sgras zin ltar khas mi len par bsam don gyi brjod bya la 'jug dgos pa'i bka' yin pas khyab par thal /
tshig la mi rton zhes pa'i tshig yod pa'i phyir na ma khyab ste /
sgra ji bzhin pa min pa'i bka' la de ltar 'dod kyang /
spyir de la skye bo gzhan gyi tshig dang /
don zab mo tshig phal bas bshad pa'i tshig dang /
sgra ji bzhin pa yin yang dgongs don gyi gnas lugs btsal nas khas len pa'i @# / /
tshig kyang yod pa'i phyir te /
sgrub byed rim par yig cha las shes par bya'o / /
de nyid las /
stong nyid rtogs pa'i rjes dpag la snang ba ltar du 'ang gnas lugs mthar thug tu khas mi len pa de de'i don yin pa'i phyir /
zhes pa ni stong nyid don spyi'i tshul gyis rtogs pa'i blo la snang ba ltar du gnas lugs mthar thug tu khas mi len par stong nyid mngon sum du rtogs pa'i mnyam gzhag ye shes la snang ba ltar du gnas lugs mthar thug tu khas len pa zhes pa'i don du song snang ba la /
de ltar na yul gyi steng du song bas drang don la mi rton nges don la rton tshul las rnam shes la mi rton ye shes la rton tshul du mi 'gro bas sngar bzhin sbyar na bde'am snyam mo / /
yig cha gsar rnying du /
ston pas drang nges kyi gsung rab ji snyed cig gsungs pa thams cad thar pa 'thob pa'i thabs su bden pa de chos la rton pa'i don du gsungs par /
yang snying du /
gcer bu ba chos can /
chos la rton par thal /
ston pas chos gsungs tshad thar pa thob pa'i thabs su bden pa'i phyir /
zhes gnod pa brjod de /
sangs rgyas bcom ldan 'das gang zag khyad par can du grags pas gus pa tsam rgyu mtshan du mi byed pa ste gang zag la mi rton pa dang /
zhes dang /
bka' las gsungs pa rgyu mtshan du byas te bshad tshad sgras zin ltar mi 'dzin pas tshig la mi rton pa dang /
zhes gsungs pa la dogs dpyod du /
gcer bu ba dang /
rgyang pa na pas ma nges pa brjod do / /
rgyud kyi zin so 'ga' la brten nas /
gsung rab kun tshad mar byed pa las don la 'thad mi 'thad kyi dpyad pa byed mi rung zer ba yod kyang /
brtags dpyad byas te dgongs pa btsal nas nges don gyi gsung rab len pa gsung rab la tshad mar byed tshul yin pas 'thad mi 'thad kyi brtag dpyad byed mi rung ba min no / /
yang snying du gang zag yin na gang zag la mi rton zhes pa'i gang zag yin pas khyab par bshad kyang /
'bu srin lta bu'i tshig la yid rton nam snyam pa'i dogs pa med pas de 'di'i gang zag tu mi rung bar mun sel du gsungs pa dang /
blo brtan mdo rgyan 'grel bshad las /
gan zag gi rjes su 'brangs pa ni ji lta bu /
chos kyi rjes su 'brangs pa yang ji lta bu zhe na /
gang zag kyang yod par bltas /
chos kyang yod par bltas nas /
gang zag 'dis dge ba byas na ni bde ba mthong bar 'gyur /
mi dge ba byas na ni sdug bsngal mthong bar 'gyur ro zhes lta ba ni gang zag gi rjes su 'brangs pa zhes bya'o / /
zhes gsungs pa ltar na 'di'i gang zag la rang nyid kyang bzhag chog pa'am /
yang na dgag bya'i bdag la byed dgos dpyad byar yang snying du gsungs kyang /
lung de'i 'phros su /
gang zag dang chos gnyi ga rang bzhin med par khong du chud pas gnyi ga la mi lta ba ni chos kyi rjes su 'brangs pa zhes bya ste /
zhes gsungs pa la @# / /
dpags na phyi ma las snga ma ltar byed dgos pa'i dogs pa med par mngon no / /
kha cig sher mdo chos can /
gang zag la mi rton chos la rton zhes pa'i chos la 'jog mi rigs par thal /
tshig la mi rton don la rton zhes pa'i tshig gam yi ge la 'jog pa'i phyir na ma khyab ste /
dper na skas kyi them pa bar ma de 'og ma nas yar bgrod sa'i them pa gong ma dang /
de'i steng mar bgrod pa'i tshe 'dor rgyu'i them pa 'og mar 'jog pa mi 'gal ba bzhin yin pa'i phyir /
byas pa la kho na re /
stong nyid don spyi'i tshul gyis rtogs pa'i blo chos can /
gang la mi rton sa yin par thal /
rnam shes la mi rton ye shes la rton zhes pa'i skabs kyi rnam shes yin pa'i phyir /
khyab ste /
de 'dra'i rnam shes la mi rton sa zhig dgos pa'i phyir te /
de la de'i skabs kyi mi rton sa zhig dgos pa'i phyir na ma khyab bo / /
yang snying du /
ngan 'gro'i sdug bsngal bsams tshe don gyi rnam pa blo la 'char dgos pa dang /
mi dge bcu spong la'ang don legs par nges nas spong dgos pas srog gcod kyi las dang dmyal ba'i sdug bsngal sogs don la rton zhes pa'i don dang /
nges don la rton zhes pa'i nges don gnyis kar bzhag chog ste /
de gnyis so sor ston pa'i mdo yod pa gang zhig de 'dra'i mdo la drang nges 'byed pa'i tshe rang gi bstan bya'i gtso bo de nges don du 'jog dgos pa'i phyir zhes gsungs pa la /
kha cig na re /
'o na /
de 'dra'i mdo chos can /
khyod kyi bstan bya phal ba drang don du 'jog par thal /
khyod kyi bstan bya'i gtso bo nges don du 'jog pa'i phyir /
'dod na /
de chos can /
khyod drang nges kyi gsung rab gnyis kar thal /
khyod kyis bstan bya gtso phal gnyis ka ston pa gang zhig khyod kyi bstan bya'i gtso bo nges don dang /
phal ba drang don yin pa'i phyir /
rtags khas /
zer na dpyad dgos shing /
bstan bya'i gtso bo yin pas nges don du 'jog pa shing rta chen po gnyis gang gi lugs yin dpyad dgos so / /
chos la rton pa'i skabs byang sa'i nag po bstan pa dang chen po bstan pa zhes pa'i don yon tan 'od kyi 'grel bar /
gang mdo sde la 'jug cing /
'dul ba la snang la /
chos nyid dang mi 'gal ba de ni chen po bstan pa yin la /
de las ldog pa ni nag po bstan pa'o / /
zhes gsungs pa sogs la brten nas gung thang rin po ches nag po bstan pa ni 'khor bar 'khyams byed kyi rgyu kho na ston pa phyi rol ba'i bstan pa dang /
chen po bstan pa ni 'khor ba'i 'ching ba 'grol byed kyi gnyen po ston pa nang ba'i bstan pa la byas te /
kha cig de gnyi ga bstan pa skyon med la byas nas 'khor ba'i nyes dmigs ston pas na nag po bstan pa dang /
thar pa'i phan yon ston pas na chen po bstan par 'dod pa bkag kyang sher le'i zin bris las /
chen po bstan pa dang nag po bstan pa ni theg chen la yang yod @# / /
pa'i phyir ro / /
zhes gsungs pas brtag go /
yang snying gi rton bzhi'i bshad pa rnams bsam gyis mi khyab pa'i legs bshad yin yang sgras zin la dpyad pa re mang dgos pa dag drang nges dogs dpyod du gsal bas 'dir mangs dogs nas thams cad ma bkod do / /
kho na re /
gsung rab la drang nges 'byed pa la rton bzhi gal che ba ma yin par thal /
de la lung rigs gnyis kyi nang nas lung gal che ba'i phyir te /
chos rnams kyi gnas lugs so skye la lkog gyur yin pa'i phyir na ma khyab /
kha cig /
rton bzhis drang nges 'byed pa mi 'thad par thal /
de dbang rtul la sbyar na mi rung ba gang zhig /
dbang rnon la sbyar na'ang mi rung ba'i phyir /
dang po grub ste /
nges lung la yid ches byas te the tshom med par 'jug cing /
de ltar na de la tshig la mi rton pa'i don mi tshang pa'i phyir /
gnyis pa grub ste /
des stong nyid ma rtogs par nges don gyi mdo sde la mi rton pa'i phyir /
der thal /
des nges don gyi mdor yid ches skye ba la brjod bya'i de kho na nyid rtogs dgos pa'i phyir te /
'grel ba don gsal las /
chos kyi rjes su 'brangs pa rnams kyang /
nas /
tshigs su bcad pa'i don gyi mtshan nyid kyi yum la gnod pa ma mthong nas /
nas /
de la rab tu dang ba skyed par byed pa nyid do / /
zhes gsungs pa'i phyir zer /
gzhan dag /
dbang rnon gyis nges don gyi mdor yid ches skye ba la brjod bya'i de kho na nyid rtogs mi dgos te /
stong nyid ma rtogs par de stong nyid ston pa'i bstan bcos su tshad mas nges chog pa'i phyir /
dper na sgra rtag par tshad mas ma rtogs par ngag de sgra rtag par ston pa'i ngag tu tshad mas nges chog pa dang /
mi rtag pa ma rtogs par bshes gnyen de mi rtag pa ston pa'i bshes gnyen du nges chog pa bzhin no / /
de yang yin te /
dbang rnon gyis drang nges rnam 'byed lta bur thos bsam byas nas gsung rab la drang nges 'byed nus pa'i blo stobs dang ldan pa na gsung rab la 'di drang don dang 'di nges don no zhes rnam par phye na drang nges kyi gsung rab tshad mas rtogs pa 'byung ba sngar bshad zin pa bzhin yin pa'i phyir ro zer /
yang snying du /
dbang rnon gyis mdo de gnod med du mthong nas rtse gnyis pa'i sgro 'dogs ma chod kyang mtha' gcig 'dzin gyi sgro 'dogs chod nas don 'gyur gyi the tshom gyis yid ches rnyed de mdor zos bsam gyis zhugs nas slar de'i don la tshad mas nges pa rnyed de sgro 'dogs lhag med du chod pa na yid ches shugs drag tu song ste /
mi ldog pa'i dad pa 'byung ba dang 'grel ba don gsal gyi don yang de yin par gsungs so / /
de la gser phreng las /
dang ba'i ngo bo ni rab tu ste mi 'phrog pa'o / /
zhes gsungs pas /
rgyan la 'jug pa'i sngon du dbang rnon ni yum la tshad mas drangs te mi ldog pa'i dad pa 'byung bas snga ma don dang 'byor min brtag @# / /
go /
kha cig /
nges don gyi lung gnod med du grub pa dang de'i don rtogs pa dus mnyam pa dang /
shin lkog ston pa'i lung gnod med du rtogs pa dang de'i bstan bya'i shin lkog rtogs pa dus mnyam zer na /
de mi 'thad par thal /
shin lkog ston pa'i lung gnod med du mthong na shin lkog gi don de rtogs pas ma khyab pa'i phyir te /
shin lkog ston pa'i lung de rang gi bstan don la mi slu par sgrub pa'i chos can dang /
dpyad gsum gyis gnod pa med pa de de sgrub kyi rtags yang dag yin pa'i phyir /
dpyad gsum gyis dag tshul la /
sde bdun rgyan du /
mthong ba mngon gyur 'jal ba'i mngon sum tshad mas dang /
ma mthong bl+kog ? gyur 'jal pa'i rjes dpag tshad mas dang /
rang tshig 'gal ba sogs kyis gnod pa med pa gsum dang /
rigs rgyan du /
mthong ba mngon gyur bstan pa la mngon sum tshad mas gnod pa med par des grub pa dang /
mthong ba lkog gyur bstan pa la dngos stobs rjes dpag gis gnod pa med par des grub pa dang /
ma mthong ba shin lkog bstan pa la khas blangs snga phyi dang rang tshig dngos shugs 'ga' khas gnod pa med pa gsum gsungs shing /
rnam 'grel TIk+ka che chung yang 'di dang mthun la /
rnam 'grel mtha' dpyod du /
rang gi bstan don gtso bo la tshad ma bzhis gnod pa med pa la bshad do / /
de la yang snying du /
rnam 'grel las /
mthong dang ma mthong dngos po yi / /
zhes sogs dang /
mthong dang ma mthong ba dag la / /
zhes sogs dang mthun zhing mkhas grub rje'i phyi rtsom yin pas TIka chen dang bstun dgos par gsungs shing /
tshe brtan lhar mas pas /
sde bdun rgyan las bshad pa shin lkog kho na ston pa'i lung bye brag pa rnams la dpyad gsum gyis dpyod tshul dang /
TIka chen las bshad pa spyir gsung rab la dpyad gsum gyis dpyod tshul dang dag tshul yin pas de gnyis mi 'gal bar bshad do / /
de yang shin lkog kho na ston pa'i bka' yod na sde bdun rgyan ltar bshad pa las 'os med kyang /
gsung rab yin na thar lam rnam dag ston pas khyab pas na shin lkog rkyang ba ston pa'i gsung rab med par snang ba dang /
gsung rab yin na rang gi brjod bya la gzhal bya'i gnas gsum ga yod pas khyab par 'dod na TIka chen ltar khas blangs na bde'o / /
gang ltar yang /
bsregs bcad brdar ba'i gser bzhin du / /
zhes pa'i dpyad gsum gyis ngag tshul ni ka shIs bshad pa ltar tshad ma gsum gyis gnod pa med pa ste /
tshad ma gsum ni mngon sum dngos stobs rjes dpag yid ches rjes dpag gsum dang /
dpyad pa gsum ni bstan bcos de'i bshad don la tshad ma de gsum gyis gnod pa yod med brtags pa gsum la bya dgos shing /
tshad ma des gnod pa med par rtogs na tshad ma des grub pas ma khyab ste /
so skyes stong nyid la mngon sum tshad mas gnod pa @# / /
med par rtogs kyang des tshad ma des de ma grub pa bzhin no / /
yang snying du /
me dang gdar sogs dang chos mthun la gnas lugs 'jal byed thos bsam sgom gsum bzhag pa sngar drangs pa'i rigs thigs kyi phyogs snga mdor bsdus dang mthun tshul 'chad dka' bas khungs 'tshol dgos so / /
kho na re /
sgra ji bzhin pa ma yin pa'i mdo chos can /
bstan don la tshad mas gnod pa mi 'jug par thal /
dpyad gsum gyis dag pa'i lung yin pa'i phyir /
'dod na /
de chos can /
dngos la gnod byed med par thal /
'dod pa'i phyir na ma khyab ste /
mdo 'ga' zhig sgra ji bzhin pa la dngos la gnod byed yod kyang de tsam gyis dpyad gsum gyis ma dag par mi 'gyur ba'i phyir te /
bka' yin na dgongs don la legs par dpyad tshe gang gi ched du gsungs pa'i gdul bya la mi slu ba'i don zhig nges par ston pas khyab pa'i phyir ro / /
dbu ma'i mtha' dpyod du /
gzhi grub na yid ches rjes dpag gi gzhal bya yin pas khyab pa dang /
rnam 'grel mtha' dpyod du /
yid ches rjes dpag gi gzhal bya yin na shin lkog yin pas khyab par gsungs shing /
legs bshad rjes 'brangs las kyang phyi ma ltar bshad do / /
phar phyin mtha' dpyod ltar na gzhal bya'i gnas gsum 'gal bar mngon zhing /
yang snying du bka' yin na gzhal bya'i gnas gsum ston pas khyab par gsungs pa la /
tshe brtan lha rams pas| shin lkog kho na lung gis sgrub dgos par gsungs pa dang 'gal 'du bsgrigs kyang /
mun sel las /
ga la 'gal te /
gzhal bya'i gnas gsum ston pa de chos can du bzung yang bstan don shin tu lkog gyur kho na lung gis sgrub pa yin pa'i phyir /
zhes gsungs so / /
rnam 'grel TIka chen las /
'dis ni dpyad gsum gyis dag pa'i lung sbyin pa las longs spyod 'byung ba'i sgrub byed dang /
mi 'byung ba la gnod byed du bstan pa yin gyi /
sbyin pas longs spyod khrims kyis bde / /
zhes pa sbyin pa las longs spyod 'byung ba'i sgrub byed dang /
mi 'byung ba la gnod byed du bstan pa ma yin /
zhes pa'i don /
yang snying du /
sbyin pas longs spyod khrims kyis bde / /
zhes pa'i lung chos can /
rang gi bstan don la ma slu ba yin te /
dpyad gsum gyis dag pa'i lung yin pa'i phyir /
zhes bkod tshe lung de rtags su bkod nas sbyin pa las longs spyod 'byung bar sgrub pa min zhes pa'i don las /
lung des sbyin pa las longs spyod 'byung ba mi sgrub pa min te /
yin na /
shin lkog thams cad sgrub byed la dpyad gsum gyis dag pa'i lung rang ldog de ma gtogs med par thal /
lung bye brag pa yin na de ma yin dgos pa'i phyir gsungs pa la /
mun sel las /
'dod lan thebs pa 'dra ste /
lung bye brag pa ci 'dra zhig chos can du bzung yang dpyad gsum gyis dag pa'i lung rang ldog de ma gtogs rtags su @# / /
'god rgyu med pa'i phyir /
zhes gsungs so / /
shin lkog sgrub byed du /
sbyin pas longs spyod khrims kyis bde / /
zhes pa lta bu'i lung bye brag pa mi 'jog pa ni /
spyi las rjes su dpag pa nyid / /
ces pas grub cing /
shin lkog sgrub byed la 'brel sogs chos gsum tshang ba'i lung dang /
nyes zad kyi lung dang /
tshad ma gsum gyis gnod pa med pa'i lung sogs du ma yod do / /
dpyad gsum gyi skor 'di la spro bya mang yang ma spros so / /
dgongs ldem dgongs kyi don la theg bsdus dbyig 'grel las /
dgongs pa dang ldem por dgongs pa la tha dad du bya ba ci yod cen /
bcom ldan 'das kyis kyang thugs la bzhag pa ston par mdzad pa de ni dgongs pa yin no / /
gang nyid kyis nges par bstan pa la 'jug par mdzad pa de ni ldem por dgongs pa yin no / /
zhes dang /
bshad sbyar las /
dgongs pa ni yid la bzhag pa tsam yin gyi pha rol la ltos par ni khas mi len to / /
ldem por dgongs pa ni de nyid pha rol gzung pa la ltos pa'o / /
zhes sogs kyi don du dgongs nas lung gi snye ma las /
'di gnyis kyi khyad par ni /
dgongs pa gtso bor ston pa ldem dgongs /
dgongs gzhi gtso bor ston pa dgongs pa can te ngo bo gcig go /
zhes gsungs pa dang /
kha cig /
de gnyis 'gal bar 'dod pa dang /
gzhan dag /
dgongs pa dang dgos pa gtso bor gyur pa'i sgo nas de gnyis kyi khyad par 'byed pa rnams mi 'thad tshul gser phreng dang phar phyin mtha' dpyod du gsal ba ltar la /
theg bsdus 'grel ba gnyis kyi lung don ni /
gser phreng las /
sgras zin tshod de tshig de'i dgongs pa min par logs su bshad nas 'di la bsams te gsungs so / /
zhes smra ba po'i bsam pa ston pa'i cha nas dgongs pa yin la /
thad kar mi ston par 'khyog po'i ngag gis bstan pa'i dgos pa 'di'o / /
zhes dgos pa ston pa'i cha nas ldem por dgongs pa ste /
ldem po 'am lde'u'i ngag ni 'khyog po yin pas so / /
zhes gsungs pa ltar ro / /
kha cig /
gnyen po dang mtshan nyid ldem dgongs dang /
don gzhan la dgongs pa ste gsum ga dbu ma bas mi bzhed par thal /
gser phreng las /
'di dang dgongs pa dang ldem dgongs gnyis pa rnams sems tsam kho nas 'dod pa'o / /
zhes gsungs pa'i phyir na ma khyab ste /
gnyen po ldem dgongs kyi mtshan gzhi brgyad kyi tha ma nyan thos rnams lung bstan pa dang mthar thug theg pa gcig tu bshad pa dang /
don gzhan la dgongs pa'i mtshan gzhi chos thams cad ngo bo nyid med pa ma skyes pa'o zhes bstan pa dang /
mtshan nyid ldem dgongs kyi mtshan gzhi ngo bo nyid gsum la dgongs nas chos thams cad ngo bo nyid med par gsungs pa rnams sems tsam kho na'i lugs su gsungs pa las /
spyir dbu ma bas dgongs ldem dgongs bzhi 'dod pa'i @# / /
mtshan gzhi sngar bshad ltar rigs pa'i phyir ro / /
kho na re /
bka' thams cad sgra ji bzhin pa ma yin pa'i mdo yin par thal /
bka' yin na dgongs ldem dgongs brgyad po gang rung yin pas khyab pa'i phyir te /
theg bsdus las /
dgongs pa bzhi dang ldem por dgongs pa bzhis sangs rgyas kyi gsung thams cad khong du chud par bya'o / /
zhes dang /
gnyen po la ldem por dgongs pa ni /
gang du spyod pa brgyad khri bzhi stong gi gnyen por bstan pa'o / /
zhes gsungs pa'i phyir na ma khyab ste /
lung dang pos /
dgongs ldem brgyad gsung rab la sgra ji bzhin pa yin min gnyis khong du chud pa'i thabs su gsungs pa dang /
gnyis pas /
nyon mongs sna re gnyen po sna res rdzogs par spong bar bstan pa sgra ji bzhin pa min par gsungs pa yin pa'i phyir /
kho na re /
yum rgyas pa chos can /
sgra ji bzhin pa ma yin par thal /
dgongs pa can gyi mdo yin pa'i phyir te /
dgongs pa yod pa'i mdo yin pa'i phyir na ma khyab byas pa la /
kho na re /
mdo yin na dgongs gzhi can gyi mdo yin pas khyab par thal /
mdo yin na dgongs pa yod pa'i mdo yin pas khyab pa'i phyir na yang ma khyab ste /
dgongs gzhi can gyi mdo yin na sgra ji bzhin pa min pa'i drang don gyi mdo yin dgos par skabs dang po'i mtha' dpyod du gsungs pa'i phyir ro / /
gnyis pa rgyal ba'i gsung rab la drang nges rgyas par phye ba la gnyis /
mdo sde dgongs 'grel la brten pa'i phyogs dang /
blo gros mi zad pas bstan pa la brten pa'i phyogs so / /
dang po la gnyis /
mdo sde nas ji ltar gsungs pa dgongs pa dang /
de'i don ji ltar bkral ba'i tshul lo / /
dang po la bzhi /
mdo sde la 'gal spong gi dri ba /
'gal ba de spong ba'i lan /
ngo bo nyid gsum gyi ngo bo ngos gzung ba /
de dag gis grub pa'i don zhus pa'o / /
dang po la gnyis /
bshad bya'i mdo dgod pa dang /
mdo'i don bshad pa'o / /
dang po ni /
dgongs 'grel las /
zhes sogs byung / /
'dir /
dgongs 'grel bod 'gyur du /
don zab dgongs pa nges 'grel gyi le'u ste dang po /
chos 'phags kyi gnyis pa /
blo gros shin tu rnam dag gi gsum pa /
rab 'byor gyi bzhi ba /
blo gros yangs pa'i lnga pa /
yon tan 'byung gnas kyi drug pa /
don dam yang dag 'phags zhus kyi bdun pa /
byams pa'i brgyad pa /
spyan ras gzigs dbang phyug gi dgu ba /
theg pa chen po'i yon tan gyi tshogs rnam par nges pa'i le'u zhes 'byung ste /
le'u bcus rim par rnam reg gi de kho na nyid dang /
don dam pa rtog ga'i blos ji lta ba bzhin bsam gyis mi khyab pa'i tshul dang /
bden gnyis ngo bo gcig dang ldog pa tha dad du 'jog tshul dang /
chos dbyings dbyer med dang /
kun gzhi'i rnam gzhag dang /
mtshan nyid gsum gyi rnam gzhag dang /
gsung rab kyi drang nges dang /
zhi lhag gi rnam gzhag @# / /
dang| sa bcu'i rnam gzhag dang /
'bras bu sangs rgyas kyi sa'i ye shes kyi sku'i rnam gzhag sogs gtso bor gtan la 'bebs so / /
le'u bcu po 'di'i brgyad pa dang dgu pas lam dang /
bcu pas 'bras bu dang /
gzhan bdun gyis gzhi'i rnam gzhag bstan pa dang /
de yang sems tsam pa'i lugs kyi de dag tshang bar ston pa theg bsdus dang khog 'dra tshul rnams yang snying las shes par bya'o / /
de las 'dir skabs su bab pa 'phags zhus kyi le'u ste /
de la ngo bo nyid med pa'i le'u zhes brjod don las dang /
don dam yang dag 'phags kyis zhus pa'i le'u zhes zhub po las btags te /
rgya nag 'grel chen las /
le'u 'di las ngo bo nyid med pa rnam pa gsum gyi bdag nyid kyi mtshan nyid rgya cher ston pas de'i phyir rang gi ngo bo nyid med pa'i mtshan nyid kyi le'u zhes gsungs so / /
dgongs pa zab mo rnam par 'grol ba'i mdo las /
byang chub sems dpa' don dam pa mngon par grub pas zhus pa'i le'u zhes 'byung ba ni gang zag las ming du btags pa yin /
zhes gsungs pa'i phyir ro / /
don dam yang dag 'phags zhes pa'ang /
don dam pa ni thob bya'i yul te ye shes dam pa'i yul dang /
yang dag 'phags zhes pa ni 'thob byed kyi ye shes don dam la dmigs pa las skyes pa la 'brel chen las bshad de /
de nyid las /
rtogs pa dang rtogs par bya ba'i dbang du mdzad nas don dam yang dag 'phags zhes btags pa yin no / /
zhes gsungs so / /
le'u de las ji ltar gsungs tshul yang /
'grel chen las /
le'u 'di la phyogs rnam pa lnga yod de /
dang po ni byang chub sems dpa' zhu ba gsol ba'i phyogs so / /
gnyis pa de nas bcom ldan 'das zhes bya ba man chad ni de bzhin gshegs pa yang dag par bshad pa'i phyogs so / /
gsum pa de nas byang chub sems dpa' don dam yang dag 'phags zhes bya ba man chad ni khong du chud par gyur nas bka' yang dag par blangs pa'i phyogs so / /
bzhi pa de nas byang chub sems dpa' don dam yang dag 'phags zhes bya ba man chad ni khyad par gyi bsngags pa brjod cing bskrun pa'i phyogs so / /
lnga ba de nas byang chub sems dpa' don dam yang dag 'phags zhes bya ba man chad ni bka' bzhin du spyod pa spyad pa'i phyogs so / /
zhes pa ltar phyogs lnga las 'dir zhu ba gsol ba'i phyogs sam dri ba zhus pa'i gzhung 'god par mdzad do /
! /
spro na /
dgongs 'grel rgya 'gyur la 'gyur bzhi byung ste /
rgya nag 'grel chen las /
snga phyis bsgyur pa tha dad pa'i phyir dpe mi mthun pa bzhir 'gyur te /
dang po ni rgya rje song gi tshe rgya gar gyi mkhan po yon tan bzang pos mtshams sbyor ba'i rnam par 'grol ba'i mdo zhes bya bar bsgyur pa pa ma ? po gnyis bzhugs te /
dgongs pa zab mo nges par 'grel ba'i mdo 'di'i tha mar byung ba'i le'u @# / /
gnyis po dag nyid yin no / /
gnyis pa ni rgya rje 'gris phyi ma'i tshe rgya gar mkhan po bo de le'u cis zab mo rnam par 'grol ba'i mdo zhes bya ba rnam pa gcig bsgyur pa le'u bcu gcig bzhugs te /
dgongs pa zab mo nges par 'grel ba'i mdo 'di las don dam pa'i bden pa bstan pa'i le'u la le'u bzhir phye ba'i phyir bcu gcig tu gyur te gzhan ni bdun no / /
gsum pa ni rgya rje tshin gyi tshe rgya gar mkhan po yang dag bden pas tshig nges par 'grel ba zhes bya ba'i mdo bam po gcig bsgyur pa le'u bzhi bzhugs te /
don dam pa'i bden pa bstan pa'i le'u la rnam pa bzhi phye ba'i phyir te /
dgongs pa zab mo nges par 'grel ba'i mdo 'di las 'byung ba'i don dam pa'i bden pa bstan pa'i le'u zhes bya ba nyid yin no / /
bzhi pa ni rgya rje thang gi tshe slob dpon sde snod gsum pa hyan tsang gis dgongs pa zab mo nges par 'grel ba zhes bya ba'i mdo bam po lnga pa gcig bsgyur te le'u brgyad bzhugs so / /
zhes gsungs pa ltar ste /
rgya nag chos 'byung las /
'phags pa dgongs pa nges par 'grel ba zhes bya ba theg pa chen po'i mdo bam po lnga pa rgya gar gyi paN+Ti ta bo d+hi ru tsi'i 'gyur /
yang Shu'an Tu'ang hwa shis bsgyur ba bam lnga pa /
zhes 'byung ba ni 'grel chen gyi gnyis pa dang bzhi pa gnyis dang /
de las /
khol phyung rnam gnyis /
zhes 'byung ba ni 'grel chen gyi gzhan gnyis yin nam snyam mo / /
dgongs 'grel rgyas pa sho lo ka 'bum pa dang /
bsdus pa sho lo ka stong lnga brgya gnyis yod par 'grel chen der bshad pa las deng sang yul 'dir thos bsam byed pa'i rten 'di ni phyi mar mngon no / /
'grel chen de'i bshad bya'i dgongs 'grel ni le'u brgyad pa ste /
gleng gzhi dang /
don dam bden pa'i mtshan nyid dang /
sems dang yid dang rnam par shes pa'i mtshan nyid dang /
chos thams cad kyi mtshan nyid dang /
rang gi ngo bo nyid med pa'i mtshan nyid dang /
rnal 'byor rnam par 'byed pa dang /
sa dang pha rol tu phyin pa dang /
de bzhin gshegs pa'i bya ba sgrub pa'i le'u ste brgyad las /
don dam bden pa'i mtshan nyid kyi le'u sogs bzhis rnal 'byor spyod pa'i sa yongs su brtag par bya ba'i yul dang /
de nas gnyis kyis rnal 'byor ba'i lam dang /
tha mas thob bya'i 'bras bu bstan par 'grel chen nyid las gsungs shing /
le'u phyi ma bdun ni rim par bod 'gyur gyi gleng gzhi'i 'phros le'u dang po bzhi bsgoms pa dang /
lnga pa nas bcu pa'i bar dang 'dra bar snang ngo / /
dka' 'grel dang rgol ngan tshar gcod las /
spyir mdo sde dgongs 'grel la le'u bcu yod de /
gleng gzhi'i le'u /
don zab dgongs pa nges 'grel dang tshul bzhin kun tu 'dri ba gnyis kyis zhus pa'i le'u /
chos 'phags kyi dri lan gyi le'u /
byang chub sems dpa' blo gros rnam dag gi dri lan gyi le'u /
blo gros yangs pa'i dri lan gyi le'u /
yon @# / /
tan 'byung gnas kyi dri lan gyi le'u /
don dam yang dag 'phags kyi dri lan gyi le'u /
byams pas zhus pa'i dri lan gyi le'u /
spyan ras gzigs kyis zhus pa'i dri lan gyi le'u /
'jam dbyangs kyis zhus pa'i dri lan gyi le'u /
zhes gsungs par /
yang snying du /
gleng gzhi'i le'u dor te le'u gzhan rnams mdo'i dngos zin bzhin dang /
le'u tha ma la 'jam dpal gyis zhus pa'i le'u zhes gsungs nas /
dka' 'grel du gsungs pa gleng gzhi'i le'u don gyis thob pa dang /
rab 'byor gyi le'u dor bas bcu'i sems dpa' bcu'i dri lan gyi grangs ma yin pa la dgongs pa'i don du bkral te /
gzhung las kyang /
bsdu bar dgongs 'grel gyi gleng gzhi'i le'u ma gtogs le'u ltag ma rnams pa la mo che drangs shing /
zhes gleng gzhi'i le'u'i tha snyad 'byung ngo / /
rje 'jigs med dbang bos /
da lta'i dgongs 'phrel gyi dpe la dang por rab 'byor gyi le'u zhes pa zhig 'dug ces gsungs pa da lta'i dgongs 'grel gyi dpe dang mi mthun no / /
'grel chen las /
lo tsA bdag gi bsam pa tha dad pa'i phyir ro / /
zhes gsungs pa ltar le grangs dang gcod mtshams dang le mtshan rnams lo tsA ba so sos mdzad pas gang ltar byas kyang chog mod /
bod 'gyur 'di dang bstun tshe le'u bcur byed pa dang /
rab 'byor gyi le'u mi 'dor bal snyon sa med la /
phar phyin rnam bshad las /
sa bcu'i dbang phyug gi byang chub sems dpa' bcus ston pa la dri ba mi 'dra ba re re mdzad /
ces gsungs kyang /
mdo rang dang bstun na tshul bzhin kun tu 'dri bas dris nas dgongs pa nges 'grel gyis lan btab pa las gnyis kas bcom ldan 'das la dri ba zhus pa med do / /
gnyis pa ni /
'dis ni mdo sde /
zhes sogs byung /
dris zhus kyi gzhung la rgya nag 'grel chen du /
zhu ba dang lan gsung ba po smras pa /
gang zhu ba'i dngos po bstan pa /
bstan pa ji lta ba zhu ba gsum gyis 'chad la /
'dir /
'dis ni /
nas /
don gyis zhus so'i bar gyis dri ba zhus tshul dang /
de man gyis dka' sa rnams bkral ba las /
dri ba zhus tshul ni /
dri zhus kyi mdo 'dis 'dir bstan 'khor lo bar ba shed mdo sogs su chos thams cad ngo bo nyid med pa dang ma skyes pa sogs bzhir gsungs pa dang /
'dir bstan 'khor lo dang po rgyal po la gdams pa lta bur phung po dang 'gres rgad lhag ma drug gi rang mtshan gyis grub pa dang skye 'jig gi mtshan nyid sogs kyang rang mtshan gyis grub par gsungs pa gnyis sgra sor bzhag na 'gal na'ang /
'gal ba med dgos pas dgongs gzhi ci la dgongs nas sher mdo sogs su ngo bo nyid med pa sogs lngar gsungs pa yin /
zhes 'dir bstan 'khor lo bar ba'i dgongs gzhi dngos su dris nas dang po'i dgongs gzhi don gyis zhus so / /
de la dri ba mdzad pa po don dam yang dag 'phags ni sa la gnas pas rang gis dogs pa ma chod pa min par /
rnam @# / /
rig tsam gyi tshul bstan nas rjes su gzung dgos pa rnams la phan gdags phyir dogs pa yod pa ltar bcos nas dri ba zhus pa ste /
'dir bstan 'khor lo dang por bcom ldan 'das kyis phung po /
skye mched /
rten 'brel /
zas /
bden bzhi /
khams /
byang phyogs te 'gres rkang bdun tsam gyi dang po la brtsams te rnam grangs du mar phung po rnams kyi rang mtshan gyis grub pa yang bka' stsal ba dang /
de bzhin du rang mtshan gyis grub pa gzhir byas te /
rgyu las skye ba dang /
ngang gis 'jig pa dang /
zag bcas kyi phung po rnams spang ba dang /
zag med kyi phung po rnams shes pa yang bka' stsal /
ces pa ste /
'dir rang mtshan zhes pa rgya nag 'grel chen las /
de la rang gi mtshan nyid ces bya ba ni bye brag gi mtshan nyid yin te /
ji skad du /
gzugs ni thogs pa dang bcas pa'o zhes bya ba nas rnam pa bshes pa ni rnam par rig pa'o zhes bya ba'i bar du bshad pa lta bu'o / /
skye ba'i mtshan nyid dang /
'jig pa'i mtshan nyid ces bya ba ni spyi'i mtshan nyid yin te /
zhes thun mong min pa'i mtshan nyid la bshad pa ni mi rigs te /
mdo nyid las kun btags skabs /
de la chos rnams kyi mtshan nyid ngo bo nyid med pa gang zhe na /
kun btags pa'i mtshan nyid gang yin pa'o / /
de ci'i phyir zhe na /
'di ltar de ni ming dang brdas rnam par bzhag pa'i mtshan nyid yin gyi /
rang gi mtshan nyid kyis rnam par gnas pa ni ma yin pas de'i phyir de ni mtshan nyid ngo bo nyid med pa nyid ces bya'o / /
zhes rang mtshan gyis grub pa la gsal bar gsungs pa'i phyir dang /
'grel chen ltar na mtshan nyid ngo bo nyid med pa kun btags la bshad mi rung bar thal /
kun btags la'ang thun mong min pa'i mtshon byed yod pa'i phyir /
sogs spras bsdus pa ni /
sde dge'i bstan 'gyur dkar chag sogs su thogs med kyis mdzad par grags pa'i 'grel chen du byas pa'i dgongs 'grel rnam bshad las /
skabs 'di dag gi tshig gi don gzhan ni sngar 'phags pa rab 'byor gyi le'ur bshad pa bzhin du rig par bya'o / /
zhes dang /
de'i rab 'byor le'u'i thad du /
phung po'i mtshan ma dmigs pa zhes bya ba ni rang gi mtshan ma yongs su brtags pa'i sgo nas so / /
phung po'i skye ba dmigs pa dang /
phung po'i 'jig pa dmigs pa zhes bya ba gnyis ni spyi'i mtshan nyid yongs su brtags pa'i sgo nas te /
zhes gsungs pa 'di yin nam snyam mo / /
phung po bzhin du 'gres rkang gnyis pa skye mched bcu gnyis dang /
gsum pa rten 'brel yan lag bcu gnyis dang /
bzhi ba zas bzhi'i bar yang rang mtshan nas yongs su shes pa'i bar lnga bka' stsal pa ste /
bar zhes pa sgron gsal mchan du bar na bsdu rgyu med pa'i rigs la tha tshig tu bsgyur pa legs par gsungs pa 'dir 'byor min brtag go /
zas bzhi ni /
mdzod las /
'di la gnas dang ni / /
brten pa rgyas pa'i don du gnyis / /
srid gzhan 'phen @# / /
dang 'grub pa yi / /
don du gnyis te go rim bzhin / /
zhes pa ltar na tshe 'di'i rten lus rgyas byed kham thas /
brten pa sems rgyas byed reg zas /
yang srid 'phen byed sems pa'i zas /
'grub byed rnam shes kyi zas bzhi ste /
phyi mar ting nge 'dzin gyi zas zhes bshad pa'ang yod do / /
de bzhin du sbyar nas 'gres rkang lnga ba bden bzhi'i rang mtshan gyis grub pa dang /
de ltar grub pa gzhir byas te /
sdug bsngal shes pa dang /
kun 'byung spang ba dang /
'gog pa mngon du bgyi ba dang /
lam bsgom pa rnams bka' stsal ba dang /
'gres rkang drug pa khams noms kyi rang mtshan gyis grub pa dang /
de ltar grub pa gzhir byas te /
khams sna tshogs pa nas yongs su shes pa'i bka' stsal ba ste /
khams sna tshogs dang khams du ma gnyis kyi khyad par la /
'grel chen las /
khams bco brgyad po dag gcig las gcig tha dad pa'i mtshan nyid gang yin pa de ni khams sna tshogs pa nyid ces bya'o / /
khams bco brgyad po de dag nyid sems can tshad med pa rnams kyi rten gyi bye brag tu gyur pa ni khams du ma nyid ces bya ste /
zhes khams bco brgyad po de dag la nang tshan mi 'dra ba'i khyad par yod pa dang /
de dag sems can tshad med pa'i rten gyi bye brag tu gyur pa'i ldog cha nas ming gnyis btags pa tsam yin par bshad pa dang /
dgongs 'grel rnam bshad du /
rigs la gnas pa sna tshogs dang sems can gyi spyod pa brgyad khri'i bar rnams ni khams sna tshogs dang /
khams sna tshogs pa de dag la rang bzhin du gnas pa dang /
sngon goms pa dang /
rnam par dag par byar rung ba dang /
mi rung ba dang /
de dag re re la mtha' yas pa yod pa ni khams du ma zhes bshad kyang /
'og nas lan gyi skabs mdo rang nyid las /
khams drug dang khams bco brgyad po dag gi khams re re yang de bzhin lags so / /
zhes gsungs pa dang sbyar na khams sna tshogs pa ni khams bco brgyad dang khams du ma ni khams drug la bya'o / /
'gres rkang bdun pa byang phyogs so bdun gyi rang mtshan gyis grub pa dang /
de ltar grub pa gzhir byas te /
mi mthun phyogs dang /
gnyen po'i phyogs dang /
lam ma skyes pa skye ba dang /
skyes pa gnas pa dang /
mi bskyud pa ste mi brjed pa dang /
yang yang goms par byed pa'i slar zhing 'byung ba'am phyir zhing 'byung ba dang /
gong nas gong du 'phel zhing mtha' med du rgyas pa'i 'phel zhing yangs pa'am 'phel zhing rgyas pa rnams kyang bka' stsal te rang gi mtshan nyid sogs rnam grangs brgyad po byang phyogs sde tshan re rer tshang bar sbyor dgos pa rab 'byor gyi le'u na gsal lo / /
'dir bstan 'khor lo bar bar bcom ldan 'das kyis chos rnams rang mtshan gyis ma grub pa gzhir byas te /
ngo bo nyid ma mchis pa sogs lnga bka' stsal na /
ci la dgongs nas de ltar bka' stsal snyam du dogs pa ste /
ci la dgongs nas de ltar bka' stsal pa'i don de nyid bcom ldan 'das la don dam yang dag 'phags bdag gis zhu ba lags @# / /
so| /
zhes gsungs te /
mtshan gzhi la /
sgo mang gsung rgyun ltar na phung po la brtsams pa ni /
rgyal po gzugs can snying po la gdams pa las /
rgyal po chen po gzugs la skye ba yang yod /
'jig pa yang yod /
de'i skye ba dang 'jig pa yang shes par bya'o / /
zhes sogs lta bu dang /
skye mtshad dang /
rten 'brel dang /
zas la brtsams pa gsum ni /
mngon 'byung gi mdor ral ba can lnga brgya dang 'od srungs chen po sogs la gdams pa lta bu dang /
bden pa la brtsams pa ni /
bden bzhi'i chos 'khor gyi mdo lta bu dang /
khams la brtsams pa ni /
khams mang po'i mdo lta bu dang /
byang phyogs la brtsams pa ni /
dran pa nyer bzhag gi mdo lta bu yin no /
! /
spro na /
dri ba zhus tshul ni /
stong thun las /
mdo kha cig tu phung sogs rang bzhin gyis yod par gsungs pa dang /
kha cig tu rang bzhin med par gsungs pa la dri bzhus pa dang /
gnyal ston gyis 'dir bstan 'khor lo dang por gzugs nas rnam mkhyen gyi bar gyi chos rnams rang mtshan gyis grub pa dang /
bar bar chos rnams ngo bo nyid ma mchis pa sogs su gsungs pa la dang /
dka' 'grel du 'khor lo dang por phung sogs rang mtshan gyis grub pa dang /
bar bar de ma grub par gsungs pa la dang /
rje btsun pas 'khor lo dang por gzugs nas byang phyogs par gyi chos rnams rang mtshan gyis grub mnyam dang /
bar bar gzugs nas rnam mkhyen gyi bar gyi chos rnams rang mtshan gyis ma grub mnyam du gsungs pa la dang /
blo gling bas 'khor lo dang por phung sogs chos rnams bden grub tu dngos su bstan pa dang /
bar bar de bden med du sgras zin la bstan pa sa dang /
kha cig 'khor lo dang por phung sogs rang 'dzin rtog pa'i zhen gzhir rang mtshan gyis grub mnyam dang /
bar bar gzugs nas rnam mkhyen gyi bar de ltar ma grub mnyam du gsungs pa la dang /
yig char 'khor lo dang por gzugs nas byang phyogs kyi bar gyi 'dus byas kyi chos rnams la rang mtshan gyis grub pa'i ngo bo dang skye 'gag sogs yod yod ces pa'i mdo tshig lan grangs mang por bka' stsal pa dang /
bar bar gzugs nas rnam mkhyen gyi bar gyi chos rnams la rang mtshan gyis grub pa'i skye 'gag sogs med med ces pa'i mdo tshig lan grangs du mar bka' stsal pa gnyis sgra sor bzhag na 'gal zhes dri ba zhus par gsungs so / /
rje btsun pas bshad tshul ni /
gzhung las /
chos rnams la rang gi mtshan nyid kyis grub pa'i ngo bo nyid yod mnyam du gsungs pa dang med mnyam du gsungs pa dang yod med legs par bye ba gsum /
zhes dang /
stong thun las /
dang por phung sogs rang gi mtshan nyid kyis yod mnyam dang /
bar pa las thams cad rang bzhin med mnyam du gsungs kyi /
rang bzhin yod med dngos su phye nas ma gsungs pas drang don dang /
zhes gsungs pa dang /
dka' 'grel sogs kyi sgras zin dang phal cher mthun par snang ngo / /
yang snying gis stong thun gyi don yang /
@# / /
chos rnams la rang mtshan gyis grub ces pa'i tshig yod mnyam yin pa la dgongs zhes yig cha dang mthun par 'grel lo / /
'o na /
'khor lo dang por phung sogs rang mtshan gyis grub par rjod pa'i tshig cho ga can /
khyod sgra ji bzhin pa'i mdor thal /
khyod phung sogs rang mtshan gyis yod par rjod pa'i mdo gang /
phung sogs rang mtshan gyis yod pa'i phyir na /
gzhan dag ma khyab ste /
'dir bstan 'khor lo dang pos phung sogs rang mtshan gyis grub ces pa'i tshig gis phung sogs rang mtshan gyis yod pa tsam brjod pa ma yin par phung sogs rang 'dzin rtog pa'i zhen gzhir rang mtshan gyis yod par yang brjod pa'i phyir te /
sgra des don de brjod ma brjod ston pa po'i ston 'dod dang nyan pa po'i zhe 'dod la ltos pa'i phyir zer /
de la rnam 'grel gyi gzhung che ba dag dang bstun na /
'khor lo dang po'i ched du bya ba'i gdul bya nyan thos sde gnyis kyis spyi mtshan sgra rtog gis btags pa la ma ltos par yod par mi 'dod pas chos khams sogs rang mtshan gyis yod par bstan pa'i rgyu mtshan dang dgos pa bsam dgos so / /
kha cig phung po rnams kyi rang gi mtshan nyid kyang bka' stsal /
ces sogs kyi skabs nas 'byung ba'i rang mtshan ni rang 'dzin rtog pa'i zhen gzhir rang mtshan gyis grub pa kho na la byed zer na /
de mi 'thad de /
de la sgra rtog gis btags pa la ma ltos par grub pa'ang 'jog pa'i phyir /
der thal /
de la phung sogs kyi steng du yod la /
kun btags kyi steng du med pa zhig kyang 'jog dgos pa'i phyir te /
gzhung las /
kun btags la'ang thun mong ma yin pa'i mtshon byed yod pas mtshan nyid ngo bo nyid med pa kun btags la bshad du mi rung ba'i skyon du 'gyur ba'i phyir /
zhes pa de 'di'i rang mtshan thun mong min pa'i mtshan nyid du bshad pa la gnod byed du 'gro tshul yod pa'i phyir /
khyab ste /
de rang 'dzin rtog pa'i zhen gzhir rang mtshan gyis grub pa kho na la byed na kun btags dmigs kyis bkar ba la dgos pa med par 'gyur ba'i phyir /
kho na re /
phung po rnams kyi rang gi mtshan nyid kyang bka' stsal /
ces pa'i dngos bstan gyi 'khor lo dang po chos can /
khyod dngos zin sgra ji bzhin pa yin par thal /
khyod kyis sgras zin la phung po rang mtshan gyis grub par bstan la /
phung po rang mtshan gyis grub pa'i phyir zer na /
gzhan dag ma khyab ste /
des rang 'dzin rtog pa'i zhen gzhir rang mtshan gyis grub par yang sgras zin la bstan pa'i phyir zer /
'dod na /
de chos can /
dogs pa can gyi 'khor lo dang po ma yin par thal /
'dod pa'i phyir /
'dod na /
de dri zhus kyis dri ba zhu ba'i gzhir 'god mi dgos par thal lo / /
de ltar na skabs 'di'i rang mtshan zhes pa /
thun mong min pa'i mtshan nyid dang /
don byed nus pa dang /
yul steng nas grub pa dang /
sgra rtog gis btags pa la ma ltos par grub pa dang /
rang 'dzin rtog pa'i zhen gzhir rang mtshan gyis grub pa rnams las dang po @# / /
gzhung du bkag cing /
nyan thos sde bas kyang chos thams cad don byed nus pa'i rang mtshan du mi 'dod pa'i phyir na de ltar ston dgos med pas gnyis pa yang mi 'thad la /
gsum pa ltar na 'dir bstan 'khor lo dang po sgra ji bzhin par 'gyur zhing /
bzhi ba ltar na 'dir bstan 'khor lo dang po'i ched du bya ba'i gdul bya la chos thams cad sgra rtog gis btags pa la ma ltos par grub par ston dgos par 'gyur ba dang /
lnga ba ltar na de rtags kyi dgag bya yin pas kun btags ma yin pa la'ang med do / /
des na 'di'i rang mtshan la sgra rtog gis btags pa la ma ltos pa'i rang mtshan yod pa gzhung las /
mdo nyid las kun btags kyi skabs su rang gi mtshan nyid kyis grub pa la gsal bar gsungs /
zhes dang /
'dir rang gi mtshan nyid kyis yod med bstan tshod ni ming dang brda la ltos nas bzhag ma bzhag yin la /
zhes dang /
chos rnams la rang gi mtshan nyid kyis grub pa'i ngo bo nyid /
nas /
yod med legs par phye ba /
zhes 'khor lo gsum par chos rnams la rang mtshan gyis yod med phye bar gsungs pa dang /
stong thun las kyang /
tha ma las ni kun btags rang bzhin med pa dang /
gzhan dbang dang yongs grub rang bzhin gyis yod par gsungs /
zhes gsungs pa sogs mang pos grub cing /
phung sogs kyi steng du yod la kun btags kyi steng du med pa zhig 'jog pa /
kun btags la'ang thun mong ma yin pa'i mtshon byed yod pas mtshan nyid ngo bo nyid med pa kun btags la bshad du mi rung ba'i skyon du 'gyur ba'i phyir /
zhes kun btags dmigs kyis bkar bas shes so / /
kho na re /
'di'i rang mtshan chos bdag kho na la byed dgos te /
kun btags ngos 'dzin dang po'i mdor /
rang gi mtshan nyid kyis rnam par gnas pa ni ma yin /
zhes dang /
gzhung las /
kun btags la med rgyu'i mtshan nyid kyi ngo bo nyid ni rang gi mtshan nyid kyis grub pa'am gnas pa la bya'o / /
zhes gsungs pa'i phyir /
khyab ste /
gzhung las /
kun btags ngos bzung ba'i skabs gnyis kar ngo bo dang khyad par du btags pa tsam min pa'i kun btags gzhan ma gsungs /
zhes de ngo bo dang khyad par du kun btags pa'i kun btags la gsungs pa gang /
de 'dra'i kun btags rang mtshan gyis grub pa ni brtag pa mtha' bzung gi chos bdag yin pa'i phyir ther na ma khyab ste /
kun btags gzhan ma gsungs zhes pa gang gis stong ba'i kun btags la byed pa gzhung rang las gsal pa'i phyir ro / /
ma khyab mtshams kyi rtags gnyis pa grub ste /
de ltar 'dzin pa chos kyi bdag 'dzin yin pa'i phyir te /
gzhung dang /
stong thun las /
gzhan dbang la ngo bo dang khyad par du btags pa rang gi mtshan nyid kyis grub par 'dzin pa chos kyi bdag 'dzin du bstan la /
zhes gsungs pa'i phyir /
kha cig lung 'di'i don de'i gong de ma thag tu gsal ba ltar gzhan dbang ngo bo dang khyad par du kun btags pa'i ngo bor rang mtshan gyis grub par 'dzin @# / /
pa chos kyi bdag 'dzin du gsungs pa'i don las /
gzhan dbang la ngo bo dang khyad par du kun btags pa rang mtshan gyis grub par 'dzin pa chos kyi bdag 'dzin du gsungs pa'i don ma yin pa'i phyir zer na| mi 'thad de /
de gnyis ming rnam grangs pa yin pa'i phyir ro / /
kha cig 'di'i rang mtshan chos bdag kho na la byed dgos te /
gzhung las /
mtshan nyid ngo bo nyid med pa chos kyi bdag med du bshad /
ces gsungs ba'i phyir na ma khyab ste /
mun sel du kun btags rang mtshan gyis grub pa dang /
gzhan dbang la ngo bo dang khyad par du btags pa rang mtshan gyis grub pa gnyis chos bdag tu 'gro tshul zhig yod par gsungs pa ltar /
de'i mtshan nyid ngo bo nyid ces pa ngo bo dang khyad par la kun btags pa'i kun btags la bya zhing /
de med pa chos kyi bdag med du bshad pa'i don yin pas gzhung gi gcod mtshams la gzab dgos pa'i phyir /
yang snying du yig cha dang bstun te /
rang gi mtshan nyid kyang bka' stsal /
ces pa dang /
kun btags kyi skabs su rang gi mtshan nyid kyis grub pa la gsal bar gsungs /
zhes pa'i rang mtshan ni dgag bya'i rang mtshan dang /
rang gi mtshan nyid kyis rnam par gnas ba ni ma yin /
zhes pa'i rang mtshan ni rang mtshan dngos la mdzad kyang /
dang po la dgag bya'i rang mtshan dang /
bden grub kyi rang mtshan gnyis ka dang /
phyi ma gnyis ka bden grub kyi rang mtshan nyid la ngos 'dzin pa yod do / /
blo gling bas 'dir bstan 'khor lo dang por gzugs sogs phyi don du grub pa dngos su bstan par bshad pa dang /
yig cha rnying par phyi don yod par dngos su ston pa'i 'khor lo dang po dang /
rang 'dzin rtog pa'i zhen gzhir rang mtshan gyis grub par dngos su ston pa'i 'khor lo dang po gnyis so so ba dang /
gzhung las 'dir bstan 'khor lo dang po drang don du 'grel tshul 'chad pa na phyi don ston pa drang don du 'grel tshul gsungs pa ni rang mtshan gyis grub par gsungs pa drang don du 'grel ba'i dper bstan par bshad do / /
de la yig char /
'dir bstan 'khor lo dang por gzugs sogs rang 'dzin rtog pa'i zhen gzhir rang mtshan gyis grub par dngos su bstan kyang phyi don dngos su ma bstan pa'i khyad yod pa dang /
snga ma dngos su brjod pa'i sgras phyi ma dngos su brjod na sgra rtog gsel 'jug ma yin par thal ba dang /
chos rnams kyi mtshan nyid ngo bo nyid med pa| zhes sogs kyis phyi don dngos su ma bkag par rang 'dzin rtog pa'i zhen gzhir rang mtshan gyis grub pa dngos su bkag pa'i shugs kyis phyi don med pa'i rnam rig la 'jug par ma gsungs par thal bas lugs dang po bkag cing /
skabs dang po'i mtha' dpyod las /
dang por phyi don ston pa'i 'khor lo dang po drang don dang /
de rjes rang 'dzin rtog pa'i zhen gzhir rang mtshan gyis grub par ston pa'i 'khor lo dang po drang don du bshad pa'i phyir /
zhes @# / /
phyi don yod par ston pa'i 'khor lo dang po dang /
rang 'dzin rtog pa'i zhen gzhir rang gi mtshan nyid kyis grub par ston pa'i 'khor lo dang po gnyis so so ba dang /
gzhan yang /
phyi don yod par ston pa'i 'khor lo dang po chos can /
nas /
'dod na /
dris zhus kyi 'khor lo dang po yin par thal /
'dod pa'i phyir /
'dod na /
gzugs nas byang phyogs bar gang rung rang 'dzin rtog pa'i zhen gzhir rang mtshan gyis grub par ston pa'i mdo yin par thal /
'dod pa'i phyir /
'dod mi nus te /
phyi don yod par ston pa'i mdo yin pa'i phyir /
zhes phyi don yod par ston pa'i 'khor lo dang po dri zhus kyi 'khor lo dang po min pa dang /
phyi don yod par ston pa'i mdo yin na rang 'dzin rtog pa'i zhen gzhir rang mtshan gyis grub par ston pa'i mdo ma yin pas khyab par gsungs pa la /
yang snying du /
mig dang gzugs la brten nas mig gi rnam par shes pa skye'o / /
zhes pa lta bu phyi don yod par ston pa'i 'khor lo dang po dang /
rgyal po chen po gzugs la skye ba yang yod /
ces pa lta bu rang 'dzin rtog pa'i zhen gzhir rang mtshan gyis grub par ston pa'i 'khor lo dang po la 'jog par gsungs nas /
phyi don dang /
rang 'dzin rtog pa'i zhen gzhir rang mtshan gyis grub par ston pa'i 'khor lo dang po gnyis mdo so so ba yin zer ba bkag ste /
gnyig dngos bstan la ma sbyar na mdo de gnyis don gcig cing /
'di'i mtshan gzhi snga ma yang gnyig dang /
mdo gcig yin yang drang don du 'grel ba'i sgo gnyis so sor yod pa yig cha'i dgongs par 'chad do / /
de'i dngos bstan gnyis don gcig min pa las dngos bstan gnyis 'gal ba'i don min par phar phyin bsnyel byang du gsungs la /
phar phyin zhi ba char /
yig char gyi don yod par ston pa'i 'dir bstan 'khor lo dang po med par gsungs pa yig cha rnying ba'i zin ltar bkod pa dang /
yang snying gi dgongs pa phyi don yod par dngos su ston pa'i 'khor lo dang po yin na dri zhus dngos bsnyan gyi 'khor lo dang po ma yin pas khyab pa'i don dang /
mig dang gzugs la brten nas /
zhes sogs kyang phyi don dngos su ston pa'i 'khor lo dang po dang /
'dir bstan 'khor lo dang po yin yang 'dir dngos su bstan pa'i 'khor lo dang po min par bshad na yig cha gnyis ka'i dgongs par 'gro zhes bshad do / /
dri ba'i ngo bo la tshig gis khyab zer ba dang /
de la ngag gi sgra lus kyi rnam 'gyur yid kyi shes pa gsum ga yod zer ba dang /
tshig dri ba zhu byed las dri ba min pas dri ba la lung gi spras zin 'gal ba ltar snang ba 'jog zer ba dang /
don dam yang dag 'phags kyi rgyud kyi mdo gnyis sgras zin 'gal snyam pa'i dogs pa 'jog zer ba dang /
'dir bstan 'khor lo dang po dang bar ba gnyis kyi brjod bya 'jog zer ba sogs sna tshogs yod la /
yang snying du /
don de nyid bcom ldan 'das la bdag yongs su zhu lags so / /
zhes pas 'khor lo dang po dang bar ba gnyis la dri ba zhus pa yin @# / /
na| 'khor lo dang po'i dri ba dngos su zhus par thal /
mdo de zhu byed kyi tshig dngos su byung ba'i phyir dang /
dang po'i dri ba yin na dngos su zhus pas khyab pa'i phyir te /
de yin na bar ba'i dri ba yin pas khyab pa'i phyir gsungs pa dang /
gzhan dag de la khyab pa rnams ma grub cing /
gzhung las /
des ni rang gi mtshan nyid yod pa sogs su gsungs pa yang cil dgongs nas gsungs pa don gyis zhus so / /
zhes dang /
phar phyin mtha' dpyod las /
'khor lo dang po bar ba gnyis la dri ba dngos su bstan /
ces dri zhus kyi gzhung gis 'khor lo dang po la dri ba zhus par gsungs pas /
'khor lo dang po dang bar ba gnyis kyi dri ba dngos su byung yang bar ba ma gtogs dang po la dngos su ma zhus shing /
dang po la dri ba don gyis zhus kyang bar ba la de ltar ma zhus zhes 'dod pa'i phyi ma 'di gzhung don dang 'byor tam snyam mo / /
kha cig /
dri zhus kyi 'khor lo dang po yin na bden bzhi las brtsams pas khyab ste /
phung po las brtsams pa'i mdo yang de yin pa'i phyir te /
de nyan thos kyi gzhi lam rnam gsum gtan la 'bebs pa'i mdo yin pa'i phyir dang /
grub don gyi mdo las kyang /
'phags pa'i bden pa bzhi'i rnam pa bstan pa'i chos kyi 'khor lo /
zhes gsungs pa'i phyir zer na ma khyab ste /
lung de'i don ni nyan thos sde pa'i rigs can dag gi blo dang bstun pa'i gsung rab kyi don gtan la 'bebs tshul gtso bo'i dbang du byas pa la byed pa'i phyir /
rdo rje 'chang nas rtog ge 'bar bar bden bzhi phyin ci ma log par ston pa'i rtags kyis theg chen gyi mdo bkar bsgrubs pa la dpags na bka' la bden bzhi ston pas khyab ces lam rim gsung bshad la mdzad kyang /
mun sel du /
brjod bya bden bzhir brtsams zhes pa dngos dang brgyud pas bden bzhi ston pa la byas na gsung rab thams cad der thal bas bden bzhi dngos su ston pa'am /
bden bzhir brtsams pa'i mdo yin na bden bzhi dngos su ston pas ma khyab byas na bde bar gsungs so / /
rgyal po chen po gzugs la skye ba yang yod /
ces sogs kyi mdo 'di bka' 'gyur dkar chag rnams su rgyal po la gdams pa'i ming btags pa rnams na med kyang /
gzugs can snying pos bsu ba bya ba'i mdor yod la /
dmag ldan gzugs can snying po /
bzo sbyangs gzugs can snying po /
rgyal po gzugs can snying po gsum don gcig par gung thang rin po ches gsungs pa ltar ro / /
kha cig /
phar phyin mtha' dpyod dang gung thang rin po ches /
rgyal po chen po gzugs la skye ba yang yod /
ces sogs kyi mdo 'di /
phung po rnams kyi rang gi mtshan nyid kyang bka' stsal /
ces pa'i dngos bstan gyi 'khor lo dang por bzhag pa mi 'thad de /
mdo 'di phung po skye ba dang 'jig pa rang mtshan gyis grub pa ston pa'i 'khor lo dang po yin gyi /
phung po rang gi ngo bo la de ltar ston pa'i mdo ma yin pa'i phyir zer na /
skyon med de /
@# / /
brjod don ngo bo la kun btags pa rang mtshan gyis grub pa dang /
khyad par la kun btags pa ste gzugs kyi skye ba rang mtshan gyis grub pa sogs su song ba yin pa'i phyir byas pa la /
kho na re /
gzugs kyi khyad par la kun btags pa dngos su ston pa'i mdo yin na /
gzugs kyi ngo bo la kun btags pa dngos su ston pa'i mdo yin pas khyab par thal /
'dod pa'i phyir /
zhes zer na brtag go /
des na rgyal po la gdams pa'i mdo 'dis tshig zin la gzugs skye 'jig yod par bstan pa las gzugs rang 'dzin rtog pa'i zhen gzir rang mtshan gyis grub ces pa'i tshig med kyang /
sgras zin la rang 'dzin rtog pa'i zhen gzhir rang mtshan gyis grub pa'i skye 'jig yod par bstan pas dri zhus ltar dogs pa yod pa'i 'khor lo dang po yin zhing /
sgras zin ma zin ni tshig gis zin ma zin dang /
shes 'dod dang ston 'dod kyis zin ma zin la byed pa gnyis las phyi ma ltar byed pa la'ang khungs thub kyi rgyab rten yod med dpyad dgos so / /
yang snying du /
mngon 'byung gi mdor /
'od srungs /
nga ni khyod kyi ston pa yin no / /
khyod ni nga'i nyan thos yin no / /
zhes dang /
'dul ba'i bslab bya ston pa'i 'khor lo dang po rnams ched du bya ba'i gdul bya nyan thos sde ba'i rigs la gsungs kyang don de rang 'dzin rtog pa'i zhen gzhir rang mtshan gyis grub par ma bstan pas dogs pa zhu dgos kyi mdo ma yin pa /
gzhung las| bslab bya gsungs pa la 'dir dogs pa gcod mi dgos pa bzhin no / /
zhes gsungs pas shes par gsungs pa la /
mun sel du /
'khor lo dang po'i ched du bya ba'i gdul byar rang 'dzin rtog pa'i zhen gzhir rang mtshan gyis grub par ma bstan pa'i skye 'jig yod par bstan pa zhig gzhag dka' bar gsungs so / /
rgya nag 'grel chen du /
spang ba dang /
yongs su shes pa'i don la kun nyon gyi gzugs phung spang ba dang /
kun nyon ma yin pa'i gzugs phung yongs su shes pa la sbyar ba dang /
kun 'byung spang ba dang /
sdug bden yongs su shes pa la sbyar ba'i bshad pa gnyis byung ba gnyis ka khas blang rung ngo / /
bden bzhi'i chos 'khor gyi mdo dri zhus kyi bden pa las brtsams pa'i mdo'i mtshan gzhir khas blangs pa la /
kho na re /
de chos can /
khyod kyis rang 'dzin rtog pa'i zhen gzhir rang mtshan gyis grub par bstan par thal /
khyod dri zhus kyi 'khor lo dang po yin pa'i phyir /
'dod na /
de chos can /
khyod rang gi bstan don la slu bar thal /
'dod pa'i phyir na ma khyab ste /
bstan don la slu mi slu rang gi bstan bya'i gtso bo la ltos nas 'jog dgos pa'i phyir /
rtsa bar 'dod mi nus te /
khyod dpyad gsum gyis dag pa'i lung gi rtags kyis shin lkog ston pa'i mdo rang gi bstan don la mi slu bar sgrub pa'i rtags chos gnyis ldan gyi mthun dpe yang dag yin pa'i phyir ro / /
mdo las khams drug dang khams bco brgyad @# / /
rim par gsungs pa dang bstun na khams sna tshogs pa khams drug dang /
khams du ma khams bco brgyad la byed dgos lta bur snang yang /
gzhung du de las bzlog ste sbyar ba'i rgyu mtshan brtag go /
mtshan du /
'on kyang rab 'byor gyi le'u las khams sna tshogs dang khams du ma zhes pa de gzhi gcig la yang khyad chos mang po sbyar nas bshad pa'i dkyus la 'byung bas 'grel chen gyi de ltar byed dgos sam snyam zhes klan ka mdzad de /
rab 'byor gyi le'u las 'byung zhes pa ni /
le'u de las /
kha cig ni khams kyi dmigs pa dang /
khams kyi mtshan ma dmigs pa dang /
khams sna tshogs pa nyid dmigs pa dang /
khams du ma dmigs pa dang /
khams 'gog pa dmigs pa dang /
khams 'gog pa mngon du bgyi ba dmigs pas shes pa brda sprod par bgyid /
ces pa 'di yin la /
de lta na de'i gong nyid du /
bden pa dmigs pa dang /
bden pa'i mtshan nyid dmigs pa dang /
bden pa yongs su shes pa dmigs pa dang /
bden pa spang ba dmigs pa dang /
bden pa mngon du bgyi ba dmigs pa dang /
bden pa sgom pa dmigs pas shes pa brda sprod par bgyid /
ces gsungs pas /
bden bzhi re rer shes spong mngon sgom bzhi bzhi sbyar nas 'chad rigs par thal zhing /
yang snying du 'ang rgya nag 'grel chen gyi bshad tshul bkag la /
rab 'byor gyi le'ur khams kyi rnam grangs drug gsungs pa gzhi gcig la sbyar te gsungs pa min pa le'u de'i thad kyi 'grel chen du gsal lo / /
yang snying du /
bsdu bar /
khams sna tshogs pa nyid gang zhe na /
khams bco brgyad po dag phan tshun mtshan nyid tha dad pa gang yin pa'o / /
khams du ma nyid gang zhe na /
de dag nyid sems can sna tshogs dpag tu med pa'i rab tu dbye bas gnas pa'o / /
zhes pa ni ba ru ra'i mdo dang /
mdo sde rgyan gyi zin so 'ga' dang mthun par sems can gyi khams dang mos pa sna tshogs par gsungs pa las /
dgongs 'grel gyi khams sna tshogs dang khams du ma zhes pa 'di'i dbang du byas pa'i bshad tshul ma yin te /
dgongs 'grel las khams kyi dri ba 'god pa'i mdo ni gtso bo khams mang po'i mdo yin pa'i phyir /
zhes bzhed kyang /
mun sel du /
lung rnams la dpyad na ba ru ra'i mdo'i de 'jig rten gyi khams dang /
mdo sde rgyan gyi de sems can gyi khams dang /
bsdu ba'i de khams bco brgyad du snang bas de gsum gyi don 'dra bar sgrub dka' bar gsungs so / /
gnyis pa 'gal bde spong ba'i lan la gnyis /
ngo bo nyid med tshul gang la dgongs nas ngo bo nyid med par gsungs pa bshad pa dang /
gang la dgongs nas ma skyes pa sogs su gsungs pa bshad pa'o / /
dang po la gsum /
mdor bstan pa dang /
rgyas par bshad pa dang /
de dag gi dpe bstan pa'o / /
dang po la gnyis /
lung drangs nas dgongs gzhi ngos gzung ba /
sher mdo las ngo bo nyid med @# / /
par gsungs pa kun rdzob kyi chos tsam la dgongs par 'dod pa'i lugs dgag pa'o / /
dang po ni /
dgongs 'grel las /
zhes sogs byung /
dgongs 'grel las lan gyi skabs su /
zhu ba gsol ba la bsngags shing bshad par gnang ba bstan pa dang /
zhus pa bzhin du lan yang dag par bstan pa gnyis las /
dang po la /
zhu ba gsol ba la phan yon yod par bsngags pa dang /
nyan par skul zhing bshad par gnang ba gnyis las /
dang po la /
de skad ces gsol ba dang /
zhes sogs kyis 'chad pa po rnam par 'byed pa dang /
khyod kyi sems kyi yongs su rtog pa dge ba tshul bzhin skyes pa legs so legs so / /
zhes pas zhu ba gsol ba'i rigs pa dang mthun par bsngags pa dang /
rigs kyi bu khyod kyis deng 'dir de bzhin gshegs pa la don zab mo 'dri ba legs so legs so / /
zhes pas don zab mo zhus pa'i bsngags brjod pa dang /
khyod de ltar skye bo mang po la phan pa dang /
zhes sogs kyis zhu ba gsol ba'i phan yon bstan la /
de'i phyir nyon cig dang /
zhes sogs kyis nyan par skul zhing bshad par gnang ba dang /
ngas chos rnams kyi ngo bo nyid med pa nyid rnam pa gsum po 'di lta ste /
zhes sogs kyis zhus pa bzhin du lan yang dag par bstan pa byung bar rgya nag 'grel chen du bshad pa las /
don zab mo zhus pa'i bsngags pa brjod pa bod 'gyur 'dir mi snang ngo / /
zhus pa bzhin du lan yang dag par bstan pa la yang /
'grel chen las /
rnam pa gsum ste /
sgo bstan nas mdor bshad pa dang /
rigs kyi bu zhes bya ba man chad kyis zhus pa dang lan dag gis rgya cher rnam par bshad pa dang /
rigs kyi bu zhes bya ba man chad kyis bshad zin nas spyi'i mjug bsdu ba'o / /
zhes pa ltar gsum gyi dang po'i skabs kyi lung 'dir drangs shing de'i tshig don go sla la /
bsdu ba dang sum cu ba gnyis po dka' 'grel gnyis su dgongs gzhi'i ngos 'dzin dang /
gung thang rin po ches jo nang 'gog byed la sbyar ba gnyis ka rung ste /
de gnyi ga'i don gcig 'thus su mdzad snang ba'i phyir ro / /
gnyis pa ni /
bsdu ba las kyang /
zhes sogs byung /
bsdu ba la dri lan gnyis kyi lan gyi skabs /
gdul bya'i bsam pa'i dbang gis mdo de dang der ram gdul bya de dang der ngo bo nyid med pa gsum la dgongs nas chos thams cad ngo bo nyid med par gsungs te /
zhes pa ste de sgra gnyis gdul bya dang gzhung gang la snyegs dka' 'grel gong ma dag tu mi gsal lo / /
rnam rig tsam du sgrub pa'i tshig le'ur byas pa sum cu ba'i tshigs bcad kyi don ni /
sgrub phyogs nas gzhan dbang dang /
yongs grub dang /
kun btags kyi ngo bo nyid gsum gyi ngo bo nyid med pa ste /
dgag phyogs nas skye ba ngo bo nyid med pa /
don dam pa ngo bo nyid med pa /
mtshan nyid ngo bo nyid med pa gsum la dgongs nas ston pas sher @# / /
mdor chos rnams ngo bo nyid med par bstan /
ces pa'o / /
de la jo nang dol bo ba shes rab rgyal mtshan rjes 'brang dang bcas pa na re /
sher mdo sogs su chos rnams ngo bo nyid med par gsungs pa'i chos ni kun rdzob tsam gyi chos rnams la dgongs kyi /
de la don dam pa mi 'jog ste /
kun rdzob rnams ni rang gi ngo bo bden grub kyis stong pas rang stong dang /
don dam ni rang gi ngo bo bden par grub cing kun rdzob pa'i chos gzhan gyis stong pas gzhan stong yin pa'i phyir /
zhes 'chad do / /
'o na /
sher mdor chos rnams ngo bo nyid med par gsungs pa'i chos rnams kyi nang du don dam gyi chos med par thal /
dam bca' 'thad pa'i phyir /
'dod mi nus te /
de ltar 'dod pa dgongs 'grel dang lag la /
thogs med sku mched kyi gzhung dang 'gal /
klu sgrub yab sras sogs kyi lugs las kyang phyi rol tu gyur pa'i phyir /
dang po grub ste /
mdo des chos kun ngo bo nyid med pa gsum du bsdus te sher mdo'i dgongs pa bstan pa gang /
khyod rang gis de mi 'dod pa'i phyir /
dang po der thal /
don dam yang dag 'phags kyis rgyal bar ci la dgongs nas ngo bo nyid med par gsungs pa dris pa ni ci la bsams nas ngo bo nyid med par bstan pa dang ngo bo nyid med tshul dris pa yin pa gang zhig lan gyis kyang gnyis po de rim bzhin ston pa las /
dang po ci la dgongs pa 'chad pa ni /
chos rnams kyi dbye ba mtha' yas pa la ngo bo nyid med par gsungs pa rnams ngo bo nyid med pa gsum du 'du zhing /
ngo bo nyid med pa gsum gyi ngo bo nyid med tshul bshad na sher mdor chos rnams ngo bo nyid med par gsungs pa'i don go sla bar dgongs nas /
de ltar gsungs pa'i chos rnams ngo bo nyid med pa gsum du bsdus te sher mdo'i dgongs pa bsgrubs pa yin zhing /
kun rdzob dang don dam gyi chos kun kyang ngo bo nyid med pa gsum gyis bsdus pa'i phyir /
gnyis pa der thal| lan gyi skabs su de ltar mdzad dgos pa'i rgyu mtshan yod pa'i phyir te /
sher mdo sogs su chos rnams la re re nas dngos po med pa dang rang bzhin med pa dang ngo bo nyid med par gsungs shing /
khyad par don dam pa'i rnam grangs kun smos nas de dag la ngo bo nyid med par gsungs pa'i phyir /
khyab ste /
de ltar na mdo de dag las chos rnams ngo bo nyid med par gsungs pa'i chos kyi nang na don dam med par smra mi rigs pa'i phyir /
rtsa rtags gnyis pa grub ste /
ngo bo nyid med pa gsum la dgongs nas sher mdor di ltar gsungs par thogs med sku mched bzhed pa gang zhig khyod rang gis de mi 'dod pa'i phyir /
dang po bsdu ba dang sum cu ba'i lung gis grub /
rtsa rtags gsum pa grub ste /
khyod rang gis don dam bden pa bden grub tu 'dod la /
klu sgrub yab sras kyis stong nyid bden med du gsungs pa'i phyir te /
rtsa she las /
rgyal ba rnams kyis stong pa nyid / /
lta @# / /
kun nges par 'byin par gsungs / /
gang dag stong pa nyid lta ba / /
de dag sgrub tu med par gsungs / /
zhes dang /
bzhi brgya ba las /
mi stong med par stong ba ni / /
gang las 'byung ba nyid du 'gyur / /
ji ltar bur na cig shos ni / /
med par gnyen po 'byung bar 'gyur / /
zhes gsungs pa'i phyir ro / /
de la sher mdor stong nyid kyi rnam grangs mang po smos nas de dag ngo bo nyid med par gsungs pas ni chad stong med dgag tsam zhig bstan gyi gzhan stong bden grub ma bstan zer na /
de ni mi 'thad de /
kho rang gis sher mdo drang don du sgrub pa'i rgyu mtshan ni chos thams cad ngo bo nyid med par gsungs pas yin la /
de ltar na gzhan stong don dam bden pa ni ngo bo nyid med par ma gsungs pa la 'gal ba 'du ba'i phyir ro / /
gung thang rin po ches /
sher mdor chos thams cad ngo bo nyid med par gsungs pa'i chos kyi nang na don dam pa yod pa 'gres rkang gis shes pas de dag don dam pa ngo bo nyid med pa la dgongs pa min na ngo bo nyid med pa gzhan gnyis la dgongs don med do / /
de bas na jo nang bas de ltar gsungs pa'i dgongs gzhi la don dam pa med zer ba 'bud do / /
zhes 'grel ba ma skyes pa sogs kyi dgongs gzhi 'chad pa'i mchan dang yang snying du gsal lo /
! /
spro na /
mdor bstan skabs su mtshan gzhi dang sbyar nas ngo bo nyid med pa gsum gsungs zin na /
rgyas bshad du /
chos rnams kyi mtshan nyid ngo bo nyid med pa nyid gang zhe na /
kun btags pa'i mtshan nyid gang yin pa'o / /
zhes dris lan gyis mtshan gzhi dang sbyor mi dgos par 'gyur bas /
stong thun dang dka' 'grel las /
kun btags mtshan nyid ngo bo nyid med pa /
zhes sogs gsungs pa go bde phyir bstan bshad sbyar ba las /
mdor bstan rkyang ba'i don bkral ba min no / /
bsdu ba'i /
'dul ba'i dbang gis zhes pa 'grel skabs dgongs rgyan du /
gdul bya dbu ma ba'i rigs can sgras zin des 'dul ba'i dbang gis /
zhes bshad kyang /
'og tu gzhung las /
'dul ba'i dbang gis zhes pa ni gdul bya'i bsam pa'i dbang gis /
zhes gsungs pa la brten nas sngar ltar bshad do / /
gzhung las /
ci la dgongs nas ngo bo nyid med par gsungs pa dris pa ni ci la bsams nas ngo bo nyid med tshul dris pa yin la /
zhes pa la dpags na mdo sde la 'gal spong gi dri ba'i skabs ngo bo nyid med tshul dris par snang ba dag /
rgyas bshad skabs /
de gsum gang yin /
ngo bo nyid med tshul ji ltar yin snyam na /
zhes pa la dpags na /
de ci'i phyir zhe na /
zhes pas ngo bo nyid med tshul dris pa lta bu zhig 'dug pa ni snga ma spyir ngo bo nyid med tshul dang /
phyi ma ngo bo nyid med pa gsum so so'i ngo bo nyid med tshul dris pa la sbyor ram brtag yig cha rnying ba dang bstan te yig cha las /
skabs 'dir dngos su bstan pa'i de chos kyi bdag med phra mo la @# / /
'jog ces dang /
snga ma'i med rgyu de shes bya la mi srid /
ces dang /
dngos bstan gyi mtshan nyid ngo bo nyid yin na rang 'dzin rtog pa'i zhen gzhir rang mtshan gyis grub pa dang /
der rang ngos nas grub pa rnams yin pas khyab pa'i phyir /
zhes mdor bstan dngos bstan gyi mtshan nyid ngo bo nyid med pa stong nyid yin par gsungs pa la /
kun mkhyen par bas /
mdor bstan gyi mtshan nyid ngo bo nyid med pa chos kyi bdag med phra mo yin na de don dam pa ngo bo nyid med pa yin dgos /
de ltar na mdor bstan du don dam pa ngo bo nyid med pa lan gnyis bshad cing mtshan nyid ngo bo nyid med pa gtan ma bshad par 'gyur ro / /
gal te med rgyu'i mtshan nyid kun btags yin pas de bshad pas chog zer na /
'di kun btags 'chad byed kyi gzhung ma yin par thal /
de 'gog byed kyi gzhung yin pa'i phyir /
gzhan yang de chos can /
mtshan nyid ngo bo nyid med pa mdor bstan gyi gzhung ma yin par thal /
don dam pa ngo bo nyid med pa mdor bstan gyi gzhung yin pa'i phyir te /
skabs 'di'i mtshan nyid ngo bo nyid med pa chos kyi bdag med phra mo yin pa'i phyir /
gzhan yang /
rgyas bshad kyi /
mtshan nyid ngo bo nyid med pa gang zhe na /
zhes pa'i lan du /
kun btags pa'i mtshan nyid gang yin pa'o / /
zhes gsungs pa dang /
dpe'i skabs su nam mkha'i me tog bzhin du rtog pas btags tsam du bshad pa dang yang mi 'grig ces 'gog par mdzad cing /
gung thang rin po ches /
mdor bstan gyi mtshan nyid ngo bo nyid med pa ston byed stong nyid dngos su ston pa'i mdo yin na don dam pa ngo bo nyid med pa dngos su ston pa'i mdor song bas de'i mjug thogs su don dam pa ngo bo nyid med pa smos mi dgos par thal ba dang /
mdor bstan dngos bstan gyi mtshan nyid ngo bo nyid med pa 'gog bdren las gzhan pa'i stong nyid yin na de'i dgag bya la rang nyid gang gis stong ba yongs grub tu 'jog pa'i skabs kyi dgag byas khyab par 'gyur la /
de lta na mdor bstan dngos bstan gyi mtshan nyid ngo bo nyid med pa don dam pa ngo bo nyid med pa dang /
de'i dngos bstan gyi don dam pa ngo bo nyid med pa mtshan nyid ngo bo nyid med pa yin zhes go zlog rigs par thal ba dang /
mdor bstan dngos bstan gyi mtshan nyid ngo bo nyid med pa rang gi stong gzhi chos can la khyab cing dgag bya'i bdag bkag tsam gyis rab tu phye bas nam mkha' dang dpe don sbyor rigs par thal ba rnams kyis bkag nas /
yig char /
skabs 'dir dngos su bstan pa'i mtshan nyid ngo bo nyid med pa'i don yin pa'i phyir /
zhes dang /
gang zag gi bdag med kyi dbang du byas pa'i mtshan nyid ngo bo nyid med pa'i don de /
zhes sngar drangs pa'i yig cha'i lung gsum gyi dang po'i gong 'og ga nyi gar mtshan nyid ngo bo nyid med pa tsam ma gsungs par de'i don zhes @# / /
gsungs shing /
don stong nyid du 'gro tshul 'di'i ngo bo nyid la bdag tu sgro btags pa'ang yod pas tshig la de bkag pa ltar brjod kyang /
don 'chad pa'i tshe des sgro btags pa ltar du med pa zhes bshad dgos shing de ltar byas na stong nyid du 'gro ba'i don yin pa'i phyir /
zhes yig cha'i lung dang po'i don bshad do / /
de ni /
mun sel las /
yig char dngos bstan gyi de chos kyi bdag med phra mo la 'jog par bshad pa'i don dka' 'grel du mtshan nyid ngo bo nyid med pa'i don stong nyid du 'gro ba la sbyar kyang /
yig cha rang las dngos bstan gyi mtshan nyid ngo bo nyid med pa'i med rgyu shes bya la mi srid pa dang /
de yin na zhen gzhir rang mtshan gyis grub pas khyab par gsungs pa dang 'gal /
zhes yig cha'i dgongs pa rnal ma min par gsungs shing dogs dpyod du'ang gnod byed rgyas par bstan to / /
yang snying du /
rang lugs de'i mtshan nyid ngo bo nyid la sgro btags pa'ang bzhag nas de ltar grub pa shes bya la mi srid pa dang /
de ltar grub pa la chos bdag gis khyab pa'i don yin pa sogs sngar dang 'dra ba'i phyir /
zhes lung phyi ma gnyis kyi dgongs pa 'grel bar mdzad de dpyad dgos so / /
tshe brtan lha rams pas /
rgyas bshad du /
chos rnams kyi mtshan nyid ngo bo nyid med pa nyid gang zhe na /
zhes sogs kyis stong gzhi gzhan dbang steng du dgag bya kun btags rang mtshan gyis grub pa bkag pa'i yongs grub gtan la phab pa yin la /
de ltar gtan la phab pa'i yongs grub de ni dgag bya chos bdag bkag pa tsam la 'jog par shes par bya ba'i phyir yongs grub don dam pa ngo bo nyid med par bstan pa yin gyi /
chos kyi bdag med kyi yongs grub gsar du gtan la phab pa ma yin par 'chad do / /
kha cig /
mdor bstan dngos bstan gyi mtshan nyid ngo bo nyid med pa stong nyid dang /
rgyas bshad kyi de kun btags la byed kyang /
mdor bstan rgyas bshad mi mthun pa'i skyon med pa skabs bzhi ba'i rnam pa mdor bstan las shes rnam dngos su dang rgyas bshad las don rnam dngos su gsungs pa bzhin no / /
zhes zer yang /
rang lugs la /
mdor bstan du mtshan gzhi dang ma sbyar ba ma gtogs rgyas bshad du gtan la phab pa'i don de nyid mdor bstan gyis mdor bstan pas gnyi ga'i bstan don 'dra zhing /
de yang kun btags sgra rtog gis btags pa la ma ltos par rang ngos nas grub pa ma yin par /
sgra rtog gis bzhag pa nyid du ston pa yin pas bstan bshad gnyi ga'i skabs kyi mtshan nyid ngo bo nyid med pa ni kun btags la byas na legs la /
sgra rtog gis btags pa la ma ltos pa ra rang ngos nas grub pa spyir yod kyang de nyid ngo bo dang khyad par la kun btags pa'i kun btags kyi steng du grub pa chos bdag dang de med pa chos kyi bdag med do / /
rang 'dzin rtog pa'i zhen gzhir rang mtshan gyis grub pa chos can /
mdor bstan gyis dngos su bstan @# / /
par thal /
mdor bstan dngos bstan gyi mtshan nyid ngo bo nyid yin pa'i phyir na 'gal khyab ces yang snying dang /
de chos can /
rang 'dzin rtog pa'i zhen gzhir rang mtshan gyis grub pa yin par thal /
de'i ngo bo nyid yin pa'i phyir na ma khyab 'dra ste /
go rgyu ni zhen gzhir rang mtshan gyis grub pa chos bdag yin /
de mtshan nyid ngo bo nyid yin zhes sogs brtag pa mtha' bzung las gnas tshod la zhen gzhir rang mtshan gyis grub pa'ang zhen gzhir rang mtshan gyis grub pa med pa yin pa la'o / /
bden grub bden med du 'dod pa bzhin yin zhes mun sel du gsungs so / /
jo nang bas /
bsdu ba dang sum cu ba sogs sems tsam pa'i lta ba ston byed yin pas de las bshad pa'i lta ba dang /
rgyud bla thogs 'grel dang yum gsum gnod 'dzoms las bshad pa'i thogs med sru mched kyi rang lugs dbu ma chen po'i lta ba gzhan stong gnyis mi 'dra zer bas /
gzhung du jo nang pa'i 'dod pa thogs med sku mched kyi gzhung dang 'gal ba bsgrigs tshul la 'ang bsam par bya ba'i gnas mang ngo / /
gnyis pa rgyas par bshad pa la gnyis /
dri ba'i sgo nas mtshams sbyar ba dang /
lan gyi sgo nas ngo bo nyid med pa gsum ngos gzung ba'o| /
dang po ni /
gal te ngo bo nyid /
ces sogs byung ste /
gal te ngo bo nyid med par gsungs zhes pa sher mdor chos rnams ngo bo nyid med par gsungs pa'o / /
gnyis pa la gsum /
mtshan nyid ngo bo nyid med pa bshad pa| skye ba ngo bo nyid med pa bshad pa /
don dam pa ngo bo nyid med pa bshad pa'o / /
dang po la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
ngo bo nyid med pa dang po /
zhes sogs byung ste don 'chad par 'gyur ro / /
gnyis pa ni /
tshig dang po gnyis kyi /
zhes sogs byung /
rgya nag 'grel chen las /
dang po 'di yang rnam pa lngas bstan te /
dris pa dang /
lan dang /
brtag pa dang /
rnam par bshad pa dang /
mjug bsdu ba ste 'di ni dang po dris pa'o / /
zhes de la chos rnams kyi /
zhes sogs dang /
kun btags pa'i mtshan nyid gang yin pa'o / /
zhes dang /
de ci'i phyir zhe na /
zhes dang /
'di ltar /
zhes sogs dang /
de'i phyir /
zhes sogs kyis rnam pa lnga bo rim bzhin bstan par gsungs shing 'og ma gnyis la'ang de ltar sbyar ro / /
gzhung las tshig dang po gnyis kyi dris lan gyis kun btags mtshan nyid ngo bo nyid med par bshad nas /
tshig gsum pas rgyu mtshan nam ngo bo nyid med tshul dris pa'i lan du dgag phyogs dang sgrub phyogs gnyis nas gsungs pa'i dmigs phye'o / /
des na mtshan nyid ngo bo nyid med pa zhes pa'i skabs kyi kun btags la med rgyu'i mtshan nyid ngo bo nyid ni sgra rtog gis btags pa la ma ltos par grub pa'am de ltar gnas pa la bya ste /
dri lan 'di gnyig bsdoms pas mtshan nyid ngo bo nyid med pa gzhi kun btags dang sbyar nas @# / /
gsungs so / /
'dir kun btags la rang mtshan gyis yod med bstan chod ni /
ming brdas bzhag pa la ma ltos par grub ma grub dang /
sgra rtog gis btags pa la ma ltos par grub ma grub la byed pa yin no / /
ming ba rdas bzhag na yod pas ma khyab ste /
nam mkha'i me tog dang bdag gnyis kyang des bzhag tsam yin yang gzhi ma grub pa'i phyir ro / /
ming brdas 'jog lugs kyang rnam rig pa'i kun btags ming brdas 'jog tshul dang /
thal 'gyur ba'i chos rnams ming brdas 'jog tshul gnyis ming mthun yang don mi 'dra ste /
snga mas nam mkha' lta bu sdod lugs su 'am yul steng nas yod pa ming brda la ltos pa dang /
phyi mas bum pa lta bu sdod lugs su 'am yul steng nas cung zad tsam yang ma grub kyang ming brngas bzhag pa la ltos pa la bzhed pa'i phyir /
des na de gnyis rang mtshan gyis yod med kyi don 'jog tshul ches mi mthun te /
phyi mas don de phar ming gis btags tsam min par yul steng nas grub pa zhig yod phyin rang mtshan gyis grub par bzhed la /
snga mas de tsam gyis de ltar thub pa min par sgra rtog gis btags pa la ma ltos par grub pa zhig la de ltar grub par 'dod pa'i phyir /
'on kyang kun btags kyi steng du rnam rig pa ltar gyi rang mtshan gyis grub par 'dzin pa yod na thal 'gyur ba ltar gyi rang mtshan gyis grub par 'dzin pa yang yod dgos te /
gzugs rung ni gzugs zhes brda 'dogs pa'i gzhir rang mtshan gyis grub par 'dzin pa yod na de ming brdas bzhag tsam min par gzugs kyi tha snyad 'jug pa'i gzhir yul steng nas grub par 'dzin pa yod dgos pa'i phyir ro / /
des na gzhi kun btags kyi steng du sems tsam pa ltar gyi rang mtshan gyis grub par 'dzin pa med kyang /
thal 'gyur ba ltar gyi rang mtshan gyis grub par 'dzin pa yod de /
gzugs rung ni gzugs zhes pa'i ming brda 'jug pa'i gzhir rang mtshan gyis ma grub par rtogs kyang /
zal 'gyur ba ltar gyi kun btags rang mtshan gyis ma grub pa'i don cung zad kyang ma rtogs pa yod pa'i phyir ro / /
'dir /
sgrub phyogs nas ming brngas bzhag tsam yin la ngag phyogs nas rang mtshan gyis ma grub pa de /
mtshan nyid ngo bo nyid med pa'i mtshan nyid /
mtshan gzhi ni ngo bo dang khyad par la sgro btags pa lta bu /
ming brda 'am sgra rtog la ma ltos par grub pa'i rigs su gnas pa de /
rang mtshan gyis yod pa'i mtshan nyid /
ming brda'am sgra rtog tsam la ltos nas bzhag pa de /
rang mtshan gyis med pa'i mtshan nyid do / /
spro na /
dka' 'grel las /
kun btags chos can /
khyod la mtshan nyid ngo bo nyid med pa zhes bya ste /
khyod ming dang brdas bzhag pa tsam yin gyi rang gi mtshan nyid kyis ma grub pa'i phyir /
zhes gsungs pa la /
yig char /
kun btags rang mtshan gyis ma grub pa de mdo sde bas tshang mas grub pas de skabs 'dir dngos su @# / /
bstan pa'i mtshan nyid ngo bo nyid med pa'i don du mi rung ba sogs kyis bkag pa la /
yang snying du /
dka' 'grel gyi dgongs pa skabs thob kyi kun btags 'di gzhir bzhag yin pas kun btags spyi tsam rtsod gzhir bzung ba mi 'thad cing /
rtog pa'i zhen gzhir rang mtshan gyis grub par sgro btags pa rang mtshan gyis ma grub pa chos kyi bdag med phra mor 'gro tshul zhig yod par gsungs so / /
yig char /
gzugs rung de gzugs zhes pa'i sgra'i 'jug gzhir rang mtshan gyis grub par sgro btags pa gzugs kyi ngo bo la kun btags pa'i kun btags dang /
gzugs rung de gzugs kyi skye ba'o zhes pa'i sgra'i 'jug gzhir rang mtshan gyis grub par sgro btags pa gzugs kyi khyad par la kun btags pa'i kun btags rnams skabs 'di'i dngos bstan gyi kun btags yin yang /
gang zag gi bdag med kyi dbang du byas pa'i ngo bo dang khyad par la kun btags pa'i kun btags rnams skabs 'di'i dngos bstan gyi kun btags min pas /
ngo bo dang khyad par la kun btags pa'i kun btags dang /
gzugs kyi ngo bo dang khyad par la kun btags pa'i kun btags dang /
'di ni gzugs so 'di ni gzugs kyi skye ba'o zhes ngo bo dang khyad par la kun btags pa'i kun btags rnams skabs 'di'i dngos bstan gyi kun btags min pa dang /
skabs 'di'i dngos bstan gyi kun btags yin na med pas khyab pa dang /
de yin na yod pas khyab pa re re nas med par gsungs shing /
mun sel las /
yig char rtog pa'i zhen gzhir rang mtshan gyis grub par sgro btags pa zhes pa'i khungs rje'i gsung du rnyed dka' /
zhes gsungs so / /
yig char /
rang gi mtshan nyid kyis rnam par gnas pa ni ma yin zhes pa'i rang mtshan dang /
de'i phyir de ni mtshan nyid ngo bo nyid med pa nyid ces bya'o / /
zhes pa'i rang mtshan gnyis mi gcig par rim par bden grub dang dgag bya'i rang mtshan la mdzad kyang /
yig cha gzhan ltar de gnyis phyogs gcig tu 'chad dgos so / /
blo gling dang byang rtse'i yig char /
rnam grangs pa'i kun btags rnams rtog pas btags pa tsam yin yang /
mtshan nyid yongs chad kyi kun btags rnams de ma yin te /
de dag rtog pas ma bzhag pa'i phyir /
der thal /
blos ma bzhag pa'i phyir te /
blos yul du byar mi rung ba'i phyir /
zhes mtshan nyid yongs chad kyi kun btags rnams rang 'dzin rtog pas bzhag kyang rtog pas ma bzhag par 'dod mod /
ming brdas bzhag pa la yod pas ma khyab pa gzhung du gsal bas mtshan nyid yongs chad kyi kun btags rnams kyang rtogs pas bzhag par 'dod dgos so / /
lhag mthong chen mo las /
de la mtshan nyid ngo bo nyid med pa'i mtshan nyid ni rang gi mtshan nyid dam rang bzhin yin la /
sems tsam @# / /
pas de med pa de kun btags la 'dod kyi /
gzhan dbang la mtshan nyid de yod pas rang bzhin yod la /
zhes gsungs pa la /
gung thang rin po ches /
thal 'gyur ba'i lugs bshad skabs yin pa de'i dbang du byas pa'i phyir /
zhis thal 'gyur ba'i grub mtha'i bshad shan shor bar gsungs so / /
de ni brtag pa'i gnas te /
lhag mthong gi lung de thal 'gyur ba'i lugs bshad skabs ma yin pa gang zhig /
sems tsam pa'i lugs la kun btags rang bzhin gyis med par khas len pa'i phyir /
dang po der thal /
de legs ldan gyis sems tsam pa 'gog pa'i phyogs snga'i 'dod pa ngos 'dzin pa'i skabs yin pa'i phyir dang /
gzhan dun khyod thal 'gyur ba'i rang gzhung yin na khyod kyis phyogs snga'i 'dod pa gang 'god thams cad thal 'gyur ba'i lugs bzhin 'god dgos par thal ba'i phyir ro / /
gnyis pa der thal /
blo brtan gyis dbus mtha'i 'grel bshad las /
la la dag chos thams cad ri bong gi r+wa ltar rang bzhin ye med do snyam du sems pa de'i phyir thams cad la skur ba dgag pa'i don du /
yang dag ma yin kun rtog yod / /
ces bya ba gsungs te /
rang bzhin gyis zhes bya ba tshig gi lhag ma'o / /
zhes gsungs pa'i phyir /
khyab ste /
des gzhan dbang rang bzhin gyis yod par bshad pa'i shugs kyis kun btags rang bzhin gyis med par gsungs pa'i phyir dang /
stong thun las kyang /
tha ma las ni kun btags rang bzhin med pa dang /
gzhan dbang dang yongs grub rang bzhin gyis yod par gsungs /
zhes gsungs pa'i phyir dang /
kun btags yul steng nas grub kyang rang bzhin gyis ma grub par khas blangs na rnam rig pa'i gzhung rgya mtsho lta bu gang dang yang mi 'gal ba'i phyir /
'o na lugs 'dir kun btags rang ngos nas ma grub par yang 'dod par thal /
lhag mthong las /
de gnyis la rang gi ngo bos grub pa'i mtshan nyid dam rang bzhin 'dod pa ni mdo dgongs 'grel la gtso bor brten par snang /
zhes gsungs pa'i phyir /
khyab ste /
des kun btags rang ngos nas ma grub par 'dod pa shugs la bstan pa'i phyir na 'dod zer dgos pa 'dra'o / /
kho na re /
thal 'gyur ba dang rnam rig pas kun btags ming brdas bzhag tsam du 'jog lugs mthun par thal /
de gnyis kas de ming brdas bzhag tsam du 'dod par mthun pa'i phyir na ma khyab ste /
phyi mas tsam sgras rtog pas btags pa la ma ltos par grub pa gcod kyi /
yul gyi dngos dbang gis grub pa gcod par mi 'dod la /
snga mas de gcod par bzhed pa'i phyir /
kho na re /
rang gi gnas tshod kyis grub pa rang mtshan gyis grub par song ba'i don yin par thal /
rang 'dzin rtog pa'i zhen gzhir rang gi gnas tshod kyis grub pa rang 'dzin rtog pa'i zhen gzhir rang mtshan gyis grub par song ba'i don yin pa'i phyir na ma khyab /
kho na re /
rnam rig pa dang thal @# / /
'gyur ba gnyis kyi rang mtshan gyis grub tshad 'dra bar thal /
rnam rig pa'i lugs la'ang rang mtshan gyis grub pa'i don rang gi gdags gzhi'i ngos nas btsal na rnyed rgyu yod pa zhig la byed pa'i phyir te /
gzhung las /
gang zag gi tha snyad btags pa tsam gyis mi tshim par de'i tha snyad gang la btags pa'i gdags gzhi de ji ltar yin dpyad cing btsal nas 'jog na gang zag rang gi mtshan nyid kyis grub par 'jog pa yin te /
rang sde bye brag tu smra ba nas dbu ma rang rgyud pa'i bar thams cad kyis de bzhin du 'dod do / /
zhes gsungs pa'i phyir na ma khyab ste /
de ni rnam rig pa sogs kyis chos gang yang btags don btsal nas rnyed dgos par 'dod pas /
don gyis thal 'gyur ba'i lugs kyi rang mtshan du khas blangs song ba'i don yin pa'i phyir ro / /
yig cha las /
shes pa gang gis sems tsam pa 'di'i lugs kyi rang mtshan gyis grub par 'dzin na /
shes pa de'i 'dzin tshul la thal 'gyur pa'i lugs kyi rang mtshan gyis grub pa'i 'dzin tshul tshang ba de /
'on kyang zhes sogs kyi lung gi don yin no / /
zhes rang mtshan gyis yod par 'dzin pa po shes pa la sbyar kyang /
mun sel du /
rje btsun pas /
gzhi de rnam rig pa ltar gyi rang mtshan gyis grub par 'dzin pa rgyud ldan yin na gzhi de thal 'gyur ba ltar gyi rang mtshan gyis grub par 'dzin pa rgyud ldan yin pas khyab pa'i don du bshad pa stabs bde bar gsungs so / /
gzhi 'ga' zhig /
ces sogs kyi don la /
gnyal ston gyis /
mdo sems kyis kun btags rang mtshan gyis ma grub par 'dod kyang btags don btsal tshe yod par 'dod pas thal 'gyur ba ltar gyi rang mtshan gyis grub par khas len par gsungs kyang /
rgol ngan tshar gcod du /
mdo sde ba dang rang rgyud pas kun btags rnam rig pa ltar gyi rang mtshan gyis grub par mi 'dzin kyang /
thal 'gyur ba ltar gyi rang mtshan gyis grub par 'dzin pa de'i don yin pa'i phyir /
dang po grub ste /
de gnyis kyis kun btags rtog btags tsam min par rang ngos nas grub par mi 'dzin pa'i phyir /
gnyis pa grub ste /
de gnyis kyis kun btags btags don btsal tshe yod par 'dzin pa'i phyir /
zhes 'dod do / /
gnyis pa skye ba ngo bo nyid med pa bshad pa la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
ngo bo nyid med pa gnyis pa /
zhes sogs byung ste don 'chad par 'gyur ro / /
gnyis pa ni /
gzhan dbang la med rgyu'i /
zhes sogs byung /
skye ba ngo bo nyid med pa zhes pa'i gzhan dbang la med rgyu'i skye ba'i ngo bo 'am ngo bo nyid kyis skye ba ni /
rang bzhin gyis skye ba la byed pa ma yin te /
skabs 'dir rang bzhin gyis mi skye na spyir skye bar 'jog mi shes pa'i phyir /
des na /
dgongs 'grel las /
rkyen gzhan gyi stobs kyis byung ba yin gyi @# / /
bdag nyid kyis ma yin pas /
zhes gsungs pas skye ba ngo bo nyid ni bdag nyid kyis skye ba ste rang dbang gis skye ba'o / /
de yang gzhan dbang de rgyu rkyen la rag ma las par rang dbang du skyi ba med pa ni gzhan dbang skye ba ngo bo nyid med pa'i don du bsdu ba gzhung du drangs pa ltar dang /
rgya nag 'grel chen las kyang /
bdag nyid kyis yod pa ma yin zhes bya bas ni ngo bo nyid med pa nyid bstan pa'o / /
de ni 'di skad du /
chos gzhan rnams la brten pa'i rgyu dang rkyen gyi phyir skye ba zhes bshad kyi /
zhes gsungs pa'i phyir ro / /
bsdu ba'i don ni /
'du byed dam 'dus byas rnams chos can /
khyod la skye ba ngo bo nyid med pa zhes bya ste /
khyod sgrub phyogs nas rang gi rgyu rkyen las byung zhing dgag phyogs nas rang gi bdag nyid kyis skye bas yin pa'i phyir te /
rten 'brel yin pa'i phyir zhes pa ste /
lugs so zhes pa ni rje rang nyid kyi bzhed pa min par ston pa'o /
! /
'dir /
dgag phyogs nas bdag nyid kyi dbang gis mi skye zhing sgrub phyogs nas rang gi rgyu rkyen gyi stobs kyis skye ba de /
skye ba ngo bo nyid med pa'i mtshan nyid /
mtshan gzhi ni gzhan dbang rnams so /
! /
spro na /
kha cig /
gzhan dbang la skye ba ngo bo nyid med pa zhes pa'i skye ba ngo bo nyid ni gzhan dbang gzhan dbang las skye ba dang /
de'i med pa ni der de med pa la byed dgos te /
dgongs 'grel las /
bdag nyid kyis ma yin pas de'i phyir de ni skye ba ngo bo nyid med pa nyid ces bya'o / /
zhes dang /
bsdu ba las /
rang mi skye ba ni skye ba ngo bo nyid med pa nyid ces bya'o / /
zhes dang /
gzhung las /
bdag nyid kyis ma yin pas zhes gsungs pas bdag nyid kyis skye ba'o / /
zhes gsungs pa'i phyir na /
yang snying las /
shin tu ma khyab ste /
lung de rnams su bdag nyid kyis ma yin /
zhes dang /
rang mi skye ba zhes gsung gi /
bdag nyid las mi skye ba dang /
rang las mi skye ba zhes ma gsungs pa'i phyir /
zhes gsungs so / /
kha cig /
snga ma ltar byed dgos te /
stong thun las /
rgyu rkyen gzhan la rag las nas skye dgos kyi rang gi ngo bo nyid las skye ba'am /
rang gi bdag nyid las skye ba med pa'i phyir gzhan dbang la skye ba ngo bo nyid med pa zhes bya /
zhes rang gi ngo bo nyid las skye ba dang /
bdag nyid las skye ba med par gsungs pa'i phyir na ma khyab ste /
rgyu rkyen la ma ltos par rang nyid rang dbang du skye ba la ngo bo nyid dang bdag nyid las skye ba zhes gsungs pa yin pa'i phyir te /
yig cha las /
'di'i don dang rang dbang gis skye ba dang rgyu med las skye ba dang ngo bo nyid kyis skye ba dang 'dod rgyal du skye ba rnams kyi go don gcig la byed pa'i phyir /
zhes gsungs pa'i phyir /
'di dang mtha' bzhi'i bdag skye mi 'dra ste /
mtha' bzhi'i de rang dang ngo bo gcig pa'i rgyu las skye ba la byed pa'i phyir /
des na bdag skye'i go don yang snying las /
gzhan dbang gzhan dbang las skye ba lta bur 'dod mkhan @# / /
des ngo bo nyid kyis skye ba zhes pa bdag skye la byed 'dod par snang mod /
bdag skye'ang bum pa bum pa las skye ba la mi zer gyi /
rang dang bdag nyid gcig pa'i rgyu las skye ba la zer ro / /
zhes gsungs pa ltar la /
gung thang rin po ches /
bye smras rang dang bdag nyid gcig pa'i rgyu las skye par khas len pa ni dus mnyam la bsams kyi /
sa bon gyi dus na myu gu'ang mngon par mi gsal ba'i tshul gyis yod pa de 'dra mi 'dod pas bdag skye'i don med do / /
zhes gsungs par tsa ? 'jug gi rnam bshad las /
rang sde dngos bor sgra ba rnams na re /
rang las skye ba don med pas bdag skye mi rigs shing /
zhes pa dang mthun mod /
rtsa she'i TIk chen las /
bye brag tu smra ba ma gtogs pa'i rang sdes 'bras bu grub zin slar yang rgyus skyed mi dgos kyang /
grub pa de nyid rgyus bskyed par 'dod la /
zhes bye smras bdag skye 'dod pa 'dra ba zhig kyang gsungs so / /
yig cha las /
rgyu rkyen la ma ltos par bdag nyid gcig pa'i rgyu las ste /
zhes gsungs pa ni tshig snga phyi 'gal ba lta bur snang bas tshig la zhib cha dgos shing /
rgya nag 'grel chen las /
dbang phyug la sogs pa las 'byung ba ma yin pas skye ba med pa zhes bya'o / /
zhes 'di'i med gyu'i skye ba ni mi mthun pa'i rgyu las skye ba la gsungs kyang de las gsungs tshad 'thad ldan yin pa'i nges pa med pas khas blang dka' 'o / /
thal 'gyur bas dgongs 'grel rnam rig pa'i rang gzhung du bzhed pas /
de las gsungs pa'i ngo bo nyid med pa gsum gyi don rnam rig pa ltar yin par bzhed kyang rang lugs dgongs 'grel dang sgo mi bstun la /
rang rgyud pas dgongs 'grel rang gzhung du byed cing de'i skye ba ngo bo nyid med pa'i don rnam rig pa dang mi 'dra bar bden grub kyi skye ba med pa la byed pa'i khyad par yang snying ltar shes dgos so / /
byang rtse'i drang nges su /
skye ba ngo bo nyid med ces pa'i med rgyu'i skye ba'i ngo bo ni /
rgyu rkyen gzhan la ltos med du rang dbang gis skye ba'am bdag nyid kyis skye ba la byed cing /
de ni chos gang gi steng du yang med pas chos thams cad skye ba ngo bo nyid med par 'jog par bshad kyang /
'di'i skye ba ngo bo nyid med pa la rgyu las skyes pa dang rgyu med du skye ba min pa nyis tshogs dgos pa dgongs 'grel dang gzhung las shin tu gsal lo / /
gsum pa don dam pa ngo bo nyid med pa bshad pa la gnyis /
gzhan dbang gi dbang du byas pa dang /
yongs grub kyi dbang du byas pa'o / /
dang po la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
ngo bo nyid med pa gsum pa /
zhes sogs byung ste don 'chad par 'gyur ro / /
gnyis pa la gnyis /
dngos dang /
rtsod pa spang ba'o / /
dang po ni /
gzhan dbang ni /
zhes sogs byung /
chos rnams zhes sogs kyi dri ba ni 'jog tshul gnyis ka'i thun mong gi dri ba @# / /
yin pas dang po kho nar mi sbyor la /
rten cing /
nas /
de dag ni /
zhes pa'i bar gyis 'jog tshul dang po'i dbang du byas pa'i mtshan gzhi dang /
de man gyis de don dam pa ngo bo nyid med pa dang /
de ci'i phyir zhe na /
sogs kyis de'i rgyu mtshan bstan pa las /
rgyu rkyen la brten nas byung ba'i rten 'brel gyi chos rnams skye yang rang dbang gis skye ba'am rgyu med las skye ba'i ngo bo nyid med pas skye ba ngo bo nyid med par bzhag pa ni zhes mtshan gzhi gzhan dbang ngos bzung ngo / /
don dam pa ngo bo nyid ni rnam dag lam gyi dmigs pa mthar thug la byed cing gzhan dbang de'i ngo bo nyid du med pas don dam pa ngo bo nyid med pa zhes kyang bya'o / /
dris lan phyi mas de gsal bar byas te /
chos rnams la ste chos rnams kyi steng gi gang la dmigs nas goms pas sgrib pa zad par 'gyur ba'i dmigs pa mthar thug yongs grub /
zag bcas kyis rnam par dag pa'i lam gyi dmigs pa gang yin pa de ni 'di'i don dam pa'i ngo bo nyid yin /
zhes 'di'i don dam ngos bzung nas /
gzhan gyi dbang gi sogs kyis gzhan dbang ni de ma yin par bstan to /
! /
'dir /
dgongs 'grel las don dam pa ngo bo nyid med par dngos su gsungs pa gang zhig rnam dag lam gyi dmigs pa mthar thug ma yin pa de /
'jog tshul dang po'i dbang du byas pa'i don dam pa ngo bo nyid med pa'i mtshan nyid /
mtshan gzhi ni gzhan dbang rnams so / /
gnyis pa ni /
'o na /
zhes sogs byung /
kho na re /
kun btags chos can /
khyod 'jog tshul dang po'i don dam pa ngo bo nyid med par 'jog rigs par thal /
khyod rnam dag lam gyi dmigs pa mthar thug ma yin pa'i phyir na ma khyab ste /
gzhan dbang ni rnam dag lam gyi dmigs pa mthar thug ma yin pa tsam gyis don dam pa ngo bo nyid med par 'jog na skyon de 'byung ba bden yang de tsam gyis ma yin pa'i phyir te /
dgongs 'grel du gzhan dbang rnam dag lam gyi dmigs pa mthar thug ma yin pas don dam pa ngo bo nyid med par bzhag pa ni log rtog dgag pa la ltos nas bzhag la /
kun btags de ltar ma bzhag pa'i phyir /
gzhan dbang la lhag par log rtog skye tshul ji ltar yin zhe na /
yod de /
mdo 'dis stong gzhi gzhan dbang gi steng du dgag bya ngo bo dang khyad par la kun btags pa ltar grub pas stong pa ni rnam dag lam gyi dmigs pa mthar thug tu dngos bstan gtso bor byed cing /
de'i tshe de la dmigs nas bsgoms pas sgrib pa dag par 'gyur bar shes la /
de ltar shes pa na bstan tshul de la brten te /
kho na /
stong gzhi gzhan dbang yang chos can /
don dam par 'gyur bar thal /
rnam dag lam gyi dmigs pa mthar thug sgrib pa zad byed yin pa'i phyir te /
rnam dag lam gyis khyod la dmigs dgos pa'i phyir snyam pa'i dogs pa skye la /
mdo des bstan tshul la brten nas kun @# / /
btags la de 'dra'i dogs pa skye dka' ba'i phyir ro / /
de 'dra'i log rtog bsal phyir mdo der 'di'i 'jog tshul dang po'i skabs su gzhan dbang don dam pa ngo bo nyid med par dngos su bzhag cing kun btags der ma bzhag la /
skabs 'di'i don dam pa ngo bo nyid med pa ni dngos su bzhag tshod gtso ba'i dbang du byed dgos pas gzhan dbang dang don gcig tu song ba yin no / /
dogs pa de'i skyon med de /
gzhan dbang ngo bo dang khyad par la kun btags pa ltar grub pas stong par bsgoms pas sgrib pa zad par 'gyur yang gzhan dbang la dmigs nas bsgoms pas sgrib pa zad par 'gyur mi dgos pa'i phyir te /
dper na sgra mi rtag pa 'dzin stangs kyi yul ru byas nas nges pas sgra rtag 'dzin ldog kyang /
sgra la dmigs pa tsam gyis sgra rtag 'dzin mi ldog pa bzhin yin pa'i phyir /
yang kho na re /
gzhan dbang chos can /
don dam par ma grub par thal /
rnam dag lam gyi dmigs pa mthar thug la don dam du byas pa'i don dam der ma grub pa'i phyir na ma khyab /
rtags grub ste /
khyod don dam bden pa ma yin pa'i phyir /
'dod mi rigs te /
khyod rtog pas btags tsam ma yin pa'i phyir dang /
khyod don dam par med par lta bskur 'debs kyi lta bar gzhung las mtha' gnyis spong tshul spyir bstan pa'i skabs su /
dngos po gzhan dbang la skur ba 'debs tshul ni /
zhes sogs su 'byung ba'i phyir /
! spro na /
zin bris su 'jog tshul gnyi ga'i dbang du byas pa'i don dam pa ngo bo nyid med pa gnyi ga gnas lugs su 'jog par gsungs kyang /
yang snying du 'jog tshul dang po'i don dam pa ngo bo nyid med pa stong nyid ma yin par gsungs pa dang bstun na /
gzhan dbang rnam dag lam gyi dmigs pa mthar thug tu ma grub pa stong nyid ma yin par khas len dgos sam snyam /
gzhan dbang rnam dag lam gyi dmigs pa mthar thug tu 'gyur snyam pa'i dogs pa che lugs la /
gzhan dbang ni rang sde kun gyis bden par grub ma grub rtsod gzhi'i gtso bo yin zhing /
kun btags de min pas gzhan dbang la dogs pa che ba yin zer ba dang /
gzhan dbang kun btags kyis stong pa la dmigs nas bsgoms pas sgrib pa dag par 'gyur bas gzhan dbang don dam bden par grub pa'i dogs pa che la /
kun btags kun btags kyis stong pa la dmigs nas bsgoms pas sgrib pa dag par mi 'gyur bas kun btags la de 'dra'i dogs pa chung zhing /
skabs 'di'i kun btags kun btags tsam la mi byed par skabs su mkho ba'i kun btags la byed zer ba'ang snang /
dka' 'grel du /
dgongs 'grel las stong gzhi gzhan dbang ni ngo bo dang khyad par du kun btags pa'i kun btags kyis stong pa rnam dag lam gyi dmigs pa'i gtso bor bstan pa na de la brten nas gzhan dbang rnam dag gi dmigs par @# / /
'gyur ram snyam pa'i dogs pa skye bas de gcad dgos la /
kun btags la dogs pa de mi skye bas gcad mi dgos par gsungs shing /
gnyal ston dang /
blo gling dang /
yig cha'i bshad tshul yang de dang mthun par mngon /
rgol ngan tshar gcod du /
dgongs 'grel dngos bstan la chos rnams kyi yongs grub gtan la 'bebs tshe de dag gi gzhan dbang kho na stong gzhir bzung nas gtan la phab pas rnam dag ye shes kyis stong gzhi gzhan dbang la dmigs dgos pas gzhan dbang rnam dag gi dmigs par gyur pas don dam yin na ma snyam pa'i dogs pa shas che yang /
spyir kun btags la de 'dra'i dogs pa skye mi srid pa ma yin par gsungs pa la /
bde legs nyims /
dgongs 'grel gyis gzhan dbang kho na dngos su stong gzhir bzung bar bshad pa mi 'thad ces bkag nas /
rang lugs dka' 'grel dang mthun par bzhag ste /
gzhan dbang kun btags kyis stong pa'i yongs grub mngon sum du rtogs pa'i lam gyis dgag bya'i kun btags la ma dmigs pas kun btags de'i dmigs par 'gyur ram snyam pa'i dogs pa dpyod ldan la mi 'byung ba'i phyir /
zhes dang| spyir kun btags la rnam dag lam gyi dmigs par 'gyur ram snyam pa'i dogs pa dpyod ldan la mi 'byung ba yang ma yin te /
de la dmigs pa'i rnam dag gi lam yod pa'i phyir /
zhes gsungs so / /
rje drung khyung phrug sgom sde sogs kyis dgongs 'grel las gzhan dbang stong gzhir bzung yang kun btags sogs 'dus ma byas rnams stong gzhir ma bzung bas kun btags la dogs pa chung zhing gzhan dbang 'dogs pa che bar gsungs shing /
zur rgyan du /
gzhan dbang bden par grub pas don dam par 'gyur snyam pa'i dogs pa che bas de don dam pa ngo bo nyid med par bstan la /
kun btags bden par med pas don dam par 'gyur snyam pa'i dogs pa skye don med par bshad do / /
dgongs rgyan du /
rnam dag ye shes kyis yongs grub de gang gi sdod lugs mthar thug tu song ba'i rten gyi gtso bo gzhan dbang don dam par grub pa la'ang dmigs dgos pas de 'dra'i gzhan dbang de don dam pa yin nam snyam pa'i dogs pa skye ba shas che zhing /
kun btags de de 'dra'i gzhan dbang gi steng du btags tsam gyi rdzun pa yin pas de 'dra'i dogs pa skye ba shas chung bar bshad la /
ke tshang gis /
don dam gtan la 'bebs pa na phyi rol gyi yul snang rags pa log pa'i tshe sems las logs su mthong rgyu gzhan med pas sems don dam dpyod pa'i rnyed don mthar thug tu 'gyur snyam pa'i dogs pa che ba dang /
sems tsam pa'i gzhung rnams su gzhan dbang ngos 'dzin pa'i tshe sems gtso bor byas pa mang bas gzhan dbang rnam dag lam gyi dmigs pa mthar thug tu 'gyur snyam pa'i dogs pa che ba yin zer la /
lcang skya'i grub @# / /
mthar /
rnam rig tsam nyid don dam sgrub byed kyi sbyor ba'i bsgrub bya'i chos dang don dam dpyod pa'i rigs shes kyi rnyed don du gsungs pa'ang yod do / /
yig cha rnying bar gzhan gyi 'dod tshul bkod par /
'di'i dogs pa thal rang gnyis la 'byung zhing /
sems tsam pas gzhan dbang rnam dag lam gyi dmigs pa bden grub tu khas blangs pa la /
de gnyis kyis /
gzhan dbang rnam dag lam gyi dmigs pa mthar thug yin par thal /
gzhan dbang rnam dag lam gyi dmigs pa gang /
rnam dag lam gyi dmigs pa bden grub yin pa'i phyir /
khyab ste /
bden grub yin na yul gyi gnas lugs mthar thug yin dgos pa'i phyir /
kun btags dmigs pa tsam yin yang bden par ma grub pas skyon med snyam du brgal bar /
lan du /
gzhan dbang yongs grub gnyis bden grub tu mtshungs kyang bsgoms na bdag 'dzin dang 'dzin stangs dngos su 'gal ba'i sgo nas shes sgrib spong mi spong gi khyad yod de /
sgra dang sgra mi rtag pa sgra 'dzin mngon sum gyi snang yul du mtshungs kyang rang la dmigs na sgra rtag 'dzin ldog mi ldog gi khyad yod pa dang 'dra ba'i phyir zhes pa'i rjes su sgo mang phyi rabs pa phal cher 'brangs so / /
tshul khang gis /
rgol ba rtog ldan la dogs pa skye dka' sla'i don du bkral kyang dkar sla'i tshul mi gsal zhing /
'ga' zhig gis gzhan dbang gi chos nyid stong nyid yin zhing /
kun btags kyi chos nyid stong nyid min pas gzhan dbang la dogs pa che la kun btags la dogs pa chung ba yin zer ba sogs bshad tshul mi 'dra ba mang ba dang /
'di las 'phros te /
'dus ma byas kyi chos rnams kyi chos nyid med par smra ba dang /
de yod kyang des chos nyid kyi go mi chod par 'dod pa dang /
yig cha rnying bar /
rang rgyal mthong lam bar chad med lam 'gog pa chos bzod du song ba'i yul la 'gog bden rang 'dzin rtog pa'i zhen gzhir rang mtshan gyis stong pa 'jog pa dang /
'gog bden dang nam mkha' phyi rol don 'dzin gyi blo lhan skyes med pa dang /
'gog bden rang rkya thub pa'i rdzas yod kyis stong pa de rang rgyal mthong lam bar chad med lam 'gog pa chos bzod du song ba'i yul la mi 'jog par bshad pa sogs sna tshogs byung ngo / /
mchan du pra stis bshad pa yig cha dang mthun zhes bzhed phyogs mdzad kyang /
yang snying du de bkag go /
byang rtse'i yig char /
'o na kun btags kyang don dam pa ngo bo nyid med pa yin na ma zhe na /
de ltar yin yang /
zhes kun btags kyang don dam pa ngo bo nyid med pa yin par bshad pa dang /
zin bris su /
gzugs nas rnam mkhyen gyi bar chos thams cad kyi steng gi don dam pa ngo bo nyid med pa gnyis re 'jog par gsungs pa ni /
gzhung las /
kun btags ma bzhag go /
zhes gsungs pa dang 'gal min brtag go /
tshe brtan lha rams pas 'di'i @# / /
dogs pa thal rang gnyis la mi 'byung ba'i rgyu mtshan mang tsam bshad kyang 'brel mi che bar mun sel du gsungs shing /
snga mas bshad pa rnams kyi dogs pa thal rang gnyis la 'byung bar 'dod pa la gnod byed du mi 'jug tshul rin chen sgron mer rgyas par bshad do / /
gnyis pa yongs grub kyi dbang du byas pa la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
don dam pa /
zhes sogs byung ste don 'chad par 'gyur ro / /
gnyis pa la gnyis /
yongs grub don dam pa ngo bo nyid med par 'jog tshul dang /
de sgrub pa rang dbang bar 'dod pa'i gzhan lugs dgag pa'o / /
dang po ni /
chos rnams kyi /
zhes sogs byung /
'jog tshul dang po'i bshad pa de las gzhan yang /
chos rnams kyi chos kyi bdag med yongs grub kyang don dam pa ngo bo nyid med par 'jog pa yin no / /
de yang 'di ltar /
chos bdag bkag pa'i yongs grub chos can /
don dam pa ngo bo nyid med pa yin te /
don dam pa'ang yin la /
chos bdag gi ngo bo nyid med pa'ang yin pa'i phyir /
dang po grub ste /
rnam dag lam gyi dmigs pa mthar thug yin pa'i phyir /
khyab ste /
rnam dag lam gyi dmigs pa mthar thug ni don yang yin la dam pa yang yin pas don dam pa zhes bshad pa'i phyir /
gnyis pa grub ste /
chos rnams kyi bdag gi ngo bo nyid med pas rab tu phye ba ste de tsam gyis bzhag pa yin pa'i phyir /
khyab ste /
chos bdag ni 'di'i ngo bo nyid la byas nas de med pa'i don ni de rnam par bcad tsam gyis bzhag pa la go dgos pa'i phyir /
mdo'i /
gang yin pa de yang /
zhes pa'i yang sgra gzhan dbang la don dam pa ngo bo nyid med pa zhes bshad par ma zad pa'o /
! /
'dir /
don dam pa yang yin la bdag rnam par bcad tsam yang yin pa de /
don dam pa ngo bo nyid med pa'i mtshan nyid /
mtshan gzhi ni yongs grub rnams so / /
gnyis pa ni /
yang dgongs 'grel las /
zhes sogs byung /
de la /
gsal ba'i phyir /
zhes pa'i bar gyis jo nang ba 'gog tshul dang /
mdo 'dis /
sogs kyis phyogs snga'i 'dod pa dang /
yongs grub 'di ni /
sogs kyis grub mtha'i khyad ston to / /
de la thog mar jo nang ba'i 'dod tshul shes pa gal che bas de phyogs tsam bshad na /
sher mdos de kho na nyid bstan pa drang don dang /
dgongs 'grel 'dis de bstan pa nges don du 'dod bzhin du /
'gyur med yongs grub ni sgrub pa rang dbang ba yin pas dgag bya ba cad ldog nas mi 'jog par /
de blo yul du 'char ba'ang dgag bya bcad pa la mi ltos par 'dod la /
snying po'i mdo bcu sogs kyi tshig ris la 'khrul nas /
'gyur med yongs grub de yang sgrub pa rang dbang ba /
ngo bo mi 'gyur ba'i rtag pa /
rkyen gang gis kyang mi g.yo pa'i brtan pa /
rang tshugs thub pa'i ther zug pa /
gang gis kyang mi shigs pa'i g.yung @# / /
drung| cha shas thams cad dang bral ba'i cha med pa /
rgyu rkyen gyis 'du ma byas pa /
yon tan thams cad rang chas su ldan pa /
kun rdzob dang 'khor ba'i chos kun gyis stong pa /
rigs pas dpyad bzod pa'i bden grub /
rang gi ngo bos mi stong pa'i gzhan stong /
zag med kyi kun gzhi la rnam shes dang yid shes gnyis yod pa'i yid shes /
don dam bden pa dang yongs grub kyi ngo bo /
chos nyid kyi mchog gsum /
rgyal ba lnga dang rig ma lnga'i bdag nyid /
brtan g.yo kun la khyab pa /
dbyings rig dbyed med pa /
bde bar gshegs pa'i snying po /
rang bzhin du gnas pa'i rigs /
dam pa rigs brgya sogs dang don gcig pa /
gzhi 'bras dbyer med kyi rgyud du bzhugs pa /
chos sku'i gnas skabs gsum du yod pa /
gzhi la rtag tu bzhugs kyang rnam shes la gtan mi snang ba /
mtshan dpes bkra ba'i stong gzugs kyi sku yin pa /
rnam kun mchog ldan gyi stong nyid dang /
stong gzugs phyag rgya chen mo dang /
sor sdud sogs kyis mngon sum du mthong ba'i du ba la sogs pa'i mtshan ma dang /
mchog mi 'gyur gyi bde ba dang /
lhan cig skyes pa'i sku dang /
dang po'i sangs rgyas dang /
'od gsal gyi sems la sogs pa'i ming gis bstan pa zhig tu 'dod pa nges don rgya mtsho dang bka' bsdu bzhi ba sogs su bshad do / /
de ltar khas blangs nas med dgag gi stong nyid stong nyid dngos min par chad stong du byas pas 'khor lo bar bar chad stong de tsam zhig bstan pas sgra ji bzhin pa min pa dang /
'khor lo tha mas gzhan stong bden grub bstan pas de nges don gyi mdor 'dod pa byung 'dug go /
jo nang pa'i 'dod pa 'di ni bu'i bde gshegs snying po gsal zhing mdzes pa'i rgyan /
sgra tshad pa'i bde gshegs snying po'i mdzes rgyan gyi rgyan /
brtson 'grus dpal gyi bde gshegs snying po gsal bar byed pa'i sgron me /
yar 'brog pa rin chen tog gi mnyam med dbang bo'i rdo rje /
ye shes thog tog /
rdo rje thog chen /
rdo rje tho ba ste rdo rje thog pa zhir grags pa rnams dang /
gnas drug pa dge 'dun dpal /
bde ba can pa rin chen gzhon nu /
dka' bzhi ba rin chen rdo rje /
red mda' ba sogs kyis rgyas par bkag cing /
rje yab sras rjes 'brang dang bcas pa'i gsung du'ang res mang bkag pa ltar ro / /
de la jo nar ba'i 'dod tshul de mi 'thad par thal| yongs grub dgag bya'i bdag bkag tsam la 'jog dgos pa'i phyir te /
de dgag bya'i bdag bkag tsam gyi med dgag yin pa'i phyir /
der thal /
chos can 'dus byas la chos bdag gi spros pa rnam par bcad tsam gyi med dgag chos kyi bdag med kyi yongs grub tu 'jog dgos pa dgongs 'grel na shin tu gsal ba'i phyir te /
dgongs 'grel gyi blo gros shin tu rnam dag gi le'ur bden gnyis ngo bo tha dad du 'dod pa la thal ba @# / /
'phen skabs /
stong gzhi gzhan dbang dang chos nyid yongs grub gnyis ngo bo tha dad yin na 'du byed kyi bdag med pa tsam mam /
'du byed kyi ngo bo nyid med pa tsam ni gzhan dbang gi yongs grub tu mi 'gyur par gsungs pa gzhung du drangs pa ltar dang /
'phags zhus kyi le'ur ngo bo nyid med pa gsum gyi dpe ston skabs /
nam mkha' ni gzugs kyi ngo bo nyid med pa tsam gyis rab tu phye ba /
zhes sogs kyis nam mkha' gzugs med tsam ma ma thogs reg bkag tsam la 'jog pa bzhin du /
bdag med de yang dgag bya'i bdag bkag tsam la 'jog pa shin tu gsal bar gsungs pa'i phyir /
lung gnyis ka'i tsam sgra'i nus pa shin tu gsal la /
lung phyi ma gzhung du dpe 'chad tshe 'byung zhing /
yang dgongs 'grel /
zhes pa'i yang sgra ni sher mdor chos rnams ngo bo nyid med par gsungs pa'i dgongs pa jo nang bas bshad pa mi 'thad par ma zad pa'o / /
skabs 'dir yongs grub ni don dam pa'ang yin la dgag bya'i bdag gi ngo bo bkag tsam gyis rab tu phye ba'ang yin pas don dam pa ngo bo nyid med pa zhes bshad pa 'di ba'i lugs yin gyi /
de chos can gzhan dbang gi steng gi dgag bya bkag tsam gyi don dam yin par ma zad chos nyid rang gi ngo bo'ang don dam par grub pa med pas don dam pa ngo bo nyid med par bzhed pa ngo bo nyid med par smra ba ltar mi 'dod pa'i lugs so /
! /
spro na /
mdo'i /
ngo bo nyid med pa nyid kyis rab tu phye ba zhes pa'i don la /
yig cha las /
med pa nyid ces pa'i don /
dgag bya de dag med pa nyid dam /
dgag bya de dag med pa tsam zhes pa'i don yin pa'i phyir /
zhes dang /
skabs 'di'i med pa nyid ces pa'i nyid sgra de tsam sgra'i dgag tshig dang /
rab tu phye ba ni de tsam gyis rab tu bzhag pa'i don yin pa'i phyir /
zhes gsungs mod /
ngo bo nyid med pa dang po gnyis la'ang nyid sgra yod kyang dgag tshig tu mi 'gyur ba bzhin 'dir yang de nges bzung las dgag tshig tu mi snang ba dang /
gzhung las /
ngo bo nyid med pas rab tu phye ba ste de tsam gyis bzhag /
ces pa bya rkang du bklags na /
ngo bo nyid med pas rab tu phye ba ste ngo bo nyid med pa de tsam gyis bzhag ces par 'gyur bas don la chos bdag gi ngo bo nyid med pa de tsam gyis bzhag ces par 'gyur ba'i phyir /
gung thang rin po ches jo nang bas yongs grub dngos por 'dod pa'i shes byed du /
bde gshegs snying po'i mdzes rgyan gyi rgyan /
sdom gsum rab dbye /
rje btsun pa'i kar lan gsum drangs pa'i dang po gnyis skabs kyi shes byed du mi 'gro zhing /
phyi ma'i don yang rtag dngos su 'dod par song bas khas blangs nang 'gal du gyur /
ces 'grel nus so / /
stong thun las /
stong gzhi bde gshegs snying po dngos med de nyid gzhan dbang dngos po 'dus byas kyi tshogs kyis stong ba'i gzhan stong /
zhes bde gshegs snying po dngos med du 'dod par gsungs pa ni /
yang @# / /
snying du /
spyir bde gshegs snying po dngos med yin pa la dgongs pa'am /
de dag gis dngos por khas blangs kyang rgyu rkyen gyis 'dus ma byas par 'dod pas dngos po'i don med pa la dgongs pa'i phyir| zhes dgongs pa len par mdzad do / /
TI ka bshad de nyid snang ba las /
'di ni sangs rgyas kyi chos kun gyi gzhir gyur pa'i kun gzhi ye shes 'dus ma byas te /
'dus ma byas pa'i sems dang rtag pa'i shes pa mtshan nyid pa yin la /
dngos por ma grub pa'i shes pa yin zhing /
dngos po ma yin yang kha dog dang dbyibs dang ldan pa dang /
shes pa yin yang du ba la sogs pa'i gzugs su grub pa ni kun rdzob 'dus byas la 'gal yang don dam 'dus ma byas la mi 'gal bas kun rdzob 'gal 'du'i skyon can dang don dam 'gal 'du'i skyon med ces bya'o / /
zhes gsungs pa'ang ches gsal zhing /
jo nang pas yongs grub zag med ye shes su khas blangs na'ang dngos su dngos por khas len mi dgos so / /
'on kyang de nyid las /
'khor ba'i chos 'dus byas yin la /
zhes kyang 'byung bas jo nang pa'i rang gzhung dang bstun nas brtag go /
mchan du skye ba ngo bo nyid med pa sems tsam pas bdag skye med pa la sbyar bar gsungs kyang /
yang snying du rgyu med las skye ba med pa la sbyar ba ltar gnas la /
yang mchan du /
don dam pa ngo bo nyid med pa zhes pa'i don dam de med rgyu'i dgag bya la sbyar mod /
yang snying du /
ngo bo nyid med pa gsum pa'i skabs su don dam pa'ang yin la /
dgag bya'i bdag gi ngo bo nyid bkag tsam gyis rab tu phye ba yin pas don dam pa ngo bo nyid med pa zhes bshad pa sems tsam pa'i lugs dang /
zhes gsungs pa ltar ro / /
gsum pa de dag gi dpe bstan pa la gnyis /
dpe dngos dang /
ngo bo nyid med par gsungs pa'i sgras zin la gnod byed bstan pa'o / /
dang po la gnyis /
mdo dgod pa dang /
mdo don ji ltar bkral ba'o / /
dang po ni /
ngo bo nyid med pa /
zhes sogs byung ste don 'chad par 'gyur ro / /
gnyis pa ni /
kun btags nam mkha'i me tog /
ces sogs byung /
de la kun btags mtshan nyid ngo bo nyid med pa'i dpe la nam mkha'i me tog bzhag ste kun btags rtog btags tsam du grub pa'i dper mdzad do / /
de yang dpe de rang snang ba'i shes ngor rab rib dbang gis nam mkhar me tog gi mtshan ma lta bu snang yang don la nam mkhar me tog med pa ni /
kun btags de rtog btags tsam las rang mtshan gyis ma grub pa'i dper bya ste rgya nag 'grel chen gyi bshad pa'o / /
dpe de ni kun btags shes bya la mi srid pa'i dpe ma yin te /
de mi srid na btags yong shes bya la mi srid dgos shing /
de lta na gzhi grub na rdzas yod du thal ba'i phyir ro / /
gzhan dbang skye ba ngo bo nyid med pa'i dpe la sgyu ma bzhag ste gzhan dbang gi gtso bo yang dag ma yin pa'i kun rtog @# / /
la 'khrul ba'i bag chags kyi dbang gis gzung 'dzin gnyis su snang ba'i dper mdzad do / /
de yang yang dag ma yin pa'i kun rtog dang sgyu ma'i rde'u shing gnyis dang /
de 'dra'i kun rtog gnyis snang 'khrul ba'i bag chags kyis bslad pa dang rde'u shing sgyu ma'i sngags rdzas kyis bslad pa gnyis dang /
kun rtog de bag chags des bslad pas gzung 'dzin rgyang chad du snang ba dang rde'u shing sgyu ma'i sngags rdzas kyis bslad pas ltad mo ba la rta glang sogs su snang ba gnyis rnams dpe don sbyor dgos shing /
skye ba ngo bo nyid med par ma zad don dam pa ngo bo nyid med par bzhag pa gnyis po de las kyang phyogs gcig gzhan dbang yang dpe de ltar sbyar bar bya'o| /
gzhung las /
'chad par 'gyur /
zhes pa ni 'og tu mdo sde rgyan gyis mtha' gnyis spong tshul bshad pa'i skabs so / /
yongs grub don dam pa ngo bo nyid med pa'i dpel nam mkha' bzhag ste yongs grub de kun la khyab cing rang gi dgag bya de bkag tsam la btags pa'i dper mdzad do / /
de yang nam mkha' ni gzugs kyi ngo bo med pa tsam ste thogs reg bkag tsam gyis rab tu phye ba ste bzhag pa dang /
thams cad du song ba ste rang nyid gzugs can gyi chos rnams kyi steng du yod pa'i tshul gyis khyab pa gnyis ldan yin pa ni /
gnyis po de las phyogs gcig yongs grub de dgag bya chos bdag bcad tsam gyis rab tu phye ba dang /
chos can kun la gnas lugs kyi tshul du khyab pa'i dper mdzad pa ni dgongs 'grel gyi dkyus na gsal lo / /
sems tsam dang thal 'gyur ba ltar na rtog pas btags tsam yin na shes bya la mi srid mi dgos kyang /
rang rgyud pa ltar na kun btags kyang rang mtshan gyis grub pas rtog pas btags tsam yin na shes bya la mi srid dgos pas gang gi dper byed de gsum mi mthun no / /
gzhan dbang sgyu ma dang 'dra bar bstan pa ni 'dir bden par med pa'i dper gsungs pa min pas sgyu ma sogs dper byed lugs mi 'dra tshul 'og tu gsal lo / /
gnyis pa ngo bo nyid med par gsungs pa'i sgras zin la gnod byed bstan pa ni /
ngo bo nyid med par /
zhes sogs byung /
de la /
ye med du 'gyur ba'i phyir ro / /
zhes pa'i bar ngo bo nyid med par gsungs pa'i sgras zin la gnod byed dang /
de ltar yang /
sogs kyis de nyid mdo dang sbyar ba dang /
don la sgra ji bzhin du /
zhes pa man gyis mdo de'i don bkral ba ste| sher mdor ngo bo nyid med par gsungs pa'i ngo bo nyid med tshul ni ngo bo nyid med pa gsum ga la dgongs nas chos kun ngo bo nyid med par gsungs pa de ltar bshad dgos kyi de ltar min par de gsum ga rang mtshan gyis ma grub pa la ngo bo nyid med par bshad na mi rung ste /
de ltar bshad na ngo bo nyid med par gsungs pa'i sher mdo la sgra ji bzhin par zhen pa yin zhing /
de la de ltar zhen na chad lta thob pa ste skye bar 'gyur ba'i phyir te /
de ltar @# / /
zhen na mtshan nyid med par lta ba can du 'gyur ba'i phyir /
der thal /
de ltar zhen na ngo bo nyid gsum ga la skur 'debs su 'gyur ba'i phyir te /
de ltar zhen na gzhan dbang la de ltar 'gyur ba gang /
yongs grub la'ang 'gyur /
de gnyis rang mtshan gyis ma grub par bltas pas kun btags la'ang 'gyur ba'i phyir /
dang po ma grub na /
gzhan dbang chos can /
khyod rang mtshan gyis ma grub par zhen na skur 'debs su 'gyur bar thal /
khyod rang mtshan gyis med na khyod rgyu las skye ba dang /
dang gis 'gag par 'gyur ba'i rdzas su med dgos la /
de ltar med na khyod gtan med du 'gyur ba'i chos yin pa'i phyir /
gnyis pa ma grub na /
skabs 'dir yongs grub chos can /
khyod rang mtshan gyis ma grub par zhen na skur 'debs su 'gyur bar thal /
khyod rang mtshan gyis med na khyod dngos po'i gnas lugs su mi 'gyur ba'i lugs yin zhing ra khyod dngos po'i gnas lugs su med na khyod gtan med yin dgos pa'i chos yin pa'i phyir /
gsum pa ma grub na /
kun btags chos can /
ngo bo nyid gzhan gnyis rang mtshan gyis ma grub par bltas pas khyod la skur ba btab par 'gyur bar thal /
de gnyis rang mtshan gyis med na de gnyis med dgos la /
gzhan dbang med na khyod 'dogs pa'i gzhi dang /
khyod 'dogs pa po'i sgra rtog kyang med par 'gyur ba'i phyir /
dgongs 'grel gyi lung don ni /
ngas dgongs te bshad pa ste sgra ji bzhin pa min par bshad pa dag gi bstan don zab mo ma nor ba ni gdul bya phal ba dag gis dgongs pa bzhin du mi shes te /
des de mi shes pa'i rgyu mtshan la rgya nag 'grel chen las /
drang po'i rang bzhin can ma yin pa dang /
rang gi lta ba la gnas pa nyid kyi phyir /
zhes gzu bor mi gnas pa dang /
rang lta la zhen pa gnyis bkod do / /
sgra ji bzhin pa min pa'i chos de la mos kyang don te chos rnams la rang mtshan gyis ma grub pa la sogs pa sgra ji bzhin par zhen zhes pa'i sgra ni sher mdor chos rnams don dam par rang bzhin gyis stong pa sogs su gsungs pa rnams yin la /
sher mdor de ltar bstan pa de dag la sgras zin ltar 'dzin pa ni sgra ji bzhin par zhen par 'dod pa'i lugs so / /
gdul bya de dag gzhi ste rgyu de'i dbang gis chos kun med par lta ba dang /
mtshan nyid med par lta ba gnyis 'thob par bstan pas sgra ji bzhin pa min pa'i mdo sgras zin ltar bzung ba'i nyes pa gsungs shing /
lta ba de gnyis skyes nas kyang mtshan nyid gsum la skur ba 'debs par gsungs pas de gnyis kyi gyed las bstan cing de la 'grel chen du nyes dmigs gnyis kyi mtshan nyid bstan pa zhes zer ro / /
'di la lta ba gnyis thob nas chos rnams la mtshan nyid thams cad kyi sgo nas skur ba 'debs zhes mdor bstan nas /
chos rnams kyi zhes sogs kyis rgyas par @# / /
bshad de mtshan nyid gsum la skur ba 'debs tshul sngar bshad pa ltar ro / /
mtshan nyid gzhan gnyis la skur ba btab pas kun btags la skur ba btab par song zhing /
mtshan nyid gzhan gnyis la skur ba 'debs pa'am mtshan nyid med par mthong ba ni de gnyis rang mtshan gyis ma grub par lta ba ste /
de ci'i phyir zhe na /
man gyis ngo bo nyid gsum ga la skur 'debs su 'gro ba'i rgyu mtshan ston la /
mtshan nyid gzhan gnyis la de'i rgyu mtshan dngos sum gsungs bar kun btags la gsungs pa ni de la dgos pa che ba'i gnad gyis yin no / /
de yang gzhan dbang yongs grub gnyis tshad grub tu yod na ni kun btags kyang yod par shes par 'gyur na /
ngo po nyid med par smra ba gzhan dbang dang yongs 'grub la rang mtshan gyis grub pa med par lta ba de dag gis kun btags la yang skur ba btab ces lan gsungs nas /
de lta bas na man gyis don bsdus pa'o / /
spro na /
kha cig /
kun btags bden par med na de gtan med du 'gyur bar thal /
mtshan nyid gzhan gnyis la de'i phyir zer na ma khyab ste /
thag khra skrul du grub pa med kyang thag khra sprul snang med mi dgos pa dang /
thag khra med na thag khra sprul snang yang gtan med dgos pa bzhin yin pa'i phyir te /
thag khra sprul snang rtog btags tsam gyis 'jog nus pa ltar kun btags rtog btags tsam gyis 'jog nus la /
thag khra thag khrar grub pa blo la snang tsam gyis bzhag pa min dgos pa ltar gzhan dbang nges par rang mtshan gyis grub pa zhig dgos pa'i phyir te /
thag khra sprul du rlom pa dang 'dra bar gzhan dbang blos rlom pa tsam du song na thag pa'i sprul gyis gzhan la 'tshe mi nus pa ltar gzhan dbang gis kyang 'gras bu skyed pa sogs mi nus par 'gyur ba'i phyir dang /
skye ba med na skyes ma thar 'gag pa'ang med dgos shing /
de gnyig med na las 'bras dang thar pa dang thams cad mkhyen pa la skur 'debs su 'gyur pa'i phyir ro / /
de de ltar yin yang kun btags dang yongs grub gnyis bden par yod med gang gis 'byed snyam na /
thag khra'i sprul snang 'khrul ba tsam gyis bzhag pa yin yang thag khra de sprul gyis stong pa rlom tsam gyis mi 'grub par don steng nas grub pa zhig dgos pa ni dngos po'i gshis su grub pa'i rtags yin pa ltar yongs grub kyang rlom tsam gyis min par ming brda lam ltos par don steng nas grub pa zhig dgos pa de ngos po'i gshis lugs yin pa'i rgyu mtshan gyis yin no / /
kho na re /
de ltar na thag khra sprul stong dang shes bya dang nam mkha' sogs don dam du 'gyur ro zhe na /
rlom tsam gyis 'jog mi nus kyang rlom pas bzhag tsam yin pa mi 'gal mod /
de chos nyid la mi mtshungs te /
chos nyid 'jog byed gtso bo 'phags pa'i mnyam gzhag ye shes yin zhing /
thag khra sprul stong sogs 'jog byed tshur mthong gi gnyis snang 'khrul ba'i rtog pa yin pa ngo bo nyid med par smra bas kyang 'dod pa'i phyir /
@# / /
'di chos nyid la mi mtshungs pa'i rgyu mtshan du 'gro tshul cung zad dpyad dka' zhing /
chos nyid de rnam dag lam gyi dmigs pa mthar thug yin la /
thag khra sprul stong de min pa'i gnad cig gi steng nas yong dgos sam brtag go /
'di'i med par lta ba dang /
mtshan nyid med par lta ba gnyis kyi khyad par la /
rgya nag 'grel chen du /
rim bzhin gzhan dbang yongs grub gnyis med par skur ba dang /
kun btags med par skur ba la bshad pa gcig dang /
chos kyi me long gi mdor bshad pa'i lta ba nyer brgyad kyi dang po mtshan mar lta ba ni 'di'i med lta dang /
de'i 'og ma gdags pa 'jig pa'i dang /
kun tu rtog pa 'jig pa'i dang /
de kho na nyid 'jig pa'i lta ba gsum mtshan nyid med par lta ba la gsungs pa'i tshul gcig bkod nas /
de'i don 'tshad par kun btus su /
chos kun rang mtshan gyis med par bltas te ngo bo nyid gsum la skur ba gdab pa ni gdags pa 'jig pa'i lta ba sogs su gsungs pa bkod do / /
bshad tshul de gnyis kyi phyi ma ni kun btus dang mthun pas rang lugs su bya la /
snga ma ni dgongs 'grel las /
'di ltar gzhan gyi dbang gi mtshan nyid dang /
yongs su grub pa'i mtshan nyid yod na ni /
zhes sogs dang 'grigs pa ltar snang bar yang snying sogs las bshad pa mtshan nyid gzhan skor gcig dang kun btags gcig tu byas te so sor bcad par mtshungs pa tsam las 'grig rgyu gzhan yod med dpyad dgos te /
gzhan du na rim par kun btags med par lta ba dang /
gzhan gnyis mtshan nyid med par lta ba la sbyar na /
dgongs 'grel las /
chos rnams kyi kun btags pa'i mtshan nyid la yang skur ba 'debs /
chos rnams kyi gzhan gyi dbang gi mtshan nyid dang yongs su grub pa'i mtshan nyid la yang skur ba 'debs so / /
zhes pa dang 'grig par 'gyur ba'i phyir ro / /
chos thams cad la mtshan nyid thams cad kyis skur ba 'debs te /
zhes pa dang /
de man gyi gzhung gis rim par lta ba gnyis kyis bsgrubs pa'i nyes dmigs dang /
mtshan nyid gsum la skur ba 'debs pa'i nyes dmigs phye ste bstan par bshad pa dang /
gzhung de gnyis kyis rim par med lta dang /
mtshan nyid med par lta ba'i don phye ste bshad par 'dod pa'i lugs gnyis rgya nag 'grel chen du bkod kyang /
skur ba 'debs te /
zhes pa'i lhag bcas kyi tshig nus la dpags na snga ma ltar gnas par mngon no / /
kha cig lugs 'dir 'khor lo bar bas kun btags rang mtshan gyis med par gsungs pa ltar 'dzin rung bar thal /
de rang mtshan gyis ma thub pa'i phyir na ma khyab ste /
sems tsam pa'i lugs la thal 'gyur bas las 'bras med par khas len zer mi rung bas 'khor lo bar bas de la de ltar ma bstan pa dang /
mdo de'i sgras zin la gzugs rang mtshan gyis med par gsungs pa de gtan med du gsungs par song yang de ltar du gsungs pa min pa dang /
@# / /
mdo de'i sgras zin ltar las 'bras rang mtshan gyis med par 'dzin pa de skur 'debs kyi lta bar 'dod pas las 'bras la skur ba btab par song yang las 'bras med par ma bzung zhes khas len dgos pa'i phyir| kho na re /
sher mdos kun btags rang mtshan gyis med par ma bstan par thal /
de'i sgras zin ltar gyi kun btags rang mtshan gyis med par 'dzin pa de kun btags rang mtshan gyis med par 'dzin pa ma yin pa'i phyir nam khyab| rtags grub ste /
de ltar 'dzin pa de gtan med du 'dzin pa yin pa'i phyir /
des na kun btags sher mdo'i sgras zin ltar gyi rang mtshan gyis med pa chod bsal dang /
kun btags dang mtshan gyis med pa tshad mas grub pas sher mdo'i sgras zin ltar gyi de de'i bstan don gtso bo ma yin no / /
gnyis pa gang la dgongs nas ma skyes pa sogs su gsungs pa bshad pa la gsum /
mtshams sbyar ba dang /
dgongs 'grel las gsungs tshul dang /
de dang kun btus las gsungs tshul gnad mi 'gal bar bstan pa'o / /
dang po ni /
ngo bo nyid med pa'i tshul /
zhes sogs dris lan gnyis kyis mtshams sbyar tshul go sla'o / /
gnyis pa la gnyis /
mtshan nyid ngo bo nyid med pa la dgongs tshul dang /
don dam pa ngo bo nyid med pa la dgongs tshul lo / /
dang po la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
de yang dang po ni /
zhes sogs byung ste don 'chang par 'gyur ro / /
gnyis pa ni /
kun btags la /
zhes sogs byung /
de la rgya nag 'grel chen las /
mdor bstan pa dang /
brtag pa dang /
rnam par bshad pa dang /
mjug bsdu ba bzhir gsungs pa ltar /
chos thams cad ma skyes pa sogs su gsungs pa ni mtshan nyid ngo bo nyid med pa la dgongs nas gsungs zhes mdor bstan cing /
ci'i phyir zhe na /
zhes brtags te /
lan du kun btags la skye 'gag med pa'i rtags su rang mtshon gyis med pa bkod pas chos de la skye 'gag yod na de rang mtshan gyis grub dgos pa dang /
gzhan dbang la rang mtshan gyis grub pa'i skye 'gag yod par yang bstan la /
de dag gi skabs su /
kun btags chos can /
yongs su mya ngan las bzla bar bya ba cung zad kyang med de /
'di'i rang bzhin gyis yongs su mya ngan las 'das pa'i phyir /
de chos can /
der thal /
gzod ma ste dang po nas zhi ba'i phyir /
de chos can /
der thal /
kun nas nyon mongs pa'i chos su mi rung ba'i phyir /
de chos can /
der thal /
'dus ma byas yin pa'i phyir /
de chos can /
der thal /
skye 'gag dang bral ba'i phyir /
de chos can /
der thal /
rang mtshan gyis med pa'i phyir /
zhes pa ste /
kun nas nyon mongs kyi chos su mi rung ba'i rgyu mtshan gyis gzod ma nas zhi ba dang rang bzhin gyis yongs su mya ngan las 'das pa gnyis 'grub pas gzhung du de gnyis kyi rgyu mtshan la kun nas nyon mongs kyi chos su mi rung ba bkod do /
@# / /
mjug bsdu bar /
'dir mtshan nyid ngo bo nyid med pa la dgongs nas /
nas /
yongs su mya ngan las 'das pa'o zhes bstan to / /
zhes mdor byung ba mdor bstan dang tshig 'dra bas gzhung du ma drangs so / /
gnyis pa don dam pa ngo bo nyid med pa la dgongs tshul la gnyis /
bshad bya'i mdo dgod pa dang /
mdo don ji ltar bkral ba'o / /
dang po ni /
gnyis pa yang /
zhes sogs byung ste don 'chad par 'gyur ro / /
gnyis pa ni /
rtag pa rtag pa'i dus ni /
zhes sogs byung /
de la yang sngar ltar don tshan bzhi las /
chos thams cad ma skyes pa sogs su gsungs pa ni don dam pa ngo bo nyid med pa la dgongs nas gsungs /
zhes mdor bstan nas| ci'i phyir zhe na /
zhes brtags te /
lan du /
'di ltar /
nas /
nyon mongs pa thams cad dang bral ba yin te /
zhes pa'i bar mdor bstan dang /
de man rgyas bshad du rgya nag 'grel chen las sbyar ba ltar la /
de dag gi skabs su| chos kyi bdag med chos can /
gzod ma nas zhi ba dang rang bzhin gyis yongs su mya ngan las 'das pa yin te /
nyon mongs pa thams cad dang bral ba'i phyir te /
ma skyes pa dang ma 'gags pa yin pa'i phyir /
de chos can /
der thal 'dus ma byas yin pa'i phyir te /
snga phyi'i dus na chos nyid kyi rnam par gnas pa'i phyir /
de chos can /
der thal /
chos bdag med pas rab tu phye ba yin pa'i phyir /
zhes gsungs te /
mjug bsdu bar /
de'i phyir don dam pa ngo bo nyid med pa nyid /
nas /
yongs su mya ngan las 'das pa'o zhes bstan to / /
zhes pa'i bar te 'dir ma drangs so / /
spyir sa'i dngos gzhi las /
rtag pa'i dus dang ther zug gi dus su rgyu la 'bras bu yod pa kho nar mi rung ste /
zhes rtag pa'i dus dang ther zug gi dus gnyis ka snga ma'i dus kyi rnam grangs su gsungs pa /
dper na sngon thog ma med pa'i dus zhes pa bzhin yin pas rigs shing /
rnam bshad rigs par /
gzugs rtag pa dang /
brtan pa dang /
ther zug ba zhes bya ba ni mdo sde'i dum bu'o / /
de la rtag pa ni mi rtag pa nyid med pa'i phyir ro / /
brtan pa ni skad cig mar 'jig pa med pa'i phyir te dus gzhan du gnas pa nyid kyis so / /
ther zug ni rgyud 'jig pa med pa'i phyir ro / /
zhes rtag pa dang brtan pa dang ther zug gsum ga phyi ma'i dus la sbyar te /
dngos po rnams slar yang 'jig pa dang /
de'ang skad cig gis 'jig pa dang /
der ma zad rgyun dang bcas pa 'jig pa gsum gyi ldog phyogs la bshad pa dang /
slob dpon yang dag bden pas ther zug mdun rol dang /
rtag pa bar dang tha ma'i gnas skabs la sbyar ba lta bu'ang yod pas spyir de la bshad tshul gcig tu nges bzung byed mi dgos kyang /
dgongs 'grel rab 'byor le'u'i rgya nag 'grel chen las /
sngar yang gcig pa nyid ma yin pas rtag pa rtag pa'i dus zhes bya'o / /
phyis kyang gcig pa nyid ma yin pas ther zug ther zug gi dus zhes bya ste /
zhes dus de gnyis snga ma snga ma'i dang phyi ma phyi ma'i don du gsungs so / /
@# / /
gsum pa de dang kun btus las gsungs tshul gnad mi 'gal bar bstan pa ni /
'o na 'dir /
zhes sogs byung /
de la /
ci yin zhe na /
zhes pa'i bar gyis rtsod pa dang /
de man gyis de'i lan bstan pa ste /
de la yang /
dbang du byas par bshad do / /
zhes pa yan gyis 'grel chen gyi bshad tshul dang /
de man gyis rang lugs kyi rtsod spong mdzad pa rnams rim par bshad na /
'on dgongs 'grel du ngo bo nyid ma mchis pa'i dgongs gzhi ngo bo nyid med pa gsum ga la mdzad nas /
ma skyes pa sogs bzhi'i dgongs gzhi skye ba ngo bo nyid med pa la mi mdzad pa dang /
kun btus su mtshan nyid gsum ga'i dbang du byas nas ma skyes pa sogs bzhi'i dgongs gzhi bshad pa'i don ci yin zhe na /
'grel chen las /
mdo dag las ni ma skyes pa zhes bya ba la sogs pa gsungs na /
'dir ci'i phyir ngo bo nyid med pa dang po dang tha ma kho na las brtsams she na /
smras pa /
nas /
bstan bcos shin tu rgyas pa brgyab la sogs pa las /
kun btags pa'i ngo bo nyid la brten nas chos thams cad ngo bo nyid med pa dang skye ba med pa dang 'gag pa med pa zhes bya ba la sogs par bstan pa ni rten cing 'brel bar 'byung ba'i don dam pa ma yin par rab tu bstan pa yin te /
de'i phyir mdo 'di yang spyir ngo bo nyid med pa gsum las dgongs nas ni chos thams cad ngo bo nyid med pa zhes bstan la /
ngo bo nyid med pa dang po dang tha ma las dgongs nas skye ba med pa la sogs par bstan pa yin no / /
gzhan gyi dbang gi bdag nyid ni gzhan la brten nas skye yang bdag nyid kyis skye ba dang /
rgyu med pa la skye ba'i don med pas de'i phyir bstan bcos chos mngon pa kun las btus pa la sogs pa las ngo bo nyid rnam pa gsum las brtsams nas chos thams cad ngo bo nyid med pa dang /
skye ba med pa dang /
'gag pa med pa la sogs pa zhes bstan pa yin te /
zhes bshad pa'i rnam grangs mang du bkod de /
khong rang gis dgongs 'grel las ma skyes pa sogs kyi dgongs gzhir gzhan dbang ma gsungs pa ni rgyu rkyen la brten nas byung ba'i don med pa ma yin pa ste gzhan dbang rgyu rkyen las skyes par bstan pa'i phyir yin pa dang /
kun btus las bdag nyid kyis skye ba'am rgyu med las skye ba med pa'i dbang du byas nas gzhan dbang yang ma skyes pa sogs kyi dgongs gzhir gsungs par bshad do / /
rang lugs ni /
gzhan dbang la rang mtshan gyis skye 'gag yod pas skye 'gag med par gsungs pa'i dgongs gzhir ma byas shing /
gzhan dbang phal cher kun nyon phyogs kyis bsdus pas /
gzod ma nas zhi ba dang /
rang bzhin gyis mya ngan las 'das pa zhes gsungs pa'i dgongs gzhir yang ma mdzad do / /
kun btus su /
ngo bo nyid gsum gyi rang rang gi skabs kyi ngo bo nyid med rgyu'i mtshan nyid ngo bo nyid dang /
skye ba ngo bo nyid dang /
don dam pa ngo bo nyid kyi dbang du mdzad nas skabs kyi ngo bo @# / /
nyid ji ltar med pa de ltar ma skyes pa sogs gsungs pas gzhan dbang yang ma skyes pa sogs kyi dgongs gzhir mdzad do / /
de ltar mdo dang bstan bcos de gnyis dgos pa mi 'dra ba'i dbang gis gsungs tshul mi 'dra ba byung ba las /
don gyi gnad la 'gal ba med do / /
de yang rgya nag 'grel chen las /
gsung rab kha cig las ni ngo bo nyid med pa rnam pa gsum la brten nas ni chos thams cad ngo bo nyid med par ston la /
dang po dang tha ma gnyis la brten nas ni skye ba med pa la sogs par ston pa yang yod /
ces dang /
gsung rab kha cig las ni ngo bo nyid med pa rnam pa gsum las brtsams nas chos thams cad ngo bo nyid med pa dang skye ba med pa la sogs par ston pa yang yod /
ces gsungs pa ltar mdo mi 'dra ba gnyis yod pa'i dbang gis yin no / /
gzhung du drangs pa'i kun btus kyi don ni /
kun btags pa'i ngo bo nyid la /
sogs kyis mtshan nyid gsum la rang rang gi ngo bo nyid med tshul gsungs nas /
ma skyes pa /
sogs kyis dgongs pa dri ba dang /
lan du kun btags chos can /
khyod lam skyes ma 'gags zhes bya ste /
khyod la rang gi mtshan nyid kyis grub pa'i skye 'gag med pa'i phyir /
zhes pa ji ltar ngo bo nyid med pa /
sogs kyis bstan cing /
de chos can /
khyod la gzod ma nas zhi ba dang rang bzhin gyis mya ngan las 'das pa zhes bya ste /
khyod 'dus ma byas kyi chos yin pas kun nyon gyi chos su mi rung ba'i phyir /
zhes pa ji ltar ma skyes pa /
sogs kyis bstan to / /
de bzhin du gzhan dbang chos can /
khyod la ma skyes ma 'gags zhes bya ste /
khyod rkyen la ltos med du ma skyes shing ma 'gags pa'i phyir /
de chos can /
khyod la gzod ma nas zhi ba dang rang bzhin gyis mya ngan las 'das pa zhes bya ste /
khyod rkyen lam ltos par kun nyon gyi chos su med pa'i phyir /
yongs grub chos can /
khyod la ma skyes ma 'gags zhes bya ste /
khyod bdag gnyis gang gi ngo bor yang ma skyes shing ma 'gags pa'i de bzhin nyid yin pa'i phyir /
de chos can /
khyod la gzod ma nas zhi ba dang rang bzhin gyis mya ngan las 'das pa zhes bya ste /
khyod bdag gnyis gang rung du grub pa'i sgo nas kun nyon las rang bzhin gyis 'das pa yin pa'i phyir /
zhes pa'o /
! /
spro na /
yang snying du /
skye sogs rang bzhin med ces pa de rang gi ngo bos grub pa'i rang bzhin med pa min gyi /
dgag bya'i rang bzhin dang gnas lugs la rang bzhin du byas pa'i rang bzhin de gnyis kyi dbang du byas par gsungs pa gzhung don la zhugs tshabs che tshul dang /
gzhung du kun btags la skye 'gag med pa dgongs gzhir gsungs pa'i sgras zin snon phri med pa'i bshad tshul yin min brtag go /
gzhung las /
gzhan dbang la rang gi mtshan nyid kyis skye ba dang 'gag pa yod pas skye 'gag med par gsungs pa gzhan dbang la dgongs pa min la /
zhes pa'i don /
yig char /
dgongs 'grel gyis @# / /
gzhan dbang ma skyes pa sogs kyi dgongs gzhir gsungs kyang dngos su ma gsungs pa'i don du bkral nas /
dgongs 'grel las /
don dam yang dag 'phags /
'di la de bzhin gshegs pa ni ngo bo nyid med pa rnam pa gsum po de dag nyid las dgongs nas drang ba'i don gyi mdo brjod pa'i rnam pas 'di lta ste /
chos thams cad ngo bo nyid med pa /
chos thams cad ma skyes pa /
ma 'gags pa /
gzod ma nas zhi ba /
rang bzhin gyis yongs su mya ngan las 'das pa'o zhes chos ston to / /
zhes gsungs pas skye ba ngo bo nyid med pa ma skyes pa sogs kyi dgongs gzhir dngos su gsungs par bzhed pa la /
kha cig /
dgongs 'grel gyis gzhan dbang ma skyes pa sogs kyi dgongs gzhir dngos su gsungs par thal /
des ngo bo nyid med pa gsum po de'i dgongs gzhir dngos su gsungs pa'i phyir /
rtags khas /
ma khyab na /
'o na kun btags dang yongs grub gnyis chos can /
khyod dgongs 'grel gyis ma skyes pa sogs kyi dgongs gzhir dngos su ma gsungs par thal /
ngo bo nyid med pa gsum po de'i dgongs gzhir gsungs pas mtshan nyid gsum de'i dgongs gzhir gsungs pa'i go mi chod cing /
dgongs 'grel las khyod rang ldog nas de ltar gsungs pa med pa'i phyir /
'khor gsum /
'dod na /
gzhan dbang dmigs kyis bkar ba mi 'thad par thal lo zer na brtag pa'i gnas 'gangs che'o / /
de la mtshan du /
dgongs 'grel las sher mdor ngo bo nyid ma mchis pa sogs lnga gsungs pa ngo bo nyid med pa gsum ga la dgongs par dngos su gsungs kyang /
skabs 'dir dang tha gnyis smras pa mtshan gzhi'i dbang du byas par bkral ba dang /
yang snying du /
ma skyes pa sogs su gsungs pa'i dgongs gzhi dris pa'i lan du skye ba ngo bo nyid med pa la dgongs tshul ma gsungs pa dang /
gzhung las /
skye ba sogs med pa'i gzhi ngo bo nyid med pa bar ba la mi mdzad /
ces pa skye ba ngo bo nyid med pa'i rang ldog min par de'i gzhi ldog gzhan dbang de ltar ma gsungs pa'i don dang /
dgongs 'grel las 'di'i dris lan gyi skabs skye ba ngo bo nyid med pa ma skyes pa sogs kyi dgongs gzhir dngos su ma gsungs kyang /
dgongs 'grel las 'og tu mdo'i don gdul byas go tshul mi 'dra bar bshad pa'i skabs su gsungs pa drangs ma thag pa ltar yin par gsungs nas yig cha'i rting gnon par mdzad pa la /
gzhan dag /
ma skyes pa sogs su gsungs pa'i dgongs gzhi dris pa'i lan du skye ba ngo bo nyid med pa la dgongs tshul ma gsungs pa mi 'thad par thal /
ngo bo nyid med pa bar pa la mi mdzad ces pa skye ba ngo bo nyid med pa'i rang ldog min par de'i gzhi ldog gzhan dbang la byed dgos pa'i rgyu mtshan 'thad pa'i phyir /
khyab ste /
mi mdzad rgyu skabs 'di nyid la byed dgos pa'i phyir te /
gzhan du na kun btus dang mi mthun pa'i dogs pa 'byung don med pa'i phyir /
dgongs 'grel rang du @# / /
skye ba ngo bo nyid med pa ma skyes pa sogs kyi dgongs gzhir gsungs pa yod par bshad pa'ang mi 'thad de /
de 'dra yod na dris lan gyi skabs 'di dang kun btus gnyis 'gal ba'i rtsod spong mdzad la 'di dang de gnyis 'gal ba'i rtsod spong mi mdzad don med pa'i phyir ro / /
zhes zer na brtag dgos so / /
dgongs 'grel gyi /
ngo bo nyid med pa gsum po de dag nyid las dgongs nas /
zhes sogs kyi don ni /
rgya nag 'grel chen las /
'di ltar dgongs pa'i dbang gis drang ba'i don gyi mdo las ngo bo nyid med pa rnam pa gsum gyi gsang ba'i mtshan nyid las brtsams nas chos thams cad ngo bo nyid med pa la sogs pa nyid du gsungs so / /
zhes bstan par 'gyur ro / /
zhes gsungs pa ltar khyad ma phye na ngo bo nyid ma mchis pa sogs lnga gsungs pa'i dgongs gzhir ngo bo nyid med pa gsum ga yod na yang /
de nyid las /
spyir ngo bo nyid med pa gsum las dgongs nas ni chos thams cad ngo bo nyid med pa zhes bstan la /
ngo bo nyid med pa dang po dang tha ma la dgongs nas skye ba ngo bo nyid med pa la sogs par bstan pa yin no / /
zhes gsungs pa ltar khyad phye na ngo bo nyid ma mchis par gsungs pa'i dgongs gzhi la ngo bo nyid med pa gsum ga yod yang /
ma skyes pa sogs su gsungs pa'i dgongs gzhi la ngo bo nyid med pa dang tha gnyis las mi yong ba'i don no / /
des na mun sel gyi bzhed pa ltar dgongs 'grel las ma skyes pa sogs kyi dgongs gzhi la gzhan dbang dngos su ma gsungs par ma zad gtan nas ma gsungs par khas blangs na gzhung don phyin ci ma log par snang ngo / /
gzhung gi /
kun las btus las kyang /
zhes pa'i kyang sgra'i nus pa ji ltar 'grel brtag la /
bsdu ba las /
bcom ldan 'das kyis ci la dgongs nas chos thams cad ma skyes pa dang /
ma 'gags pa dang /
gzod ma nas zhi ba dang /
rang bzhin gyis yongs su mya ngan las 'das pa zhes gsungs she na /
smras pa /
mtshan nyid ngo bo nyid med pa kho na las dgongs te gsungs so / /
zhes pa dgongs 'grel dang mi mthun pa'i rtsod spong gzhung du 'byung rgyu la ma byung ba'i rgyu mtshan dang /
bsdu ba'i don zab gsal sgron mer /
ngo bo nyid gzhan gnyis la rang gi mtshan nyid kyis grub pa'i ngo bo yod pas de'i dgongs gzhir ma gsungs pa tsam du bshad pa dang /
dgongs 'grel kun btus bsdu ba gsum bsdur na spyir sher mdos ma skyes pa sogs su gsungs pa'i dgongs gzhir ngo bo nyid med pa dang tha gnyis tsam dang /
gsum ga dang /
kun btags tsam las gang 'jog rnams la brtag go /
yig cha las /
de ltar ma yin na jo nang ba la skyon bstan pa dag gis kyang gnod do / /
zhes skye ba ngo bo nyid med pa ma skyes pa sogs kyi dgongs gzhir dngos su ma bstan na jo nang ba la skyon bstan pa dag gis kyang gnod par gsungs pa'i don /
yang snying du /
dgongs 'grel las don dam pa ngo bo nyid med @# / /
pa sher mdo sogs kyi dgongs gzhir dngos su bstan na sher mdos yongs grub rang mtshan gyis med par gsungs pa'i dgongs gzhi dngos su ma bstan par 'gyur bas sher mdo sogs su yongs grub rang mtshan gyis med par ma bstan par 'gyur zhes jo nang ba sngar bkag pa yin la /
rang lugs la'ang skye ba ngo bo nyid med pa gzhan dbang ma skyes pa sogs su gsungs pa'i dgongs gzhir dngos su ma bstan na gzhan dbang ma skyes pa sogs su gsungs pa'i dgongs gzhi dngos su ma bstan par 'gyur te /
kun btags rang mtshan gyis med pa la dgongs nas gzhan dbang ma skyes pa sogs su gsungs zer don med cing gzhan dbang rang steng na de'i dgongs gzhir dngos su bstan pa'i skye med cig med pa'i phyir /
sher mdo sogs las ma skyes pa sogs su gsungs pa'i chos kyi nang na gzhan dbang med ces smra dgos par 'gyur ba'i don du bkral mod /
skye ba ngo bo nyid med pa ma skyes pa sogs su gsungs pa'i dgongs gzhir gtan mi 'ong na de ltar yin du chug kyang /
de ltar dgongs 'grel gyis ma bstan pa la des gnod rgyu gang yang med dam snyam mo / /
kun btags rang mtshan gyis med pa la dgongs nas gzhan dbang ma skyes pa sogs su gsungs don med par bshad pa ni /
de rang mtshan gyis med pa la dgongs nas chos thams cad ma skyes pa sogs su mdo las dngos su gsungs pa dang 'gal bar mun sel du gsungs so / /
yang snying du /
skye med brgyad ka khyad med du chos thams cad skye ba med par gsungs pa'i dgongs gzhir 'jog na bum pa rang mtshan gyis skye ba med par gsungs pa chos sku'i ngo bo gong 'phel du 'gro rgyu med pa la dgongs par 'gyur gsungs kyang /
mun sel du /
skye med brgyad ka chos thams cad skye ba med par gsungs pa'i dgongs gzhi yin pas chos sku'i ngo bo gong 'phel du 'gro rgyu med pa'ang chos re re nas rang mtshan gyis skye ba med par gsungs pa'i dgongs gzhi yin par gsungs so / /
gzhung las /
mya ngan ni 'dir kun nyon yin pa'i phyir ro / /
zhes rang bzhin gyis myang 'das zhes pa'i mya ngan kun nyon du gsungs pa la /
kha cig /
rang bzhin gyis myang 'das zhes pa'i mya ngan ngos 'dzin la dbu sems mi 'dra ste /
sems tsam pas de kun nyon la byed pa gang zhig /
dbu ma pas de dgag bya bden grub la byed pa'i phyir /
dang po gzhung gis 'grub la /
gnyis pa gser phreng las dbu ma pa'i lugs kyi rang bzhin gyis myang 'das 'chad skabs /
chos rnams kyi rang bzhin spros pa mtha' dag dang bral ba'o / /
zhes gsungs pas de'i mya ngan la chos rnams kyi rang bzhin gyi spros pa 'jog pa gsal zhing /
bzhi brgya bar /
stong nyid mya ngan 'das pa ste / /
zhes dang /
de'i dar TIka las /
chos rnams rang bzhin gyis grub pa'i stong pa nyid rang bzhin gyis myang 'das dang /
zhes gsungs pas chos rnams rang bzhin gyis @# / /
grub pa 'di'i mya ngan la 'jog pa gsal ba'i phyir zer na /
de mi 'thad par thal /
rje'i legs bshad gzhan du de la grub mtha'i khyad phye ba med cing /
gzhung 'dir yang de 'dra'i khyad ma phye bar gsungs pa'i phyir byas pa la /
kho na re /
rjes de ltar khyad phye ba yod par thal /
gzhung las /
mya ngan ni 'dir kun nyon yin /
zhes pa'i 'di sgras rnam rig skabs dmigs kyis bkar ba gang zhig /
des dbu ma pas de ltar mi 'dod pa don gyis 'phangs pa'i phyir zer na /
de mi 'thad de /
'di sgra ni rang bzhin gyis myang 'das zhes pa'i skabs ma gtogs grub mtha'i khyad par la snyegs pa ma yin pa'i phyir /
des na gser phreng gis rang bzhin gyis myang 'das kyi dgag bya tsam las de'i 'da' bya'i mya ngan gsungs pa men la /
stong nyid mya ngan 'das pa ste / /
zhes pa'i don zla 'grel las /
rang bzhin stong pa nyid du gang bshad pa de nyid sangs rgyas bcom ldan 'das rnams kyis mya ngan las 'das par gsungs so / /
zhes mdor bstan nas /
sdug bsngal phung po lnga'i rang bzhin can gtan nye bar zhi ba gang yin pa de ni mya ngan las 'das pa yin la /
zhes thob bya'i myang 'das ngos bzung /
rang bzhin ma skyes par mthong ba'i dus su yang sdug bsngal rang bzhin gyis ma skyes par khong du chud pas /
nas /
dngos po rnams rang bzhin gyis stong pa nyid du mthong ba nyid mya ngan las 'das pa'o zhes de bzhin gshegs pas gsungs /
zhes dang /
de'i phyir rang bzhin gyis ma skyes pa mthong ba kho na mya ngan las 'das pa yin no / /
zhes stong nyid rtogs pa las myang 'das thob par gsungs pas /
ston pas stong nyid myang 'das su gsungs zhes pa ni stong nyid rtogs pas myang 'das thob pa'i don lta bur snang ngo / /
des na 'di'i stong nyid myang 'das kyi don du bshad pa zla 'grel dang mi mthun zhing /
tshig gsal dang TI ka chen du 'di /
stong pa nyid kyis 'gag par 'gyur / /
zhes pa'i phyogs mthun du drangs pa dang yang 'gal lo / /
des na dgag bya'i bdag tu grub pa'i sgo nas kun nas nyon mongs las rang bzhin gyis 'das pa'i chos de /
rang bzhin gyis myang 'das kyi ngo bor dbu sems gnyis kas 'dod pas /
rang bzhin gyis myang 'das stong nyid du 'jog pa'i dgag bya yin na med pas khyab pa dang /
gang las 'da' rgyu'i mya ngan yin na yod pas khyab pa dang /
kho rang stong nyid du dgag bya'i bdag bkag pa'i cha nas 'jog kyang /
rang bzhin gyis myang 'das su de'i cha nas mi 'jog par rang bzhin la kun nyon ma zhugs pa'i chos yin pa'i cha nas 'jog pas skabs 'di'i dgag bya dang gang las 'da' rgyu'i mya ngan mi 'dra bar khas blangs na bde'am snyam /
des na blo gling bas rang bzhin gyis myang 'das kyi 'da' rgyu'i mya ngan la bden grub bzhag la /
de gzhung dang 'gal bar mkhas pShTHA ? dag gis bshad do / /
yig cha las /
rang bzhin gyis mya ngan las 'das pa @# / /
zhes pa'i mya ngan ni nyon mongs yin la /
zhes gsungs shing /
dbu ma'i mtha' dpyod du 'di'i mya ngan la bden grub bzhag kyang de la nyon mongs 'jog min mi gsal lo / /
gung thang rin po ches /
kun nyon ni 'di'i mya ngan la bzhag nas /
rtsa she las /
las dang nyon mongs rnam rtog las / /
zhes sogs dang /
de'i tshig gsal gyi gzhung ni rang bzhin gyi myang 'das stong nyid du bya ba'i sgrub byed du sbyar ba ni /
rtsa she'i TI ka chen las /
de ltar na stong pa nyid ni de kho na yin la de'i lta ba bsgoms pas de rtogs par 'gyur zhing /
bsgoms pa'i mthar nyon mongs pa'i sa bon zad pa na spros pa rnam par chad pa'i stong nyid de nyid thar pa dang mya ngan las 'das pa zhes bya ste /
zhes dang /
las dang nyon mongs zad pas thar bar 'gyur ro zhes bya bar gnas te /
zhes stong nyid bsgoms pas myang 'das dngos gnas thob tshul la sbyar te gsungs pa'i sgras zin dang mthun min dpyad byar snang ngo / /
yang rje des| sems kyi ngo bo dri mas bsgribs kyang dri ma de sems kyi rang bzhin la ma zhugs par sems kyi rang bzhin las nyon gyi spros pa de dag gis dben zhing dag pa'i cha de rang bzhin gyi myang 'das su gsungs pa la /
sems nyon mongs kyi gshis su ma grub pa nyon mongs kyi stong nyid yin par thal /
sems nyon mongs kyi spros pas dag pa'i cha sems kyi stong nyid yin pa'i phyir zer na brtag go /
yang /
rang bzhin gyi mya ngan dang /
rang bzhin gyi myang 'das zhes pa'i tshig zur gyi mya ngan don mi gcig par gsungs pa /
spyir rang bzhin gyi mya ngan zhes gdags rung gi don tsam las /
rang bzhin gyis mya ngan las 'das pa zhes pa'i mya ngan la go mi rung ste /
de ni dpe dag pa rnams su byed pa byas pa ltar mya ngan de las rang bzhin gyis 'das pa ste ngo bo nyid kyis 'das pa la byed dgos pa'i phyir ro / /
yang /
dbu sems gnyis kas sems kyi rang bzhin dri mas ma bslad pa'i 'od gsal bar 'dod pa 'dra yang /
dri mas sgrib tshul sems tsam pas dri mkho rang gi ngos nas sems sgrib byed du ma gyur na sgrib pa rlom tsam du song bas sgrib pa dngos su mi 'gyur bar 'dod pa dang /
dbu ma bas dri ma kho rang gi ngos nas sems sgrib na sems dri mas bsgribs pa tsam du ma zad sems kyi rang bzhin bslad par 'gyur bar 'dod la /
mthar thug theg pa gcig dang gsum du 'dod pa'i rtsa ba yang de la thug par gsungs kyang brtag dgos te /
rigs pa'i rjes 'brang gi sems tsam pas rigs dang dri ma sogs bden grub tu 'dod kyang mthar thug theg gcig 'dod par grub mtha' chen mor gsal ba'i phyir ro / /
gsum pa ngo bo nyid gsum gyi ngo bo ngos gzung ba la gsum /
gzugs phung gi ngo bo nyid gsum gyi ngo bo ngos gzung ba dang /
'grel rkang gzhan gyi ngo bo nyid gsum ji ltar ngos 'dzin pa'i tshul dang /
de dag gi don bsdu ba'o / /
dang po la gsum /
kun btags kyi ngo bo ngos gzung ba dang /
gzhan @# / /
dbang gi ngo bo ngos gzung ba dang /
yongs grub kyi ngo bo ngos gzung ba'o / /
dang po la gnyis /
mtshams sbyar nas bshad bya'i mdo dgod pa dang /
mdo don ji ltar bkral ba'o / /
dang po ni /
kun btags /
zhes sogs byung ste /
ngo bo nyid gsum ga'i skabs dri pas so sor mtshams sbyar tshul shes sla zhing mdo don 'chad par 'gyur ro / /
gnyis pa ni /
de la tshig dang po /
zhes sogs byung /
de la rgya nag 'grel chen ltar /
dgongs 'grel las /
bcom ldan 'das /
bcom ldan 'das kyis bka' stsal ba'i don bdag gis 'di ltar 'tshal lags te /
zhes mdor bstan nas /
rnam par rtog pa'i spyod yul /
zhes pa dang /
kun btags pa'i mtshan nyid kyi gnas /
zhes pa dang /
'du byed kyi mtshan ma /
zhes pa'i tshig dang po gsum gyis kun btags 'dogs pa'i gzhi gzhan dbang khyad par gsum ldan bstan la /
de man gyis kun tu btags tshul bstan pa ni phye nas bshad pa dang /
de la brten nas bcom ldan 'das chos rnams kyi ngo bo nyid ma mchis pa nyid 'dogs par mdzad lags so / /
zhes kun btags kyi mtshan nyid la brten nas mtshan nyid ngo bo nyid med pa ngos 'dzin par mdzad pa las /
khyad par dang po rnam rtog gi spyod yul la /
rnam rtog ni 'grel chen las /
rnam par rtog pa nyid kun tu gzhal ba'i sems dang sems las byung ba nyid de /
zhes gsungs pa ltar dang /
spyod yul du 'gyur tshul ni /
de nyid du gzugs phung sogs rnam rtog gi yul yin pa dang /
de rnam rtog gi dmigs rkyen yin par bshad pa'i lugs gnyis bkod pa'i snga ma ni 'dzin stangs kyi yul la bsams pa 'dra zhing /
phyi ma'i don la mchan las /
'di'i dmigs rkyen zhes pa snang ba'i dmigs rkyen nam dmigs rkyen btags pa ba la 'chad dgos pas rnam par rtog pa yang gtso bor rang rang 'dzin pa'i rtog pa la bya ste /
de byas na dmigs pa dang zhen gzhi dang zhen yul so sor dbye mi dgos pas spyod yul dngos su yang rung la /
de dag gi steng gi bdag 'dzin lta bu zhen gzhi dang zhen yul tha dad pa rnams kyi dmigs pa rkyang ba ni spyod yul du mi rung /
zhes gsungs shing /
wen tsheg rang gis kyang bshad pa snga ma'i mthar /
rab tu bstan pa'o / /
zhes rang lugs dang /
phyi ma bshad pa'i rnam grangs su byas par snang ngo / /
khyad par gnyis pa kun btags pa'i mtshan nyid kyi gnas la /
kun btags ni mtshan nyid gsum gyi de dang /
de'i mtshan nyid kyi gnas su gyur tshul ni de 'dogs pa'i gzhir gyur pa'o / /
khyad par gsum pa 'du byed kyi mtshan ma ni /
'grel chen du 'du byed la dmigs pa'i shes pa'i yul gyi mtshan ma dang /
'dus byas kyi rnam pa'i mtshan nyid la byed pa'i lugs gnyis bkod nas phyi ma bzang bar bshad pa la /
gung thang rin po ches /
'dus byas kyi chos rnams blo yul du byed tshe rang rang gi thun mong min pa'i mtshan ma ste khyad par mi 'dra ba re shar ba'i sgo nas nges dgos pa dang /
'dus @# / /
ma byas rnams spyi'i rnam pa yid la bya dgos pas bshad pa snga ma gnad che bar gsungs pa ni legs bshad de /
thun mong min pa'i mtshan mas nges par byed tshul rgyas par tshad ma'i skor las shes par bya'o /
'di'i gzhan dbang gi khyad par gsum dang /
'jug pa las /
phyi rol gzung ba med par 'byung 'gyur la / /
yod dang spros kun yul min rang bzhin yod / /
ces dang /
de'i rnam bshad las /
gzhan dbang la khyad par gsum yod de /
phyi rol med par 'byung ba dang /
rang bzhin gyis yod pa dang /
don dam par spros pa yin no cog gi yul ma yin pa'o / /
zhes gsungs pa rnams phan tshun sgrig mi dgos 'dra yang /
yang snying du /
'jug pa'i phyi rol med par 'byung ba dang /
'di'i rnam rtog gi spyod yul /
de'i rang bzhin gyis yod pa dang /
'di'i bdu byed kyi mtshan ma /
de'i don dam par sgra rtog gi yul min pa dang /
'di'i kun btags pa'i mtshan nyid kyi gnas gnad 'dra ba'i go ba blangs so / /
des na bum pa rnam rtog gi yul /
rang steng gi kun btags 'dogs pa'i gnas /
gzhan dbang gi khyad par yin pa ste khyad par gsum ldan no / /
khyad par gsum ldan de la kun tu btags tshul ni /
'di ni gzugs phung ngo zhes btags pa ni ngo bo la kun btags tshul dang /
gzugs phung skye 'o zhes sogs su btags pa ni bye brag gam khyad par du kun btags tshul lo / /
ngo bo la kun btags pa'i skabs ngo bo nyid dang bye brag gi mtshan nyid gnyis kyi khyad par ni /
'grel chen las /
mtshan nyid kyi bdag nyid spyir bstan pa la ngo bo nyid ces bya ste /
zhes pa ltar zag bcas kyi gzugs phung la zag bcas zag med sogs kyi khyad ma phye bar 'di ni gzugs phung ngo / /
zhes ngo bo la kun btags pa ni ngo bo nyid kyi mtshan nyid du kun btags pa dang /
de nyid las /
rang gi ngo bo nyid de nyid la zag pa dang bcas pa dang /
zag pa med pa dang /
bstan du yod pa dang /
bstan du med pa zhes bya ba la sogs pas ni bye brag ces bya'o / /
zhes pa ltar de 'dra'i gzugs phung la zag bcas zag med sogs kyi khyad phye ste 'di ni zag bcas kyi gzugs phung ngo / /
zhes ngo bo la kun btags pa ni bye brag gi mtshan nyid du kun btags pa'i don no / /
ming dang brdar rnam par bzhag pa'i don ni /
sgra rtog gis btags pa'i ngo bor rang mtshan gyis grub pa'o / /
khyad par la kun btags pa'i skabs 'grel chen du /
gzugs phung sngon med pa las yod par 'gyur ba ni skye ba dang /
skyes nas med par 'gyur ba ni 'gag pa dang /
kun nyon gyi gzugs phung gtan du spang bar bya ba dang /
kun nyon ma yin pa'i gzugs phung yongs su shes pa dang /
yang na kun 'byung thams cad spang bya dang /
sdug bden thams cad shes byar bshad tshul gnyis bkod de /
'di'i ngo bo nyid mtshan nyid dang bye brag gi mtshan nyid kyi khyad par ni /
'grel chen las /
skye ba dang 'gag pa rnam par 'byed pa gang yin pa de ni ngo bo nyid kyi mtshan nyid ces bya'o / /
@# / /
zhes pa ltar skad cig thang cig sogs kyi khyad na phye bar gzugs phung skye'o / /
zhes khyad par la kun btags pa ni ngo bo nyid kyi mtshan nyid du kun btags pa dang /
de nyid las /
skad cig mar skye zhing 'jig pa dang| thang cig tsam du gnas pa la sogs pa ni bye brag gi mtshan nyid ces bya'o / /
zhes pa ltar skad cig thang cig sogs kyi khyad phye ste gzugs phung skad cig la skye'o / /
zhes sogs khyad par la kun btags pa ni bye brag gi mtshan nyid du kun btags pa'i don no / /
ming dang brdas rnam par bzhag pa ni sgra rtog gis bzhag pa'i don dang /
de ni kun btags pa'i mtshan nyid lags te /
zhes mdor na gzhan dbang khyad par gsum ldan la ngo bo dang khyad par du kun btags pa ni 'dir dngos su bstan pa'i kun btags kyi mtshan nyid du ston par mdzad de /
ngo bo dang khyad par du kun btags tshul zhib par sgro skor du 'chad par 'gyur ro / /
gnyis pa gzhan dbang gi ngo bo ngos gzung ba la gnyis /
mtshams sbyar nas bshad bya'i mdo dgod pa dang /
mdo don ji ltar bkral ba'o / /
dang po ni /
gzhan dbang /
zhes sogs byung ste mdo don 'chad par 'gyur ro / /
gnyis pa ni /
dang pos gang gi yul /
zhes sogs byung /
gzhan dbang gi khyad par gsum gyi dang po rnam par rtog pa'i spyod yul zhes pas gzhan dbang yul can gang gi yul yin pa dang /
gnyis pa kun btags pa'i mtshan nyid kyi gnas zhes pas gzhan dbang kun btags kyi gdags gzhi yin pa dang /
gsum pa 'du byed kyi mtshan ma zhes pas gzhan dbang rang gi ngo bo bstan te de lta bu'i khyad par gsum ldan ni gzhan dbang gi mtshan nyid du bstan to / /
de la brten nas bcom ldan 'das chos rnams kyi skye ba ngo bo nyid ma mchis pa nyid dang /
don dam pa ngo bo nyid ma mchis pa de nyid las gcig kyang 'dogs par mdzad lags so / /
zhes gzhan dbang gi mtshan nyid la brten nas skye ba ngo bo nyid med pa dang /
don dam pa ngo bo nyid med par bzhag pa'i phyogs gcig ngos 'dzin par mdzad do / /
gsum pa yongs grub kyi ngo bo ngos gzung ba la gnyis /
mtshams sbyar nas bshad bya'i mdo dgod pa dang /
mdo don ji ltar bkral ba'o / /
dang po ni /
yongs grub /
ces sogs byung ste mdo don 'chad par 'gyur ro / /
gnyis pa la gnyis /
dngos dang /
gzhan lugs dgag pa'o / /
dang po ni /
chos la /
zhes sogs byung /
'di la rgya nag 'grel chen ltar| bcom ldan 'das /
bcom ldan 'das kyis bka' stsal pa'i don bdag gis 'di ltar 'tshal te /
zhes mdor bstan nas /
rnam par rtog pa'i spyod yul kun btags pa'i mtshan nyid ces sogs kyis phye nas bshad pa dang /
de la brten nas bcom ldan 'das chos rnams kyi don dam pa ngo bo nyid ma mchis pa de nyid de las gcig 'dogs par mdzad lags so / /
zhes yongs grub kyi mtshan nyid la brten nas don dam pa ngo bo nyid med pa ngos @# / /
'dzin par mdzad do / /
mdo rang du mtshan nyid bar bar mdor bstan gyi tshig mi 'byung zhing /
dang mtha' gnyis kyi mdor bstan dang /
gsum ga'i ngo bo nyid med pa ngos 'dzin pa'i tshig gzhung du ma drangs so / /
chos la bdag ma mchis pa /
de bzhin nyid /
rnam par dag pa'i dmigs pa /
zhes pas chos kyi bdag med dang de bzhin nyid ces brjod pa /
gang la dmigs nas bsgoms pas sgrib pa dag par 'gyur ba'i dmigs pa mthar thug de nyid skabs 'dir yongs grub tu ngos 'dzin par mdzad do / /
yongs grub tu ngos bzung ba'i chos kyi bdag med de gang zhe na /
ngo bo nyid gzhan gnyis kyi ngo bo nyid med pa la mi bya bar gong du smos pa ltar kun btags kho na'i ngo bo nyid ma mchis pa la byed do / /
don de nyid /
rnam par rtog pa'i spyod yul /
nas /
mtshan ma de nyid /
ces pa'i bar gyi mdo tshig gong mas bshad pa ni gzhan dbang khyad par gsum ldan kun btags 'dogs pa'i gzhi'am stong gzhir bstan nas /
stong gzhi de nyid kun btags kyi mtshan nyid du ma grub ces pas gzhan dbang kun btags kyis stong pa la yongs grub tu 'jog par shin tu gsal lo / /
yon tan 'byung gnas kyi le'ur /
rab rib can gyi mig la rab rib kyi skyon chags pa kun btags dang /
de la rab rib kyi mtshan ma snang ba gzhan dbang dang /
rab rib dang bral na rang bzhin gyi spyod yul mnor ba'i spyod yul yongs grub kyi dpe dang /
yang /
shel gsal ba tshon dang phrad na rin po che sna tshogs su 'khrul bas log par 'dzin pa kun btags dang /
shel gsal ba de nyid gzhan dbang dang /
shel de rin po che sna tshogs su dus nam du yang ma grub pa yongs grub kyi dper gsungs pa'i gnad kyang shes par bya'o / /
gnyis pa ni /
mdo 'dis stong tshul /
zhes sogs byung /
jo nang bas ngo bo nyid tha ma gzhan dbang dang kun btags gnyis kyis stong pa ni yongs grub tu 'dod cing /
stong lugs kyang sa phyogs bum pas stong pa ltar rten brten pas stong par khas len no / /
'dod tshul de yang mi 'thad par thal /
de kho rang gis dgongs 'grel gyis stong tshul bshad pa sgra ji bzhin par khas len pa dang 'gal ba'i phyir te /
mdo des stong tshul gang zag rdzas su med pa ltar gzhan dbang kun btags kyi ngo bor grub pas stong pa la byed pa'i phyir /
der thal /
mdo des gzhan dbang kun btags kyis stong pa la yongs grub tu shin tu gsal bar gsungs pa'i phyir te /
mdo de las /
de nyid kun btags pa'i mtshan nyid deng yongs su ma grub cing /
zhes gsungs pa'i phyir /
gang gis stong pa'i kun btags ni /
mdo 'di'i chos thams cad ngo bo nyid med pa'i dgongs gzhi ston pa'i rgyas bshad du /
de la chos rnams kyi mtshan nyid ngo bo nyid med pa nyid gang zhe na /
kun btags pa'i mtshan nyid gang yin pa'o / /
zhes sogs dang /
skabs 'dir /
rnam par rtog pa'i spyod yul kun btags pa'i mtshan nyid @# / /
kyi gnas 'du byed kyi mtshan ma la gzugs kyi phung po zhes ngo bo nyid dam /
zhes sogs te /
kun btags ngos bzung ba'i skabs gnyis kar ngo bo dang khyad par la kun btags pa'i kun btags ma gtogs kun btags gzhan ma gsungs pa'i rgyu mtshan /
'og tu sgro 'dogs 'gog tshul dngos kyi skabs /
spyir kun btags la spyi mtshan thams cad dang nam mkha' la sogs pa du ma zhig yod kyang dgongs 'grel las ma gsungs pa ni| kun btags gang gis stong pa yongs grub tu 'jog pa'i skabs su de dag mi mkho bas so / /
zhes pas 'chad par 'gyur ro / /
gnyis pa 'gres rkang gzhan gyi ngo bo nyid gsum ji ltar ngos 'dzin pa'i tshul ni /
de ltar gzugs phung /
zhes sogs byung /
ngo bo nyid gsum gyi rnam gzhag bshad ma thag pa de ltar dgongs 'grel las /
gzugs kyi phung po la ji lta ba bzhin du phung po lhag ma rnams la'ang de bzhin du sbyar bar bgyi lags so / /
zhes gzugs phung la mtshan nyid gsum gyi ngo bo ngos 'dzin ji ltar sbyar ba de bzhin du /
phung po lhag ma bzhir mtshan nyid gsum gyi ngo bo ngos 'dzin sbyar ba ni 'gres rkang dang po phung po dang /
phung po rnams la ji lta ba bzhin du skye mched bcu gnyis po dag gi skye mched re re la'ang de bzhin lags so / /
zhes gnyis pa skye mched dang /
srid pa'i yan lag bcu gnyis po de dag gi srid pa'i yan lag re re la yang de bzhin bgyi lags so / /
zhes gsum pa rten 'brel dang /
zas bzhi po dag gi zas re re la yang de bzhin lags so / /
zhes bzhi ba zas dang /
khams drug dang khams bco brgyad po dag gi khams re re yang de bzhin lags so / /
zhes lnga pa khams las brtsams pa re re la yang mtshan nyid gsum gyi ngo bo ngos 'dzin sbyar bar gsungs so / /
drug pa bden pa las brtsams pa la bzhi las sdug bden la /
bcom ldan 'das /
bcom ldan 'das kyis bka' stsal pa'i don bdag gis 'di ltar 'tshal te /
rnam par rtog pa'i spyod yul kun btags pa'i mtshan nyid kyi gnas 'du byed kyi mtshan ma la sdug bsngal gyi bden pa dang /
sdug bsngal gyi bden pa yongs su shes pa zhes ngo bo nyid kyi mtshan nyid dam bye brag gi mtshan nyid du ming dang brdar rnam par bzhag pa gang lags pa de ni kun btags pa'i mtshan nyid lags te /
zhes sogs kyis gdags gzhi gzhan dbang khyad par gsum ldan la ngo bo dang khyad par du kun btags pa dang /
gzhan dbang dang yongs grub sngar bzhin mdo las gsungs so / /
gzugs phung nas sdug bden gyi bar yongs grub ston pa'i mdo tshig shin tu mthun yang /
gzhung las /
ngo bo nyid de kho nas ngo bo nyid ma mchis pa /
zhes gsungs shing /
zhes 'byung ba ni /
jo nang bas kun rdzob dang chos nyid lab den par grub ma grub kyi khyad phye ba la /
dgongs 'grel las de 'dra'i khyad ma bye bar gzugs nas 'di'i bar chos nyid 'jog tshul khyad med du go ched mi 'phyugs pa'i gzer btab pa yin par gung @# / /
thang rin po ches gsungs so / /
sdug bsngal 'phags pa'i bden pa la ji lta ba de bzhin du bden pa lhag ma rnams la yang de bzhin du sbyar bar bgyi lags so / /
zhes bden pa lhag ma dang /
bden pa rnams ji lta ba bzhin du dran pa nye bar bzhag pa rnams dang /
yang dag par spong ba rnams dang /
rdzu 'phrul gyi rkang ba rnams dang /
dbang po rnams dang /
stobs rnams dang /
byang chub kyi yan lag rnams dang /
lam gyi yan lag rnams kyi yan lag re re la yang de bzhin du sbyar bar bgyi lags so / /
zhes sogs kyis bdun pa byang phyogs sde tshan bdun las brtsams pa la'ang mtshan nyid gsum gyi ngo bo gzugs phung la sbyar ba bzhin du bsgres te gsungs so / /
gsum pa de dag gi don bsdu ba ni /
de dag ni sngar /
zhes sogs byung ste go sla'o /
! /
'dir /
gzhi gang la sgra rtog gam ming brda ci rigs kyis gnas tshul ma yin par sgro btags pa'i chad de /
kun btags kyi mtshan nyid /
yang na /
rtog pas btags pa tsam de /
de'i mtshan nyid yin pa ni yon tan 'byung gnas kyi le'u dang /
theg bsdus grub mtha' chen mor drangs pa ltar ro / /
yongs grub ma yin pa'i spyi mtshan thams cad mtshan gzhi| bdag gnyis gang rung du sgro btags pa'i cha nas bzhag pa'i rtog pas btags tsam de /
skabs su mkho ba'i kun btags kyi mtshan nyid /
kun btags la sgras brjod kyis dbye na rnam grangs pa'i kun btags dang| mtshan nyid yongs chad kyi kun btags gnyis /
snga ma dang yod rgyu'i kun btags don gcig phyi ma dang med rgyu'i kun btags yin khyab mnyam /
spyi mtshan dang nam mkha' lta bu dang po dang /
ri bong r+wa dang bdag gnyis lta bu gnyis pa /
skabs su mkho ba'i dbang du byas na /
gzugs gzugs so zhes rang 'dzin rtog pa'i zhen gzhir rang mtshan gyis sgro btags pa lta bu dang po dang /
de ltar sgro btags pa ltar grub pa lta bu gnyis pa'o / /
yod rgyu'i kun btags la dbye na ngo bo la dang /
khyad par la kun btags pa'i kun btags gnyis /
de re re la der gyur pa'i ngo bo nyid la dang /
bye brag la kun btags pa gnyis gnyis te bzhi'o / /
rim par 'di ni gzugs so zhes dang /
'di ni zag bcas kyi gzugs so zhes dang /
gzugs skye'o zhes dang /
gzugs skad cig la skye'o zhes kun btags pa lta bu'o / /
sgra bshad ni /
rang gi ngo bo rnam rtog gis kun tu btags pa tsam yin pas na kun btags zhes bya ste /
theg bsdus las /
ci'i phyir kun btags pa zhes bya zhe na /
yid kyi rnam par rtog pa dpag tu med pa'i rnam pa can gyi phyin ci log 'byung ba'i rgyu mtshan yin pas kun btags pa'o / /
rang gi mtshan nyid med la kun tu rtog pa tsam du dmigs pas kun btags pa zhes bya'o / /
zhes gsungs pa'i phyir ro / /
kun tu btags tshul ni /
rnam rtog gis dmigs pa gzhan dbang la dmigs nas kun tu sgro sna tshogs 'dogs par @# / /
byed pa ste /
theg bsdus su /
ming ma thos par don la de'o zhes kun tu rtog par byed mi nus pas sbrul la sogs pa'i ming gis dmigs pa dang /
gzhi thag pa sogs la sbrul la sogs par mtshan mar 'dzin pa'i 'du shes phyin ci log dang /
nges par de yin no zhes mngon par zhen pa'i lta ba phyin ci log dang /
de gzhan la ston 'dod pa na rtog dpyod kyi ngag kun nas slong ba dang /
sbrul mthong ngo zhes bya ba la sogs par tha snyad 'dogs pa dang /
sbrul la sogs pa'i med pa'i don la yod do zhes sdod lugs ji lta ba bzhin ma yin par kun tu rtog tshul gsungs so / /
rgyu rkyen gzhan gyi dbang gis byung ba de /
gzhan dbang gi mtshan nyid /
de dang /
'dus byas /
rten 'brel /
dngos po rnams don gcig gzugs sgra sogs mtshan gzhi /
de la dbye na /
dag pa dang /
ma dag pa'i gzhan dbang gnyis /
dag pa'i snod bcud rnams dang po dang /
ma dag pa'i de rnams gnyis pa ste /
stong thun sogs su dang po'i mtshan gzhir theg chen 'phags pa'i rjes thob dag pa 'jig rten pa'i ye shes lta bu /
zhes mnyam gzhag las bkar ba ni /
mnyam gzhag ye shes phyin ci ma log pa'i yongs grub kyi mtshan gzhir 'jog pa shes phyir las /
de dag pa'i gzhan dbang min pa'i don du go mi rung ngo / /
sgra bshad ni /
rang rang gi bag chags las skyes pa'am rgyu rkyen gzhan gyi dbang gis skyes pas na gzhan dbang dang /
skyes nas skad cig las lhag par rang nyid gnas pa'i dbang med pas na gzhan dbang zhes bshad tshul gnyis yod de /
theg bsdus las /
ci'i phyir na gzhan gyi dbang zhes bya zhe na /
rang gi bag chags kyi sa bon las skyes pa yin pas de lta bas na rkyen gyi gzhan dbang yin no / /
skyes nas kyang skad cig las lhag par bdag nyid gnas par mi nus pas na gzhan gyi dbang zhes bya'o / /
zhes gsungs pa'i phyir ro / /
bdag 'dzin gnyis gang rung gis sgro btags pa ltar grub pas stong ba'i de bzhin nyid de /
yongs grub kyi mtshan nyid de /
grub mtha' rtsa bar /
bdag gnyis btags pas stong pa yongs grub ste / /
zhes pa'i sgras zin ltar ro / /
yang na /
rnam dag lam gyi dmigs pa mthar thug tu gyur pa'i de bzhin nyid de /
de'i mtshan nyid yin pa ni yon tan 'byung gnas gyi le'ur gsungs pa ltar ro / /
de dang /
stong nyid /
de bzhin nyid /
yang dag mtha' /
mtshan med /
don dam bden pa /
chos dbyings rnams don gcig mtshan gzhi ni bdag med gnyis so / /
de la dbye na ngo bo'i dang /
sgras brjod kyis gzhi lam 'bras bu sdud pa'i dang /
yul dang yul can sbyar ba'i dbye ba gsum las /
dang po la gang zag gi bdag med dang chos kyi bdag med kyi dbang du byas pa gnyis /
gang zag gi bdag bkag tsam gyi de bzhin nyid de dang po dang /
chos bdag bkag tsam gyi de bzhin nyid de gnyis pa'i mtshan nyid /
de so so'i dbang du byas pa'i yongs grub sogs bdun don gcig @# / /
dbye na de so so'i dbang du byas pa'i stong nyid nyi shu yod /
dbye sgo gnyis pa la /
don dang /
sgrub pa dang /
thob pa yongs grub gsum ste rim bzhin don dang /
sgrub pa dang /
thob pa don dam gsum dang don gcig pas| bsgom bya'i stong nyid dang po /
de sgom byed kyi lam gnyis pa /
bsgoms 'bras myang 'das gsum pa yin no / /
dbye sgo gsum pa la /
phyin ci ma log pa'i yongs grub dang /
'gyur med yongs grub gnyis /
'phags pa'i mnyam gzhag rnam par mi rtog pa'i ye shes dang po dang /
chos nyid gnyis pa 'o / /
sgra bshad ni /
rnam pa gzhan du mi 'gyur ba dang /
rnam dag lam gyi dmigs pa mthar thug dang /
dge ba'i chos thams cad kyi mchog yin pas na yongs grub ces bya ste /
theg bsdus las /
ci'i phyir na yongs su grub pa zhes bya zhe na /
gzhan du mi 'gyur ba'i phyir yongs su grub pa'o / /
rnam par dag pa'i dmigs pa yin pa dang /
dge ba'i chos thams cad kyi mchog yin pa'i phyir mchog gi don gyis yongs su grub pa zhes bya'o / /
zhes gsungs pa'i phyir ro / /
yang snying las /
'phags pa'i mnyam gzhag ye shes kyis ji ltar gzigs pa bzhin /
dag ma dag sngon dang phyi ma'i dus gang gi tshe'ang 'gyur ldog med par yul gyi gnas lugs mthar thug tu gdod nas grub pas yongs grub ces bya ste /
zhes yongs grub kyi sgra bshad do / /
dus rtag tu gnas tshul mthar thug tu grub pa de las gzhan du mi 'gyur bar gnas pas de bzhan nyid dang /
phyin ci ma log pa'i gnas lugs mthar thug tu yang dag par gnas pas yang dag mtha' dang /
dgag bya spros pa'i mtshan ma bkag pa'i gnas lugs mthar thug yin pas mtshan ma med pa dang /
'phags pa'i mnyam gzhag rnam par mi rtog pa'i spyod yul mthar thug yin pas don dam pa dang /
gang la dmigs te bsgoms na 'phags pa'i chos kyi dbyings te rgyur 'gro bas chos dbyings te /
dbus mtha' las /
stong pa nyid ni mdor bsdus na / /
de bzhin nyid dang yang dag mtha' / /
mtshan ma med dang don dam dang / /
chos kyi dbyings ni rnam grangs so / /
gzhan min phyin ci log ma yin / /
de 'gog 'phags pa'i spyod yul dang / /
'phags pa'i chos kyi rgyu yi phyir / /
rnam grangs don de go rim bzhin / /
zhes dang /
kun btus las /
ci'i phyir de bzhin nyid la de bzhin nyid ces bya zhe na /
gzhan du mi 'gyur ba nyid kyi phyir ro / /
ci'i phyir stong pa nyid ces bya zhe na /
kun nas nyon mongs pa mi rgyu ba'i phyir ro / /
ci'i phyir mtshan ma med pa zhes bya zhe na /
mtshan ma nye bar zhi ba'i phyir ro / /
ci'i phyir yang dag pa'i mtha' zhes bya zhe na /
phyin ci log med pa'i dmigs pa yin pa'i phyir ro / /
ci'i phyir don dam pa zhes bya zhe na /
'phags pa'i ye shes dam pa'i spyod yul yin pa'i phyir ro / /
ci'i phyir chos kyi dbyings zhes bya zhe na /
nyan thos dang rang sangs rgyas dang sangs rgyas kyi chos thams cad kyi rgyu yin pa'i phyir ro / /
@# / /
zhes gsungs so / /
rnam 'grel TIk chen du /
gnyis snang gi bag chags kyis bslad pa'i shes pa'i snang ba gang zhig /
mthar thug dpyod pa'i rigs pas dpyad mi bzod pa'i chos kun btags kyi mtshan nyid /
gnyis snang gi bag chags kyi gzhan dbang du gyur pa'i dngos po gzhan dbang gi mtshan nyid /
rang gi myong byar gyur pa'i shes pa'i gnas lugs gang zhig gnyis snang dang bral ba'i gsal rig yongs grub kyi mtshan nyid du gsungs te bshad ma thag pa dang gtan mi 'dra'o /
! /
spro na /
gzugs skye'o zhes pa dang /
gzugs kyi skye ba'o zhes kun btags pa gang yin yang gzugs kyi khyad par la kun btags pa'i kun btags yin te /
gzhung las /
'di gzugs kyi skye ba'o zhes sogs khyad par du ming dang brngar btags pa'i ngo bo 'o / /
zhes gsungs pa'i phyir byas pa la /
kho na re /
gzugs kyi skye ba'o zhes kun btags pa chos can /
gzugs kyi khyad par la kun btags pa'i kun btags ma yin par thal /
gzugs kyi skye pa'i ngo bo la kun btags pa'i kun btags pa yin pa'i phyir nam khyab ste /
de gzugs kyi khyad par la kun btags pa'i kun btags dang| gzugs kyi skye ba'i ngo bo la kun btags pa'i kun btags gnyis ka yin pa'i phyir /
mkhyab mtshams kyi rtags grub ste /
de yod pa'i phyir /
der thal /
'gres rkang bdun po'i re re la mtshan nyid gsum re ngos 'dzin dgos pa'i phyir /
dgongs rgyan las /
tshor ba nas byang chub yan lag gi bar thams cad la re re nas kho rang zhes de'i ngo bo dang de'i skye ba dang de'i 'gag pa dang de'i spang ba dang yongs su shes pa sogs thams cad la re re nas sbyar dgos /
zhes gsungs pa ni dpyad par bya ste /
'gres rkang bdun po'i re re la spang ba sbyor mi rung ba'i phyir te /
byang phyogs so bdun la spang ba sbyar du med pa'i phyir dang /
sbyor yang mi dgos te /
phung po nas zas kyi bar la rang mtshan dang /
skye 'jig spang shes bzhi dang /
bden pa la rang mtshan dang /
shes spang mngon sgom bzhin dang /
khams la rang mtshan dang /
sna tshogs du ma spang shes bzhi dang /
byang phyogs la rang mtshan dang| mi mthun pa sogs bdun sbyar te ngo bo dang khyad par du kun btags pa ngos 'dzin pa dri zhus dang thad 'di'i mdo gnyis kas shes pa'i phyir /
mdo dang gzhung las /
de bzhin du dang /
ji lta ba bzhin du /
zhes sogs byung ba'ang snga ma snga ma la mtshan nyid gsum re ngos bzung ba bzhin 'di dang 'di la'ang mtshan nyid gsum re ngos 'dzin dgos zhes dper byas pa tsam yin pa'i phyir ro / /
yig cha dang bzhed pa mthun pa'i mkhas pa snga ma dag gzhi grub na mtshan nyid gsum po gang rung yin pas khyab par gsungs pa la /
rje btsun pas rang mtshan gyis ma nges pa bstan pa ni /
'di'i rang mtshan kun btags yin pas skyon med la /
kha cig /
gzhan dbang yongs grub gnyis chos can /
der @# / /
thal| de'i phyir /
'dod na /
de chos can /
kun btags yin par thal /
'dod pa'i phyir /
'dod na /
de chos can /
bden par ma grub par thal /
'dod pa'i phyir na kha cig ma khyab zer yang rtsod gzhi skyon can no / /
kha cig /
mtshan nyid gsum dang ngo bo nyid med pa gsum rim bzhin don gcig ma yin par thal /
yig cha las /
des na mtshan nyid gsum dang ngo bo nyid med pa gsum mi gcig ste /
zhes dang /
de'i shes byed du yon tan 'byung gnas kyi le'u dangs pa'i phyir na ma khyab ste /
le'u der don de mi gsal zhing /
yig cha'i gong 'og gi bab la dpags na'ang de dag don gcig tu bzhed 'dra bas /
mtshan nyid gsum dang ngo bo nyid med pa gsum la gdags gzhi btags chos lta bu'i khyad re yod pa la dgongs sam brtag go /
rnam 'grel TI ka chen las /
kun btags pa'i ngo bo nyid ma yin te /
shes bya la mi srid pa'i phyir ro / /
shes bya la mi srid na yang kun btags pa'i ngo bo yin pa 'gal te /
gzhi ma grub na btags yod yin pa 'gal ba'i phyir ro / /
zhes dang /
sgra rtag pa ni mi srid pa'i phyir sgro btags dang kun btags gang yang ma yin no / /
zhes pa dang mthun par dgongs rgyan las kyang /
ming brdas bzhag pa'i sgo nas rtog pas btags pa tsam gyi chos de kun btags su 'jog dgos pa'i phyir /
zhes sogs kun btags la yod pas khyab par bshad pa yod kyang /
dka' 'grel las /
deng sang bdag mtshan nyid yongs su chad pa'i kun btags kun btags mtshan nyid pa ma yin par smra ba ni rje yab sras kyi gsung dang 'gal bar dogs /
zhes gsungs pa ltar rje yab sras dang /
rjes 'brang phal mo ches kun btags la yod pas ma khyab par bzhed pa grags che zhing /
skabs 'di'i kun btags yin na med dgos par thal /
de yin na kun btags gang gis stong pa yongs grub tu 'jog pa'i skabs su mkho ba'i kun btags yin dgos pa'i phyir na ma khyab po / /
'dus ma byas kyi chos rnams kyi steng gi gzhan dbang ngos 'dzin tshul la /
blo gling yig char /
nam mkha' nam mkha'i gzhan dbang ma yin te /
nam mkha' nam mkha'i yongs grub kyi khyad gzhi'i kun btags yin pas de'i khyad gzhi'i gzhan dbang du mi rung ba'i phyir dang /
nam mkha'i gzhan dbang rang dang ngo bo tha dad pa'i rgyu las byung zhing ngo bo gcig pa'i rgyu las mi skye ba de nam mkha'i gzhan dbang skye ba ngo bo nyid med pa'i don du bya dgos pa'i phyir dang /
chos de'i gzhan dbang bden par med na chos de'i chos nyid bden par med dgos pa dbu sems kyi grub mtha'i gshis bab yin pas nam mkha'i gzhan dbang bden par ma grub na nam mkha'i yongs grub bden par ma grub par 'gyur ba'i phyir ro / /
des na sems tsam pa'i lugs la nam mkha' 'dzin pa'i tshad ma nam mkha'i gzhan dbang /
de 'dra'i tshad ma de de 'dra'i tshad ma zhes pa'i sgra 'jug pa'i gzhir @# / /
rang mtshan gyis grub pa'am der sgro btags pa nam mkha'i kun btags /
de des stong pa nam mkha'i yongs grub tu 'dod la /
dbu ma rang rgyud pa'i lugs la nam mkha' nam mkha'i gzhan dbang du byed do / /
rgol ngan tshar gcod du /
kha cig gis /
'dus ma byas kyi chos rnams kyi steng gi gzhan dbang gzhan dbang mtshan nyid pa min pa dang /
de'i gzhan dbang gis gzhan dbang gi go mi chod par 'dod pa mi 'thad de /
dgongs 'grel gyi skye ba ngo bo nyid med pa ngos 'dzin gyi mdor chos thams cad la skye ba ngo bo nyid med tshul zhig dngos su bstan pas nam mkha' sogs kyi gzhan dbang rang gi rgyu rkyen la brten nas skye ba las de la ltos med du rang dbang du mi skye ba nam mkha' sogs kyi gzhan dbang skye ba ngo bo nyid med pa'i don du bstan pa'i phyir dang /
nam mkha'i yongs grub yongs grub yin na de'i gzhan dbang gzhan dbang yin dgos pa'i phyir te /
gzhung las /
chos rnams rang gi mtshan nyid kyis gnas tshul la ji ltar yod dpyod pa'i don dam du yod pa la ni chos can med na chos nyid yan gar ba la gnas pa'i mthu med pas gzhan dbang gi rten 'brel rang bzhin gyis grub pas stong na yongs grub kyang rang gi mtshan nyid kyis ma grub par 'gyur zhes lugs snga mas kyang smra la lugs 'dis kyang de ltar smra ste /
zhes dang /
rtsa she'i TIka chen las /
stong pa nyid yin pa cung zad cig bden par grub par 'dod na ni de'i rten chos can bden par grub pa gcig kyang gdon mi za bar 'dod dgos te /
rten chos can med par brten pa'i chos nyid gnas pa mi srid pa'i phyir dang /
bden grub kyi rten rdzun pas byed pa 'gal ba'i phyir /
zhes gsungs pa'i phyir dang /
de'i don thal 'gyur bas 'phul mtshams byed pa yang ma yin pa'i phyir dang /
chos nyid bden par grub na de'i rten chos can bden par grub dgos par dbu sems gnyis kas 'dod dgos pa /
de nyid las /
rnal 'byor spyod pa ba'i mkhas pa rnams kyang yongs grub bden par 'grub pa la de'i rten gzhan dbang bden par 'grub dgos par mthong nas gzhan dbang bden par grub ste /
de bden par grub na de'i stong nyid bden pa 'bad med du 'grub pa'i phyir dang /
de bden par ma grub na rgyu mtshan de nyid kyis de'i chos nyid bden med du 'gyur ba'i phyir ro / /
des na de dag las ldog ste smra ba ni rang gi sde ba gong 'og gang gi yang lugs min pas dor bar bya ba kho na'o / /
zhes gsungs pa gsal ba'i phyir ro / /
des na nam mkha'i gdags gzhir gyur pa'i dngos po dang nam mkha'i 'dzin pa'i tshad ma re re nas nam mkha'i gzhan dbang /
gdags gzhi de dang tshad ma de de 'dra'i sgra'i 'jug gzhir rang mtshan gyis grub pa nam mkha'i kun btags /
de des stong pa nam mkha'i yongs grub tu bzhed cing /
ma byas pa'i chos rnams kyi rten du rang gi bya ba byed pa'i nus pa yod med dpyod pa'i rten mthar thug tu @# / /
gyur pa'i dngos po rang mtshan pa re yod pa /
rnam 'grel las /
rang gi mtshan nyid gcig gzhal bya / /
yod med nyid du dpyod rnams kyis / /
don bya de las grub phyir ro / /
zhes pas sgrub bo / /
tshe brtan lha rams pas /
nam mkha'i chos nyid gtan la 'bebs pa na nam mkha' stong gzhir ma bzung bar gzhan zhig gi steng du gtan la 'bebs pa min par dngos kyi stong gzhi nam mkha' yin yang rtsa ba'i stong gzhi la gzhan dbang dngos gnas pa re dgos te /
'dus ma byas kyi chos re re la gdags gzhi'i gzhan dbang re yod pa'i phyir te /
nam mkha' chos bdag tu 'dzin pa'i bdag 'dzin des bar snang lta bu'i gzhir thogs reg med pa tsam la nam mkhar btags pa'i stong sang la dmigs nas de chos bdag tu 'dzin pa yin la /
de bar snang lta bu'i rtsa ba'i dmigs rten rang mtshan pa med na nam mkha' tsam la dmigs tshul gtan med pa ltar /
chos kyi bdag 'dzin gyi zhen yul bkag pa'i stong nyid kyang rtsa ba'i rten chos can bar snang lta bu'i gzhi rang mtshan pa med na nam mkha' tsam la brten du mi rung ba blo kha phyogs pa tsam gyis shes nus pa'i phyir te /
chos nyid bden grub tu 'dod pa'i lugs yin pas so| /
'dus byas kyi gzhan dbang kun btags kyis stong pa 'dus byas de dang de'i yongs grub tu 'jog kyang /
ma byas pa'i chos gzhan dbang kun btags kyis stong pa 'dus ma byas kyi chos de dang de'i yongs grub tu mi 'jog par de dag gi gzhan dbang rtsa ba'i stong gzhir byas pa'i steng du chos de dang der ngo bo dang khyad par du kun btags pas stong pa chos de dang de'i yongs grub tu 'jog pa dang /
nam mkha'i chos nyid de'i gzhan dbang gi steng gi chos nyid yin yang nam mkha'i gzhan dbang gi chos nyid min zhing spyi don du nam mkha'i gzhan dbang gi chos nyid nam mkha'i chos nyid yin par gsungs pa yig nor yin no / /
'di ni lugs 'di'i thun mong min pa'i 'dod tshul dgongs 'grel las gsungs pa ltar bshad pa las /
spyir 'di ltar bshad na thal rang gi rigs pas gnod pas mi rung zhing /
chos nyid gtan la 'bebs pa'i stong gzhir 'dus byas rnams bzung tshe rang rang ni dngos kyi stong gzhir bzung bas chog pa dang /
ma byas pa'i tshes rnams la gzhan dbang stong gzhir bzung tshe de rtsa ba'i stong gzhi rang mtshan pa las dngos kyi stong gzhir 'gro tshul med pa'i khyad legs par phyed dgos /
ma byas pa'i chos kyi steng gi gzhan dbang la gzhan dbang mtshan nyid pa re dgos pa'i rgyu mtshan ni /
mdor skye ba ngo bo nyid med pa'i rgyu mtshan du rang dbang du mi skye ba dang rkyen gzhan gyi stobs kyis skye ba gnyis ka gzugs nas lam gyi yan lag gi bar la khyad med du sbyar bas /
ma byas pa'i chos kyi gzhan dbang la chos rang rang bzhag na de la skye ba ngo bo nyid med pa'i don 'jog rgyu mi rnyed pa dang /
de'i steng na gzhan dbang gi dod 'jog rgyu yod kyang skye ba ngo @# / /
po nyid med pa'i don mi tshang na rjes gsung dgos pa la ma gsungs pa dang /
ma gsungs bzhin nan gyis sbyor mi rung ba dang /
gzhan dbang don dam pa ngo bo nyid med pa 'chad skabs chos de rnams kyi gzhan dbang la rten cing 'brel bar 'byung ba zhes 'dus byas gzhir bzhag nas gsungs kyang 'dus ma byas kyi gzhan dbang 'phud dgos pa'i dmigs bsal mdo dang rjes ma gsungs pa dang /
chos rnams kyi mtshan nyid gsum ngos 'dzin tshe gzugs phung gi kun btags 'dogs pa'i gzhi la gzhan dbang khyad par gsum ldan bzhag nas de bzhin lam gyi yan lag gi bar la sbyor bar gsungs shing /
de ltar na 'gog bden gyi kun btags 'dogs pa'i gzhi dang de'i yongs grub kyi stong gzhi'i gzhan dbang yang khyad par gsum ldan dgos pa bsnyon du med pa dang /
ngo bo nyid gsum ngos 'dzin skabs 'gres rkang bdun la mtshan nyid gsum gsum gyi 'jog lugs byas par gzhung las 'byung ba ltar la /
'jog lugs zhes pa'i don yang /
ma byas pa'i chos kyi gzhan dbang 'dus ma byas dngos min yang de'i kun btags dang yongs grub gnyis kyi med na mi 'byung ba'i gzhi rten yin pas gzhan dbang du bzhag pa yin no / /
spyi don du drangs pa'i lung rnams sgra ji bzhin du khas len phyin 'di ba'i lugs la yongs grub yin na rang rten chos can bden grub cig yod pas khyab pa nges par khas len dgos pa'i rgyu mtshan mang po spros shing /
de ltar mdo dang rje'i gsung zin dang 'gal bar dgongs nas spyi don du sngar bzhin gsungs par bshad do / /
sgo mang yig char /
nam mkha' nam mkha'i gzhan dbang min zer ba mi 'thad de /
gzugs gzugs kyi gzhan dbang la 'jog pa bzhin du chos kun la mtshan nyid gsum gyi rnam gzhag sbyar dgos pa dgongs 'grel gyis grub pa'i phyir dang /
nam mkha' 'dzin pa'i rtog pa nam mkha'i gzhan dbang yin na /
bum 'dzin rtog pa'i chos nyid yod na bum pa'i chos nyid yod pas khyab par thal ba dang /
nam mkha' 'dzin pa'i tshad ma nam mkha'i gzhan dbang yin na tshad ma de'i chos nyid nam mkha'i chos nyid yin dgos pas de 'dus ma byas stong pa nyid yin par thal ba dang /
spangs pa mthar thug 'dzin pa'i rtog pa spangs pa mthar thug gi gzhan dbang yin na spangs pa mthar thug 'dzin pa'i rtog pa'i chos nyid de spangs pa mthar thug gi chos nyid yin dgos pas de ngo bo nyid skur thal ba dang /
'gog bden 'gog bden gyi gzhan dbang min na sdug bden bzhi bden pa lhag ma la sbyar bar gsungs pa mi 'thad par thal ba dang /
nam mkha'i yongs grub gtan la 'bebs tshe nam mkha' 'dzin pa'i tshad ma stong gzhir bzung chog na /
gzhung las /
de la rnal 'byor spyod pa ba dang dbu ma ba su'i lugs la yang chos kyi bdag med kyi yongs grub gtan la 'bebs pa na stong gzhi gang la bya dgos pa ni chos kyi bdag @# / /
'dzin gyis gzhi gang la chos kyi bdag tu bzung ba de la rag las te /
zhes gsungs pa mi 'thad par thal ba dang /
nam mkha'i bdag 'dzin dang de'i bdag med rtogs pa'i ye shes gnyis dmigs pa gcig la dmigs nas 'dzin stangs dngos 'gal du song ba zhig mi dgos na /
rnam 'grel las /
'di yul sun byung med par ni / /
de spong ba ni nus ma yin / /
zhes sogs mi 'thad par thal ba dang /
nam mkha' chos bdag tu 'khrul ba'i tshe nam mkha' khyad gzhir bzung nas chos bdag tu grub pas stong par bstan mi dgos na /
gzhung las /
dper na thag pa la sbrul du bzung nas skrag pa'i sdug bsngal bsal bar 'dod pa na thag pa stong gzhir bzung nas de sbrul gyis stong ngo zhes bstan dgos kyi /
zhes gsungs pa dang 'gal bar 'gyur ba dang /
nam mkha'i chos nyid nam mkha' rtogs pa'i yul can kun gyi chos nyid yin na /
nam mkha'i chos nyid la nam mkha'i chos nyid du song la bum pa'i chos nyid du ma song ba'i cha gnyis med dgos pas nam mkha'i chos nyid cha can ma yi par thal ba dang /
chos nyid yin na rang rten chos can bden par grub pas khyab pa de /
rtsa she'i TIka chen du chos nyid bden par grub pa la de'i rten chos can bden par grub dgos par gsungs pa'i don dang /
rdzun par grub na chos nyid bden grub gang gi'ang rten byed mi nus pas khyab pa de /
der bden par grub pa'i rten rdzun pas byed pa 'gal bar gsungs pa'i don dang /
khyab tshul de ltar khas len pa la dbu sems mthun pa ni /
der sems tsam dang ngo bo nyid med par smra ba 'dod pa mthun par gsungs pa'i don yin na /
sems tsam lugs la nam mkha'i chos nyid bden par grub pas nam mkha' bden par grub par thal ba dang /
chos can nam mkha' bden par ma grub pas nam mkha'i chos nyid bden par ma grub par thal bar 'gyur ro / /
chos nyid bden grub la chos can bden grub cig dgos pa las /
de'i rten chos can la bden grub kyis khyab pa lung de'i don min zer na'ang mi 'thad de /
nam mkha'i chos nyid la chos can bden grub cig gzhan nas btsal mi dgos pa'i phyir te /
nam mkha' gcig pus kyang rang gi chos nyid gcig bu las gzhan zhig gi chos nyid kyi rten mi byed la /
gzhan zhig gis kyang nam mkha'i chos nyid kyi rten mi byed pa'i phyir /
des na nam mkha' nam mkha'i gzhan dbang /
nam mkha'i ngo bo dang khyad par du kun btags pa nam mkha'i kun btags /
de des stong pa nam mkha'i yongs grub yin yang /
nam mkha' <gzhan dbang dngos yin mi dgos pa dang /
dgongs 'grel gyis 'dus byas rnams kyi steng gi skye ba ngo bo nyid med tshul gtso bor dngos su bstan la /
ma byas pa'i chos rnams kyi steng gi de dngos su bstan kyang gtso bor ma bstan par bzhed de yig cha rnying ba'i 'gangs dang ches mthun no / /
gung thang rin po @# / /
ches| nam mkha'i gzhan dbang la nam mkha' 'jog par thal /
rnam brtags kyi nam mkha' la nam mkha' 'jog pa'i phyir te /
gzugs phung steng gi stong gzhi rnam brtags kyi gzugs la gzugs rang nyid bzhag nas /
de bzhin du chos thams cad la khyad med du sbyor dgos pa'i phyir /
dbus mtha'i dbyig 'grel las /
rnam par btags pa'i gzugs ni gang gzugs kyi gzhan gyi dbang gi ngo bo nyid de de la gzugs su rnam par rtog par byed do / /
zhes dang /
gzugs la ji lta ba de bzhin du tshor ba la sogs pa'i phung po rnams dang khams dang skye mched la sogs pa la'ang sbyar bar bya'o / /
zhes dang /
de'i 'grel bshad las kyang de ltar sbyor bar gsungs pa'i phyir dang /
kun btus las /
rnam par brtags pa'i mtshan nyid kyi rab tu dbye ba gang zhe na /
phung po dang khams dang skye mched de dag nyid do / /
zhes de'i steng gi rnam brtags sam gzhan dbang la de dag rang rang kho na 'jog pa las gzhan zhig btsal nas 'jog par ma gsungs pa'i phyir /
zhes sogs rnam par spros te 'chad do / /
mdor na blo rje'i yig cha gnyis dang /
phyi ma'i rjes 'brang rje drung dang bde legs nyi ma sogs kyis nam mkha' nam mkha'i gzhan dbang min pa dang /
tshul khang dang yig cha gsar rnying rjes 'brang dang bcas pas de de yin par dam bca' 'o / /
de la 'di ltar /
blo gling bas bkod pa'i rigs pa dang po'i rtags ma grub cing /
gzhan dbang la rgyu las skyes pa zhig dgos gsungs pa 'dus byas kyi yin la /
chos can dang chos nyid bden par grub mnyam mi dgos pa dang /
nam mkha' 'dzin pa'i tshad ma nam mkha'i gzhan dbang min pa 'chad par 'gyur ro / /
rje btsun pas bkod pa'i rigs pa dang po blo gling ba'i rigs pa gnyis pa dang 'dra bas lan song zin cing /
gzhung las /
chos rnams rang gi mtshan nyid kyis gnas tshul la /
zhes sogs kyi lung don ni /
yang snying du dgag bya'i don dam du yod med mtshungs pa'i don dang /
rtsa she'i TIka chen gyi lung don yang yig cha gsar rnying gnyi gas snga ma dang mthun par bkral mod /
yang snying du de bkag nas /
chos nyid rang ngos nas grub na chos can rang ngos nas grub dgos pa'i don du bshad de /
gzhung gnyi ga'i don phyogs gcig tu bkral cing /
TIka chen gyi skabs 'di'i bden grub gsungs tshad rang ngos nas grub pa la byed do / /
rnam 'grel gyi lung don ni /
de'i TIka chen las /
blos ma btags pa'i gzhal bya ni dang mtshan gcig pu'o zhes ston pa ni /
shes bya chos can /
rang spyi gnyis kyi nang nas don rang ngos nas grub pa'i gzhal bya rang gi mtshan nyid gcig pu yin te /
mngon par 'dod pa'i don byed pa'i nas pa yod med nyid du dpyod pa rnams kyis mngon par 'dod pa'i don bya ba'i nus pa rang spyi gnyis kyi nang nas rang mtshan de kho na la grub pa'i phyir /
zhes @# / /
gsungs pa ltar ro / /
tshe brtan lha rams pas mdo 'gal bzhi brjod pa'i dang po blo gling gi rigs pa gnyis pa dang mtshungs shing /
ma byas pa'i chos kyi steng na skye ba ngo bo nyid med pa'i don mtshan nyid pa zhig 'jog rgyu med kyang skyon med pa dang /
rjes gsung dgos pa lam gsungs pa dang /
ma gsungs bzhin nan gyis sbyar ba'i skyon phyogs 'di la 'jug na /
nam mkha' 'dzin pa'i tshad ma dang nam mkha'i gdags gzhi'i bar snang skya sang nam mkha'i gzhan dbang du 'dod pa la'ang skyon de dag 'jug mnyam yin pa dang /
mdo 'gal gnyis pa'i skabs /
dmigs bsal rjes ma gsungs pa bden yang don gyis 'grub la /
'dus byas kyi rang steng gi gzhan dbang la chos rang rang 'jog kyang ma byas pa'i chos la de ltar mi 'jog pa'i dmigs bsal rjes gsungs pa yod med bsam par rigs pa dang /
mdo 'gal gsum pa'i skabs kyi mdo don ni gzugs gzugs kyi gzhan dbang du ngos bzung ba de bzhin du chos thams cad la rang rang rang rang gi gzhan dbang du ngos 'dzin par gsungs pa yin zhing /
mdo 'gal bzhi ba'i skabs /
'jog lugs gsungs pa'i steng na nus pa lhag po yod pa'i dbang du byas na /
yig cha rnying ba'i rjes su 'brangs te yang snying du /
don de dngos min yang phyogs tsam 'dra ba la tshul dang lugs kyi sgra 'jug pas /
'dir ma byas pa'i chos rnams kyi gzhan dbang la gzhan dbang gi don dngos ma tshang yang /
stong gzhi yin pa'i cha nas gzhan dbang du 'jog lugs byas chog /
ces bkral ba dang /
kho rang gis bshad pa gnyis la btsan gnyom med par snang ngo / /
gzhung gi lung sngar drangs pa'i don la tshe brtan lha rams pas /
de'i tshig zur gyi don dam de rigs pas dpyad bzod la byas tshe sems tsam pas chos can rigs pas dpyad bzod du ma grub na chos nyid rigs pas dpyad bzod du gnas pa'i mthu med pas gzhan dbang rang mtshan gyis ma grub na yongs grub kyang de ltar ma grub par 'gyur /
zhes smras na 'brel ci yang med ces sgo mang bkag ste /
lung don ni de'i tshig zur gyi don dam de rang ngos nas grub pa la byas na sems tsam pas chos can gzhan dbang don dam par ma grub na yongs grub gcig pu don dam der gnas pa'i mthu med pas gzhan dbang rang mtshan gyis ma grub na yongs grub kyang de ltar ma grub par 'gyur ba'i don du bkral kyang /
gzhung du /
gzhan dbang rang bzhin gyis med na yongs grub kyang rang bzhin gyis med par dbu sems gnyis kas 'dod par gsungs pa las mi 'byung zhing /
'brel yod tshul da dung gnyis kas rtsod gcod dgos par mnyam mo / /
rtsa she'i TIka chen du dbu ma bas chos can mi bden pas chos nyid kyang bden par ma grub par bzhed ces pa'i dbu ma ba la thal rang gnyis 'ong bas bden grub de rang ngos nas grub pa la @# / /
byed pa 'gal zhing /
thal 'gyur pa kho na la byed na rang rgyud pa thad 'di'i dngos smra ba'i grangs su bgrang dgos par 'gyur zhes lha rams pa des bshad kyang /
skyon med de /
gzhan dbang dang yongs grub rang ngos nas grub par rang bzhin smra ba kun gyis 'dod mod /
dngos smra ba zur du bkar ba ni /
chos byed mkhan mang du yod kyang lhas byin ma zad mchod byin gyis kyang chos byed do zhes smra ba bzhin yin pa'i phyir ro| /
tshe brtan lha rams pas /
chos gang yin yang de'i gzhan dbang la chos rang rang bzhag na rtsod gzhi cung zad kyang med /
ces phyogs sngar bsngags shing /
spyi lugs la 'di ltar bshad pa min pas thal rang gi rigs pas gnod kyang de dag dang mthun par bshad du ga la rung /
zhes dang /
'dus ma byas kyi chos rnams kyi gzhan dbang la gzhan dbang mtshan nyid pa 'jog lugs 'di thal rang gi gzhung nas bshad pa'i rigs pa'i 'gros kyis dpyad na blo la bde bo mi 'dug /
ces rang gi 'dod pa la rang gis bsnyings par byas nas /
khas len 'dzin so mi bde pa byung ba na /
rtsod pa'i skabs su 'dzin mi bde ba 'di lta bu phran tshegs byung ba grub mtha'i dbang gis yin zhes grub mtha' la khag bkal nas rang mtshang sgrogs pa byung ngo / /
kho na re /
nam mkha' nam mkha'i gzhan dbang ma yin par thal /
nam mkha' nam mkha'i gzhan dbang yin tshul med pa'i phyir zer na /
de yod de /
rtog ge 'bar ba las /
yang na gzhan skyes pa la dbang byed pas na gzhan gyi dbang ste /
kun btags pa dang yongs su grub pa gnyis de'i gzhi las kun btags pa dang /
yongs su grub par 'gyur ba'i phyir te /
de ni gzhan gyi dbang gi ngo bo nyid do / /
zhes gsungs pa ltar kun btags dang yongs grub gnyis kun btags pa dang yongs su grub par 'gyur bar dbang byed pas na gzhan dbang zhes bshad chog pa'i phyir /
kha cig /
nam mkha' nam mkha'i steng gi skye ba ngo bo nyid med pa ma yin te /
de la skye ba ngo bo nyid med pa zhes bshad du med pa'i phyir na /
stong thun las /
gzhan dbang rang nyid rang las mi skye ba skye ba ngo bo nyid med pa'i don du bshad /
ces gsungs pa khungs su byas te ma byas pa'i chos kyi steng du skye ba ngo bo nyid med pa bshad tshe de ltar bshad chog pa'i phyir /
nyi khri byams zhus las /
ming dang 'du shes dang btags pa dang tha snyad gang yin pa de ni rnam par btags pa'i gzugs so / /
zhes pas nam mkha' 'dzin pa'i tshad ma rnam brtags kyi nam mkhar mi 'grub ste /
'dogs byed kyi rtog pa de gdags gzhi de la brten pa'i rnam brtags las gdags gzhi de'i rnam brtags su gsungs pa min pa'i phyir ro / /
des na nam mkha' nam mkha'i gzhan dbang du khas blangs na /
gzhung las /
ngo bo dang khyad par du btags pa dang gzung 'dzin rdzas gzhan gyi kun btags kyis stong pa'i skabs thams @# / /
cad du gzhan dbang nyid stong gzhir byas nas /
de snga ma gnyis kyis yin pa'i tshul gyis stong pa yongs grub tu bya dgos /
zhes dang /
rnal 'byor spyod pa ba dang dbu ma ba su'i lugs la yang chos kyi bdag med kyi yongs grub gtan la 'bebs pa na stong gzhi gang la bya dgos pa ni chos kyi bdag 'dzin gyis gzhi gang la chos kyi bdag tu bzung ba de la rag las /
zhes dang /
mig dang gzugs la sogs pa'i phyi nang gi dngos po gzhan dbang 'di tsam la bdag tu 'dzin pas de nyid stong gzhir bzung nas stong pa gtan la dbab dgos /
zhes dang /
des na 'jig rten na 'dre shar sgor gnod pa la glud nub sgor gtong zhes pa ltar ma song bar gang la bdag tu bzung ba'i gzhi gzhan dbang de ji ltar bzung ba ltar gyi kun btags kyi bdag gis stong pa yongs grub yin pa'i stong tshul de 'dra'i stong nyid bsgoms na bdag 'dzin gyi gnyen por 'gro ba yin gyi /
zhes dang| yum gyi mdo nyid las gzugs nas rnam mkhyen gyi bar re re la gsum gsum gyi rnam gzhag byas nas stong gzhi rnam brtags dgag bya kun btags kyis stong pa chos nyid yongs grub tu bshad /
ces sogs kyis chos kyi bdag med gtan la 'bebs tshe stong gzhi ni chos kyi bdag 'dzin gyis gang la dmigs nas chos kyi bdag tu bzung ba de la bya dgos par shin tu gsal bar yang yang gsungs pa dang mthun zhing /
de ltar ma gyur na /
'di yul sun phyung med par ni / /
zhes sogs ltar chos kyi bdag 'dzin sun 'byin mi nus par 'gyur ba dang /
gzhung las /
de la rnam brtags ni gzugs nas sangs rgyas kyi bar gyi rten 'byung gi gzhan dbang la bya ste gtso bo'i dbang du byas pa'o / /
zhes gzhan dbang khyad par gsum ldan stong gzhir gsungs pa gtso bo'i dbang du byas par rje rang nyid kyis gsungs pa dang yang mthun no / /
zhes phyi ma'i phyogs 'dzin dag 'chad do / /
snga ma'i phyogs 'dzin dag gis /
yang snying du rnam brtags kyi nam mkha' la nam mkha' 'jog pas na nam mkha'i gzhan dbang la nam mkha' 'jog rigs gsungs pa la /
'o na gzugs kyi ming sogs gzugs kyi gzhan dbang du thal /
gzhung las /
de ltar brjod pa'i ming sogs rnam btags su bshad pas ni sngar bstan pa'i brjod bya dang rnam rtog kyang rnam btags su bshad par gzung ste /
zhes gsungs pa'i phyir /
nam mkha' nam mkha'i gzhan dbang yin pa'i shes byed du dbus mtha'i 'grel ba 'grel bshad dang /
kun btus su chos re rer rnam brtags sogs gsum gsum sbyar nas gsungs pa drangs kyang nam mkha' rnam brtags kyi nam mkhar khas len pa la dbu sems mthun pas nam mkha' rnam brtags kyi nam mkha' yin yang /
de de'i gzhan dbang yin pa'i sgrub byed yod na ston cig /
nam mkha' nam mkha'i steng gi dngos po yin par @# / /
thal| nam mkha' nam mkha'i steng gi gzhan dbang yin pa'i phyir /
khyab ste /
de de'i steng gi don byed nus pa min la /
de de'i steng gi rgyu rkyen gzhan gyi dbang gis byung ba yin tshul med pa'i phyir /
nam mkha' 'dzin pa'i tshad ma nam mkha'i gzhan dbang du bzhag pa 'dre shar sgo dang glud nub sgo'i dper mi 'gyur te /
nam mkha' 'dzin pa'i tshad ma nam mkha'i yongs grub kyi stong gzhi yin zhing /
gnod 'joms su gzhan dbang stong gzhir ma byas par yongs grub stong gzhir byas pa 'gog pa na gzhung du dpe de bkod kyi 'di la ma yin pa'i phyir dang /
dgongs 'grel las gzugs gzugs kyi gzhan dbang du gsungs kyang nam mkha' nam mkha'i gzhan dbang du gsungs pa med pa'i phyir /
gzhi grub na rang steng gi mtshan nyid gsum yod pas khyab kyang /
gzhi grub na rang steng gi rnam brtags sogs gsum yod pas ma khyab ste /
gzhan du na ka bum gnyis rnam brtags kyi ka bum gnyis yin par 'gyur ba'i phyir ro / /
zhes 'chad do / /
dogs dpyod du /
rnam brtags kyi gzugs yin na gzugs kyi gzhan dbang yin pas ma khyab pa dang /
dgongs 'grel du chos rnams la mtshan nyid gsum gsum gsungs kyang mtshan gzhi dngos su rgyas par ma gsungs pa nyi khri byams zhus las gsal bar gsungs pa'i rgyu mtshan gyis yin par bshad /
'o na /
gzugs kyi ming gzugs kyi gzhan dbang yin par thal /
byams zhus kyis gzugs kyi ming gzugs kyi gzhan dbang gi mtshan gzhi gsal bar gsungs pa'i phyir /
rtags song /
rgol ngan tshar gcod du /
gzugs dang gzugs 'dzin tshad ma rdzas gzhan gyis stong pa gzugs dang gzugs 'dzin tshad ma gnyis ka'i chos nyid yin pa'i shes byed du /
rnam 'grel las /
de phyir gnyis stong gang yin pa / /
de ni de yi'ang de nyid yin / /
zhes dang /
de'i dar TIka las /
gzung 'dzin rdzas tha dad gnyis kyis stong pa'i stong nyid gang yin pa de ni chos can gnyis med kyi shes par ma zad gnyis snang de yi'ang de kho na nyid yin te /
mthar thug dpyod pa'i rigs shes kyi dpyad bzod yin pa de'i phyir /
zhes pa 'dren no / /
de la| des ni gzung 'dzin gnyis ka'i stong nyid kyi gzhi mthun yod par gsungs pa min par de gnyis ka'i stong nyid kyi stong tshul mthun par bstan te /
de'i rgyu mtshan rtsa she las /
mya ngan 'das mtha' gang yin pa / /
de ni 'khor ba'i mtha' yin te / /
zhes dang /
de bzhin gshegs pa'i rang bzhin gang / /
de ni 'gro 'di'i rang bzhin yin / /
zhes sogs kyi don 'chad tshe /
TIka chen du /
de dang de dgag bya'i bdag gis stong tshul 'dra ba'i don du gsungs pa ltar /
'dir yang yul shes gnyis ka gzung 'dzin rdzas gzhan gyis stong mnyam yin pas gnyis stong gi de kho na nyid de de gnyis ka'i steng du gnas tshul dbyer med pa'i don yin te /
de la gcig ni med pas kyang /
@# / /
gnyis ka nyams par 'gyur ba yin / /
de phyir gnyis stong gang yin pa / /
de ni de yi'ang de nyid yin / /
zhes gsungs pa'i phyir /
gzhan dun 'khor 'das gnyis dang /
sangs rgyas dang sems can gnyis kyi rang bzhin phar yin tshur yin dang /
chos kun gyi rang bzhin mthar thug yin khyab mnyam du khas blangs chog par thal /
drangs ma thag pa'i rtsa she'i lung gnyis dang /
bzhi brgya bar /
gcig gi stong nyid gang yin pa / /
de ni kun gyi stong nyid yin / /
zhes gsungs pa'i phyir ro / /
gzhan yang lhas byin dang de 'dzin rnam mkhyen rdzas gzhan gyis stong pa gzhi ma grub pas de de gnyis ka'i stong nyid du mi 'gyur zhing /
rnam mkhyen dang lhas byin gnyis ka'i stong nyid kyi gzhi mthun yod par thal /
de gnyi ga'i stong nyid 'gal bam yin pa'i phyir /
ma grub na /
de gnyis kyi steng gi stong nyid chos can /
khyod yin na gang dran dran yin pas khyab par thal /
khyod 'gal ba yin pa'i phyir zer na /
de sgra sbyar te ma grub pa dang /
de gnyi ga'i steng gi stong nyid yin na gang dran dran yin pas khyab par thal /
de gnyis ka'i stong nyid 'gal ba yin pa'i phyir na sbyor lugs skyon can gyi lan 'debs par gung thang rin po ches gsungs so / /
tshe brtan lha rams pas phyi nang gi stong nyid gnyis ka 'gal bar khas blangs nas /
gzugs dang de 'dzin tshad ma rdzas gzhan gyis stong pa chos can /
phyi stong pa nyid ma yin par thal /
nang stong pa nyid yin pa'i phyir /
khyab pa khas /
der thal /
gzugs 'dzin tshang ma'i stong nyid yin pa'i phyir nam khyab ste /
nang stong pa nyid kyi stong gzhi la nang kho na'i chos dgos pa'i phyir /
rtsa bar 'dod mi nus te /
de gzugs kyi chos nyid yin pa'i phyir na ma khyab ste /
phyi stong pa nyid kyi stong gzhi la phyi kho na'i chos dgos pa'i phyir /
yang /
stong nyid de gnyis mi 'gal byas na'ang lung rigs kyi gnod pa med par bshad do / /
'o na /
phyi nang gi stong nyid gnyis chos can /
mi 'gal byas chog par thal /
de ltar byas na lung rigs kyi gnod pa med pa'i phyir /
rtags khas 'dod na /
de chos can /
mi 'gal byas mi chog par thal /
'gal byas chog pa'i phyir na rnam pa gcig tu ma khyab ces rtsod pa spong la /
sgo mang rjes 'brang dag gis /
sngon po dang sngo 'dzin tshad ma'i chos nyid 'gal ba ma yin par thal /
de gnyis kyi ngo bo 'gal ba ma yin pa'i phyir nam khyab zer ba sogs rtsod tshul dang lan 'debs tshul phra mo mang ba rnams gzhan las shes par bya'o / /
dka' 'grel du /
gzhan dbang khyad chos gnyis ldan du gsungs pa ni /
gzhan dbang rang ldog la sbyar na 'du byed kyi mtshan ma zhes pa gzhan dbang rang nyid la go dgos pas de la khyad chos gnyis las sbyor rgyu med pa la dgongs kyi /
gzhan dbang khyad chos gsum ldan mi bzhed pa min te /
gzhung las /
gsum pas rang gi ngo bo bstan to / /
zhes gsungs pa'i phyir /
@# / /
dogs dpyod du /
khyad par gsum po'i gang rung la gzhan dbang gis khyab par gsungs kyang khyad par dang po la gzhan dbang gis ma khyab pa ma brtag khyad par dang po'i rnam rtog ni rang 'dzin rtog pa dang /
kun btags 'dogs byed kyi rtog pa la bshad pa gnyis snang la /
de'i spyod yul du gyur tshul /
yang snying du de'i dmigs yul la byed cing /
blo de'i dmigs yul yin na blo de'i spyod yul yin mi dgos par gsungs so / /
de ltar dgos na kun rdzob thams cad 'phags pa'i mnyam gzhag ye shes kyi spyod yul dang /
rnam mkhyen so skye'i shes pa phal ba'i spyod yul du 'gyur ba'i skyon yod do / /
khyad par gsum pa'i don la rgya nag 'grel chen gyis bshad pa gnyis bkod pa'i dang po'i don /
kha cig 'du byed la dmigs pa'i shes pa'i yul gyi bye brag la bya dgos te /
'grel chen las /
'du byed la bye brag tu dmigs pa'i shes pa'o / /
zhes dang /
dmigs par bya ba'i mtshan ma'o / /
zhes gsungs pa'i phyir zer ba dang /
kha cig de ltar gsungs kyang 'du byed la dmigs pa'i shes pa'i khyad par la byas nas /
'gyur gyis ma thon pa ma gtogs dmigs par byed pa'i mtshan ma la go dgos te /
'grel chen du bshad pa snga ma mi legs pa'i rgyu mtshan ston pa na /
lta ba la sogs pa'i rnam pa yin pa'i phyir ro / /
zhes gsungs pa'i phyir zer yang /
dgongs tshod dngos ni /
mun sel las /
'du byed rtogs pa'i shes pa des rtags sam rgyu mtshan gyi rnam pas 'dzin pa la 'du byed kyi mtshan mar bzhag ces gsungs pa ltar ro / /
rnam 'grel TIka chen du /
yongs grub dngos por med na mngon sum gyi snang yul du mi rung ba dang /
mngon sum du mthong mi srid pa dang /
rdzas su ma grub pas btags yod du 'dod dgos shing de yin na bden par grub pa 'gal ba dang /
don dam bden pa min par 'gyur bas gzung 'dzin du bden pas stong pa'i stong nyid yongs grub yin zer ba mi 'thad par gsungs nas /
shes pa rnams kyi myong ba gsal rig gi cha la yongs grub ces bya zhing /
rang nyid gnyis med kyi ngo bo las gzhan du rkyen gyis 'gyur bar byed mi nus pas 'gyur med yongs grub ces kyang bya ste /
'di dang shes pa'i 'dzin rnam la khyad med par gsungs pa ni /
kun mkhyen bla mas /
mngon sum gyi snang yul la rang mtshan gyis khyab par khas blangs pa'i sems tsam pa 'ga' zhig gi lugs su bzhed par mngon te /
dbu ma snang bar rnal 'byor mngon sum gyi dngos yul dngos por 'dod pa mdo sde pa'i rigs pa la brten pa'i sems tsam pa kha cig gi lugs su grub mtha' chen mor gsungs pa'i phyir /
blo rig mtha' dpyod dang /
gung thang bden bzhir yang de ltar gsungs so / /
gang zag gi bdag med dra mo yongs grub yin min gyi don la /
dka' 'grel dang /
blo gling dang /
de dag gi rjes 'brang rnams na re /
de yongs grub ma @# / /
yin te /
yongs grub yin na chos bdag bkag tsam yin dgos pa'i phyir te /
dgongs 'grel las /
chos rnams kyi chos bdag med pa gang yin pa de ni de dag gi ngo bo nyid med pa nyid ces bya'o / /
zhes dang /
chos la bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags /
zhes dang /
dbus mtha' las /
rnam dag spyod yul rnam gnyis te / /
gcig bu kho nar brjod pa yin / /
zhes 'phags pa'i mnyam gzhag gi 'dzin stangs yul gyi bdag med gnyis yod kyang yongs grub ni de'i nang nas chos kyi bdag med gcig pu yin par gsungs pa dang /
gzhung las /
chos rnams kyi chos kyi bdag med yongs grub ni rnam par dag pa'i dmigs pa yin pas don dam pa'ang yin la /
chos rnams kyi bdag gi ngo bo nyid med pas rab tu phye ba ste de tsam gyis bzhag pa yin pa'i phyir chos rnams kyi ngo bo nyid med pa zhes kyang bya bas don dam pa ngo bo nyid med pa zhes bya'o / /
zhes dang /
chos can 'dus byas la chos kyi bdag rnam par bcad tsam gyi spros pa med dgag la chos kyi bdag med kyi yongs grub 'jog par shin tu gsal ba'i phyir /
zhes dang /
chos kyi bdag med de bzhin nyid ces brjod pa gang la dmigs nas bsgoms pas sgrib pa dag par 'gyur ba de nyid yongs grub tu ngos bzung ngo / /
chos kyi bdag med de gang zhe na| nas /
kun btags kho na'i ngo bo nyid med pa la yongs grub tu byed ces pa'i don no / /
zhes chos kyi bdag med rkyang ba la yongs grub tu gsungs pa dang /
stong thun las /
sems tsam pa dang dbu ma rang rgyud pa dag gang zag gi bdag med don dam bden par mi 'dod cing /
gang zag gi bdag 'gog pa'i rigs pa yang kun rdzob dpyod byed kyi rigs par 'dod do / /
zhes dang /
rnam 'grel thar lam gsal byed las /
'gyur med yongs grub ni gang la dmigs nas bsgoms na shes sgrib mtha' dag zad par 'gyur ba'i dmigs pa mthar thug yin /
zhes gsungs pa sogs lung dang /
gang zag gi bdag med phra mo chos can /
dbu ma yin par thal| stong nyid yin pa'i phyir /
'dod na /
mdo sde bas dbu ma'i lta ba rnyed par thal /
gang zag gi bdag med phra mo de dbu ma yin pa gang zhig de de'i lta ba rnyed pa'i gang zag yin pa'i phyir /
'dod na /
de dbu ma ba yin par thal /
'dod pa'i phyir /
'dod mi nus te /
de sems tsam pa ma yin pa'i phyir /
yang gang zag gi bdag med phra mo chos can /
khyod gang zag gi stong nyid yin par thal /
khyod stong nyid yin tshul 'thad pa'i phyir /
'dod na /
de chos can /
gang zag gi gnas lugs yin par thal /
'dod pa'i phyir /
'dod na /
mdo sde ba chos can /
khyod kyis gang zag gi gnas lugs rtogs par thal /
'dod pa'i phyir /
'dod @# / /
mi nus te /
khyod gang zag gi gnas lugs la phyin ci log tu sgro 'dogs pa'i gang zag yin pa'i phyir te /
khyod gang zag rang 'dzin rtog pa'i zhen gzhir rang mtshan gyis grub par zhen pa'i gang zag gang zhig /
de ltar ma grub pa gnas lugs phra mo yin pa'i phyir /
yang gang zag gi bdag med phra mo chos can /
chos dbyings yin par thal /
stong nyid yin pa'i phyir /
'dod na /
chos dbyings la ngo bo dang rigs mi 'dra ba'i dbye ba yod par thal /
'dod pa'i phyir /
'dod mi nus te /
chos kyi dbyings la dbyer med phyir / /
zhes gsungs pa'i phyir /
zhes rigs pa ston to / /
rje btsun dang /
yig cha gsar rnying dang /
de dag gi rjes 'brang rnams kyis| dgongs 'grel gyis chos kyi bdag med phra mo yongs grub tu gsungs pa las /
gang zag gi bdag med phra mo de min par ma gsungs shing /
dbus mtha'i lung don yang sngar ltar gtan min te /
de'i dbyig 'grel las| rnam par dag pa'i spyod yul gyi de kho na nyid rnam pa gnyis te /
nas /
yongs su grub pa'i ngo bo nyid du brjod de /
ngo bo nyid gzhan ni rnam par dag pa'i ye shes rnam pa gnyis kyi spyod yul ma yin no / /
zhes dang /
de'i 'grel bshad las /
rnam par dag pa'i spyod yul 'di rnam pa gnyis ni yongs su grub pa'i ngo bo nyid gcig bus brjod de /
zhes dang /
ye shes rnam pa gnyis kyi yul ni chos nyid yin pas rnam par dag pa'i spyod yul gyi de kho na ni yongs su grub pa nyid kyis rnam par bzhag go /
zhes rnam dag lam gyi spyod yul la dgag bya mi 'dra ba'i bdag med gnyis yod kyang de gnyis ka mtshan nyid gsum gyi nang nas yongs grub gcig bur 'jog dgos pa'i don du gsungs pa'i phyir dang /
gzhung gi lung rnams kyis kyang chos kyi bdag med yongs grub tu gsungs pa las mi gsal zhing /
lung gnyis par 'dus byas dmigs kyis bkar ba ni yig cha rnying bar gtso che ba'i don du gsungs pa dang /
yig cha dang yang snying du jo nang bas 'dus byas rnams gang gis stong rgyu'i dgag bya la bzhag pa de bzlog nas 'dus byas stong gzhir byas te dgag bya la kun btags shig 'jog dgos zhes pa'i don yin par gsungs pa gang ltar byas kyang rung la /
stong thun gyi don yig cha las /
gang zag gi bdag med spyi ldog la dgongs pa'am yang na rtag gcig rang dbang can gyi bdag med la dgongs par mngon te /
zhes gsungs so / /
de la kha cig spyi ldog ces pa rang ldog la byed zer ba dang /
la las phra rags gnyis su ma phye ba'i gang zag gi bdag med tsam la byed zer bdag yang snying las /
bdag med don dam yin na bdag med rang nyid don dam yin dgos pa'i phyir dang /
de gnyis su ma phye ba'i bdag khegs na bdag khegs dgos pa'i phyir ro / /
zhes bkag nas /
de phyag rgya bzhi'i ya gyal gyi bdag med tsam la byed par gsungs shing /
@# / /
lcang skya'i grub mthar stong thun gyi don gzhan du bkral du yod par gsungs pa las 'grel tshul ma gsungs kyang /
sems tsam pa dang dbu ma rang rgyud pa dag gis 'dod pa'i gang zag gi bdag med thal 'gyur bas don dam bden par mi 'dod pa'i don du bkral na rung tsam yin nam brtag go /
'dren 'gyur ltar stong thun las bdag med gnyis yongs grub tu gsungs pa dang lung 'di gnyis sgom sde sogs kyis sgra ji bzhin par byas nas gang zag gi bdag med phra mo yongs grub yin yang don dam bden pa ma yin pas de bzhin nyid du gsungs pa gang zag gi bdag med kyi dbang du byas pa'i de bzhin nyid yin pa tsam la 'chad do / /
stong thun gyi sgras zin la skyon 'ben pa kha cig gang zag gi bdag med phra mo chos can /
stong nyid yin par thal /
'dus ma byas gang zhig bden par grub pa'i phyir /
khyab ste /
dbus mtha' las /
yang dag ma yin kun rtog yod| /
de la gnyis po yod ma yin / /
stong pa nyid ni 'di la yod / /
ces bden grub la gzhan dbang dang /
stong nyid gnyis su kha tshon chod par gsungs pa'i phyir /
'dod na /
de chos can /
don dam yin par thal /
'dod pa'i phyir /
'dod na dngos /
khyab pa /
stong pa nyid ni mdor bsdus na / /
zhes sogs kyis grub /
yang de chos can /
don dam yin par thal /
mnyam gzhag rnam par mi rtog pa'i ye shes dam pa'i don yin pa'i phyir te /
rnam dag lam gyi dmigs pa mthar thug yin pa'i phyir te /
yongs grub yin pa'i phyir /
khyab pa dgongs 'grel las /
rnam par dag pa'i dmigs pa gang lags pa de ni yongs su grub pa'i mtshan nyid lags /
zhes pas grub /
yang de chos can /
de bzhin nyid yin par thal /
gang la dmigs nas nyon sgrib zad pa'i 'gog bden 'thob byed kyi dmigs pa mthar thug yin pa'i phyir /
khyab pa kun btus las /
de bzhin nyid la dmigs nas gang du zag pa dang bcas pa'i dngos po 'gag pa de 'gog pa'i mtshan nyid do / /
zhes pas grub po / /
zhes zer na dpyad do / /
thar lam gsal byed kyi lung don ni /
de phyir gnyis stong gang yin pa / /
zhes pa'i skabs kyi yongs grub de 'gyur med yongs grub de la byed pa'i don du rgol ngan tshor gcod du gsungs so / /
rigs pa dang po la /
gang zag gi bdag med phra mo de dbu ma yin pa gang zhig mdo sde ba de rtogs pa'i lta ba rnyed pa'i gang zag yin na mdo sde bas dbu ma'i lta ba rnyed pas ma khyab zer ba dang /
khyod gang la rigs shes su song ba'i yul de khyod kyis rnyed pa gang zhig yul de don dam yin na don dam dpyad nas rnyed pa'i rigs shes yin pas ma khyab zer ba dang /
stong nyid yin na dbu ma yin pas ma khyab zer ba rnams las gang 'thad brtag rigs pa gnyis pa'i mthar ma khyab ste /
mdo sde bas gang zag gi steng gi @# / /
chos kyi bdag med la phyin ci log tu sgro 'dogs kyang gang zag gi gnas lugs la phyin ci log tu sgro mi 'dogs pa'i phyir /
zhes rgol ngan tshar gcod du bshad pa dang /
rtsa bar ma khyab ste /
gang zag gi bdag med phra mo'i stong gzhi la chos thams cad yong pa'i phyir zer ba gnyis gang don la gnas dpyad do / /
rigs pa gsum pa'i lung drangs mtshams la ma khyab ste /
lung de'i don ni gser phreng las /
rtogs bya de bzhin nyid la tha dad med kyang rtogs pa'i blo la rab 'bring tha gsum byung bas yul can gyi sgo nas ming tha dad par btags /
zhes gsungs pa'i phyir zhes rtsod pa spangs nas /
gang zag gi bdag med phra mo yongs grub yin te /
dbus mtha' las /
rnam dag spyod yul rnam gnyis te / /
gcig bu kho nar brjod pa yin / /
zhes dang /
de'i 'grel ba 'grel bshad drangs zin dang /
yang dbus mtha' las /
gang zag dang ni chos rnams kyi / /
dngos po med 'dir stong ba nyid / /
ces dang /
de'i 'grel bshad las /
ye shes rnam pa gnyis kyi yul ni chos nyid yin pas /
zhes dang /
kun btus las /
chos dge ba rnams kyi de bzhin nyid gang zhe na| bdag med pa rnam pa gnyis dang /
stong pa nyid dang /
mtshan ma med pa dang /
yang dag pa'i mtha' dang /
don dam pa ste /
chos kyi dbyings kyang de yin no / /
zhes dang /
byang sa las /
chos dang gang zag la bdag med pa /
don dam pa /
chos kyi de bzhin nyid /
zab mo /
zhes dang /
bsdu ba las /
gang zag bdag med pa gang yin pa dang /
chos bdag med pa gang yin pa'i bdag med pa thams cad ni spyir na stong pa nyid ces bya'o| /
zhes dang /
gzhung las /
phung bo'i gzhan dbang gang zag gi bdag gi kun btags kyis stong ba gang zag gi bdag med kyi yongs grub tu 'jog ces dang /
stong thun las /
yongs grub ni gzhan dbang gi steng du bdag 'dzin gnyis kyis kun btags pa ltar grub pas stong pa'i de bzhin nyid de /
mtshan nyid kyang de nyid do / /
zhes dang /
thar lam gsal byed las /
gang zag dang chos la bdag med pa'i stong pa nyid 'phags pa rnams kyi mnyam gzhag so sor rang gis mngon sum du rig par bya ba yin gyi /
zhes rje btsun byams pa thogs med sku mched blo brtan rje yab sras rnams kyis mgrin gcig tu de de yin par gsungs pa'i phyir /
'di la rje btsun chos kyi rgyal mtshan dang kun mkhyen 'jam dbyangs bzhad pa'i legs bshad du zur cung zad re ma gtogs mthun par byung ngo /
kha cig gang zag gi bdag med phra mo chos can /
don dam bden pa ma yin par thal /
rang mngon sum du rtogs pa'i blo la gnyis snang dang bcas par shar ba'i phyir te /
mi rtag sogs rang mngon sum du rtogs pa'i blo la gnyis snang dang bcas par 'char ba'i chos yin pa'i phyir te /
mi rtag sogs la spyod pa dmigs @# / /
bcas yin pas sher phyin ltar snang la spyod pa yin par sher mdor gsungs pa'i phyir /
khyab ste /
de'i dmigs bcas ni gnyis snang dang bcas pa'i don yin pa'i phyir /
zhes pa skabs dang po'i yig cha dang stong thun gyi gsung zur gcig la brten pa'i bshad pa'o / /
kha cig /
de chos can /
don dam bden pa yin par thal /
stong nyid yin pa'i phyir te /
dbus mtha' bsdu ba kun btus sogs su bdag med gnyis stong nyid du bshad cing sems tsam pa'i lugs la de ltar 'dod dgos par yig chas rgyas par gsungs la /
der ma zad dbu ma snang ba sogs su yang de gnyis stong nyid dang don dam bden par bshad pas rang rgyud pas kyang de ltar 'dod dgos tshul dpal ldan chos rje'i bden gnyis su rgyas par bsgrubs pa ltar yin pa'i phyir /
zhes pa skabs gsum pa dang drang nges yig cha rjes 'brang dang bcas pa'i bshad pa'o / /
kha cig 'gog bden chos can /
mtshan nyid gsum po gang rung ma yin par thal /
yin na yongs grub yin dgos pa la /
de ma yin pa'i phyir te /
gser phreng las /
kha cig 'gog bden la de bzhin nyid kyis khyab par 'dod cing gzhan dag bzlog ste 'dod pa ni gnyis kas kyang zhib tu ma brtags pa ste /
zhes gsungs pa'i phyir zer /
kha cig de chos can /
yongs grub yin par thal /
don dam bden pa yin pa'i phyir te /
bsdu ba las /
mya ngan las 'das pa gang zhe na /
chos kyi dbyings rnam par dag pa gang yin pa ste /
zhes gsungs shing /
de la brten nas gung thang rin po ches kyang /
chos nyid ni bcos ma ma yin pa zhig dgos snyam nas rang rgyud pa sogs 'gog bden chos nyid ma yin par bzhed pa dang /
sems tsam pas dri ma zad pa lam gyi stobs kyis yin yang gang gi ngo bor zad pa'i chos dbyings ni nam yang 'gyur ldog med pas sems kyi rang bzhin gdod nas gnas pa de yin pas skyon med par sma /
zhes gsungs pa ltar 'gog bden la de bzhin nyid kyis khyab cing glo bur gyi dri mas dag pa'i so sor brtags 'gog la ldog pas phye ba ma gtogs de'i skabs kyi rang bzhin rnam dag der 'jog bzhed nas /
kun btus las kyang /
mtshan nyid kyis ji lta bu zhen /
de bzhin nyid dang /
lam dang /
nyon mongs pa mi 'byung ba ste /
gang du 'gog pa dang /
gang gis 'gog pa dang /
gang 'gog pa'o / /
zhes dang /
rnam grangs 'dis na de bzhin nyid la dmigs pa gang du zag pa dang bcas pa'i dngos po 'gag pa de 'gag pa'i mtshan nyid do / /
zhes gsungs pa'i phyir zer ba dang /
phar phyin yig cha phal mo cher rang rgyud pa'i lugs la 'gog bden la kun rdzob bden pas khyab par bshad pa dang /
'jug pa'i rnam bshad las /
rigs pa drug cu pa'i 'grel ba las kyang myang 'das don dam bden pa dang /
bden pa gzhan gsum kun rdzob bden par gsungs te @# / /
myang 'das ni 'gog bden no / /
nas /
rang lugs la 'gog pa mngon sum du shes pa mnyam gzhag zag med kyi ye shes kyis de kho na nyid kyi don rtogs pa'i steng nas bsgrubs pas /
'gog bden kun rdzob kyi bden pa yin na rnam gzhag de dag gtan mi rung zhing myang 'das mngon du byas pa'i tshe yang de kho na nyid kyi don mngon sum du rtogs dgos par 'bad pa du mas bsgrubs pas na 'gog bden kun rdzob bden par smra ba ni mtha' mchod pa'o / /
zhes dang /
stong thun las /
'jug pa'i rnam bshad du rje nyid kyis /
'gog bden kun rdzob bden par smra ba ni mtha' mchod pa'o / /
zhes gsungs pa yang 'phags yul gyi shing rta chen po rang rgyud pa rnams la gsungs pa'ang ma yin zhing /
bod du thal 'gyur ba'i lugs la 'gog bden kun rdzob bden par 'dod pa byung ba'ang ma yin gyi /
rang rgyud kyi gzhung 'chad pa'i skabs su de ltar smra ba'i mkhas pa brjod ma thag pa de dag la gsungs pa yin no / /
zhes dang /
'gog bden don dam bden par 'dod pa ni thal 'gyur ba'i khyad chos ma yin gyi dbu ma thal rang gang gi lugs la'ang khyad med de /
zhes dang| 'gog bden yin na de bzhin nyid yin pas khyab par 'dod pa la dbu sems kyi mkhas pa su yang mi mthun pa med do / /
zhes gsungs pa ltar rje lcang skya ba sogs kyis kyang 'gog bden la don dam bden pas khyab par bzhed pa dbu sems dang thal rang la khyad med gsungs pa dang /
dbu ma'i mtha' dpyod las /
phar phyin skabs su 'dir bstan yang dag mtha' de bzhin nyid la byed rigs par thal /
'phags seng gis kyang 'gog bden don dam bden par bzhed pa'i phyir na ma khyab ste /
mngon rtogs rgyan gyi dgongs pa thal 'gyur du gnas pas 'gog bden de bzhin nyid yin yang stong nyid ma rtogs pa'i gdul bya mang bo bkri ba'i ched du mtshan 'dzin gyis bcings pa'i gzhi shes sogs mang du bshad pa ltar 'gog bden kun rdzob bden pa'i phyogs mang tsam bstan pa yin pa'i phyir /
zhes gsungs pa ltar byams mgon dang 'phags seng gi bzhed pa la 'gog bden la don dam bden pas khyab par bzhed kyang /
phar phyin skabs gdul bya'i ngor 'gog bden la kun rdzob bden pas khyab par mang du gsungs par 'chad do / /
de la phar phyin skabs nyid la'ang /
gser phreng ltar na de la bden pa gnyis ka'i cha yod pa dang /
rnam bshad dang sgo mang sogs ltar na kun rdzob bden pas khyab pa dang /
stong thun ltar na don dam bden pas khyab par bzhed pa'i lugs gsum byung bas /
'gog bden kun rdzob bden par smra ba ni mtha' mchod pa'o / /
zhes pa'ang sgo mang ltar na bod snga ra bas pas thal 'gyur ba'i lugs la 'gog bden kun rdzob bden par smra ba mtha' ma chod pa dang /
stong thun ltar na rang rgyud @# / /
pa'i gzhung 'chad skabs 'gog bden kun rdzob bden par 'dod pa mtha' mchod par gsungs pa yin no / /
bzhi ba de dag gis grub pa'i don zhus pa la gnyis /
mdo dgod pa dang /
de'i don cung zad bshad pa'o / /
dang po la gnyis /
mtshams sbyar ba dang /
bshad bya'i mdo dgod pa'o / /
dang po ni /
de ltar na /
zhes sogs byung /
sngar bshad pa de ltar na gsung rab la mi 'dra ba gsum byung ste /
'khor lo dang por chos kun la rang mtshan gyis yod mnyam dang /
bar bar de ltar med mnyam dang /
tha mar kun btags rang mtshan gyis ma grub pa dang /
gzhan dbang yongs grub rang mtshan gyis grub pa'i khyad legs par phye ste gsungs pa'i phyir /
de dag kyang ngo bo nyid yod med phye ma phye gnyis su 'gyur te /
'khor lo dang po gnyis kyis mtshan nyid gsum la rang mtshan gyis grub ma grub so sor ma phye zhing /
tha mas de phye ba'i phyir| de ltar phye ba'i mdo nges don dang ma phye ba drang don yin te /
snga ma ni don gzhan du drang bar mi bya ba dang /
phyi ma ni de ltar drang dgos pa'i phyir /
spyir gsung rab la drang nges kyi mdo gnyis yod par ma zad /
drang don gyi de la yang chos rnams rang mtshan gyis grub mnyam dang ma grub mnyam du gsungs pa gnyis yod pas mdo gnyis po de drang don dang /
khyad phye ba'i mdo de nges don gyi mdo yin par sngar mdo sde la 'gal spong gi dris lan ngo bo nyid gsum gyi ngo bo ngos 'dzin pa dang bcas pa'i skabs su bshad pa rnams kyi sgras zin la 'di ni drang don gyi mdo 'o / /
'di ni nges don gyi mdo 'o zhes dngos sum bshad kyang dgongs gzhi sogs bstan pa'i shugs kyis shes par 'gyur ro / /
mdo sde la 'gal spong gi dris lan sogs kyi shugs la gnas pa'i don mdo gnyis drang don dang gcig nges don yin pa de nyid dus snga phyi bar gsum gyi rim pas 'khor lo gsum dang sbyar ba'i drang nges su 'gyur tshul don dam yang dag 'phags kyis ston pa la grub don gyi mdo'i skabs 'dir zhus par gsungs so /
! /
spron /
'di'i shugs la gnas pa'i don ni /
phar phyin mtha' dpyod las /
bka' thams cad bsdus na dus dang por gsungs pa'i 'khor lo dang po dang /
dus bar bar gsungs pa'i 'khor lo bar ba dang /
dus tha mar gsungs pa'i 'khor lo tha ma gsum du grangs nges pa'i phyir te /
de ltar grangs nges par dgongs 'grel dri zhus kyis shugs la bstan pa'i phyir /
zhes 'khor lo gsum gyi grangs nges dang /
kha cig de nyid las /
des 'khor lo dang po bar ba gnyis la dri ba dngos su bstan nas tha ma shugs la bstan pa'i phyir| zhes pa la brten nas 'khor lo tha ma la dri ba shugs la gnas pa'i don du byed zer ba dang /
lcang skya'i grub mtha' las /
sngar dri ba dang lan gyi mdo de rnams kyis drang nges su 'grel rgyu'i mdo tshan gsum @# / /
yod pa shugs la bshad /
ces drang nges su 'grel rgyu'i mdo tshan gsum yod pa bzhag pa dang /
mchan du /
dgongs 'grel las 'khor lo gsum gyi tha snyad grub don yan la ma byung zhing der byung bas /
sngar mdo so sor ngos bzung nas drang nges phye ste bshad pa'i shugs kyis 'khor lo gsum dang de'i tha snyad sbyar te drang nges su 'jog tshul shes nus mod /
tshig la mi gsal bas grub don 'dir de'i tha snyad dang drang nges su 'jog tshul sbyar nas gsungs pas /
shugs la gnas pa'i don 'khor lo gsum so so'i tha snyad dang drang nges su 'jog tshul sbyar pa yin par gsungs shing /
gzhung gi 'bru gnyer la'ang mdo gnyis drang don dang gcig nges don yin par sngar bshad pa'i shugs kyis don gzhan zhig shes par 'gyur ro / /
shugs la gnas pa'i don 'khor lo gsum gyi tha snyad dang drang nges su 'jog tshul sbyar ba de nyid dus kyi rim pa'i sgo nas 'khor lo gsum dang sbyar zhes 'grel dgos par mdzad de /
phar mchan yang 'di dang mthun no / /
yang snying du'ang /
'khor lo dang po gnyis drang don dang tha ma nges don du grub don yan la dngos su ma bstan cing der de ltar dngos su bstan zer ba la dgag pa mdzad la /
de yang gong gi dris lan skabs 'khor lo dang po gnyis kyi dgongs gzhi dang dngos la gnod byed dngos su bstan cing drang don gyi mdo sgra ji bzhin par zhen na rtag chad kyi lta bar 'gyur tshul rgyu mtshan dang bcas bstan pas mdo sde gnyis drang don dang gcig nges don du dngos su bstan pa min na /
grub don gyi mdor drang ba'i don no nges pa'i don no zhes pa'i tshig re byung bas mdo gnyis drang don dang gcig nges don du dngos su bstan par 'gro don med par dgongs so / /
der shugs la gnas pa'i don ni mchan dang cung mi 'dra bar 'khor lo gsum gyi tha snyad dang mdo tshan gsum ming don sbyar ba la byas nas sngar drangs pa'i phar phyin mtha' dpyod kyi lung gnyis kyang bzhed phyogs su 'then par mdzad do / /
de la /
dris lan sogs kyi skabs drang nges kyi khyad 'byed byed dngos su rgyas par bstan kyang /
des mdo gnyis drang don dang gcig nges don du dngos su bstan pa min te /
sgra chos can /
skad cig ma yin te /
bas pa'i phyir zhes pas sgra skad cig ma dngos su bsgrub byar bzung yang /
sgra mi rtag pa dngos su bsgrub byar ma bzung ba bzhin yin pa'i phyir| kha cig gung thang rin po ches gsungs tshul de mi 'thad par thal /
shugs la gnas pa'i don gang yin pa de 'khor lo gsum dang sbyar ba'i drang nges su 'gyur tshul zhus pa'i tshig ni grub don gyi mdo yin par gzhung las gsungs pa la bsnyon du med cing /
de ltar na /
'khor lo gsum gyi tha snyad dang drang nges su 'jog tshul sbyar ba de 'khor lo gsum dang sbyar zhes dang /
'khor lo gsum gyi tha snyad dang mdo tshan gsum gyi ming @# / /
don sbyar ba de 'khor lo gsum dang sbyar zhes bshad dgos par 'gyur ba'i phyir /
gzhan yang /
de mi 'thad par thal /
shugs kyis shes rgyu'i don gzhung rang nas ma smos par shugs kyis shes par 'gyur ro zhes gsungs na gzhi med kyi bshad par 'gyur zhing /
de lta'i bshad pa rje bla ma lta zhog rigs smra phal bas kyang mi byed pa'i phyir /
de bas na bdud rtsi'i zegs ma las kyang /
'di ltar dkyogs bshad lta bu gnang ba yang /
kun mkhyen gyi phar phyin mtha' dpyod las /
nas /
'brel bsgrigs tshul gyi dbang gis yin /
zhes dang /
mchan du 'di'i thad du gnyis drang don dang gcig nges don du sngar bshad pa'i shugs kyis gzhan zhig shes rgyu yod pa'i phyir gsungs /
gnyis drang don du sngar bshad pa yin yang gcig nges don du sngar dris lan gyi mdo gang gis kyang ma bshad pas ci 'dra yin ang /
zhes 'byung ngo / /
gzhan yang /
dris lan gyi mdos 'khor lo dang po gnyis drang don du dngos su ma gsungs par thal /
des 'khor lo dang po gnyis kyi drang nges kyi tha snyad dngos su ma gsungs pa'i phyir byas pa la /
kho na re /
mdo de chos can /
khyod kyis 'khor lo dang po gnyis drang don du dngos su gsungs par thal /
khyod kyis de dag gi dgongs gzhi dang dngos la gnod byed dngos su gsungs pa'i phyir na ma khyab ste /
'khor lo dang po gnyis drang don yin pa la drang don dang /
tha ma nges don yin pa la nges don du grub don gyi mdo las gzhan gyis dngos su ma gsungs pa'i phyir zer na brtag go /
gzhung rang gi dngos zin la shin tu gsal ba dang /
dka' 'grel gnyis sogs rtsod med kyi gzhung phal cher du'ang mthun par byung ba ltar shugs la gnas pa'i don la mdo sde gnyis drang don dang gcig nges don yin pa 'jog pa'i srol de khas blang bar bya'o / /
gung thang dgongs pa 'grel mdzad kha cig ma ti /
shugs la gnas pa'i don de nyid gang yin na /
mdo tshan gsum po de la dus kyi rim pa'i sgo nas 'khor lo gsum gyi tha snyad sbyar ba'i drang nges su 'gyur tshul zhes 'grel dgos par dkyogs te 'chad mod don chung ngo / /
kho na re| dris lan gyis 'khor lo bar pa yang drang don du dngos su bkral bar thal /
des de drang don no zhes pa'i dam bca' dngos su ma gsungs kyang ngo bo nyid med pa gsum de'i dgongs gzhir dngos su gsungs nas drang don du bkral ba'i phyir na ma khyab ste /
des dgongs gzhi dgos pa dngos la gnod byed gsum tshang gi sgrub byed dngos su bstan nas bsgrub bya de drang don yin pa'i dam bca' dngos su ma bstan pa ni 'khor lo bar pa drang don yin pa shugs bstan yin pa'i sgrub byed du 'dug pa'i phyir ro / /
rje btsun sogs kyis grub don gyi skabs 'dir 'khor lo gsum gyi tha snyad so sor sbyar ba ma gtogs de'i sngon la de'i tha snyad ma byung gsungs pa ni /
bden @# / /
bzhi'i chos 'khor bskor tshe lha rnams kyis 'dzam bu'i gling du sngon ma byung ba'i chos kyi 'khor lo bskor ba mthong ngo / /
zhes dang /
sher mdo bskor tshe lha rnams kyis 'dzam bu'i gling du chos kyi 'khor lo gnyis pa bskor ba mthong ngo / /
zhes bsgrags pas khegs so / /
de ltar na /
shugs la gnas pa'i don /
zhes pa'i don dang /
de dag gis grub pa'i don zhus pa'o / /
zhes pa'i don gnyis 'dra'am mi 'dra zhe na| kha cig na re /
de gnyis mi 'dra ste /
snga ma'i don bshad ma thag pa ltar dang /
phyi ma'i don chos rnams rang mtshan gyis grub mnyam dang ma grub mnyam du 'dzin pa lo gnas kun btags rang mtshan gyis ma grub cing ngo bo nyid gzhan gnyis rang mtshan gyis grub pa dang /
gzhan dbang kun btags kyis stong pa'i stong nyid rnam dag lam gyi dmigs pa mthar thug tu go ba la byed pa'i phyir te /
gzhung las /
mdo 'dis ci zhig 'grub par 'dod nas chos 'khor gyi drang nges phye ba yin snyam na /
chos rnams la so sor ma phye bar rang gi mtshan nyid kyis grub pa dang ma grub par bstan pa sgra ji bzhin du 'dzin pa bzlog nas kun btags rang gi mtshan nyid kyis ma grub cing ngo bo nyid gzhan gnyis rang gi mtshan nyid kyis grub pa dang gzhan dbang la kun btags kyis stong ba'i stong nyid lam gyi dmigs pa'i don dam mthar thug tu de'i gdul bya la bstan par bzhed nas yin no| /
zhes gsungs pa'i phyir zer na /
de ni mdo 'dis drang nges phye ba'i dgos pa ngos 'dzin pa'i gzhung yin gyi /
grub don ngos 'dzin gyi gzhur ni de'i 'og tu /
de'i phyir 'khor lo dang po gnyis drang don dang tha ma nges don du gsungs so / /
zhes pa 'di gnyal ston sogs mkhas pa mang pos sbyar ba ltar yin pa'i phyir /
des na grub don gang la byed drangs ma thag pa'i gzhung gsal zhing /
dka' 'grel las kyang /
'khor lo dang po dang bar pa gnyis drang don dang tha ma nges don yin par don dam yang ngag 'phags bdag gis legs par 'khrums so zhes sngar bshad pa rnams kyis grub pa'i don bcom ldan 'das la zhus /
zhes gsungs pa ltar ro / /
grub don gyi gzhung 'di 'phags zhus rkyang pa dang /
dgongs 'grel yongs rdzogs dang /
legs phye kun gyi grub don yin zer ba'i 'dod pa mi mthun pa yod kyang /
'phags zhus kyi dris lan gnyis dang ngo bo nyid gsum ngos bzung ba'i gzhung de dag gis 'khor lo dang po gnyis drang don dang tha ma nges don du grub tshul zhus pa'i gzhung yin pas 'phags zhus kyi le'u'i grub don yin te /
de dag gis grub pa'i don zhus pa /
zhes gzhung 'di las byung ba'i de sgra snyegs sa ni /
mdo sde la 'gal spong gi dri ba dang /
de spong pa'i lan dang /
ngo bo nyid gsum gyi ngo bo ngos bzung ba gsum la byed pa'i phyir ro / /
gnyis pa ni /
dgongs 'grel las /
@# / /
zhes sogs byung ste don 'chad par 'gyur ro / /
gnyis pa de'i don cung zad gshad pa la gnyis / /
mdo'i tshig don cung zad bshad pa dang /
drang nges kyi tshul cung zad bshad pa'o / /
dang po la gsum / /
'khor lo dang po ston pa'i mdo'i tshig don bshad pa /
'khor lo gnyis pa ston pa'i mdo'i tshig don bshad pa /
'khor lo gsum pa ston pa'i mdo'i tshig don bshad pa'o / /
dang po ni /
de la 'khor lo dang po /
zhes sogs byung /
de la rgya nag 'grel chen du /
gsungs pa khong du chud nas bka' yang dag par blangs pa /
de bzhin gshegs pas bsgrub par bskul ba /
khyad par gyi bsngags pa brjod cing bsgrub pa /
bka' bzhin du spyod pa spyad pa bzhir phye ba'i gsum pa gzhung du ston pa /
dus /
gnas /
'dul bya /
brjod bya /
ston tshul /
ngo bo /
bsngags pa /
drang nges kyi mdo gang yin gyi khyad par te dgus 'chad do / /
skor pa po bdud bzhi bcom zhing skal ba drug dang ldan pas /
dus dang por /
gnas wa ra NA si ste 'khor mo 'jig tu drang srong 'dus pa ri dwags rgyu ba'i gnas sam /
ri dwags kyi tshal drang srong 'dus pa'i gnas sam /
drang srong lhung ba ri dwags byin pa'i tshal lam /
drang srong smra ba'i gnas sam /
ri dwags rgyu ba'i tshal lam /
drang srong lhung ba ri dwags kyi nags sam /
drang srong smra ba ri dwags kyi nags te /
chu klung wa ra Na dang a si'i bar gyi gnas su rtag tu drang srong mchog sangs rgyas dang nyan rang dang lha'i drang srong ci rigs gnas nas chos smra ba'am ston pas chos smra ba'i yul /
byang sems ri dwags su skyes pas rgyal bo tshangs byin btul nas rtsa sogs ri dwags la btang bas ri dwags kyi gnas su grags pa yin la /
drang srong lhung ba la bshad tshul gnyis dang /
wa ra NA si dang drang srong 'dus pa'i gnas dang /
ri dwags byin pa'i tshal dang /
ri dwags kyi nags rnams la bshad tshul gsum re byung tshul sogs 'grel chen dang /
yang snying las shes par bya zhing /
gnas de la yon tan gsum ldan pa dang /
gang zag gsum rtag tu 'du tshul dang /
der chos 'khor bskor ba'i rkyen bzhi sogs 'grel chen du gsal lo| /
ched du bya ba'i gdul bya nyan thos kyi rjod byed tshig gi theg pa ste sde snod la gtso bor thos sogs kyis yang dag par zhugs pa dman pa'i rigs can no / /
brjod bya bdan bzhi'i rnam pa dang /
ston tshul chos thams cad la khyad ma phye bar rang mtshan gyis yod mnyam du ston pa dang /
ngo bo chos kyi 'khor lo ste 'khor lo dang chos mtshungs tshul mi 'dra ba gsum 'gril chen du bshad do / /
bsngags pa ngo mtshar sogs te spyir ngo mtshar dang rmad byung gi don la rgyan snang ltar na rgyu khyad par du 'phags pas ngo mtshar /
'bras bu phul du byung bas rmad byung /
sgron gsal ltar na kun rdzob bden pa bstan pas ngo mtshar /
don dam bden pa bstan pas rmrad byung /
@# / /
grub mtha' chen mo ltar na sngon chad de 'dra ma mthong bas ngo mtshar /
de 'dra ma thos pas rmad byung zhes bshad tshul gyi rnam grangs mang ngo / /
sangs rgyas byon pa'i sngar lha mi sus kyang chos bzhin du 'jig rten du ma bskor ba zhig bskor pa ste /
lha mi smos pa ni rten mchog tu gyur pa yin pas gzhan lta ci smos pa'i don dang /
nyi khri las /
'jig rten na dge sbyong ngam /
bram ze'am /
lha'am /
bdud dam /
tshangs pa'am /
gzhan su yang rung bas chos dang ldan par 'jig rten du skor mi nus pa bdag gis rab tu bskor /
ces dge sbyong dang bram ze shes rab dang /
lha dang bdud lha'i mig dang pha rol gyi sems shes pa sogs phun sum tshogs pa dang /
tshangs pa mthu dang rdzu 'phrul gyis rlom pa che bas smras par gser phreng du gsungs te /
de dag gis chos 'khor gyi bdag rkyen rnam mkhyen ma thob pas skor bar ma nus pa'o / /
gzhung du brjod bya dang /
bsngags pa ston pa gnyis ngo bo ston pa'i gzhung du sdud de 'dir bshad pa dang gnad mi 'gal lo / /
drang nges kyi mdo gang yin gyi khyad par ston pa la /
bla na mchis pa ni rang gi gong na nges don gyi mdo gzhan yod pa yin la /
wen tsheg ste shes rab khri bar grags pa'i rgya nag 'grel chen las /
chos stong pa nyid kyi rigs pa ston par mi byed pas de'i phyir bstan pa 'di ni gong na khyad par can yod pa'i bstan pa dang /
zhes mdo 'di'i gong na khyad par can gyi bstan pa ste nges don gyi gsung rab gzhan yod pa la bshad do / /
skabs mchis pa ni /
spyir skabs kyi don le'u dang /
don tshan so sor gcod pa dang /
rtog pa dang /
dum bur gnas pa dang /
rim par phye ba dang /
go skabs yod pa dang /
klan ka 'jug rung rnams la bshad pa'i skabs mang du yod kyang /
'dir 'khor lo dang pos sgras zin la ji ltar bstan pa ltar chos rnams rang mtshan gyis grub par khas blangs na sems tsam sogs rgol bas sgro 'dogs kyi mtha' 'gog pa'i rigs pa dag gis rgol ba'i skyon gyi go skabs yod pa'o / /
'grel chen las /
skabs khyad par can yod pa'i bstan pa dang /
zhes pa khyad par can te stong nyid bstan pa'i skabs gzhan yod pa la bshad dgos pas bla na yod pa'i bshad pa dang zlos la /
rang lugs la 'di dang 'di'i ldog phyogs gnyis mi 'thad tshul 'chad par 'gyur ro / /
'di la 'grel chen der yang dag bden pa'i bshad pa 'god skabs rgol ba dang bcas pa zhes bsgyur ba legs pas don sngar ltar ro / /
drang ba'i don ni sgras zin las don gzhan du drang dgos pa ste /
'grel chen las /
chos kyi 'khor lo 'di stong pa nyid mkhyud cing yod pa nyid du bstan pas drang ba'i don yin la /
zhes 'khor lo dang pos chos bdag gis stong pa mkhyud pa ste sbas nas chos kun rang mtshan gyis yod mnyam du ston pas na drang don du gsungs so / /
rtsod pa'i gnas @# / /
su gyur pa ni /
'khor lo dang por mtshan nyid gsum la rang mtshan gyis yod med kyi khyad gsal bar ma phye bas nyan thos sde bas sgras zin khas blangs nas dgongs pa la mi mthun par rtsod pa'i gzhi ste rgyu'i gnas su gyur pa ste /
'grel chen las /
gzhan dag gis gzhig par bya ba dang /
sde ba nyi shu po rtsod par smra ba dag gi gnas su gyur pa yin /
zhes sgras zin min par mdo'i dgongs tshod la nyan thos sde bas rtsod pa dang| de la rgol ba gzhan gyis rtsod pas gzhig pa yod par gsungs te 'khor lo dang po'i bstan don la nyan thos sde bas brtsad du yod pa'o / /
gnyis pa ni /
'khor lo gnyis pa /
zhes sogs byung /
dgongs 'grel rgya nag mar 'khor lo phyi ma gnyis la'ang dus ston pa'i tshig gsal bar yod pa 'grel chen gyis dpog mod bod mar de mi 'byung yang /
'dir dus dang gnas gnyis bsnan nas sngar ltar khyad par dgus 'chad do / /
de la skor ba po ston pas /
dus gnyis par /
gnas bya rgod phung po'i ri sogs bzhir 'dus pa bcu drug la gsungs te /
brag bya rgod kyi mgo'i dbyibs lta bu yod pas bya rgod phung po'i ri zhes bshad pa sogs sgra bshad rnams gzhan du gsal zhing /
grub don du gnas ngos bzung ma mdzad pa ni gsung yul gnas gcig tu ma nges pa'i rgyu mtshan gyis yin par gsungs so / /
brjod bya /
chos rnams kyi /
nas /
brtsams nas /
zhes pa'i bar gyis ngo bo nyid ma mchis pa sogs lnga las brtsams pa dang /
ched du bya ba'i gdul bya theg chen gyi sde snod la gtso bor thos sogs kyis yang dag par zhugs pa'i theg chen rigs can rnams dang /
ston tshul chos kun bde par med mnyam du gsungs pa ste /
dgongs 'grel rnam bshad las /
stong pa nyid smos pa'i rnam pas zhes bya ba ni chos bdag med pa ston pa'o / /
zhes bshad la /
dgongs 'grel ska cog gi 'gyur las /
spros pa dang bcas pa /
zhes dang /
'grel chen du dgongs 'grel 'god skabs /
mi mngon pa'i rnam pas /
zhes byung la /
de'i don /
gsang ba'i rnam pa zhes kyang bya bas /
zhes gsang ba'am mkhyud pa'am sbas pa'i don la bshad do / /
'gyur de legs shing de'i don ni 'khor lo phyi ma gnyis brjod bya 'dra yang ston tshul ni /
bar bas chos rnams la ngo bo nyid yod med ma phye bar bstan pa yin la /
thams de phye bas legs par rnam par phye ba zhes gsungs so / /
ngo bo 'khor lo dang po la ltos pa'i gnyis pa dang /
bsngags pa stong pa nyid rgya cher ston pa'i sgo nas mdo kun gyi gtso bor gyur pas ches ngo mtshar rmad du byung ba zhes che tshig bton pa yin no / /
drang nges kyi mdo gang yin gyi khyad par ston pa la /
bcom ldan 'das kyis chos kyi 'khor lo bskor ba de yang bla na mchis pa /
zhes sogs kyis ston la /
'grel chen las /
gsum pa la ltos nas bla na yod pa /
skabs yod pa @# / /
drang ba'i don yin la /
drang ba'i don yin pa'i phyir rtsod par smra ba dang bcas pa yin no / /
zhes 'khor lo gsum pa la ltos nas bar ba bla na yod pa sogs su gsungs pa tsam las ma bshad cing /
yang dag bden pas 'khor lo dang po'i skabs /
dang por theg pa chung ngu ba'i bden pa bzhi mthong ba ni mtshan nyid med pa ma yin pa'i phyir drang ba'i don zhes bya'o / /
gong na theg pa chen po yod pa'i phyir bla na yod pa zhes bya'o / /
theg pa chen po dag gi sngon phyin pa'i phyir rgol ba dang bcas pa'o / /
'jig rten pa'i don dang tha dad par gyur pa'i phyir de dag dang 'thab cing rtsod par 'gyur ba'o / /
zhes dang /
'khor lo bar ba'i skabs /
bar ma 'di ni theg pa chen po theg pa chung ngu las tha dad par ston pa'i phyir nges pa'i don ma yin pa'o / /
da dung theg pa gcig yod pa'i phyir gong ma dang bcas pa'o / /
theg pa chung ngu bdag dang tha dad pa'i phyir theg pa chung ngu bdag dang 'thab cing rtsod par 'gyur ba'o / /
theg pa gcig gis rnam par 'jig pa'i phyir rgol ba dang bcas pa'o / /
zhes dang /
'khor lo tha ma'i skabs /
'dis ni theg pa des theg pa chung ngu ba dang /
theg pa chen po ba dag dang rgyu rkyen mtshungs shing 'bras bu mtshungs pa ston pa'i phyir rnam par mi rtog pa don dam pa bstan pa zhes bya'o / /
chos kyi 'khor lo de mchog tu rmad du byung ba don de las lhag pa gzhan med pa'i phyir bla na med pa zhes bya'o / /
gzhan yang theg pa chung ngu kun gyis bgrod par bya ba yin pa'i phyir rtsod pa med pa'o / /
rtsod pa med pa'i phyir gzhig tu med pa'o / /
gzhig tu med pa'i phyir rgol ba med pa'o / /
zhes gsungs pa'i bshad pa wen tsheg gis bkod kyang phal cher legs par mi snang bas gzhung du ma bkod pa 'dir dkyus gcig la drangs pa ste /
rang lugs ni 'khor lo dang po'i skabs ltar ro / /
lags kyi /
zhes 'khor lo bar ba las dang po'i mthar ma byung ba ni dang po gnyis drang don du gcig pa dang /
'khor lo tha ma de las dgar ba'i ched yin no / /
gsum pa ni /
'khor lo gsum pa /
zhes sogs byung /
de yang sngar ltar khyad par dgus 'chad pa la /
skor ba po ston pas /
dus gsum par /
gnas yangs pa can gtso bor gyur pa'i gnas bdun du 'dus pa brgyad la gsungs kyang /
yangs pa can gtso bor byed pa dgongs 'grel 'khor lo gsum pa'i gtso bo yin zhing de yang dag bdan pa'i brjed byang du bshad pa ltar yangs pa can du gsungs pa'i rgyu mtshan gyis yin la /
mdo rang na gang du gsungs pa'i gnas mi gsal lo / /
dge legs bshes gnyen gyis khyim dang 'byor ba yangs shing rgya che bar gyur pa'am /
mi rnams bsod nams rgya che zhing lha'i phun sum tshogs pa dang ldan pas yangs pa can zhes bya bar phun tshogs 'grel bar bshad do / /
brjod bya chos rnams kyi ngo bo nyid ma mchis pa sogs lnga las brtsams pa @# / /
'khor lo bar pa dang 'dra zhing /
ched du bya ba'i gdul bya theg pa che chung gi sde snod gsum ga la gtso bor thos sogs kyis yang dag par zhugs pa'i theg chen rigs can te /
snga ma gnyis kyi ched du bya ba'i gdul bya ni theg pa che chung gi sde snod re re rkyang bar gtso bor thos sogs kyis zhugs pa'o / /
ston tshul legs par rnam par phye ba ste sngar ngo bo nyid gsum ngos bzung skabs bshad pa ltar /
chos re rer mtshan nyid gsum gsum gyi rnam gzhag dang /
chos rnams kyi mtshan nyid gsum po de la ngo bo nyid med tshul gsum gsum du phye nas ston pa dang /
ngo bo 'khor lo dang po la ltos pa'i gsum pa dang /
bsngags pa sngar bshad pa ltar dang /
drang nges kyi mdo gang yin gyi khyad par ram che ba ston pa la /
'di ni zhes pa'i nye tshig ni de ma thag tu smos pa'i legs phye'i dgongs 'grel dang /
dgongs 'grel bzhin du phye ba'i mdo rnams la yin gyi tha mar gsungs kyang ngo bo nyid yod med kyi khyad ma phye ba'i mdo rnams la min no / /
'grel chen las /
chos kyi 'khor lo bskor ba de mchog tu rmad du byung zhing de las lhag pa'i mchog gzhan med pa'i phyir bla na med pa zhes bya'o / /
phyis mchog tu 'gyur ba'i skabs med cing phyis gzhig pa'i skabs med pa'i phyir skabs med pa zhes bya'o / /
yod pa dang med pa yongs su rdzogs par bstan pa'i phyir nges pa'i don yin zhing rtsod par smra ba rnams kyi gzhi'i gnas ma yin pa'o / /
zhes 'khor lo tha ma 'di drang nges phye ba'i sgo nas 'khor lo gzhan las mchog tu rmad du byung zhing /
de'i sgo nas de las lhag pa gzhan med pas bla na ma mchis pa dang /
mdo 'di'i rjes nas 'di'i don las mchog tu gyur pa'i stong nyid rtogs pa sogs kyi skabs med pa dang /
dam bcas pa'i rjes nas rgol ba gzhan gyis gzhig pa'i skabs med pa'i phyir skabs ma mchis pa dang /
mtshan nyid gsum la bden par yod med kyi khyad rdzogs par bstan pas nges don dang /
rtsod pa smra ba'i rtog ge ba rnams kyis rgol ba'i gzhi'i gnas min pas rtsod pa'i gnas ma lags par bshad pa las /
skabs med pa la bshad tshul gnyis kyi snga ma phyis mchog tu 'gyur ba'i skabs med pa khas blang mi rung ste /
de ni mdo gzhan 'di las mchog tu 'gyur ba'i skabs med pa la byed na bla na ma mchis pa dang zlos shing /
'khor lo gnyis pa skabs ma mchis par yang 'gyur ba'i phyir ro / /
gzhan sngar bla na yod pa sogs kyi don gsungs pa las bzlog pa dang don 'dra'o / /
mdo sde phyogs gnyis kyi sgra ji bzhin pa la skyon gyi skabs yod med ni sgra ji bzhin pa'i don de las gzhan du drang dgos mi dgos kyis yin la /
rtsod sa yod med ni /
mdo de'i sgras zin gyi bstan tshod de ltar dgongs tshod la yin min mkhas pas dpyad na rtsod sa yod med las /
blun po'i tshul min gyi rtsod sa yod med la byed pa min no /
! /
spro na /
grub @# / /
don gyi mdo la 'grel chen las /
rnam pa lngar phye /
zhes byung yang /
'og tu bzhi las mi 'byung ba ni dpe dag min brtag la /
kha cig yang dag bden pas /
gsum pa ni bcom ldan 'das mngon par rdzogs par sangs rgyas pa'i 'og tu lo sum cu rtsa brgyad lon nas yul yangs pa can gyi yi dwags kyi rgyal po'i chos kyi khang ba na bzhugs nas byang chub sems dpa' don dam yang dag 'phags la sogs pa la tshig nges par 'grel ba'i mdo dang /
zhes dgongs 'grel gsungs pa'i gnas bshad pa mi 'thad par thal /
mdo'i gleng gzhir gzhal med khang rin po che sna bdun mchog tu 'bar ba bkod pa nas gsungs pa gsal ba'i phyir zer na /
kha cig ma khyab ste /
de gnyis 'gal mi dgos pa'i phyir zer na brtag go /
gdul bya'i skabs /
kha cig na re /
'dir bstan 'khor lo dang po'i ched du bya ba'i gdul bya la theg dman gang zag gis khyab pa dang /
bar ba'i de la theg chen gang zag gis khyab pa dang /
tha ma'i de la rigs can gsum ga yod pa yin te /
mdo las /
nyan thos kyi theg pa la yang dag par zhugs pa rnams /
zhes dang /
theg pa chen po la yang dag par zhugs pa /
zhes dang /
theg pa thams cad la yang dag par zhugs pa /
zhes gsungs pa'i phyir zer na ma khyab ste /
'di'i theg pa zhes pa gtso bor de dang de'i lam la mi byed par de'i lam 'bras gtso bor ston pa'i bka' la byed pa'i phyir te /
theg chen gyi lam 'bras ston pa'i gzhung la theg pa chen po zhes 'byung ba yod pa'i phyir /
rtog ge 'bar ba las /
'bras bu dang bcas pa'i pha rol tu phyin pa drug ces bya ba'i lam dang de ston par byed pa'i gtsug lag kyang theg pa chen po zhes bya /
zhes dang /
dbus mtha'i 'grel bshad las kyang de ltar gsungs so / /
theg pa thams cad la yang dag par zhugs pa'i don ni /
'grel chen du 'khor lo tha ma la brten nas rang gi gdul bya rigs can gsum gyis rang lam las 'bras bu thob tu yod pa dang /
rje btsun pas /
theg pa che chung gi rigs can gnyis ka yod pa la bshad cing /
dka' 'grel dang /
yig chags re rnying rjes 'brang dang bcas pas 'khor lo tha mas dang po gnyis kyi dgongs pa bkral ba la brten nas de gnyis kyi dgongs gzhi bdag med gnyis ka tshang bar rtogs nus pa zhig la bshad pa ni /
gzhung las /
de des stong pa chos kyi bdag med kyi yongs grub tu 'jog pa theg chen gyi mdo'i don du dgongs 'grel gyis bkral pa'i shugs kyis /
nas /
gang zag gi bdag med kyi yongs grub tu 'jog pa'i ngo bo nyid gsum gyi rnam gzhag de tsam zhig theg dman gyi mdo'i don du go nus la /
de'i phyir 'khor lo dang po gsungs pa'i gdul bya ni /
nas /
chos kyi bdag med kyi dbang du byas pa'i mtshan nyid ngo bo nyid med pa rtogs pa'i snod du mi rung ba la gsungs par dgongs @# / /
'grel gyi shugs kyis 'grel bas /
legs par rnam par phye ba'i chos 'khor theg pa thams cad la zhugs pa'i ched du gsungs pa'i don ni de'o / /
zhes gsungs pa dang mthun no zhes 'chad do / /
der ma zas bye mdo gnyis la theg dman pa dang /
dbu sems gnyis la theg chen pa zhes pa'ang de dang de'i sde snod la brten nas grub mtha' 'dzin pa'i don gyis yin no / /
rtogs dka'i snang bar theg pa thams cad la yang dag par zhugs pa'i don dgongs 'grel gyi ched du bya ba'i gdul bya theg chen rigs can yin yang dbang po rtul bas theg pa gzhan du bkrir rung ba la gsungs so / /
kho na re /
'khor lo bar ba'i ched du bya ba'i gdul bya chos can /
theg pa thams cad la yang dag par zhugs pa yin par thal /
'khor lo bar ba la brten nas 'khor lo gsum ga'i dgongs pa rtogs nus pa'i gang zag yin pa'i phyir /
khyab ste /
mdo de la brten nas 'khor lo gsum ga'i dgongs pa rtogs nus pa de theg pa thams cad la yang dag par zhugs pa'i don yin pa'i phyir na ma grub ste /
de'i don ni mdo des 'khor lo gsum gyi dgongs pa bkral ba la brten nas de gsum gyi dgongs pa rtogs nus pa la byed pa'i phyir /
'o na /
'khor lo bar ba chos can /
khyod kyis gang zag gi bdag med kyi dbang du byas pa'i mtshan nyid gsum ma bstan par thal /
'khor lo dang po'i dgongs pa ma bkral ba'i phyir na ma khyab ste /
der de smin byed kyi yan lag tu bstan pa tsam yin pa'i phyir /
kha cig na re /
'dir bstan 'khor lo tha ma gsar du bskor ba'i dus su de'i ched du bya ba'i gdul bya med par thal /
de dus kyi gdul bya la theg pa thams cad la yang dag par zhugs pa'i don ma tshang ba'i phyir te /
de de la brten nas 'khor lo dang po gnyis kyi dgongs pa rtogs dgos kyi gang zag yin pa'i phyir na /
gzhan dag rtsa bar ma khyab ste /
de'i ched du bya ba'i gdul bya yin na theg pa thams cad la yang dag par zhugs pa yin pas ma khyab par khas blangs chog pa'i phyir zer yang /
rang lugs la de dus kyi ched du bya ba'i gdul bya yang mdo de la brten nas dang po gnyis kyi dgongs pa ma rtogs kyang rtogs nus pa'i gang zag yin pas de'i don ma tshang ba ma yin no / /
blo gling bas /
gzhung las /
theg pa thams cad la yang dag par zhugs pa'i ched du gsungs pa'i don ni de'o / /
zhes sogs kyis 'khor lo thams bar ba'i dgongs pa 'grel tshul ston pa las /
de'i ched du bya ba'i gdul bya ngos bzung ba min te /
yang dag par zhugs pa'i don ni de 'o ma gsungs par /
yang dag par zhugs pa'i ched du gsungs pa'i don ni de'o / /
zhes 'byung bas gzhung gi don 'khor lo dang po gnyis kyi brjod bya la dogs pa yang dag par zhugs pa'i theg chen gyi rigs can dbang rtul la legs phye'i chos 'khor bskor @# / /
ba'i don no / /
zhes bshad do / /
yang snying du blo gling bshad tshul 'god skabs /
gzhung las /
snga ma gnyis ni theg pa che chung so so pa yin la /
'di ni gnyis ka'i dbang du byas pa'o / /
zhes gsungs pa'i go don so so'i dgongs don la dogs pa skye ba dang /
snga ma gnyis ka'i dgongs don la dogs pa skyes nas zhugs pa'i don du byas par bshad pa la /
rin chen sgron mer /
de rigs pa'i 'phul yin gyi /
bsod grags kyis dang po gnyis kyi ched du bya ba'i gdul byas dang po gnyis rang rang gi brjod don rtogs pa de la zhugs pa'i don dang /
tha ma'i ched du bya ba'i gdul byas dang po gnyis kyi brjod don ma rtogs par de la dogs pa'am the tshom skye ba theg pa thams cad la zhugs pa'i don du gsungs par bshad do / /
de yang gzhung las /
gdul bya ni theg pa thams cad la yang dag par zhugs pa ste /
zhes pas gdul bya ngos bzung /
theg pa thams cad la zhugs pa'i ched du gsungs pa'i don ni de'o / /
zhes gdul bya de'i chod du gsungs par dngos su gsungs /
de lta bu'i gdul bya ngos 'dzin pa la lung snga phyi gnyis ka byung bas da'i bstan tshod la tha ma'i gdul bya theg pa thams cad la yang dag par zhugs pa ni sngar bshad pa de lta bu zhig dgos pa shin tu gsal bar gsungs pa la brgal du med do / /
des na /
gzhung las /
snga ma gnyis ni theg pa che chung so so ba yin la /
zhes sogs kyi don yang sngar bshad pa ltar ro / /
de la the tshom skye ba de la zhugs par 'jog pa dang /
'khor lo dang po gnyis dang tha mar zhugs pa'i don mi 'dra ba gnyis 'jog pa yang bzhed pa tsam du zad dam brtag go /
dgongs 'grel gyis 'khor lo gsum ga'i dgongs pa 'grel yang de de'i dgongs 'grel min pa ni /
bar ba'i dgongs pa gtso bo dang /
dang po'i dgongs pa zhar byung du 'grel bas yin la /
kun btus dang lam sgron sogs mdo kun gyi dgongs 'grel yin pa'i rgyu mtshan 'khor lo gsum ga'i dgongs pa cha mnyam du 'grel ba'i dbang gis yin yang /
ched du bya ba'i gdul bya theg chen rigs can yin pas ngo bo theg chen gyi bstan bcos su 'jog par gsungs so / /
mdo kun gyi dgongs pa 'grel ba'i gzhung yod kyang de'i dgongs 'grel gyi yin pa med zer ba /
gser phreng las /
thub pa'i dgongs rgyan rnams so / /
phyi ma 'di thub pa'i gsung rab spyi'i dgongs 'grel du brtsams pa'i bstan bcos rang dga' ba yin /
zhes gsungs pa dang mi mthun no / /
tshe brtan lha rams pas /
theg pa che chung gi mdo gdul byas 'byed pa dang /
theg chen rigs can kho na la gsungs pa theg chen thun mong min pa'i mdo dang /
theg dman rigs can kho na la gsungs pa theg dman thun mong min pa'i mdo dang /
ched du bya ba'i gdul bya rigs can gnyi ga'i ched du gsungs pa theg pa thun mong gi @# / /
mdor khas blangs na dbyug pa 'dra zhig gis mi gnod na lung rigs kyis gnod pa med par bshad de /
de la dka' 'grel las /
'khor lo gsum pa'i ched du bya ba'i gdul bya la rigs can gsum g.yod par smra ba khyed cag ni mkhas pa thams cad kyi bzhad gad kyi gnas su gsal bar 'os so / /
zhes gsungs ba 'di dbyug pa ma yin pa'i gnod byed do / /
kho na re /
dgongs 'grel gyi gdul bya theg dman rigs can chos can /
dgongs 'grel dngos bstan chos kyi bdag med kyi mtshan nyid gsum dngos su rtogs pa'i shugs la gang zag gi bdag med kyi mtshan nyid gsum rtogs mi nus par thal /
dngos bstan ma rtogs par shugs bstan rtogs pa med pa'i phyir zer na lan gdab pa la mkhas dgos so / /
brjod bya'i skabs mdo las /
'phags pa'i bden pa bzhi'i rnam pas bstan /
ces byung ba ni gtso che ba'i don las /
gzhan gyis bshad pa ltar 'khor lo dang po yin na bden bzhi'i chos 'khor dang /
de yin na bden bzhi las brtsams pas khyab pa dang /
bden bzhi las brtsams pa'i 'khor lo dang po yin na de rang 'dzin rtog pa'i zhen gzhir rang mtshan gyis blo rje sogs grub par dngos su bstan pas khyab pa dang /
de yin na bden bzhi gang rung rang mtshan gyis grub par dngos su ston pas khyab pa rnams med cing /
'khor lo so so'i brtsam gzhi la gang dang gang gtso che ba de grub don gyis dngos su smos pa las 'dir bstan 'khor lo dang po'i brtsam gzhi la bden bzhi gang rung gis ma khyab bo / /
de las brtsams zhes pa'ang dgongs pa der 'bab pa tsam dang /
khyad gzhir bzung ba la byed pa gnyis las 'dir ni phyi ma ste /
brtsam gzhi de sdug bden dang mdo de de las brtsams pa yin na de sdug bden las brtsams pa'i mdo yin pas ma khyab ste /
de las brtsams ma brtsams rjod 'dod dang go tshul la ltos pa'i phyir ro / /
kha cig na re /
ngo bo nyid med pa sogs lnga ga 'khor lo bar tha gnyis ka'i brtsam gzhir 'jog pa 'dra bar thal /
gzhung las /
'khor lo gsum pa la brjod bya gang las brtsams pa bar ba dang 'dra zhing /
zhes gsungs pa'i phyir /
'dod na /
de lnga ga 'khor lo bar tha gnyis ga'i dngos zin gyi brtsam gzhir 'jog par thal /
'dod pa'i phyir na kha cig ma khyab zer /
'dod na /
de lnga ga de gnyi ga'i sgras zin sgra ji bzhin pa'i don yin par thal /
'dod pa'i phyir na /
gzhan dag 'dir ma khyab ste /
de gnyi gas de lnga las brtsams zhes pa mtshan nyid gsum rang rang gi skabs kyi ngo bo nyid med pa sogs lnga po de de gnyi ga'i dgongs pa mthar thug gi khyad gzhir bzung ba'i don yin pa'i phyir zer /
des na yang snying las /
de'i sgras zin sgra ji bzhin pa'i ngo bo nyid med pa ni chos thams cad la rang bzhin gyis grub pa'i ngo bo nyid med pa sogs la byed dgos pas de'i sgras zin ltar gyi de lnga tshad mas bsal ba yin /
tha ma'i sgras zin gyi ngo bo nyid med pa ni mtshan nyid gsum rang rang gi ngo bo nyid med lugs re sngar bshad pa ltar yin pas snga phyi'i ngo bo @# / /
nyid med pa sogs ming 'dra yang don mi 'dra ba'i phyir /
zhes pa ltar 'dod dgos so / /
ston tshul skabs /
stong pa nyid smos pa'i rnam pas zhes pa mi mngon pa'i rnam pas zhes bsgyur pa legs par gzhung las gsungs pa la| gung thang rin po ches /
'on kyang legs par phye zhes pa bden par grub pa'i phyogs dang bden grub kyis stong pa'i phyogs gnyis su phye ba la byas na /
snga mas stong phyogs gcig pu gtso bor byas pa go nus pas de'ang 'brel med pa min no / /
zhes gsung phyogs cung mi mthun par mdzad do / /
che ba'i skabs /
gnyal ston gyis /
sngon zhes pa nas ma bskor ba gcig bskor ces pas 'khor lo dang por bstan /
ces pa la /
gung thang rin po ches /
de mi 'thad de /
des bden bzhi'i chos 'khor 'khor lo dang por bstan pa ma yin pa gang zhig de 'khor lo phyi ma gnyis kyi che ba la'ang sbyor dgos pa'i phyir /
dang po grub ste /
'di'i sngon zhes pa ston pa 'jig rten du ma byon gong las mdo 'di gsungs pa'i sngon tsam la mi byed /
ma bskor ba yang tshangs pa sogs kyis ma bskor ba las ston pas sngar ma bskor ba la mi byed pa'i phyir /
gnyis pa grub ste /
des ston pa las gzhan sus kyang skor mi nus pa'i chos 'khor gyi khyad chos bstan pa'i phyir te /
nyi khri las /
tshangs pa'i 'khor lo 'jig rten na dge sbyong ngam /
nas /
gzhan su yang rung bas chos dang ldan pas 'jig rten du skor bar ma nus pa /
zhes gsungs pa'i phyir /
khyab ste /
gzhan du na sher mdo yang 'khor lo dang por 'gyur ba'i phyir /
zhes 'gog go /
gzhan dag de mi 'thad par thal /
mdo tshig 'dis bden bzhi'i chos 'khor 'khor lo dang por ma bstan pa dang /
de 'khor lo phyi ma gnyis la'ang sbyor dgos pa'i shes byed re re nas mi 'thad pa'i phyir| dang po der thal /
sngon zhes pas chos 'khor bskor dus la gsum yod pa'i sngon ma'am dang po dang /
lhar gyur pa sogs kyis spyir chos 'khor rnam mkhyen dang mi ldan pas skor mi nus pa dang /
rab tu bskor ces pa sngon zhes pa dang sbrel nas dang por rab tu bskor ces bstan par khas blangs pa la skyon med pa'i phyir /
gnyis pa der thal /
nyi khris khyad par de 'dir bstan 'khor lo bar ba la ldan par gsungs pa las 'khor lo phyi ma gnyis la sbyor dgos ba'i shes byed du mi 'gro bar ma zad /
nyi khri'i lung la sngon zhes pa yod na rung du chug kyang /
de yang med pas sher mdo 'khor lo dang por thal tshul yang med pa'i phyir ro / /
zhes zer zhing /
ston pa 'di ma byon gong du lha mi sus kyang ma bskor byas na sangs rgyas 'od srungs sogs kyis bskor bas bstan pa 'di la ston pa 'di'i sngon du zhes ba'am /
spyir 'jig rten 'dir sangs rgyas ma byon pa'i sngon du zhes pa gang rigs kyi zhib cha'ang shes dgos so / /
kho na re /
'khor lo tha ma mdo sde kun gyi mchog yin par thal /
de skabs 'di'i bla na ma mchis pa yin pa'i phyir na ma khyab ste /
zab rgyas kyi lam gnyis bstan bya'i gtso bor byas nas rgyas par ston pas mdo sde kun gyi mchog dang /
mtshan nyid @# / /
gsum la bden par yod med tshul bzhin du 'byed pas skabs 'di'i bla na ma mchis par 'jog pa'i phyir /
rnam bshad snying po'i rgyan du gsungs pa ltar sher mdo'i ched du bya ba'i gdul byas dgongs 'grel la ma brten par sher mdo'i dgongs don rtogs nus la /
dgongs 'grel gyi ched du bya ba'i gdul byas de ltar du rtogs mi nus pas ched du bya ba'i gdul bya'i sgo nas kyang shed mdo dgongs 'grel las rab tu grub cing 'di bas sher mdo'i ched du bya ba'i gdul bya sems tsam dang /
de'i sgras zin gyi de ngo bo nyid med par smra ba yin pa'i khyad kyang 'byed do / /
kha cig de mi 'thad par thal /
shed mdo dang dgongs 'grel gnyis mdo sde kun gyi mchog yin min mnyam pa'i phyir te| 'khor lo bar pa'i skabs ches ngo mtshar sogs dang /
tha ma'i skabs shin tu ngo mtshar zhes sogs byung ba'i phyir na /
tha mar de ltar yod pa'i dpe kha cig byung ba ma dag par snang ste /
dpe dag pa mang po dang /
bsdu ba dang rgya nag 'grel chen du drangs pa sogs las shin tu zhes pa mi 'byung ba ltar rjes kyang ma bkod pa'i phyir dang /
dgongs 'grel rnam bshad las /
gcig tu ngo mtshar rmad du byung ba /
zhes byung yang 'grel ba de la yid brtan med pa'i phyir ro / /
drang nges kyi mdo gang yin gyi khyad par ston pa'i skabs /
kha cig na re /
wen tsheg gi bshad tshul gzhung du bkod skabs gzhan gyis gzhig par bya ba zhes brtsod pa dang bcas pa'i don du sbyar ba mi 'thad par thal /
des skabs ma mchis pa'i don 'chad pa na /
phyis mchog tu 'gyur ba'i skabs med cing phyis gzhig pa'i skabs med pa'i phyir skabs med pa zhes bya'o / /
zhes gzhan gyis gzhig tu med pa skabs med pa dang sbyar bas gzhan gyis gzhig nus pa de skabs yod pa la sbyor dgos pa shes pa'i phyir dang /
gzhung las /
phyis mchog tu 'gyur ba'i skabs dang gzhig pa'i skabs med pas skabs ma mchis pa /
zhes dang /
skabs med pa'i snga ma ma gtogs pa /
zhes skabs med pa'i don 'chad pa na phyis mchog tu 'gyur ba'i skabs dang gzhig pa'i skabs gnyis gsungs pa'i phyir zer na /
de la yang snying du gzhig par bya ba ni skabs yod pa'i don la gtan mi sbyor ba'i dbang du byas shing /
skabs ma mchis pa'i don bshad tshe wen tsheg lugs la phyis mchog tu 'gyur ba'i skabs dang gzhig pa'i skabs gnyis phyogs 'dra bar bsgrubs te /
phyis mchog tu 'gyur ba'i skabs yod pa ni de'i dgongs pa rtogs nas phyis de las lhag cig rtogs rgyu yod pa dang /
gzhig pa'i skabs yod pa ni phyis mdo zab mo gzhan gyi dgongs pa rtogs pa na sngar gyi dam bca' gzhig pa dang /
skabs ma mchis pa ni de dang de med pa la byas te /
phyis mchog tu 'gyur ba'i skabs dang phyogs mthun pa'i gzhig pa'i skabs med pa ni skabs ma mchis pa las rtsod pa med par sbyar mi rung ba dang /
rtsod pa dang bcas pa'i skabs kyi gzhan gyis gzhig par bya ba spyir btang gzhig pa'i skabs yod pa'i don yin pas de ni @# / /
rtsod pa yod pa la bya ba ni wen tsheg dang de'i 'dod pa rjes blangs pa gnyis kyi don ma nor ba yin la /
mdor na phyis mchog tu 'gyur ba dang phyogs mthun pa'i gzhig pa'i skabs ni skabs ma mchis pa las rtsod pa'i gzhi'i gnas su gyur pa la sbyor mi rung ba dang /
spyir btang gi gzhig pa'i skabs ni rtsod pa'i gzhi'i gnas su gyur pa las skabs yod pa'i don la sbyor mi rung bar bzhed do / /
de bas na yang snying du /
sgron gsal drangs pa nas skabs kyi sgra 'jug go zhes pa'i bar gyis skabs kyi rnam grangs dang don spyir gsungs /
des na nas phyis mchog tu 'gyur ba dang phyogs mthun pa'i gzhig pa'i skabs kyi don rtsod spong dang bcas pa gsungs /
'khor lo tha ma'i thad du'ang nas rtsod pa'i gzhi'i gnas su 'gyur ba dang phyogs mthun pa'i gzhig pa'i skabs rtsod spong dang bcas gsungs pa yin no / /
bzhed tshul de la gzhan dag skabs ma mchis pa'i bshad tshul snga ma chos can /
khyod rang lugs la 'thad par thal /
khyod bshad tshul phyi ma dang phyogs mthun pa gang zhig de rang lugs la 'thad pa'i phyir /
dang go bas /
'dod dang phyi ma ma grub gang byas kyang gzhung las /
wen tsheg gis bshad pa ni skabs med pa'i snga ma ma gtogs pa sngar bdag gis bla na yod pa sogs kyi don bshad pa las bzlog pa dang don 'dra'o / /
zhes pa dang 'gal lo / /
yang skabs ma mchis pa'i bshad tshul phyi ma chos can /
khyod rang lugs la mi 'thad par thal /
khyod bshad tshul snga ma dang phyogs mthun pa gang zhig de rang lugs la mi 'thad pa'i phyir /
dang po khas /
'dod dang phyi ma ma grub gang byas kyang drangs ma thag pa'i lung dang 'gal lo / /
rgol bas snga phyi nam du yang gzhig pa'i skabs med pas gzhig pa'i skabs med pa de rgol bas gzhig mi nus pa'i don yin na phyis zhes smos don med par yang snying du gsungs pa'ang sgra ji bzhin du byed mi rung ste /
de ltar na mi dge bcur spyad na phyis mngon mtho mi thob ces smra mi rung bar thal ba'i phyir ro / /
des na gzhig ces pa gzhom pa'i don yin la /
'dir rtsod pas gzhom pa ste rtsod pa yod pa la byed cing /
skabs yod med dang rtsod pa'i gzhi'i gnas su gyur ma gyur kyang de yod med kyi don yin pas /
'di'i gzhan gyis gzhig par bya ba dang /
rtsod pa dang bcas pa dang /
rgol ba dang bcas pa dang /
skabs yod pa dang /
rtsod pa'i gzhi'i gnas su gyur pa rnams sgra rnams grangs pa yin yang don la khyad yod de /
bzhi pa ni sgras zin dang /
tha ma ni bstan don la rtsod pa yod pa la bya zhing /
skabs med pa dang rtsod pa'i gzhi'i gnas su ma gyur pa'i don yang de gnyis las bzlog pa la bya'o / /
de ltar na gzhig pa'i skabs yod pa zhes pa'i sgra gcig pu de don gnyis kar sbyar na bstan don dang /
sgras zin la rtsod pa'i don mi 'dra bar 'gyur zhing /
gzhung gis gzhig pa'i skabs zhes pa 'khor lo dang po gnyis la rtsod pa'i gzhi'i gnas su gyur pa dang /
tha mar skabs ma mchis pa la sbyar ba ni gnyis ka la @# / /
sbyor rung bar go bar bzhed pa yin no / /
de 'dra'i rtsod spong gi tshul 'di ni bdag gi bla ma rdo rje 'chang yab sras gnyis dgongs pa'i chu bo gcig tu 'dres pa las byung ba'i legs bshad do / /
zegs ma las /
sde snod gsum pa wen tsheg gis zhes don 'gyur byas na sde snod gsum pa ba yin pa 'dis gsal /
zhes pa ltar na /
'jug pa'i rnam bshad las /
bdag nyid chen po tsan+d+ra go mi /
zhes gsungs pas tsan+d+ra go mi bdag nyid chen po dang /
lam rim chen mo las /
mkhas grub chen po shAn+ti ba /
zhes gsungs pas shAn+ti ba mkhas grub chen por don 'gyur byed tshul dang /
gzhung de gnyis su rim par mkhas pa'i dbang po ka ma la shI la /
zhes dang /
shing rta chen po ka ma la shI la zhes gsungs pas ka ma la shI la de gnyis kar don 'gyur byed tshul gyi man ngag cig ston dgos par snang ngo / /
gang zag la rton pa'i dus su 'dug pas smos kyi /
gzhan du 'di lta bu'i dgag gzhag gis ci zhig bya /
kho na re /
nyan thos sde ba 'khor lo dang por rtsod pa 'god pa por mi rung bar thal /
de 'khor lo dang por sgra ji bzhin par mi rung zhes rtsod pa 'god pa por mi rung ba'i phyir na ma khyab ste /
nyan thos sde ba rnams kyis rtsod ces pa de'i sgras zin mi 'thad ces rtsod pa min par de rang lugs su 'thad pa gzhir bzhag gi steng nas dgongs pa 'grel tshul la rtsod pa yin pa'i phyir /
kha cig wen tsheg gis 'khor lo dang po'i drang don gyi bshad pa la stong nyid mi ston cing yod par bstan pa zhes bshad pa mi dung bar thal /
stong nyid mi ston pa'i mdo yin pas drang don du bshad pa ngo bo nyid med par smra ba'i lugs yin zhing /
yod par bstan pas drang don du 'gro don med pa'i phyir zer na /
skyon med do /
de ni chos kyi bdag med mi ston cing chos kun rang mtshan gyis grub mnyam du ston pa la byed pa sngar bshad zin pa'i phyir /
rtsod pa'i gzhi'i gnas su gyur pa ma lags /
zhes pa'i don /
des gzhan dbang yongs grub bden grub tu bstan pa ltar khas blangs pa la mkhas pas rtsod pa mi 'byung ba la byas na thal 'gyur bas de la gnod byed ston pas mi rigs par yang snying du gsungs kyang skabs 'dir thal 'gyur ba chad lta bar byed pas /
gzhung las /
mkhas pas brtags na rtsod sa med pa la bya yi /
zhes gsungs pa sgra sor bzhag byas chog cing /
mdo don la rtsod tshul ni sgras zin mi gsal bas de'i dgongs pa de ltar yin min rtsod pa dang /
dgongs pa de ltar du thag chod kyang de'i bstan don rang lugs yin min rtsod pa gnyis las thal 'gyur bas dgongs 'grel la rtsod tshul ni phyi ma'o / /
rnam bshad snying po'i rgyan las /
'di ni bla na ma mchis pa zhes nye tshig smos pa'i mtshan gzhir mdo sde dgongs pa nges 'grel ril bor 'dzin pa yang mi 'thad de /
nas /
des na byang chub sems dpa' don dam yang dag 'phags kyis drang don dang nges don zhus pa'i lan ston pas bka' stsal pa de nyid yin /
zhes gsungs pa la @# / /
brten nas rje btsun pas 'phags zhus kho na 'di sgra snyegs sar 'dzin cing /
'khor lo gsum pa la des ma khyab zer /
blo gling bas 'di sgra snyegs sa'i mtshan gzhi'i legs phye'i chos 'khor la mdo sde la 'gal spong gi dris lan gyi mdo 'jog pa dang /
phar phyin mtha' dpyod dang drang nges yig cha rnying bar /
legs phye'i mdo dang 'di sgra snyegs sa gnyig 'phags zhus dang dgongs 'grel yin yang dgongs 'grel ri la bo min gsungs /
yig cha las /
des na bstan tshul 'di ni zhes brjod bya'i ngos nas bshad pa'i mtshan gzhi legs bshad snying po ltar dang /
chos 'khor skor bzhin pa'i le'u 'di ni zhes rjod byed la sbyar na rnam bshad ltar bya'o / /
zhes brjod bya'i ngos nas bzhag pa'i mtshan gzhir /
gzhung las /
'di ni zhes nye ba'i tshig gis smos pa ni de ma thag tu smos pa'i legs par rnam par phye ba'i 'khor lo dgongs 'grel dang de bzhin du phye ba rnams la zer ba yin /
zhes pa ltar dgongs 'grel dang| de bzhin du phye ba'i mdo rnams dang /
rjod byed la sbyar na /
yig cha las /
chos 'khor skor bzhin pa'i le'u 'di ni zhes pa'i nye tshig gis smos pa'i tshig zin gyi mtshan gzhir dgongs 'grel ril mi 'dzin cing 'dir tshig zin gyi grub don zhu rgyu'i le'u la le'u gzhan dgu 'ong don med de /
de dag rang rang gi skabs su bstan zin pas 'di la don dam yang dag 'phags kyi le'u 'jog ces pa'i don no / /
zhes 'phags zhus 'jog par gsungs so / /
de la gung thang phar mtshan las| kha cig brjod bya'i cha nas nye tshig thams cad la 'jug kyang /
rjod byed kyi cha nas dgongs 'grel dang don dam yang dag 'phags zhus gnyis la 'jug ces 'chad pa snying po yod med dpyad par bya'o / /
zhes gsungs kyang /
yang snying las /
brjod bya rjod byed la so sor sbyar te yab sras dgongs pa gcig tu bsgrubs pa ni legs bshad chen po yin te /
rjod byed kyi cha nas nye tshig smos pa'i tshe skor bzhin pa 'di ni zer dgos pas lang gshegs sogs yod don med kyang /
brjod bya'i cha nas nye tshig smos pa'i tshe mtshan nyid gsum la bden par grub ma grub kyi khyad par phye ba'i 'khor lo tham 'di ni zer dgos pas rang dang ston tshul mtshungs pa'i mdo lang gshegs sogs thams cad yod pa'i phyir /
zhes gsungs so / /
drangs ma thag pa'i gzhung las dris lan tsam dang le'u gcig dang dgongs 'grel ril bo tsam 'jog pa'i khyad gang yang ma phye bas gzhung gi sgras zin dang mthun par khas blangs na legs shing /
brjod bya dang rjod byed la sbyar ba'i zhi ba cha yang rje'i gsung zin dang bstun sa med do / /
gnyis pa drang nges kyi tshul cung zad bshad pa la bzhi /
'khor lo gsum gyi tha snyad ngos bzung nas de la drang nges su 'jog tshul /
drang nges su 'jog pa'i gzhi'i gsung rab ngos gzung ba /
mdo gsum la drang nges phye bas ci zhig 'grub pa'i dgos pa /
des gzhan gyi lugs khegs par bstan pa'o / /
dang po ni /
de 'dra ba'i /
zhes sogs byung /
de la /
'khor lo zhes bya'o / /
zhes pa'i bar @# / /
gyis 'khor lo gsum gyi tha snyad ngos bzung /
de man gyis de gsum la drang nges su 'jog tshul ston te /
sngar bshad pa'i 'khor lo dang po chos can /
khyod la bden bzhi'i chos 'khor zhes bya ste /
brjod bya'i gtso bo bden bzhi las brtsams pa'i mdo yin pas khyod la de ltar brjod pa'i phyir /
sngar bshad pa'i 'khor lo bar pa chos can /
khyod la mtshan nyid med pa'i chos 'khor zhes bya ste /
chos kun rang mtshan gyis ma grub par bstan pa'i mdo yin pas khyod la de ltar brjod pa'i phyir /
sngar bshad pa'i 'khor lo tha ma chos can /
khyod la legs phye'i chos 'khor zhes bya ste /
mtshan nyid gsum la bden par yod med legs par phye ba'i mdo yin pas khyod la de ltar brjod pa'i phyir /
dang po brjod bya dang phyi ma gnyis ston tshul sgos ming btags pa'o / /
'phags zhus kyi le'u las /
chos kyi rnam grangs 'dir bstan pa 'di'i ming ci lags /
nas /
'di don dam pa nges pa'i don bstan pa zhes bya bar zungs shig /
ces pa la brten nas 'khor lo tha ma la don dam rnam par nges pa'i 'khor lo zhes rgya nag 'grel chen las 'byung ba ni de'i mtshan du khyab chung ste /
de 'phags zhus le'u'i sger ming yin pa'i phyir /
des na mdo rang las /
legs par rnam par phye ba dang ldan pa /
zhes ngo bo nyid gsum la bden par yod med kyi khyad legs par phye ba'i sgos ming btags pa ltar legs par rnam par phye ba'i 'khor lo zhes bya'o / /
de 'dra'i 'khor lo gsum la mdo 'dis drang nges su 'jog tshul ni bden par yod med legs par phye ma phye gnyis yin la /
drang nges su 'jog pa'i gzhi ni /
zhes pa la dka' 'grel las drang nges su 'jog pa'i dbye gzhi ni /
zhes 'bru gnyed kyang /
de ltar na dbye chos gsum po dbye gzhir 'gyur bas /
drang nges su 'jog pa'i gzhi'am rgyu ni chos rnams la rang mtshan gyis yong mnyam du gsungs pa 'dir bstan 'khor lo dang po dang /
de ltar med mnyam du gsungs pa 'dir bstan 'khor lo bar ba dang| chos rnams la rang mtshan gyis yod med kyi khyad phye ba 'dir bstan 'khor lo tha ma 'jog byed yin pa ni mdo sde la 'gal spong gi dris lan dang ngo bo nyid gsum ngos 'dzin dang grub don gyis ngo bo nyid med par bshad tshul dang drang nges zhus pa rnams las shin tu gsal lo /
! /
'dir /
spobs pa bzhi ldan gyi rgyal ba'i gsung rab de /
bka'i mtshan nyid /
de la dbye na /
nges don dang /
drang don gyi gsung rab gnyis yod /
sgra ji bzhin pa'i mdo de /
nges don gyi mdo'i mtshan nyid /
de la dbye na /
dgongs 'grel dngos bstan gyi de dang /
de las gzhan pa'i de gnyis yod /
mtshan gzhi rim par /
mtshan nyid gsum la bden par yod med kyi khyad phye ba'i mdo dang /
'dul ba rung mthun lta bu /
sgras zin sgra ji bzhin du nges pa'i don can gyi mdo yin pas na nges don gyi mdo zhes bya'o / /
sgra ji bzhin pa ma yin pa'i mdo de /
drang don gyi mdo'i mtshan nyid /
de la dbye na /
@# / /
dgongs 'grel dngos bstan gyi de dang /
de las gzhan pa'i de gnyis yod /
chos rnams rang mtshan gyis yod mnyam dang med mnyam du ston pa gnyis lta bu dang po dang /
pha dang ma ni bsad byas shig /
zhes sogs kyi mdo lta bu gnyis pa yin /
sgras zin sgra ji bzhin du khas blang mi rung bar dgongs pa gzhan du drang dgos pa'i don can gyi mdo yin pas drang don gyi mdo zhes bya'o / /
gnyis pa ni /
de'i phyir dus dang por /
zhes sogs byung| de la /
mi dgos pa bzhin no / /
zhes pa yan dang /
ston mi dgos so / /
zhes pa yan gyis rim par drang don du 'jog pa'i gsung rab dang po gnyis dang /
de man gyis nges don du 'jog pa'i gsung rab gsum pa ngos bzung ba ste| dus dang por bden bzhi las brtsams nas rang mtshan gyis yod pa sogs su gsungs pa'i 'khor lo dang po chos can /
drang don gyi mdo yin te /
chos kun rang mtshan gyis grub mnyam du gsungs pa'i mdo yin pa'i phyir /
zhes pa'i rtags ni de'i phyir zhes pa'i nus pas thon pa ste lhag ma gnyis la'ang 'dra'o / /
'o na dus dang por gsungs tshad dris zhus kyi mdo yin nam zhe na /
min te /
lnga sdel sham thabs zlum por bgo bar bya'o / /
zhes gsungs pa lta bu dus dang por gsungs pa'i bslab bya tsam ston pa la dogs pa gcod mi dgos pa'i phyir /
dus gnyis par ngo bo nyid med pa sogs las brtsams nas chos kun rang mtshan gyis med pa sogs su gsungs pa'i mdo chos can /
drang don gyi mdo yin te /
chos kun rang mtshan gyis med mnyam du gsungs pa'i mdo yin pa'i phyir /
'o na dus gnyis par gsungs tshad dri zhus kyi mdo yin nam zhe na /
min te /
yum par ma las /
gang yang dag par skyon med par zhugs pa de dag ni bla na med pa yang dag par rdzogs pa'i byang chub tu sems skyed pa'i mthu med do / /
zhes gsungs pa lta bu dus gnyis par gsungs pa'i ngo bo nyid med pa sogs las ma brtsams pa'i mdo rnams la dogs pa gcod mi dgos pa'i phyir /
legs phye'i mdo rnams chos can /
nges don gyi mdo yin te /
mtshan nyid gsum la bden par yod med kyi khyad phye nas gsungs pa'i mdo yin pa'i phyir /
'o na 'khor lo gsum pa thams cad dgongs 'grel dngos bstan gyi mdo yin nam zhe na /
min te /
'dul ba mdor bsdus lta bu dus za mar gsungs pa'i bslab bya rnams la dogs pa gcod mi dgos pa'i phyir /
! /
'dir /
lung rtogs kyi dam chos gnyis gang rung gyis bsdus pa'i yon tan de /
chos 'khor gyi mtshan nyid /
de la dbye na lung rtogs kyi de gnyis yod /
lung gi bstan pa'i dam chos de /
lung gi chos 'khor gyi mtshan nyid /
de la dbye na bka' dang bstan bcos gnyis yod /
dang po la 'khor lo gsum yod /
dus dang por gsungs pa'i mdo de /
'khor lo dang po'i mtshan nyid /
rang gi ched du bya ba'i gdul bya nyan thos sde ba'i rigs can la gzugs nas 'phags lam yan lag bar gang rung @# / /
las brtsams shing rang 'dzin rtog pa'i zhen gzhir rang gi mtshan nyid kyis grub par gtso bor dngos su bstan pa'i mdo de /
dgongs 'grel dngos bstan gyi 'khor lo dang po'i mtshan nyid /
de dang dri zhus kyi 'khor lo dang po don gcig /
dus bar du gsungs pa'i mdo de /
'khor lo bar ba'i mtshan nyid /
rang gi ched du bya ba'i gdul bya dgongs 'grel gyi gdul bya las dbang po rno ba'i theg chen rigs can la gzugs nas rnam mkhyen gyi bar gyi chos gang rung la ngo bo nyid med pa sogs su brtsams shing ngo bo nyid gsum la bden par yod med mi gsal ba'i mdo de /
de'i dngos bstan gyi 'khor lo bar ba'i mtshan nyid /
de dang dri zhus kyi 'khor lo bar ba don gcig /
dus tha mar gsungs pa'i mdo de /
'khor lo tha ma'i mtshan nyid /
rang gi ched du bya ba'i gdul bya 'khor lo bar ba'i ched du bya ba'i gdul bya las dbang po dman pa'i theg chen rigs can la mtshan nyid gsum la bden par grub ma grub kyi khyad par gsal bar ston pa'i mdo de /
de'i dngos bstan gyi 'khor lo tha ma'i mtshan nyid /
de dang legs phye'i chos 'khor don gcig 'khor lo gsum gang rang gsungs pa nas ston pa 'da' tshul ston gyi par gsungs /
bkar gyur ba'i chos 'khor la 'khor lo rim pa gsum du grangs nges te /
gser phreng las /
chos 'khor gsum gyis gsung rab thams cad bsdus /
zhes gsungs pa'i phyir ro / /
rtogs pa'i bstan pa'i dam chos de /
rtogs pa'i chos 'khor gyi mtshan nyid /
de la dbye na /
'gog bden dang /
lam bden dang /
de gnyis gang yang ma yin pa'i rtogs pa'i chos 'khor dang gsum yod /
lung rtogs kyi dam chos gang rung la chos 'khor gyis khyab ste /
de nyid las /
lung dang rtogs pa'i chos thams cad chos 'khor du 'dod par bya ste /
chos 'khor gsum gyis gsung rab thams cad bsdus ba dang /
lam thams cad la yang chos 'khor gyi don dmigs pa'i phyir ro / /
zhes gsungs pa'i phyir /
thabs rnam mkhyen la brten nas 'bras bu lung rtogs kyi dam chos de dang de'i rigs 'dra gdul bya'i rgyud la 'pho zhing mi mthun phyogs sel ba la 'khor skyur gyi 'khor lo dang chos mtshungs pas na chos kyi 'khor lo zhes bya ste /
bsdu ba las /
de bas na gcig nas gcig tu brgyud de mthun par bskor ba'i don gyis 'khor lo zhes bya'o / /
zhes gsungs pa'i phyir /
gzhan yang bye brag tu bshad par /
chos la grub cing chos kyi ngo bo nyid byed pa dang /
gser 'khor dang chos mtshungs pas chos 'khor dang /
kha cig 'phags pa'i chos kyi mig dag par byed pa dang /
kha cig phyi rol ba'i chos sogs 'khor lo ma yin pa'i gnyen por gyur pas chos 'khor zhes bshad pa dang /
g.yo zhing mi gnas pa dang /
'di spangs nas der 'gro ba dang /
phyir rgol ba 'joms par byed pas chos 'khor zhes bshad par rgya nag 'grel chen du 'byung ngo / /
mdzod las /
myur bar 'gro @# / /
sogs rtsibs sogs phyir / /
zhes 'khor sgyur gyi 'khor lo bgrod pa myur ba dang /
sa gzhan dang gzhan du 'gro ba dang /
yul dbang du ma 'dus pa sdud pas ma rgyal ba las rgyal bar byed pa dang /
dbang du bsdus zin brtan par byed pas rgyal ba rnal du 'god pa dang /
mtho ba la 'phar ba dang /
dma' ba la 'bab pa drug dang chos mthun yod pas chos 'khor du bshad cing /
'phags lam yan lag brgyad 'khor lo dang chos mtshungs sbyar nas 'chad do / /
'di ni sdug bsngal 'phags pa'i bden pa'o zhes tshul bzhin du yid la byed pa na mig skyes so / /
shes pa dang /
rig pa dang /
blo dang rtogs pa skyes so / /
zhes sogs bzlas pa dang po ngo bo la bzlas pa dang /
sdug bsngal 'phags pa'i bden pa de ngas mngon par shes pas yongs su shes par bya'o zhes tshul bzhin du yid la byed pa na /
zhes sogs kyis bzlas pa gnyis pa bya ba la bzlas pa dang /
sdug bsngal 'phags pa'i bden pa de ngas mngon par shes pas yongs su shes so zhes tshul bzhin du yid la byed pa na /
zhes sogs kyis bzlas pa gsum pa byed pa la bzlas ste bzlas pa gsum dang /
bzlas pa rer mig dang /
shes pa dang /
rig pa dang /
blo skyes pa bzhi bzhi so sor bgrangs pas rnam grangs bcu gnyis so / /
yang bden bzhi re rer bzlas pa gsum gsum sbyar bas bzlas pa bcu gnyis dang /
bcu gnyis po re rer mig skyes sogs bzhi bzhi sbyar bas rnam grangs zhe brgyad yod kyang sum tshan dang bcu gnyis tshan du 'dra bas bzlas pa gsum dang rnam grangs bcu gnyis su gsungs te /
gnas bdun la mkhas pa'i dge slong bzhin zhes bye brag smra ba zed yang /
mdo sde ba yan gyis bzlas pa gsum gyi zur bcu gnyis la rnam grangs su 'dod pas /
bzlas pa gsum dang rnam grangs bcu gnyis las bzlas pa bcu gnyis dang rnam grangs zhe brgyad byar med par 'dod do / /
mig blo shes rig bzhi'i ngos 'dzin la rnam bshad rigs pa /
rgyan snang /
rgya nag 'grel chen sogs kyi bshad tshul rnams yang snying las shes par bya'o / /
zhar byung chos phung gi tshad ni shA ri'i bus byas pa'i chos phung la sh+lau ka drug stong yod pas de tsam dang /
gtam rgyud tshang ba re dang /
spang bya re'i gnyen po rdzogs par la 'dod pa sogs yod kyang /
theg pa thun mong ba ltar na sh+lau ka stong phrag re dang /
thun mong min pa ltar na glang po che rab brtan gyis bkur bar 'os pa'i snag tshas 'bri nus pa tsam mo /
! /
spro na /
blo rjes /
bka' dang lam zhugs kyi mngon rtogs gang rung gis bsdus pa'i rnam dkar gyi yon tan chos 'khor gyi mtshan nyid /
lung gi chos 'khor dang sangs rgyas kyi bka' don gcig dang /
rtogs pa'i chos 'khor dang lam zhugs kyi mngon rtogs don gcig tu 'dod /
sgo mang gis /
gser phreng las /
lung rtogs kyi chos bshad pas gcig nas gcig tu rgyud gzhan la 'pho bar snang bas 'khor lo /
zhes dang /
lung dang rtogs pa'i chos thams cad chos 'khor du 'dod /
ces dang /
rnam @# / /
bshad snying po'i rgyan las /
lung dang mngon par rtogs pa'i chos ji snyed pa de thams cad chos kyi 'khor lo yin /
zhes sogs la brten nas lung rtogs kyi chos kun chos 'khor dang /
blo gros rab gnas kyis zhus pa las /
chos rnams thams cad bka' dang bstan bcos gnyis su 'du / /
zhes pa la bsten nas bka' bstan kun lung gi chos 'khor dang /
kun btus las /
rtogs pa'i bstan pa yang rgyu dang 'bras bu'i dbye bas 'gog pa dang lam gyi bden pa dag go /
zhes drangs nas 'gog bden rtogs pa'i chos 'khor du bsgrubs pa dang /
rtogs dka'i snang bar /
mi mthun phyogs kyi sa bon gcod mi nus pas tshogs sbyor gnyis rtogs pa'i chos 'khor min par bshad cing /
rtogs pa'i chos 'khor ni mthong lam dang sgoM lam dag yin /
zhes mi slob lam yang rtogs pa'i chos 'khor min par gsungs so / /
yig cha 'gar lung gi chos 'khor skor pa po la sangs rgyas dgos pas de la bkas khyab par bsgrubs pa ltar na skor pa po dang rtsom pa po khyad med pa lta bur 'gyur zhing /
gzhi bsdu ba'i tshig zin 'gar brten nas ko N+D-in+ya sogs chos 'khor skor pa por khas len pa yod mod /
mdo las /
rnam pa thams cad mkhyen pa nyid thob par ma bgyis par chos 'khor skor par mi nus so / /
zhes gsungs par /
chos 'khor skor pa po la sangs rgyas dgos shing /
skor tshul yang sangs rgyas kyis dngos su gsungs ba rnams la gsungs pa gtso che zhing /
gzhan la brjod don bskor bas de bskor bar 'jog pa dang /
rtogs pa'i bstan pa gdul bya de dang de'i rgyud la skyes pa na ston pas gcig nas gcig tu brgyud pa'i tshul gyis de'i rgyud la chos 'khor bskor bar 'jog go /
kha cig na re /
bka' la 'khor lo gsum po'i gang rung gis ma khyab ste /
stong thun las /
de'i phyir gsung rab yin pa la 'khor lo gsum gang rung gi mdo yin pas ma khyab kyi /
gsum du phye ba ni gtso bo'i dbang du byas pa'i dbye ba'o / /
zhes gsungs ba'i phyir zer na ma khyab ste /
de ni dgongs 'grel dngos bstan sor bzhag yin pa'i phyir /
kha cig bka' thams cad 'khor lo rim pa gsum du 'dus kyang der grangs ma nges zer na /
der nges par thal /
bka' rnams thor bur gsungs par bsdus na /
der grangs nges pa'i phyir te /
rnam bshad snying po'i rgyan las /
chos kyi 'khor lo thor bur gsungs ba rnams kyi don phyogs gcig tu go sla bar bsdus na chos kyi 'khor lo rim pa gsum gyi ming gi tha snyad kyis dngos su gsungs /
zhes gsungs pa'i phyir /
pod chen drug gi gtam du /
rnam mkhyen gyi mdo'i rjes su lam shes kyi mdo gsungs tshe lha rnams kyis /
kye 'dzam bu'i gling tu chos kyi 'khor lo gnyis pa bskor bar mthong ngo / /
zhes brjod pas rnam mkhyen gyi mdo 'khor lo dang po dang /
lam shes kyi mdo gnyis pa dang /
de'i shugs las gzhi shes kyi mdo 'khor lo gsum pa yin par bstan pas sher phyin nyid la'ang 'khor lo gsum dbye rgyu @# / /
yod 'dra zer ba mi 'thad de /
'khor lo gnyis pa bskor ba mthong zhes pa sher mdo 'khor lo gnyis par sgrub byed las de la 'khor lo gsum 'byed pa'i sgrub byed du mi rung ba dang /
de la brten nas gzhi shes kyi mdo sher mdo'i 'khor lo gsum par bsgrubs pa la 'brel med pa dang /
de ltar sgrub phyin brgyad stong pa la le'u brgyad pa yan de'i 'khor lo dang po dang /
le'u dgu ba de'i bar ba dang /
le'u bcu pa man de'i tha mar khas blangs chog bar thal ba'i phyir /
de 'dra'i tshig gzhi shes las lam shes skabs byung ba'ang ma yin te /
lam shes kyi mdo le'u brgyad pa rdzogs nas /
le'u dgu ba'i gzhi shes kyi chos dgu'i tha ma'i skabs /
de nas lha'i bu stong phrag mang po dag par snang la ca co dang ga zha dag byed de gos dag 'thor zhing 'di skad du em 'dzam bu'i gling du chos kyi 'khor lo bskor ba lan gnyis su byung bar snang ngo / /
zhes 'byung ba mngon sum gyis grub pa'i phyir ro / /
kha cig gzungs rgyal gyis zhus pa'i mdor nor bu mkhan gyis nor bu sbyong ba'i dpes gdul bya'i blo bkri rim gsum bshad pa 'khor lo gsum dang sbyor bar bshad pa'ang mi 'thad de /
gzhung khungs ma rnams su de gdul bya'i blo sbyang rim las 'khor lo gsum dang sbyar ba med pa'i phyir /
kha cig 'dus pa dang po la gsungs pa 'khor lo dang por 'jog zer na /
'o na /
sher mdo 'khor lo dang por thal /
de'i gling gzhir dge slong brgya phrag phyed dang bcu gsum zhes 'byung la /
de ni stong nyis brgya lnga bcu'i dge 'dun dang don 'dra zhing /
stong nyis brgya lnga bcu'i dge 'dun ni 'dus pa dang po'i grangs yin pa'i phyir te /
bskal bzang las /
'dus pa dang po la ni dge slong stong nyis brgya lnga bcu'o / /
zhes gsungs pa'i phyir /
kha cig 'khor lo dang po yin na dgongs 'grel las bshad pa'i 'khor lo dang po yin pas khyab /
des bar tha gnyis la'ang 'dra bar gsungs shing /
de'i rjes su 'brang dag grub don gyi mdo dang /
gzhung las /
dus dang por bden pa bzhi blo rje /
la brtsams nas rang gi mtshan nyid yod pa sogs su gsungs ba'i 'khor lo dang po drang don du ston pa yin gyi dus dang por gsungs tshad kyi gsung rab /
lcang /
thams cad la min te /
zhes dang| de bzhin du gnyis pa yang ngo bo nyid med pa sogs su gsungs pa la bya yi dus gnyis par gsungs kyang ngo bo nyid med pa sogs las ma brtsams pa'i mdo sde la 'gal slong dris pa ltar gyi dogs pa med pas de 'dir drang don du ston mi dgos so / /
zhes dang /
'khor lo gsum pa nges don du bshad pa yang sngar bshad pa ltar legs par phye ba rnams yin gyi thams cad min pa ni mdo nyid las kyang shin tu gsal /
zhes grub don las dus dang por gsungs pa'i bden bzhi'i chos 'khor la 'khor lo dang po dang /
gnyis par gsungs pa'i mtshan nyid med pa'i chos 'khor la 'khor lo bar ba dang /
tha mar gsungs pa'i legs phye chos 'khor la 'khor lo tha mar gsungs pas 'khrul gzhi @# / /
byas nas snga phyi bar gsum du gsungs tshad kyi bka' la rim par 'khor lo dang tha bar gsum du bzhag pa mi 'thad de /
grub don gyis dus kyi rim pa dang sbyar ba de 'khor lo gsum gyi 'jog byed du gsungs pa ma yin pa'i phyir dang /
gzhung gi lung rnams kyang grub don la brten nas dus gsum par gsungs pa'i mdo rnams nges don gyi mdor bsgrubs pa dang /
mdo'i bstan don de ltar yin snyam nas dgongs 'grel las bshad pa'i drang nges kyi tshul sgra ji bzhin pa min par smra ba dag 'gog pa'i phyir gsungs par gsal bas /
rjes dus dang por gsungs pa'i mdo yin na 'khor lo dang po yin pas khyab par bzung gis dogs nas de 'gog phyir gsungs pa rnams dus dang por gsungs pa'i mdo 'khor lo dang po'i 'jog byed yin pa'i don du ma 'dzin ces gdams so / /
de la lung dang po'i don ni /
sngar 'khor lo dang po drang don du gsungs pa la /
'o na /
dang po thams cad drang don yin nam zhen /
de las rang mtshan gyis yod pa sogs su gsungs pa drang don yin gyi 'khor lo dang po thams cad min te /
lnga sde la sham thabs zlum por bgo bar gsungs pa lta bu 'khor lo dang po yin yang de la dogs pa gcod mi dgos pa bzhin yin pa'i phyir zhes gsungs pa yin gyi /
dus dang por rang mtshan gyis yod pa sogs su gsungs pa drang don yin gyi dus dang por gsungs tshad thams cad 'khor lo dang po min zhes bkral na dkyogs bshad du 'gyur ro / /
lung gnyis pa'i don ni /
sngar 'khor lo bar ba drang don du gsungs pa la /
'o na /
bar ba thams cad drang don yin nam zhe na /
de las ngo bo nyid med pa sogs su gsungs pa rnams drang don yin gyi 'khor lo gnyis pa thams cad min te /
ngo bo nyid med pa sogs la sam brtsams pa'i 'khor lo gnyis pa la dogs pa med pa'i phyir zhes gsungs pa yin gyi /
dus gnyis par ngo bo nyid med pa sogs su gsungs pa drang don yin gyi dus gnyis par gsungs tshad thams cad 'khor lo bar ba min zhes pa'i don du 'grel mi rigs so / /
lung gsum pa'i don ni /
sngar 'khor lo tha ma nges don du gsungs pa la /
'o na /
dgongs 'grel gyis tha ma thams cad nges don du gsungs sam zhe na /
de las sngar ltar legs par phye ba rnams yin gyi /
'khor lo tha ma thams cad min te /
'dul ba mdor bsdus 'khor lo tha ma yin yang des nges don du ston pa min pa bzhin yin pa'i phyir zhes gsungs pa yin gyi /
'khor lo dang po'i skabs /
thams cad la min zhes pa phyogs sngas 'grel tshul ltar na /
'dir thams cad min zhes pa 'khor lo gsum pa thams cad 'khor lo tha ma min zhes par 'gro ba la bsnyon du med pas de las bzhad gad che ba ci yod /
des na lung de gsum 'khor lo gsum dus kyi rim pas 'jog pa la gnod byed du mi 'gyur par ma zad sgrub byed du che la lung gsum pa ha cang yang gsal lo / /
yang snying du dus dang por gsungs pa'i mdo 'khor lo dang po'i don min na /
'khor lo dang po thams cad drang don ma @# / /
yin te /
dus dang por gsungs pa'i mdo la bslab bya tsam ston pa'ang yod pa'i phyir /
zhes pa'i rtags chos la 'brel ci yang med par gsungs kyang /
lcang skya'i grub mtha' sogs kyis dus dang por gsungs tshad kyi mdo thams cad 'khor lo dang po min te /
de'i phyir /
zhes 'grel bas de dag la rtags chos 'brel med kyi skyon mi 'byung bar mngon /
kho na re /
dri zhus kyi 'khor lo gsum dang 'khor lo gsum rim bzhin don 'dra bar thal /
mdo gnyis drang don dang gcig nges don du shugs la gnas pa de nyid dus kyi rim pas 'khor lo gsum dang sbyar nas drang nges su 'jog dgos pa'i phyir na ma khyab ste /
'khor lo dang po sogs kyi tha snyad dus kyis bzhag pa yin yang drang nges su 'jog rgyu rnams brjod byas bzhag pa la 'gal ba med pa'i phyir /
'khor lo gsum dus kyi rim pas bzhag pa la /
gzhung las /
dgongs 'grel las 'khor lo rim pa gsum gsungs pa ni 'khor gyi 'du thebs dang ston pa'i sku che'i tshigs la sogs pas 'jog pa min gyi brjod bya'i ngos nas yin no / /
de yang bdag med pa'i don gtan la 'bebs pa'i dbang du byas pa ste /
zhes pa la brten nas lcang skya'i grub mthar /
de ni 'khor lo dang po gsungs pa'i dus su gsungs pa'i mdo 'khor lo dang po'i 'jog byed du song bas /
de ltar na bum pa grub pa'i dus kyi bum pa bum pa'i mtshan nyid du smos na cis 'gog ces gsungs shing /
rang lugs rgyud sde spyi rnam dang bstun te brjod bya phyogs mthun gyi sgo nas 'khor lo gsum bzhag nas /
spyir bka' thams cad 'khor lo gsum du 'du ba'i dbang du byas pa'i 'khor lo dang po la dgongs 'grel las bshad pa'i 'khor lo dang pos ma khyab cing des gzhan gnyis la'ang 'dra'o / /
zhes bka' thams cad 'khor lo gsum du 'dus par yang gsungs so / /
des sgo mang la bstan pa'i skyon mi 'jug ste /
dus dang por gsungs pa'i mdo 'khor lo dang po'i mtshan nyid du bzhag pas /
'khor lo dang po gsungs pa'i dus su gsungs pa'i mdo 'khor lo dang po'i mtshan nyid du byed dgos par mi 'grub pa'i phyir /
'khor lo gsum brjod bya phyogs mthun gyis 'jog pa ltar na /
dgongs 'grel las /
dang por /
zhes pa dang /
'khor lo gnyis pa bskor /
ces pa dang /
gsum pa bskor /
ces pa rnams kyi don bshad du med par thal /
de 'khor lo gsum skor ba'i dus la mi sbyor zhing /
gzungs rgyal gyis zhus pa ltar gang zag gcig 'khrid pa'i rim pa la'ang sbyor mi rung ba'i phyir te /
gzhung las /
'di ni gang zag gcig dang por theg dman du khrid de /
de nas sangs rgyas kyi yul theg chen la bcud nas mthar sangs rgyas 'thob par byed pa'i rim pa yin la /
chos 'khor gsum ni theg pa che chung gi gdul bya rgyud tha dad kyi dbang du mdzad pa'i phyir /
zhes gsungs pa'i phyir /
tshe brtan lhar mas pas /
@# / /
'khor lo tha ma'i skabs su thams cad min zhes 'byung ba 'khor lo tha ma thams cad min zhes pa'i don min gyi /
tha mar gsungs tshad kyi gsung rab thams cad min zhes pa'i don yin te /
'khor lo dang po'i skabs dus dang por gsungs tshad kyi gsung rab thams cad la min te /
zhes pa 'dir yang 'dra ba'i phyir dang /
dang po'i skabs dus zhes dngos su sbyar bas 'dir dus tha ma zhes dngos sum gsungs kyang don gyis sbyar ba yin pa'i phyir /
yang dus kyi rim pas 'khor lo gsum 'jog pa mi 'thad de /
rjes 'khor lo gsum la skabs 'di'i drang nges 'byed pa'i gzhi yin min gnyis re yod gsungs pa yin na /
dus dang po sogs kyi dus tshad re yang gsung dgos pa la rje yab sras sus kyang de ltar ma gsungs pa'i phyir dang /
stong thun las /
dgongs 'grel las 'khor lo rim pa gsum gsungs pa ni 'khor gyi 'du thebs dang ston pa'i sku tshe'i tshigs la sogs fpas 'jog pa min gyi brjod bya'i ngos nas yin la /
zhes dang /
rgyud sde spyi rnam las /
de la bden pa bzhi'i chos kyi 'khor lo bskor pa'i mdo ni 'khor lo dang po'i mdo dngos yin zhing /
de dang brjod bya phyogs mthun gyi sgo nas 'dul ba lung dang /
nas /
'khor lo dang po'i mdor gtogs so / /
zhes dang /
'phags pa sdud pa rnams ni bka' bar ba'i mdo dngos yin zhing /
de dang brjod bya phyogs mthun gyi sgo nas ting nge 'dzin rgyal po'i mdo /
zhes sogs dang /
mdo sde dgongs pa nges par 'grel ba ni 'khor lo tha ma'i mdo dngos yin zhing /
de dang brjod bya phyogs mthun pa'i mdo rnams ni 'khor lo tha ma'i mdo ru gtogs so / /
zhes 'khor lo gsum brjod bya'i sgo nas 'jog par gsungs pa'i phyir dang /
dus kyi sgo nas 'jog na ston pa sangs rgyas nas sher mdo ma gsungs pa'i bar la 'khor lo dang po 'jog pa sogs byed dgos shing /
de la khungs grub don gyi mdo las med pas /
lnga sder sham thabs zlum por bgo bar gsungs pa grub don gyi mdo'i shugs bstan gyi 'khor lo dang por thal ba'i phyir /
zhes smra 'o / /
de'i dang po mi 'thad de /
thams cad min zhes pa de'i gong du 'khor lo gsum pa zhes pa dang sbrel dgos pa'i phyir te /
'khor lo gsum pa nges don du bshad pa yang legs phye rnams yin gyi 'khor lo gsum pa thams cad min zhes pa las /
khyod ltar na 'khor lo tha ma nges don du bshad pa legs phye rnams yin gyi 'khor lo tham ma yin pa rnams min zhes par 'gyur ba'i phyir /
gnyis pa la 'o na /
khyod ltar na'ang dus dang po sogs su 'jog pa'i dus kyi tshad re rjes gsung dgos par thal /
dus kyi rim pas 'khor lo gsum 'dod pa'i phyir te /
grub don gyi mdor dang por zhes sogs gsungs pa'i phyir /
gsum pa'i skyon med de /
stong thun gyi de dgongs 'grel dngos bstan du gsal zhing /
spyi rnam ltar na de ltar yin pa'i lugs su byas kyang rang lugs la dus kyi rim pa'i sgo nas 'khor lo @# / /
gsum 'phyed dgos pa gzhung nyid gsal ba bshad zin pa'i phyir /
bzhi ba'i skyon med de /
dus kyi mtshams de ltar 'byed par byas kyang skyon med pa'i phyir dang /
kho rang gzhir bzhag na'ang /
'khor lo gsum dus kyi rim pas kyang 'jog dgos par thal /
bden bzhi'i chos 'khor dus dang po dang /
mtshan nyid med pa'i chos 'khor dus bar ba dang /
legs phye'i chos 'khor dus gsum par gsungs pas na de gsum 'khor lo dang po bar ba tha ma gsum du 'jog pa'i phyir /
khyab ste /
de las lhag pa'i dus kyi rim pas 'khor lo gsum 'jog tshul mi dgos pa'i phyir /
ma khyab mtshams kyi rtags grub ste /
kho rang gis /
bden bzhi'i chos 'khor dus dang por gsungs pa'i rgyu mtshan gyis 'khor lo dang po dang /
zhes sogs bshad pa'i phyir /
des na grub mtha' 'dis gang la brten pa'i lung gis kyang dgongs 'grel dngos bstan gyi 'khor lo gsum bstan pa yin zhing /
yang snying du gsung des dri zhus kyi 'khor lo gsum 'byed byed kyi gtso bo bdag med gnyis ston tshul dang dgag bya 'gog chabs che chung gi sgo nas 'jog par bstan pas /
'khor lo gsum dus kyi rim pas 'jog pa la mi gnod par gsungs so / /
de lta na spyir 'khor lo gsum dus kyi rim pa dang /
dri zhus kyi 'khor lo gsum brjod bya'i sgo nas 'jog dgos te /
rgyud bla dar TIka las /
'khor lo tha ma de bzhin gshegs pa'i snying po'i mdo /
zhes dang /
chos kyi 'khor lo tha ma de bzhin gshegs pa'i snying po'i mdo dang dpal phreng gi mdo la sogs pa /
zhes dang /
de dang don mtshungs par 'khor lo tha ma de bzhin gshegs pa'i snying po'i mdo /
zhes dang /
'khor lo tha mar bstan pa'i khams rang bzhin rnam dag de nyid /
ces dang /
rgyud phyi ma 'khor lo tha ma 'dir ni sems can thams cad la sangs rgyas kyi khams yod pa nyid ces bstan /
ces bde gshegs snying po'i mdo 'khor lo tha mar gsungs pa gang de bzhin gshegs pa'i snying po'i mdo dgongs 'grel du gsungs pa'i 'khor lo gsum pa'i mtshan gzhir 'dod pa ni phyogs tsam yang ma rtogs pa'i mu cor du smra ba yin te /
zhes de dgongs 'grel dngos bstan gyi 'khor lo tha ma min par gsungs pa'i phyir /
'on kyang rnam bshad du bde gshegs snying po'i mdo gzungs rgyal gyi mdo'i rim pa gsum par mdzad do / /
de la kho na re /
dri nus kyi 'khor lo gsum yang dus kyi rim pas 'jog dgos te /
gzhung las /
dus kyi rim pa'i sgo nas 'khor lo gsum dang sbyar ba'i drang nges su 'gyur tshul /
zhes gsungs pa'i phyir na ma khyab ste /
tha snyad dus kyi sgo nas sbyar kyang /
'jog byed brjod bya ston tshul gyi sgo nas 'jog pa mi 'gal pa'i phyir te /
padma la mtsho skyes zhes pa'i tha snyad mtsho las skyes pa'i cha nas sbyar kyang padma yin min de'i sgo nas mi 'jog pa bzhin yin pa'i phyir /
yang sgo mang ltar na /
'khor lo gsum dus kyi rim pas mi 'jog par thal /
de brjod bya phyogs mthun gyi sgo @# / /
nas 'jog pa'i phyir te /
yig cha las /
yang na rgyud sde spyi rnam ltar bya ste /
zhes gsungs pa'i phyir na /
lcang skya'i grub mtha' las /
spyir rje btsun dam pa 'jam dbyangs bzhad pa'i rdo rjes kyang /
drang nges rnam 'byed kyi mtha' dpyod du mkhas pa snga ma'i bzhed pa bkod pa tsam mdzad kyang /
yang na rgyud sde spyi rnam dang mthun pa'i 'khor lo gsum gyi mtshan nyid 'jog tshul gnyis pa zhig gsungs pa de kho na rje btsun de nyid kyi bzhed par snang ngo / /
zhes gsungs kyang /
yang snying las /
spyir 'khor lo gsum gyi 'jog tshul la dus kyi rim pa'i dbang du byas pa dang /
brjod bya phyogs mthun gyi dbang du byas pa gnyis ka rang lugs su khas len dgos kyang /
khyab mtha' bzung ba'i tshe dus kyi rim pa'i de gtso bor byed dgos /
zhes dang /
de ltar bshad lugs byas chog kyang 'dir bshad bya rtsa ba'i gzhung gi dngos zin dang mthun tshabs che zhing spyi khyab tu 'jog bde ba ni dus kyi rim pas 'jog tshul 'di yin pas de gtso bor byed dgos zhes pa'i don yin pa'i phyir /
zhes gsungs la /
phar phyin zhib char /
rgyud sde spyi rnam gyi lugs so / /
zhes rang lugs ma byas shing spyi rnam du yang de ltar 'jog lugs byas kyang /
spyir 'khor lo gsum dus kyi rim pas 'jog pa /
de nyid du'ang /
bden bzhi'i chos kyi 'khor lo bskor ba'i mdo ni 'khor lo dang po'i mdo dngos yin gsungs pas shes shing /
mtha' dpyod du'ang dus kyi rim pas 'jog pa mkhas grub rje'i dgongs par gsungs pa yin par bshad do / /
za bzhi spros bral 'od gsal 'dus ma byas / /
zhes sogs kyi mdo 'khor lo dang por phar phyin mtha' dpyod las gsungs par ma zad der de'i mtshan nyid kyis kyang 'grub byas pa la /
kho na re /
de chos can /
'khor lo dang po ma yin par thal /
khyod gsung dus ston pas zhing 'dir chos 'khor ma bskor ba'i phyir na /
kha cig ma khyab zer /
de chos can /
der thal /
khyod ston pa sangs rgyas tshul bstan ma thag tu gsungs pa gang zhig /
de nas zhag zhe dgu ba na chos 'khor gsar du bskor bar gsungs pa'i phyir na ma khyab ste /
de thun mong gi dbang du byas byas ba la /
kho na re /
bden bzhi'i chos 'khor gyi sngar snang ched la chos 'khor bskor bar thal /
zab zhi sogs kyi mdo de chos 'khor gang /
de de'i sngar bskor ba'i phyir na ma khyab ste /
snang tshod la chos 'khor bskor ma bskor chos 'khor bskor to zhes grags pa che bar byung ba'i sgo nas 'jog dgos pa'i phyir /
gzhan du na /
mun bskal du bstan pa dar bar thal /
der rang rgyal gyi rgyud la bstan pa dar ba'i phyir /
'khor gsum /
thun mong dang thun mong min pa gnyis dngos gnas la khas len dgos pas 'khor lo gsum rim dang cig car gnyis kar bskor ba dang /
gsung gcig gis 'khor lo gsum dang sde snod kun bstan kyang gsung gcig po de de thams cad kyi gzhi mthun du mi 'gyur ba sogs kyi zhib cha dang /
yum rgyas 'bring bsdus gsum zhu ba po rnams mthun pa dang /
zhing dag sbyor ba'i thad du gang+gA'i lha mo lung bstan pa 'dra pa dang /
@# / /
tshig rgyas bsdus tsam las rjod byed kyang phal cher 'dra bas gdul byas thos tshul gyis rgyas bsdus byung ba las dus gcig la gsungs tshul sogs gzhan las shes par bya'o / /
de ltar na 'khor lo gsum bskor ba'i dus kyi ngos 'dzin ji lta bu zhe na /
de la chag lo /
mchims /
khro lo /
rong TIka pa sogs kyi bshad tshul sna tshogs yod kyang /
bu ston gyis /
dus kyi nges pa 'di rnams kyi khungs gsal po kho bos ma mthong ngo / /
zhes gsungs pa ltar rtsod med kyi khungs dka' zhing /
bden bzhi'i chos 'khor lta bu sangs rgyas tshul bstan nas 'da' tshul ston gyi bar gsungs par lung sde bzhis grub pa ltar kun mkhyen yab sras bzhed do / /
de la bden bzhi'i chos 'khor ston pa dgung lo so bdun pa chu rta'i sa ga'i nya la sangs rgyas tshul bstan pa nas brtsis pa'i zhag zhe dgu ba rags rtsis chu stod zla ba'i tshes bzhi dang /
zhib rtsis zhag mi thub dor ba'i tshes drug la bskor cing /
skyes rabs kyi gleng gzhi'i mdo las /
bden bzhi'i chos 'khor bskor bas kauN+Di n+ya dang bye ba phrag bco brgyad kyi tshangs pa rgyun zhugs kyi 'bras bur bkod nas dbyar la bzhugs /
de'i nyi ma gnyis pa nas bcu dgu'i bar nyin rer rim bzhin rlangs pa bzang ldan ming can rta thul rnams rgyun zhugs dang /
tshes nyi shu la lnga ga dgra bcom la bkod par gsungs pa ni yongs grags kyi chos 'khor bskor ba'i dus dang lnga sde mthong lam dang mi slob lam la bkod tshul dang mi mthun no / /
mtshan nyid med pa'i chos 'khor de nas phyi lo'i nag nya ma slebs pa'i lo khong der bskor /
legs phye'i chos 'khor sangs rgyas tshul bstan nas lo so brgyad dang dgung lo don bzhi ba lcags sprel la bskor ba yin te /
TIka chen de nyid snang ba las /
sa ga'i nya'i tho rangs kyi cha la sangs rgyas shing de'i tshe zla ba gzas zin par bshad la /
de'i lo de nyid chu 'o rta sna tshogs kyi lo yin /
zhes sangs rgyas pa'i lo de chu rtar gsungs shing /
bu dang dge lugs la 'khrungs lo me rtar grags che zhing /
rgyud sde spyi rnam las /
sangs rgyas pa'i tshul bstan nas zhag bdun phrag bdun du chos 'khor ma bskor ro / /
de nas /
nas /
bden pa bzhi'i chos kyi 'khor lo bskor te /
zhes pa ltar gzhung khungs ma rnams su gsungs pa'i phyir dang /
de nyid snang ba las /
mngon par rdzogs par sangs rgyas pa'i tshul bstan nas de nas lo gcig gi bar du phar phyin gyi theg pa spyi dang /
khyad par du bya rgod phung po'i rir phar phyin gyi theg pa chen po'i chos kyi gtso bo mthar thug pa shes rab kyi pha rol tu phyin pa'i chos kyi 'khor lo bskor nas /
de nas sangs rgyas pa'i dus de nas brtsis pa'i zla ba bcu gnyis pa nag pa zla ba'i nya nas bzung ste bya rgod phung po'i ri la sogs pa gnas gzhan dang gzhan du pha rol tu phyin pa'i theg pa ston pa dang /
rgya gar lho phyogs dpal gyi ri dang nye ba dpal ldan 'bras spungs kyi mchod rten chen por byon nas /
nas /
dus kyi 'khor lo'i rtsa ba'i rgyud stong phrag bcu gnyis pa gsungs pa yin no / /
zhes sangs rgyas nas lo gcig gi nang du phar phyin gyi @# / /
chos 'khor spyi dang mtshan nyid med pa'i chos 'khor bcas bskor rjes /
gnas gzhan dag tu phar phyin dang /
'bras spungs mchod rten du dus 'khor gyi chos 'khor bskor par gsungs pa'i phyir dang /
yang dag bden pa'i dgongs 'grel 'grel ba las kyang /
gsum pa ni bcom ldan 'das mngon par rdzogs par sangs rgyas pa'i 'og tu lo sum cu rtsa brgyad lon nas /
zhes sogs gsungs pa'i phyir ro / /
'di la sangs rgyas pa'i lo ma brtsis pa'i so brgyad pa la dgongs 'grel gsungs pa'i dbang du byas nas dgung lo don bzhi ba dang bsgrigs pa yin yang zhib tu brtag dgos la /
bde gshegs snying po'i mdo sangs rgyas nas lo bcu ba la gsungs bar mdo de'i gleng gzhir 'byung zhing /
de dang sngar drangs pa'i rgyud bla dar TIka bsdur na 'khor lo tha ma sangs rgyas pa'i lo bcu ba nas gsungs par byed dgos par snang ngo / /
kha cig dgung lo so lnga ba la sangs rgyas tshul bstan par bshad pa yod kyang mkhas grub rje'i dgongs pa sngar bshad ltar gnas par mngon la /
dus 'khor rtsa rgyud kyi /
ston pas bya rgod phung po ru / /
sogs drangs nas nag nyar dus 'khor dang sher mdog sar du gsungs par mkhas pa mang pos bsgrubs kyang /
lung gi zin sol /
ston pas bya rgod phung por sher mdo gsungs pa bzhin du 'bras spungs su gsang sngags gsungs par bshad pa tsam las gzhan mi gsal zhing /
de gnyis dus mnyam par bstan du chug kyang sher phyin de dus gsar du gsungs par khas len mi rigs te /
dus 'khor dang mnyam du sher phyin bskyar nas gsungs pa sngar drangs pa'i TIka bshad kyi lung ches gsal ba'i phyir /
dus 'khor gsungs dus la srol chen po gnyis byung ba'i phug lugs kyis /
dri med 'od las /
mngon par rdzogs par sangs rgyas te de nas chos kyi 'khor lo bskor cing theg pa gsum bstan pa mdzad nas /
zhes pa la brten nas 'khor lo gsum bskor zin te mya ngan las 'das tshul bstan pa'i zla ba'i snga ma nag pa'i nyar gsungs par 'dod pa dang /
mkhas grub rjes /
sangs rgyas te chos 'khor bskor cing sangs rgyas pa'i zla ba de nas brtsis pa'i zla ba bcu gnyis pa nag nyar gsungs par bzhed pa gnyis las /
phyi ma ltar nges par khas len dgos te /
dri med 'od las /
sa ga'i nya'i skya rengs 'char pa'i tshe bcom ldan 'das shAkya thub pa mngon par rdzogs par sangs rgyas te de nas chos kyi 'khor lo bskor cing theg pa gsum bstan pa mdzad nas /
zla ba bcu gnyis pa nag pa'i nya la shrI d+hAn+ya kaTa kar /
nas /
dang po'i sangs rgyas rnam par spros so / /
zhes gsungs pa'i phyir /
khyab ste /
de'i don sa ga'i nyar sangs rgyas nas lo gcig gi nang 'khor lo dang po gnyis bskor te rigs can gsum la theg gsum tshang bar bstan nas /
sangs rgyas pa'i tshul bstan pa nas bgrangs pa'i zla ba bcu gnyis pa nag pa'i nyar dus 'khor gsungs par @# / /
bshad pa yin pa'i phyir te /
TIka bshad kyis don de 'chad pa na /
ston pa bcom ldan 'das shAkya seng ges rgya gar 'phags pa'i yul gyi rdo rje gdan la byang chub kyi shing drung du sa ga'i nya'i skya rengs 'char ba'i tshe mngon par rdzogs par sangs rgyas pa'i tshul bstan nas /
zhes sogs drangs zin rnams gsungs pa'i phyir ro / /
kho na re /
dus gsum du phye nas 'khor lo gsum 'jog pa mi 'thad par thal /
'khor lo dang po gnyis ka dus dang por gsungs pa'i phyir te /
de gnyis lo gcig 'khor ba'i nang la gsungs pa'i phyir na ma khyab ste /
dus kyi sgo nas 'khor lo gsum 'jog pa sku tshe cha mnyam gsum byas pa'i cha re min par /
lha rnams kyis bsgrags tshul dang yongs su grags pa sogs la ltos nas bzhag pa yin zhing /
ston pa nyid kyis kyang grub don skabs bden bzhi'i chos 'khor 'khor lo dang po dang /
mtshan nyid med pa'i chos 'khor gnyis pa dang /
legs phye'i chos 'khor gsum par mdzad pa ltar 'jog dgos pa'i phyir /
bu'i dus 'khor chos 'byung las /
sangs rgyas nas zla ba bcu gnyis pa nag pa'i nya la /
nas /
rtsa ba'i rgyud stong phrag bcu gnyis pa bka' stsal to / /
zhes TIka bshad dang mthun par gsungs la /
dbang le'i mchan las /
bcom ldan 'das shAkya thub pa mngon par rdzogs par sangs rgyas te /
de nas chos kyi 'khor lo rim pa gsum bskor cing theg pa gsum bstan par mdzad nas zla ba bcu gnyis pa nag pa'i nya la /
zhes sogs phug lugs dang mthun rgyu 'dra ba zhig mdzad snang mod /
bu rang gi bzhed mthil gang yin brtag dgos te /
gnyis ka ltar gnas na 'gal ba la mi 'khrul ba'i tshad ma yod par 'gyur pa'i phyir ro / /
'dul ba'i mtha' dpyod las /
nag pa'i bzhi cha nas bzung sa ga dang lug khyim dus mnyam du rdzogs pa zhig yod pa'i phyir /
zhes dang /
yang snying las /
nyi mas nag pa'i skar khyim gyi cha gsum la longs spyad zin te bzhi char slebs pa nas lug khyim gyi ri mo shar bas lug khyim dang sa ga mnyam du rdzogs pa zhig yod la /
zhes gsungs pa sgras zin ltar khas blang mi rung ste /
de ltar na nag nyar nyi zla mnyam 'char mnyam nub gcig dang /
dum bu gcig la lug khyim srang khyim mnyam du 'char pa zhig khas len dgos par 'gyur ba'i phyir te /
nyi zla gnyis nag pa'i steng du mnyam sle ba cig yod par khas blangs song zhing /
nag pa'i phyed srang khyim du yod pa la /
nyi ma lug khyim du slebs skabs nag pa'i steng du slebs par khas blangs pa'i phyir ro / /
rgya cher spror yod do / /
yang snying du /
sher mdo gsar du gsungs tshe kun dga' bo 'khor du med kyang phyis sangs rgyas las nyan ba'am /
sangs rgyas kyi mthus dge slong gzhan las thos pa la'ang sangs rgyas las thos par bzhag chog par gsungs shing /
kha cig rnam pa gcig tu na /
sher mdo gsar du gsungs tshe kun dga' bo 'khor du 'dus pa'i dbang du byas kyang rung ste /
kun dga' bo'i ming can la ston pa sangs rgyas pa'i mtshan mor @# / /
'khrungs pa gcig dang /
sgyu rtsal 'gran skabs yod pa gcig las phyi ma 'di'i kun dga' bor khas blangs na kun dga' ba'i mdor chos phung nyis stong tsam zhig thos par gsungs pa ni /
nye gnas mdzad pa'i lo nyi shu lhag gi ring la thos par 'grel nus pa dang /
'khor du 'dus ma thag nas nye gnas byed mi dgos pa dang /
skye dgu'i bdag mo bsnyen par rdzogs par gsol ba po kun dga' bo yin zhing de'i tshe sangs rgyas tshul bstan nas ha cang yun ring ma song ba dang /
mdzad brgya sogs su 'od srungs 'khor du 'dus pa mdzad pa ba bdun pa dang /
kun dga' bo lhan cig tu gnas par bstan pa nga dgu bar byas pa'ang mdzad pa'i go rim du snang la /
de ltar na 'od srungs 'khor du 'dus pa chos 'khor bskor nas ral ba can dang gzugs can snying po rjes su bzung nas rgyal po'i khab bu mang gi mchod rten na bzhugs pa'i skabs yin par lung las gsungs pa'i phyir zer na brtag go /
bka' bsdus tshul sogs la /
nyan thos sde ba snga ma dag gis kun dga' bo sogs kyis ma bsdus pas theg chen gyi mdo sangs rgyas kyis ma gsungs par bsgrubs pa'i lan du /
nyan thos sde ba rang la grags pa'i lung gis bsgrubs pa dang /
kun dga' bo sogs kyis ma bsdus kyang phyag rdor kun bzang sogs kyis bsdus pa dang /
theg chen gyi mdo 'ga' zhig kun dga' bo sogs kyis ma bsdus pa ni de dag gi yul min pas ma bsdus pa dang /
rtog ge 'bar bar 'di'i kun bzang phyag rdor las logs su byas kyang rang lugs 'di'i de gnyis gcig tu byed dgos pa sgron gsal gyis shes pa dang /
sngags kyi bka' bsdus tshul thun mong min pa ni sangs rgyas 'das tshul bstan rjes min pa rgyud sde spyi rnam gyi don du byed dgos pa dang /
brgyad stong pa lta bu'ang sdud po so sos bsdus pa'i rnam grangs mang po yod chog pa dang /
snang tshod las gnas tshod la bka' bsdu med pa sogs las brtsams te dpyad bya mang ngo / /
thub bstan byi dor du kun dga' bo sprul sku dang /
mkhas thub dus 'khor zin bris su chags bral gyi tshul bstan can dang /
sum cu rtsa gsum pa'i le'ur ston pa gar bzhugs su yod pa dang /
stong thun du nyan thos mtshan nyid par gsungs pa rnams kyi 'gal spong la /
yang snying las /
gcig tu kha tshon gcod mi rung ste /
de la sprul pa gcig kyang yod la /
nyan thos dngos gnas pa gcig kyang yod pa'i phyir /
zhes kun dga' bo'i ming can gnyis yod pa'i steng nas rtsod spong mdzad mod /
sher mdo gtad yul gyi kun dga' bo gcig bu'i dbang du byas na yang gnas tshod la sangs rgyas dang snang tshod la nyan thos su khas blangs na bde bar snang zhing /
phar phyin mtha' dpyod las kun dga' bo bsam gyis mi khyab pa'i tshad ma'i skyes bur gsungs pa'ang gnas tshod la sbyor dgos par mngon la /
sangs rgyas kyis sprul pa'i ljon shing ljon shing mtshan nyid pa yin yang sangs rgyas min par de'i sprul pa yin zer ba ltar /
stong @# / /
thun du'ang sangs rgyas kyi sprul pa yin pa rgyu mtshan du byas nas nyan thos mtshan nyid pa min par khas blang mi rung gsungs pa las kun dga' bo sogs sprul pa tsam yang min par gsungs pa min nam snyam yang brtag go /
dran nye'i mdo ni sgyur mdzad lo tsA bas theg chen dang /
dkar chag chen mo dag tu theg chung dang /
spyi rnam du brjod bya phyogs mthun gyi 'khor lo dang po'i mtshan gzhir bzhag la /
sa'i stong 'grel du theg chen gyi mdor bshad pa la /
yang snying gis theg chen gyi mdo yin rgyu byas te drangs snang zhes ma rangs pa'i nyams mdzad mod /
mun sel las /
sa'i stod 'grel rjes kyang zhal gyis bzhes pas dran nye theg chen gyi mdor khas len dgos /
zhes gsungs so / /
bskal bzang du nyon mongs pa brgyad khri bzhi stong du grangs nges pas chos phung yang de snyed du grangs nges par gsungs pa dang /
snying rje pad dkar du chos phung dgu khri'i lung mnos par gsungs pa dang /
gsang ba bsam gyis mi khyab pa'i mdor sems can gyi spyod pa la brgyad khri bzhi stong du grangs ma nges par gsungs pa dang bstun na chos phung la brgyad khri bzhi stong du grangs ma nges par 'gyur la /
yang snying las /
rkyen 'di kho na dang 'byung tshul yang 'di kho na nyes dmigs 'di tsam kho na skyed pa zhes kha tshon bcad pa'i spyod pa bye brag pa zhig ngos bzung ste 'di lta bu brgyad khri bzhi stong las med ces grangs nges pa dang /
chos phung gcig la'ang sh+lau ka sogs kyi tshad bzung ste 'di 'dra ba brgyad khri bzhi stong las med ces grangs nges byed mi nus pa'i don yin pa'i phyir /
zhes gsungs so / /
phal chen sde ba'i lung las spyod pa sna gcig gi gnyen po nyan thos kyis mi shes par gsungs pa nyon mongs pa sna gcig la'ang de'i rtsa ba'i shes sgrib dang bcas pa spong ba'i lam tshang ba rang gis nyams su myong ba'i tshul gyis mi shes pa'i don te /
yang snying du de'i bag chags shes sgrib phra mo zhes sbyar ba thal 'gyur ba'i rang skad du 'gyur dogs so / /
gsum pa ni /
mdo 'dis ci zhig /
ces sogs byung /
de la /
yin no / /
yan gyis drang nges phye ba'i dgos pa dang /
de man gyis 'gal spong gi dris lan dang ngo bo nyid ngos bzung ba rnams kyis ci zhig grub pa'i don ston te /
mdo sde la 'gal spong gi dris lan sogs chos can /
khyod kyi grub don yod de /
'khor lo dang po gnyis drang don dang tha ma nges don du gnas pa de de yin pa'i phyir /
de chos can /
khyod kyis 'khor lo gsum gyi drang nges phye ba la dgos pa yod de /
rang gi ched du bya ba'i gdul bya la drang don gyi mdo sgra ji bzhin du 'dzin pa zlog pa dang /
ngo bo nyid gsum rang mtshan gyis grub ma grub kyi khyad phyed pa dang /
stong gzhi gzhan dbang la stong rgyu ngo bo dang khyad par du kun btags pas stong pa yongs grub ni rnam dag lam gyi dmigs par gyur pa'i don dam mthar thug tu ston pa de de yin pa'i phyir /
bzhi pa ni /
de'i phyir kha cig gis /
zhes sogs byung /
de la /
'dod do / /
yan gyis jo nang ba dang /
de la /
@# / /
sogs kyis bu sogs kyi 'dod pa dang /
de gnyis kas /
man gyis de gnyis 'gog par mdzad do / /
jo nang bas bde gshegs snying po dang /
gzungs rgyal gyis zhus pa dang /
'das chen dang /
sor phreng la phan gdags pa dang /
dpal phreng gis zhus pa dang /
ye shes snang ba rgyan dang /
'phel 'grib med par bstan pa dang /
rnga bo che rnams kyi mdo /
rnam par mi rtog pa la 'jug pa'i gzungs /
dgongs 'grel te snying po'i mdo bcur grags pa las /
bde gshegs snying po'i mdo dang rtag brtan snying po'i mdo don gcig tu 'khrul zhing /
de bcu brjod bya phyogs mthun du byas nas de dag gi tshig zin la bstan tshod kyi don de de ltar grub pa nges don dang de las bzlog pa drang don du khas blangs te de bcu nges don dang sher mdo drang don gyi mdor 'dod cing /
snying po'i mdo bcu la brten nas rang gi grub mtha' 'jog go /
sems can gyi rgyud la thog med nas mtshan dpes spras pa'i rtag brtan gyi snying po yod par ston pa'i mdo rnams nges don gyi mdo yin te /
dus gsum par gsungs pa'i mdo rnams de yin pa'i phyir te /
dgongs 'grel las 'khor lo dang po gnyis drang don dang tha ma nges don du gsungs pa'i phyir /
zhes zer ro / /
gzhung las| gzhan sde'i rigs can bdag tu smra ba la zhen pa rnams drang ba'i phyir du gsungs pa /
zhes 'byung ba kho rang gis nges don du 'dod pa'i rtag brtan snying po'i mdo lta bu rang lugs la gzhan sde'i rigs can rjes su gzung phyir gsungs par 'dod pas rang lugs sor bzhag las /
jo nang bas gzhan sde drang phyir gsungs pa dang sgra ji bzhin pa gnyi gar 'dod par ston pa min no / /
kho rang gis legs phye'i don yang /
chos gzhan kun blo 'khrul bas rlom tsam las med pas bden med dang /
chos nyid sgrub pa rang dbang ba yin pas bden par grub pas chos can bden med dang chos nyid bden grub kyi khyad phye ba la 'dod do / /
de rnams mi 'thad par thal /
rtag brtan snying po'i mdo dang bde gshegs snying po'i mdo don gcig pa dang /
snying po'i mdo bcu brjod bya phyogs mthun byas pa dang /
de bcu'i sgras zin ltar grub pa nges don dang de las bzlog pa drang don du 'dod pa dang /
rtag brtan snying po'i mdo nges don du sgrub byed dang /
legs phye'i don bshad pa rnams re re nas mi 'thad pa'i phyir /
dang po der thal /
snga ma ni lang gshegs las drang don du 'grel rgyu bod du ma 'gyur ba dang /
phyi ma ni rgyud bla'i khams sgrib byed dpe dgu dang don dgu sogs ston pa'i skabs kyi bshad bya'i mdo bod du 'gyur ba nges don stong nyid gtso bor gtan la 'bebs pa sher mdo dang phyogs mthun pa de yin pa'i phyir /
shes byed rgyas par gzhan du ltos /
gnyis pa der thal /
dgongs 'grel du gdul bya rigs gsum la 'khor lo rim pa gsum dang /
gzungs rgyal gyis zhus par gdul bya gcig gi dri ma phra rags gsum sbyong tshul la rim pa gsum bstan /
dgongs @# / /
'grel gyis gzhan dbang yongs grub bden grub dang /
gzhan dgus chos thams cad bden med du bstan /
dgongs 'grel gyis yid shes las ngo bo tha dad pa'i kun gzhi yod pa dang /
gzhan gyis de med par bstan /
dgongs 'grel gyis mthar thug theg gsum dang /
dpal phreng gi mdo sogs kyis mthar thug theg gcig bstan /
dgongs 'grel du sgra ji bzhin pa yin min dang /
ye shes snang ba rgyan gyi mdor bden gnyis ston tshul sgos drang nges bzhag pa sogs gnad ches la mi mthun pa mang ba'i phyir /
shes byed rnams stong thun dang rgyud sde spyi rnam las shes par bya'o / /
gsum pa der thal /
rtag brtan snying po'i mdo'i sgras zin la sems can rnams la rang chas su sangs rgyas kyi sku dang ye shes yod par bshad pa sgra ji bzhin du khas len mi rung ba'i phyir te /
bde gshegs snying bo'i mdo las /
sems can 'di dag ni rtag tu de bzhin gshegs pa'i snying bo can yin no / /
zhes pa mdo de'i skabs gzhan la'ang sbyor dgos pa bzhin du /
mdo 'dis kyang sems can rnams la bde gshegs snying po sems kyi chos nyid yod par bshad pa yin pa'i phyir /
khyed ltar na sems can kun sangs rgyas zin par thal ba dang /
sangs rgyas zin slar 'tshang mi rgya bas sems can 'tshang rgya ba mi srid par thal ba sogs gnod byed mang du 'byung ngo / /
gzhan yang /
mngon rtogs rgyan las /
de ltar mdzad pa rgya che'i phyir / /
sangs rgyas khyab par nges par brjod / /
de nyid zad pa med pa'i phyir / /
rtag pa zhes kyang brjod pa yin / /
zhes pas kyang sems can gyi rgyud la sangs rgyas rang chas su yod pa dang /
de nyid rtag brtan ther zug tu bshad par thal /
der yang thams cad la khyab par bshad pa dang /
rtag ces pa'i tshig byung ba'i phyir /
'khor gsum /
bzhi pa der thal /
dgongs 'grel las 'khor lo tha ma nges don du bshad pa legs phye rnams las /
de ltar ma phye ba rnams min pa bshad zin ltar dang /
mdo nyid las kyang /
legs par rnam par phye ba dang ldan pa /
nas /
nges pa'i don lags te /
zhes gsungs pas kyang shes pa'i phyir /
lnga pa der thal /
thogs med sku mched kyi lugs la chos can gzhan dbang bden par ma grub pa chad mtha' yin zhing /
klu sgrub yab sras kyi lugs la chos nyid bden grub tu 'dod pa gsor mi rung ba'i lta ba yin pa'i phyir /
rgyud sde spyi rnam las /
rang lugs la /
rje rin po che'i bzhed pas bka' bar ba'i phyogs mthun gyi mdo /
bde gshegs snying po'i mdo dang /
gzungs kyi dbang phyug rgyal pos zhus pa'i mdo dang /
ye shes snang ba rgyan gyi mdo dang /
nas /
dgongs pa thal 'gyur du gnas /
zhes dang /
rgyud bla dar TIka las /
don dam pa'i bden pa spros pa thams cad dang bral ba mdo rgyas 'bring bsdus gsum dang /
de bzhin gshegs pa'i snying po'i mdos khyad par med par gsal bar ston la /
zhes dang /
lha mo dpal phreng @# / /
gis zhus pa'i mdo /
nas /
'di ni rtsa she nas bshad pa'i phrad pa brtag pa'i rigs pa dang don gcig go /
zhes dang /
des na de bzhin gshegs pa'i snying po'i mdo yang sher phyin gyi mdo dang 'dra bar nges don gyi mdo sde mthar thug par shes par bya'o / /
zhes bde gshegs snying po'i mdo sogs 'khor lo bar ba'i phyogs mthun /
sher mdo dang brjod bya mthun par rje yab sras zhal mthun par gsungs ba la /
kho na re /
de chos can /
'khor lo bar ba yin par thal /
brjod bya phyogs mthun gyi 'khor lo bar ba yin pa'i phyir na ma khyab /
'dod mi nus te /
'khor lo tha ma yin pa'i phyir te /
rgyud bla dar TI ka tu de ltar gsungs pa sngar drangs zin pa sogs shes byed mang du yod pa'i phyir /
phar phyin mtha' dpyod dang yang snying du /
rgyud bla dar TI ka las /
slar yang bla ma'i rgyud 'khor lo gsum pa de bzhin gshegs pa'i snying po'i mdo la sogs pa /
zhes drangs pa ni /
rgyud phyi ma 'khor lo tha ma 'dir ni sems can thams cad la sangs rgyas kyi khams yod pa nyid ces bstan pa dgos pa dang bcas pa yin te /
zhes pa 'di las gzhan med par mngon no / /
kho na re /
rtag brtan snying po'i mdo'i sgras zin 'gog mi rigs par thal /
rtag brtan snying po khas len dgos pa'i phyir te /
bde gshegs snying po de rtag brtan du khas len dgos pa'i phyir na ma khyab /
khyod rang la /
kun gzhi'i rnam shes gang zag gi bdag tu khas len par thal /
de gang zag gi mtshan gzhi'i bdag tu khas len pa'i phyir /
khyab pa 'grigs /
bu sogs kyis dgongs 'grel gyis drang nges phye ba ltar yin na /
dus tha mar gsungs tshad nges don dang snying po'i mdo bcu sgra ji bzhin par 'gyur bar dgongs nas dgongs 'grel gyi drang nges kyi tshul de sgra ji bzhin pa ma yin pa dang /
mdo bcu po de bka' tha ma'i mdor bzhed cing /
de dag las jo nang ba'i 'dod pa ltar ngo bo nyid sku sems can la rang chas su yod par bstan pa'i dbang du mdzad nas de dag drang don dang /
ngo bo nyid sku dang bde gshegs snying po don gcig par byas te de sems can gyi rgyud na med par bzhed cing bka' bar ba kho na nges don du 'dod do / /
de la bshad tshul gzhan jo nang ba bkag pas khegs shing /
bde gshegs snying po sems can gyi rgyud la med par bshad pa mi 'thad par thal /
de dang ngo bo nyid sku don mi gcig ba gang zhig /
de sems can gyi rgyud la med na sems can 'tshang rgya mi srid pa'i phyir /
dang po grub ste /
ngo bo nyid sku thob bya mthar thug yin pa gang zhig bde gshegs snying po sangs rgyas kyi yon tan 'byung dung gi sems kyi chos nyid la byed dgos pa'i phyir /
dang po sla /
gnyis 'grub ste /
mdo las /
sems can thams cad pa de bzhin gshegs pa'i chos nyid chud mi za ba yod pas /
zhes gsungs shing /
de la rgyud blar de bzhin gshegs pa'i snying po dang /
de bzhin gshegs pa'i khams dang /
sangs rgyas kyi rigs rnams don gcig tu gsungs la /
de'i 'grel ba las /
khams kyi don ni 'dir rgyu'i don to / /
@# / /
zhes gsungs pas bde gshegs snying bo ni de bzhin gshegs pa'i rgyur btags pa sems bden stong nyid la bya dgos pa'i phyir /
de yang glo bur gyi dri ma dang bcas pa'i skabs kyi de la bde gshegs snying bo dang rang bzhin gnas rigs zhes bya la /
dri ma dang bral ba'i skabs kyi de la ngo bo nyid sku dang 'gog bden mthar thug dang dag pa gnyis ldan gyi chos nyid dang chos sku zhes bya bas na de gnyis 'gal ba ste /
'di dag rgyud sde spyi rnam ltar bkod pa'o / /
rtsa rtags phyi ma grub ste /
de lta na de la sangs rgyas kyi rigs med par 'gyur ba'i phyir /
des na jo nang ba dang bu sogs kyis mdor chos kun rang mtshan gyis yod mnyam dang med mnyan du gsungs pa gnyis cil dgongs zhes dri ba zhus lugs dang /
de gnyis kyi dgongs gzhi bstan nas sgra ji bzhin du bzung na rtag chad kyi mthar 'gro zhes lan btab lugs dang /
de la brten nas dus 'di dang 'di'i tshe gsungs pa drang don dang dus 'di dang 'di'i tshe gsungs pa nges don no zhes 'byed pa min par mtshan nyid gsum la bden par grub ma grub kyi khyad phye ba'i sgos drang nges su bzhag lugs rnams zhib tu ma brtags par /
de gnyis kas bde gshegs snying po dang ngo bo nyid sku don gcig tu byas nas dol bos sems can gyi rgyud na ngo bo nyid sku'ang yod par bshad /
bus de'i rgyud na bde gshegs snying bo'ang med par bshad de /
grub don gyi ma dos 'di ni drang don no 'di ni nges don no zhes drang nges gsungs pa'i skabs tsam la brten nas dus tha mar gsungs tshad nges don yin min la rtsod par snang ngo /
! /
spro na /
yar 'brog pa rin chen tog gis thog tog tu dgongs 'grel gyis drang nges phye tshul sgra ji bzhin par byas pas /
rin chen sgron mes gzhung gi gzhan lugs gnyis pa'i gtso bo der ngos 'dzin pa brtag dgos la /
gung thang rin po ches /
yar 'brog pa rin chen tog gis kyang /
zhes gsungs pas ni de ltar byed min dpyad bya'o / /
dgongs 'grel gyis drang nges phye tshul sgra ji bzhin pa dang /
sher mdo nges don gyi mdor khas blangs pa'i dbang gis thog tog las /
'o na nges don ston pa gang yin snyam na /
chos kyi 'khor lo gsum pa ni / /
sher phyin phal chen chos pad dka' / /
zhes sher mdo 'khor lo gsum pa nges don gyi mdor bshad nas de la rtsod spong byas te 'khor lo snga ma snga ma las phyi ma phyi ma mtho bar 'dod cing dgongs 'grel 'khor lo gnyis par 'jog go /
des na yar 'brog pa sogs kyi bshad tshul ni snga ma gnyis dang mi 'dra'o / /
yang dag bden pas 'das chen 'khor lo gnyis pa dang /
phal chen dang sher phyin gsum par byas nas /
sher mdor 'khor lo gnyis pa bskor ba mthong zhes pas dus gnyis par gsungs pa'i chos 'khor las 'khor lo gnyis pa yin pa'i don min zhes bshad pa ltar na 'khor lo gsum dus kyi rim pas mi 'jog par snang zhing /
b+ha byas sher mdo 'khor lo tha mar 'dod tshul gcig wen tsheg gis bshad pa @# / /
yang snying du de'i ming can zhig la ngos bzung ngo / /
stong thun las /
snying bo'i mdo la sogs pa rnams kyi dgongs pa 'grel ba'i tshe ni rgyud bla rtsa 'grel du mthar thug gi theg pa gcig tu bshad pa yin no / /
zhes dang /
rgyud sde spyi rnam las /
de dag gis bde gshegs snying po dang rdzogs pa'i sangs rgyas kyi ngo bo nyid sku don gcig cing /
bden par grub pa /
rtag brtan ther zug 'dus ma byas /
mtshan dpes brgyan pa /
sems can thams cad kyi rgyud la 'khor ba thog ma med pa nas nyon mongs pa'i sbubs na rang chas su yod pa de dpe dgu don dgu'i sgo nas bstan par 'dod /
ces dang /
grub mtha' chen mo las /
de bzhin gshegs pa'i snying po'i mdo las sems can thams cad kyi rgyud la snying po rtag brtan mtshan dpe can bshad pa dang /
zhes jo nang pas grub mtha'i rtsa bar byed rgyu'i rtag brtan snying po'i mdo la bde gshegs snying po'i mdor bshad pa'i skabs yod kyang yongs grags rgyud bla'i bshad bya rtsa ba'i mdo la de ltar bshad pa tha snyad khyab che'o / /
kha cig jo nang bas snying bo'i mdo bcu'i nang gi bde gshegs snying bo'i mdo de rtag brtan snying bo'i mdor khas len par thal /
de ltar khas mi len na /
rtag brtan snying bo'i mdo ni des khungs su byed cing sgra ji bzhin par 'dod pas snying bo'i mdo bcu gcig tu 'gyur ba'i phyir zer na /
'dod pa yin te /
des snying bo'i mdo bcu'i nang du bde gshegs snying bo'i mdo dang rtag brtan snying po'i mdo gnyis gcig tu 'khrul nas bgrangs pa'i phyir /
gnyis pa de'i don ji ltar bkral ba'i tshul la gnyis /
slob dpon thogs med kyis gtso bor dgongs 'grel la brten tshul dang /
de la brten nas de kho na nyid gtan la phab pa'i tshul lo / /
dang po ni /
bsdu ba las /
zhes sogs byung /
de la /
gsungs pa rnams drangs so / /
yan gyis bsdub dang /
mdzad do / /
yan gyis thogs med kyi gzhung gzhan dang /
de man gyis thogs med kyi brten sa byams chos las bshad tshul bstan to / /
bsdu bar don dam mtshan nyid lnga ldan ston pa'i skabs su yang 'di ltar 'byung ste /
dgongs 'grel las 'byung ba bzhin shes par bya'o / /
zhes gsungs nas de'i don dam pa'i le'u rnams drangs shing /
de la don dam mtshan nyid lnga ldan ni /
bsdu ba las /
don dam pa ni mtshan nyid lnga dang ldan pa yin te /
brjod du med pa'i mtshan nyid dang /
gnyis su med pa'i mtshan nyid dang /
rtog ge'i spyod yul las yang dag par 'das pa'i mtshan nyid dang /
tha dad pa dang tha dad pa ma yin pa nyid las yang dag par 'das pa'i mtshan nyid dang /
thams cad du ro gcig pa'i mtshan nyid do / /
zhes sgra rtog gis ji bzhin brjod mi nus pas dang po /
don dam mngon sum du gzigs pa'i mnyam gzhag ye shes kyi dor 'dus byas ma byas sogs gnyis chos med pas gnyis pa /
so skye'i mngon sum gyi yul min pas gsum pa /
stong gzhi dang ngo bo tha dad dang ldog pa tha mi dad min @# / /
pas bzhi ba /
dgag bya bcad tsam du ro gcig pas lnga pa'o / /
phung po dang bcas pa dang phung po med pa'i sa'i bsdu bar dgongs 'grel drangs tshul ni /
de nyid las /
de la brjod du med pa'i mtshan nyid dang gnyis su med pa'i mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
byang chub sems dpa' tshul bzhin kun 'dris byang chub sems dpa' don zab dgongs pa nges par 'grel la dri ba dris pa /
kye rgyal ba'i sras /
chos thams cad gnyis su med pa chos thams cad gnyis su med pa zhes bya na /
nas /
shin tu yun ring 'khor ba 'dir 'khor 'gyur / /
zhes pa'i bar le'u dang bo dgongs pa nges 'grel gyi le'u drangs /
de la rtog ge'i spyod yul las yang dag par 'das pa'i mtshan nyid ni /
dgongs pa nges par 'grel ba'i mdo las ji skad gsungs pa bzhin blta bar bya ste /
bcom ldan 'das la byang chub sems dpa' chos 'phags kyis 'di skad ces gsol to / /
nas /
de ni rtog gi kun las 'das mtshan nyid / /
ces pa'i bar le'u gnyis pa chos 'phags kyi le'u drangs /
de la tha dad pa dang tha dad pa ma yin pa nyid las yang dag par 'das pas mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das la byang chub sems dpa' blo gros shin tu rnam dag gis 'di skad ces gsol to / /
nas /
mtshan ma'i 'ching las rnam grol 'gyur / /
zhes pa'i bar le'u gsum pa blo gros shin tu rnam dag gi le'u drangs /
de la thams cad du ro gcig pa'i mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das kyis tshe dang ldan pa rab 'byor la bka' stsal pa /
rab 'byor khyod kyis sems can gyi khams na gang dag mngon pa'i nga rgyal mngon pa'i nga rgyal gyis mngon du zin cing /
nas /
de dag nga rgyal gnas la rmongs pa yin / /
zhes pa'i bar le'u bzhi ba rab 'byor gyi le'u drangs pas /
don dam pa'i mtshan nyid dang po gnyis ston pa la le'u dang po /
gsum pa ston pa la gnyis pa /
bzhi ba ston pa la gsum pa /
lnga pa ston pa la bzhi ba rnams byung bas don dam pa'i le'u rnams drangs zhes pa las don dam pa'i le'u zhes pa le'u gcig gi ming min no / /
de la chos rnams kyi mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das la byang chub sems dpa' yon tan 'byung gnas kyis zhu ba zhus pa /
bcom ldan 'das byang chub sems dpa' chos rnams kyi mtshan nyid la mkhas pa byang chub sems dpa' chos rnams kyi mtshan nyid la mkhas pa zhes bgyi na /
nas /
rab tu nyams pas snying brtser byas pa yin / /
zhes pa'i bar le'u drug pa yon tan 'byung gnas kyi le'u yongs rdzogs drangs shing /
'dis mtshan nyid gsum ston pas mtshan nyid kyi @# / /
le'u zhes gsungs so / /
de la chos rnams kyi ngo bo nyid med pa'i mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das la byang chub sems dpa' don dam yang dag 'phags kyis 'di skad ces gsol to / /
bcom ldan 'das 'di na bdag gcig pu dben pa zhig na mchis pa'i tshe /
nas /
mi skye ba'i chos la bzod pa thob par gyur to / /
zhes pa'i bar le'u bdun pa don dam yang dag 'phags kyi le'u'i mdo sde la 'gal spong gi dris lan dang drang nges sogs ston pa yongs rdzogs drangs shing /
'dis ngo bo nyid med pa gsum rgyas par ston pas ngo bo nyid med pa'i le'u zhes gsungs so / /
de bzhin du rnam shes tshogs brgyad ston pa la /
de la sems kyi mtshan nyid ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das la byang chub sems dpa' blo gros yangs pas zhu ba zhus pa /
bcom ldan 'das byang chub sems dpa' sems dang yid dang rnam par shes pa'i gsang ba la mkhas pa /
nas /
phyis pa rnams langs ni de ma bstan / /
ces pa'i bar le'u lnga ba blo gros yangs pa'i le'u drangs pa dang /
mthar thug rigs nges pa ste theg gsum ston pa la /
don dam yang dag 'phags kyi le'u las /
don dam yang dag 'phags /
da ni sems can gyi khams na sems can rnams kyi kun btags pa'i ngo bo nyid ngo bo nyid kyis tha dad par mthong zhing /
nas /
de'i phyir de bzhin gshegs pas nyan thos kyi rigs su 'dogs so / /
zhes pa'i bar sngar 'phags zhus kyi le'u drangs pa'i dkyus su byung ba dang /
spyan ras gzigs kyi le'u sogs gzhan las kyang thor bu ci rigs byung ba dang /
gzhan yang zhi lhag gi rab dbye ston pa la /
chos gdags pa rnam par dgod pa las brtsams nas rnal 'byor gyis yongs su bsdus pa'i zhi gnas dang lhag mthong gi lam gyi rab tu dbye ba ni /
dgongs pa nges par 'grel ba'i mdo las ji skad 'byung ba bzhin rig par bya ste /
bcom ldan 'das la byang chub sems dpa' byams pas zhu ba zhus pa /
bcom ldan 'das byang chub sems dpa' ci la gnas /
ci la brten te theg pa chen po la zhi gnas dang lhag mthong sgom par bgyid lags /
nas /
rnal 'byor chen po yid la byed pa thob par gyur to / /
zhes pa'i bar le'u brgyad pa byams pa'i le'u drangs /
sa bcu'i rnam gzhag ston pa la /
theg pa rnam par bzhag pa las brtsams nas theg pa'i rnam par dbye ba ji lta ba bzhin bstan pa ni /
dgongs pa nges par 'grel ba'i mdo las ji skad 'byung ba bzhin blta bar bya ste /
bcom ldan 'das la byang chub sems dpa' spyan ras gzigs dbang phyug gis zhu ba zhus pa /
bcom ldan 'das byang chub sems dpa' rnams kyi sa bcu gang lags pa de dag ni 'di lta ste /
nas /
byang chub sems dpa'i ting nge 'dzin theg pa chen po snang ba thob par gyur to / /
@# / /
zhes pa'i bar le'u dgu pa spyan ras gzigs dbang phyug gi le'u drangs /
de bzhin gshegs pa'i bya ba sgrub pa'i rab dbye ste 'bras bu sangs rgyas kyi rnam gzhag ston pa la /
theg pa rnam par bzhag pa kho na las brtsams nas de bzhin gshegs pa'i bya ba sgrub pa'i rab tu dbye ba ni /
dgongs pa nges par 'grel ba'i mdo las ji skad byung ba bzhin blta bar bya ste /
bcom ldan 'das la byang chub sems dpa' 'jam dpal gyis zhu ba zhus pa /
bcom ldan 'das de bzhin gshegs pa rnams kyi chos kyi sku zhes bgyi na /
bcom ldan 'das de bzhin gshegs pa rnams kyi chos kyi sku'i mtshan nyid ji lta bu lags /
nas /
chos kyi sku yongs su rdzogs pa so so yang dag par rig pa thob par gyur to / /
zhes pa'i bar le'u bcu pa 'jam dpal gyi le'u drangs te le'u 'di la dgongs 'grel las theg pa chen po'i yon tan gyi tshogs rnam par nges pa'i le'u zhes byung ngo / /
byang sa'i le'u bzhi pa de kho na nyid kyi le'u las /
de kho na'i don gang zhe na /
mdor bsdu na rnam pa gnyis te /
zhes sogs le'u yongs rdzogs dang /
bsdu ba las /
de kho na'i don rnam par shes par 'dod pas mdor bsdu na /
nas /
de ni rnam par mi rtog pa zhes bya'o / /
zhes pa'i bar byang sa'i de kho na nyid kyi le'u'i bsdu ba yongs rdzogs dang /
theg bsdus su /
don bcu'i gnyis pa mtshan nyid gsum bshad pa las /
de la yongs su grub pa'i mtshan nyid gang zhe na /
gang gzhan gyi dbang gi mtshan nyid de nyid la don gyi mtshan nyid de gnyan med pa nyid do / /
zhes sogs kyis dgongs 'grel las stong gzhi gzhan dbang kun btags kyis stong pa yongs grub tu gsungs pa'i don ni bshad pa'i rnam grangs mang pos 'chad par mdzad do / /
mdo sde rgyan las /
yod min med min de bzhin min gzhan min / /
zhes sogs le'u bdun pa de kho na nyid kyi le'u dang /
dbus mtha' las /
rtsa ba mtshan nyid de kho na / /
zhes sogs le'u gsum pa de kho na'i le'u gnyi gar de kho na'i don bshad de /
sogs sgras bsdus pa ni dka' 'grel gyis chos nyid rnam 'byed la byed gsungs kyang brtag go /
yon tan 'od dang rgya mtsho'i sprin gyi byang sa'i 'grel ba dang /
theg bsdus dbyig 'grel dang /
btsun pa ngo bo nyid med pa'i bshad sbyar dang /
mdo sde rgyan gyi dbyig 'grel dang /
blo brtan dang btsun pa ngo bo nyid med pa'i 'grel bshad dang /
dbus mtha'i dbyig 'grel dang /
blo brtan gyi 'grel bshad rnams su de kho na nyid kyi don bstan pa'i gnad rnams kyang dgongs 'grel dang shin tu mthun pas sems tsam lugs la mdo 'di'i don gtan la 'bebs pa ni rtsa bar snang ngo /
! /
spro na /
thogs med kyis gtso bor dgongs 'grel la brten ces pa'i don /
gnyal ston dka' 'grel las /
rgyud bla'i 'grel bar 'phags pa gzungs kyi dbang phyug rgya la pos zhus pa'i mdo la brten nas sems bden stong de kho na nyid du bshad pa las logs su bkar ba'i don no / /
zhes gsungs pa la /
mtshan las /
ma 'brel te /
'phags pa thogs med kyis gsungs @# / /
tshad mdo gang la brten 'chad pa min gyi /
sems tsam dang mthun pa'i drang nges kyi tshul 'di gang la brten 'chad pa 'og tu klu sgrub kyis gang la brten 'chad pa'i skabs kyis shes la /
de yang legs phye'i nang nas lang gshegs sogs las 'di gtso ba'i don yin gyi /
skabs 'dir gzungs kyi dbang phyug rgyal bor brten pa tsam yang ma yin pas gtso bo smos don med la /
de'i tshe de gtso ba'i phyir /
zhes gsungs pa ltar 'dod par bya'o / /
dka' 'grel de nyid du /
don dam mtshan nyid lnga ldan ne /
ngo bo nyid gzhan gnyis kyis yod pa min zhing yongs grub kyis med pa min pa dang /
kun rdzob dang gcig min zhing don gzhan min pa dang /
skye 'jig med pa dang /
'phel 'grib med pa dang /
sems can gyi dus na sgrib pas ma dag cing rang la dmigs nas shes sgrib dag par 'gyur ba ste de lngas don dam bden pa de blo yul du mtshon par byed pas na don dam bden pa'i mtshan nyid du bzhag cing /
mdo sde rgyan las /
yod min med min zhes pas dang po /
de bzhin min gzhan min / /
zhes pas gnyis pa /
skye dang 'jig med ces pas gsum pa /
bri bar mi 'gyur te / /
'phel ba med cing zhes pas bzhi ba /
rnam par dag pa'ang med| /
rnam par dag 'gyur zhes pas lnga ba bstan par mdzad do / /
de la mchan las /
skabs 'dir gnyal ston dpal 'byor lhun grub kyis don dam pa mtshan nyid lnga ldan zhes pa dang /
mdo sde rgyan drangs nas de ltar du bshad pa ni 'ol tshod kyis nya dang nyung ma bsres pa'o / /
zhes bkyon pa'i dgongs pa btsal dgos te /
mdo sde rgyan gyi don bshad pa nor ba min pa de'i dbyig 'grel bklags pa tsam gyis shes pa'i phyir dang /
mdo sde rgyan dang dgongs 'grel gyi mtshan nyid lnga 'dra bar byas ma byas gang yang mi gsal ba'i phyir /
'di la zin bris su gnyal ston dka' 'grel ltar gsungs pa la /
'ol tshod kyis nya dang nyung ma bsres zhes pa'i bka' bkyon dngos gnas su 'bab pa zegs ma'i dgongs pa 'khrul med do / /
mchan du /
gzhung gi don dam pa'i le'u rnams drangs shing /
zhes pa'i don dam pa'i le'u la le'u bzhi byung ba dang bstun nas /
mtshan nyid kyi le'u rnams drangs la /
zhes pa la'ang sems dang chos kyi mtshan nyid gnyis phye nas de gnyis ston pa la rim par blo gros yangs pa dang yon tan 'byung gnas kyi le'u gnyis byung bas mang tshig dang /
ngo bo nyid med pa'i le'u rnams drangs shing /
zhes pa la'ang ngo bo nyid med pa'i mtshan nyid ston pa dngos la 'phags zhus dang /
byams zhus kyi le'ur phyi don gsungs pa drang don du 'grel ba'i gnad kyis de yang ngo bo nyid med pa'i le'ur bsdus pa mang tshig gi don du bshad pa brtag dgos te /
sems kyi mtshan nyid ston pa blo gros yangs pa'i le'us rnam shes tshogs brgyad ston pas de /
gzhung las /
de bzhin du rnam shes tshogs brgyad dang /
zhes pa la sbyor dgos pa'i phyir te /
der de ma sbyar na sbyor @# / /
rgyu mi rnyed pa'i phyir dang /
gzhung du chos rnams kyi mtshan nyid ston pa la mtshan nyid gsum ston pa'i mtshan nyid kyi le'u rnams drangs par gsungs pas mtshan nyid gsum mi ston pa'i blo gros yangs pa'i le'u der 'ong don med pa'i phyir /
des na /
mun sel las /
mchan 'grel du /
sems kyi mtshan nyid ston pa blo gros yangs pas zhus pa'i le'u chos rnams kyi mtshan nyid ces pa'i skabs su sbyar kyang le'u der rnam shes tshogs brgyad ston pas rnam shes tshogs brgyad dang zhes pa la sbyar na 'grig ces gsungs pa ltar ro / /
blo gros yangs pa'i le'u mtshan nyid kyi le'ur byed dgos pa'i rgyu mtshan du /
dgongs 'grel gyi mgo nas mthar chags su drangs pa la| blo gros yangs pa'i le'u 'dor don med pa'i phyir /
zhes pa'ang dpyad dgos te /
bsdu ba dang gzhung gang gis dgongs 'grel de ltar 'dren pa la byed /
dang pos de dor med cing /
gzhung gis de ltar ma drangs pa'i phyir te| skabs 'dir thogs med kyis drang nges 'byed pa dgongs 'grel la brten tshul gyi gtso bo sngon du gsungs nas /
de'i rjes su rnam shes tshogs brgyad dang mthar thug theg gsum sogs des srol phye ba'i rnam rig pa'i grub mtha' 'gangs che ba rnams mdo de la brten tshul gyi phyogs tsam zhar la gsungs pa yin pa'i phyir ro / /
gzhung du chos rnams kyi ngo bo nyid med pa'i mtshan nyid ston pa la mdo sde la 'gal spong gi dris lan dang drang nges la sogs pa rnams ston pa'i ngo bo nyid med pa'i le'u rnams drangs par gsungs pas de dag mi ston pa'i byams zhus kyi le'u der 'ong don med pa dang /
mun sel las /
mchan 'grel du byams zhus le'ur phyi don bkag pas ngo bo nyid med pa'i le'ur sdud par bshad kyang /
byams zhus su zhi lhag sgom tshul rgyas par bstan /
ces gsungs pa ltar yin pas byams zhus ngo bo nyid med pa'i mtshan nyid ston pa la glan pa 'byor dka' zhing /
skabs 'di'i gzhung gi mang tshig rnams le'u'i mang tshig yin na /
chos rnams kyi mtshan nyid dang /
ngo bo nyid med pa'i mtshan nyid gsum ston pa re re la le'u mang po re yod dgos pa la mchan ltar na'ang le'u gnyis re las ma byung bas gnyis tshig gis ston dgos pa la des ma bstan to / /
des na don dam pa'i le'u rnams zhes pa le'u'i mang tshig dang /
mtshan nyid kyi le'u rnams dang /
ngo bo nyid med pa'i le'u rnams zhes pa le'u yongs rdzogs kyi don te mun sel gyi bar dgongs pa'o / /
kha cig na re /
dgongs 'grel gyi le'u bcu po don dam mtshan nyid lnga ldan dang /
mtshan nyid gsum dang /
ngo bo nyid med pa gsum dang /
rnam shes tshogs brgyad dang /
mthar thug theg gsum ston pa lngar 'du ste /
de'i le'u bcu'i don thogs med kyis bsdu bar don dam pa'i mtshan nyid dang /
rnam shes tshogs brgyad dang /
mtshan nyid gsum dang /
ngo bo nyid med pa gsum dang /
zhi lhag sgom tshul dang /
sa bcu dang /
'bras @# / /
bu'i rnam gzhag ston pa bdun du bsdus shing /
bdun po de gzhung 'dir don tshan lngar bsdus pa'i phyir te /
'dir don lnga gsungs pa la dgos pa yod pa'i phyir na ma khyab ste /
'dir don lnga gsungs pa'i dgos pa bshad zin ltar yin pa'i phyir /
kho nar /
dgongs 'grel gyi don don tshan lngar 'du bar thal /
byams zhus su zhi lhag rgyas par bstan kyang de'i tshig ris 'ga' dang /
spyan ras gzigs kyi le'u'i mtshams sbyor du bsdu ba las /
theg pa rnam par bzhag pa las brtsams nas /
zhes byung ba dang /
'jam dpal gyi le'us gsungs tshul rnams la dpags na de rnams kyis mthar thug theg gsum ston bzhed pas le'u de gsum mthar thug theg gsum ston par sbyor dgos la /
des na don tshan lngar le'u bcu ga 'du ba'i phyir zer na /
le'u de gsum gas de ltar bsta na du chug kyang /
le'u de gsum la rim par rnal 'byor nges pa'i don bstan pa dang /
sa dang pha rol tu phyin pa'i don bstan pa dang /
de bzhin gshegs pa'i bya ba sgrub pa nges pa'i don bstan pa zhes byung ba la dpags na 'ang sngar ltar sbyor dgos pa shes pa'i phyir /
de bas na rgyud sde spyi rnam du spyan ras gzigs kyis zhus pa'i la bos mthar thug theg gsum dang /
'phags zhus ril bos gzhan dbang yongs grub bden grub dang /
byams zhus ril bos kun gzhi bstan par gsungs pa'i dgongs pa'ang btsal dgos te /
de gsum na de ltar ston pa'i tshig yod pa las ril pos de dag ston pa min pa'i phyir ro / /
mchan du /
mthar thug rigs nges pa dang /
rnam shes tshogs brgyad sogs ni spyan ras gzigs kyi le'u sogs las thor bur gsungs pa las snga ma rnams dang 'dra bar le'u ril pos ston pa med pas rnams zhes ma smos gsungs pa'ang dpyad dgos te /
rnam shes tshogs brgyad ston pa la blo gros yangs pa'i le'u yongs rdzogs sbyor dgos pa'i phyir te /
le'u'i ming la sems kyi mtshan nyid kyi le'u zhes byung bas kyang de shes pa'i phyir /
mchan gyi gsungs tshul ni yang snying las /
drug pa mtshan nyid gsum ston pa yon tan 'byung gnas kyi le'u /
bdun pa ngo bo nyid med pa sogs su gsungs pa'i drang nges so sor 'byed pa don dam yang dag 'phags kyi le'u /
zhes mtshan nyid gsum dang ngo bo nyid med pa ston pa la le'u re re las ma sbyar ba dang yang mi mthun no / /
kho na re /
mthar thug theg gsum ston pa la 'phags zhus kyi phyogs gcig sbyar ba mi 'thad de /
spyan ras gzigs kyis zhus pa las /
bcom ldan 'das bcom ldan 'das kyis nyan thos kyi theg pa gang yin pa dang /
theg pa chen po gang yin pa de ni theg pa gcig go zhes bka' stsal pa de la dgongs pa gang lags /
nas /
de dag la sogs pa gang dag bstan pa de dag nyid dangs theg pa chen por chos kyi dbyings tshul gcig par bstan pas bshad de /
de'i phyir nga ni theg pa tha dad par mi smra'o / /
zhes sogs kyis kyang de ston pa'i phyir na ma khyab ste /
de 'dra'i tshig sil bu gong 'og tu yod kyang gtso bo ni sngar sbyar ba @# / /
ltar yin pa'i phyir ro / /
dgongs rgyan du byang sa sogs kyis de kho na nyid gtan la 'bebs pa na dgongs 'grel gyi lung rnams drangs par gsungs kyang byang sa'i thad der de'i lung drangs pa med do / /
gnyis pa la gsum /
mtha' gnyis spong tshul spyir bstan pa /
sgro 'dogs kyi mtha' bye brag tu dgag pa /
des gsung rab kyi drang nges 'byed pa'i tshul lo / /
dang po la gsum /
byangs nas bshad pa'i tshul dang /
bsdu ba nas bshad pa'i tshul dang /
de dag las gzhan pa'i gzhung nas bshad tshul lo / /
dang po la gnyis /
spo skur du lta ba'i tshul dang /
de gnyis 'gog pa'i tshul lo / /
dang po la gnyis /
dngos dang /
skyon spong ngo / /
dang po ni /
byangs las /
zhes sogs byung /
de la /
yin zhe na /
yan gyis byang sa'i le'u bzhi ba drangs te sgro skur du lta ba'i ngo bo ngos 'dzin gyi dri ba dang /
sgro 'dogs tshul gsungs la /
yan gyis sgro 'dogs su lta ba ngos bzung /
skur 'debs so / /
yan gyis skur 'debs su lta ba nyes dmigs bcas ngos bzung /
de ltar /
sogs kyis de dag gi don bsdus pa ste /
gnas lugs sam mtha' gnyis spangs pa'i dbu ma'i lam de ji ltar yod ces 'dri na /
blo dman gyis gnas lugs ji ltar yod btsal ba na kun btags rang mtshan gyis yod pa min pa la de ltar yod par sgro btags te sgrub tshod ma zin par dbus nas thal bas legs par ma zin pa ste log par 'dzin pa ni sgro 'dogs dang /
de'i zhen yul ni sgro 'dogs kyi mtha' 'o / /
gnas lugs ni mtha' de spangs pa'i tshul gyis yod pa ste /
rgya mtsho'i sprin las /
rang gi mtshan nyid kyis yod pa ma yin pa'i rang bzhin la mtshan mar bzung nas sgro btags pa dang log par bzung ba dang spangs pa ni yod pa ma yin pa la sgro btags pa'o / /
de nyid ni legs par ma zin pa ste /
yongs su btags pa'i rang bzhin yin pa'i phyir ro / /
yongs su btags pa'i rang bzhin yang phyin ci log tu bzung ba la sogs pa'i rnam grangs su bstan pa yin no / /
legs par ma zin pa zhes smos pa ni mngon par zhen pa gsal bar bstan pa'i phyir ro / /
zhes legs par ma zin pa'i don rang mtshan gyis med pa la de ltar yod par sgro btags pa dang de ltar log par bzung ba dang bzung ba ltar yod pa min pa la sgro btags pa ste /
yongs su btags pa'i rang bzhin nam phyin ci log tu bzung ba'am mngon par zhen pa la bshad do / /
yang dag pa ni bden par grub pa'i don te gzhan dbang bden /
par grub pa la bden par med ces dgag tshod ma zin par dbus nas thal te skur ba 'debs pa'i log par 'dzin pa ni skur ba 'debs dang /
de'i zhen yul ni skur 'debs kyi mtha' ste /
gnas lugs ni mtha' de spangs pa'i tshul gyis yod pa'o / /
mdor na gnas lugs sam dbu ma'i lam ni kun btags rang mtshan gyis yod pa sgro 'dogs kyi mtha' dang /
gzhan dbang dang yongs grub rang mtshan gyis med pa skur 'debs kyi mtha' gnyis spangs pa'i tshul gyis yod @# / /
do zhes byang sa las gsungs pa'i sgro skur gnyis po ji lta bu zhes dris pa la /
de gnyis ngos 'dzin pa la kun btags bden par sgro 'dogs tshul ni /
byang sa las /
gzugs la sogs pa'i chos rnams dang zhes ngo bo la 'dogs pa'i gzhi dang /
gzugs la sogs pa'i dngos po zhes khyad par la 'dogs pa'i gzhi bstan par dka' 'grel rjes 'brang dang bcas pas gsungs pa ltar te /
gang du sgro 'dogs pa'i gzhi bstan la /
'dogs pa'i tshig gi ngo bo nyid ces pa ni tshig gis btags pa'i ngo bo nyid la bya ste /
bsdu ba las /
de la gzhan gyi dbang gi ngo bo nyid dang /
yongs su grub pa la kun btags pa'i ngo bo nyid du zhen pa gang yin par rig par bya'o| /
zhes dang /
rgya mtsho'i sprin las /
rjod pa'i bdag nyid de des nges par brtags pa'i bdag nyid yin pa'i phyir te /
mngon par rjod pa'i tshig gi rang bzhin no zhes bya ba'i don te /
zhes gsungs pa'i phyir /
des na gdags gzhi gzhan dbang gi steng du 'dogs byed ngo bo dang khyad par la 'dogs pa'i tshig gis btags pa ni skabs 'di'i kun btags kyi ngo bo yin la /
de la sgro 'dogs tshul ni /
gzhan dbang de ltar btags pa'i gzhir rang mtshan gyis yod pa min pa la de ltar yod par sgro btags nas de ltar rang mtshan gyis grub par zhen pa ni sgro 'dogs so / /
gzhan dbang bden med du skur ba 'debs tshul ni /
btags pa'i tshig gi mtshan ma'i gzhi ste rten ni 'dogs byed kyi tshig gis kun btags pa'i mtshan ma'i gzhi yin la de ni kun btags kyi gdags gzhi gzhan dbang ngo / /
gzhan dbang de nyid brjod du med pa'i bdag nyid de tshul gyis bden par yod pa ste /
brjod med kyi don don dam par sgra rtog gi yul min pa la byed la /
de min tshul yang rgyus med kyi yul zhig gzhan gyis brjod tshe nyan pa po'i rtog pa la rgyus med kyi yul de dngos gnas la shar du yod na yul de don dam par sgra rtog gi yul du song ba yin pa la de ltar med pa ni de don dam par sgra rtog gi yul min pa'i don no / /
thams cad kyi thams cad du med do zhes pa'i don rgya mtsho'i sprin du mi gsal yang /
mchan du yul dus grub mtha' gang gi dbang gis kyang rang mtshan gyis skye ba med par 'dzin pa dang /
mun sel du gzugs bden par med na de gzhan dbang du ma grub dgos /
de lta na de gzugs 'dzin rtog pa'i zhen gzhir rang mtshan gyis grub pas stong pa yongs grub tu ma grub dgos /
de lta na gzugs kyi ngo bo sogs su sgro btags pa kun btags su ma grub par 'gyur bas thams cad kyi thams cad du med par song bar gsungs te de ltar zhen pa ni skur 'debs so / /
de 'dra'i sgro 'dogs kyi mthar lhung ba don smra dang /
skur 'debs kyi mthar lhung ste rgyud chud zos pa ngo bo nyid med par smra ba gnyis ni chos 'dul ba ste theg chen zab mo las nyams pa'o / /
chos 'dul ba ni rgya mtsho'i sprin du /
yang dag pa'i ye shes 'thob par byed pas chos dang /
spangs a @# / /
pa 'thob par byed pas 'dul bar bshad do / /
gnyis pa ni /
don dam par yod pa la /
zhes sogs byung /
kho na re /
kun btags don dam par yod par 'dzin pa sgro 'dogs ma yin par thal /
skabs 'dir kun btags rang mtshan gyis yod par 'dzin pa las de don dam par yod par 'dzin pa sgro 'dogs su tshig zin la gsal bar ma gsungs pa'i phyir na ma khyab ste /
byang sa'i skabs 'dir rang gi mtshan nyid yod pa ma yin pa la sgro btags nas zhes pa'i tshig 'dis de ltar gsal bar ma bstan kyang /
de sgro 'dogs yin pa'i phyir te /
byang sa las /
don dam par yod pa yang dag pa'i dngos po la thams cad kyi thams cad du med do zhes skur pa 'debs /
zhes don dam par yod pa la der med pa lta ba skur 'debs su bshad pa'i zlas drangs na don dam par med pa la der yod pa ltar sgro 'dogs su bshad dgos pa'i phyir te /
rang mtshan gyis yod na don dam par yod dgos pa byang sa'i don yin pa'i phyir /
yang kho na re /
gzhan dbang rang mtshan gyis med par 'dzin pa skur 'debs ma yin par thal /
skabs 'dir gzhan dbang don dam par med par 'dzin pa las de rang mtshan gyis med par 'dzin pa skur 'debs su tshig zin la gsal bar ma bstan pa'i phyir na ma khyab ste /
byang sa'i thams cad kyi thams cad du med do sogs kyi tshig zin la de ltar gsal bar ma bstan kyang de skur 'debs yin pa'i phyir te /
der /
rang gi mtshan nyid yod pa ma yin pa la sgo btags nas /
zhes rang mtshan gyis med pa la ded yod par lta ba sgro 'dogs su bshad pa'i zlas drangs na rang mtshan gyis yod pa la der med par lta bskur 'debs su bshad dgos pa'i phyir te /
don dam par med na rang mtshan gyis med dgos pa byang sa'i don yin pa'i phyir ro / /
byang sar snga ma la /
rang gi mtshan nyid yod pa ma yin pa la /
zhes dang /
phyi ma la /
daun dam par yod pa yang dag pa'i dngos po la /
zhes gsungs pa'i rgyu mtshan mchan las /
spyir don dam par grub pa dang rang mtshan gyis grub pa la khyad med kyang 'dir de ltar gsungs pa'i rgyu mtshan yod de /
kun btags bden par ma grub kyang de la bden grub kyi ngo bo nyid med pa zhes ma grags par mtshan nyid ngo bo nyid med pa zhes grags pa'i zlas drangs nas rang gis mtshan nyid kyis grub par 'dzin pa sgro 'dogs su bshad cing /
dbu ma ba rnams don dam du yod pa'i yod mtha' dang tha snyad du med pa'i med mtha' zhes zer gyi rang mtshan gyis grub pa'i yod mtha' zhes cher ma grags pas /
snga ma de'i zlas drangs nas don dam du med par 'dzin pa skur 'debs su dngos su bshad pa yin pa'i phyir /
zhes gsungs so / /
kho na re /
byang sas kun btags don dam par yod pa dang /
gzhan dbang rang mtshan gyis med par 'dzin pa rim bzhin sgro 'dogs dang skur 'debs su dngos su gsungs par thal /
de dag byang sa'i dngos bstan gyi de dag @# / /
yin pa'i phyir na ma khyab /
yang kho na re /
gzhung las /
ngo bo nyid gzhan gnyis don dam par med do zhes pa ni skur 'debs yin te /
zhes yongs grub don dam par med par 'dzin pa skur 'debs su bshad pa mi 'thad par thal /
byang sa'i btags pa'i tshig gi mtshan ma'i gzhi sogs kyis de skur 'debs su dngos su ma gsungs pa'i phyir na ma khyab ste /
de'i dngos bstan la gzhan dbang las ma byung yang /
gzhan dbang don dam par med na yongs grub kyang der med par 'gyur ba'i phyir te /
byang sa las /
gzugs la sogs pa'i chos rnams kyi dngos po tsam la /
zhes sogs gsungs pa'i phyir /
lung de'i don ni /
dngos por gyur pa'i chos gzugs la sogs pa rnams gcig pu la don dam par med do zhes skur ba 'debs pa la ni yongs grub dang kun btags gnyis kyang med par 'gyur te /
gzhan dbang la skur ba btab pa'i phyir /
khyab ste /
gzhan dbang la skur ba btab pas ngo bo nyid gzhan gnyis la skur ba btab pa'i phyir dang /
de gnyis la skur ba 'debs kyang mi rigs pa'i phyir /
zhes pa ste /
gnyis ka la bshad pa la skyon med ces pa'i gnyis ka gzhan dbang yongs grub dang /
byang sa'i de gnyis ka yang mi rigs so zhes pa'i gnyis ka yongs grub kun btags la byed dgos so /
! /
'dir /
chos gang rung la ngo bo dang khyad par du kun btags pa'i kun btags de nyid sgra rtog gis btags pa la ma ltos par yul gyi gnas tshod kyis grub pa ni brtag pa mtha' bzung gis skabs 'di'i sgro 'dogs kyi mthar grub tshad dang /
de ltar grub par 'dzin pa'i cha nas bzhag pa'i blo de /
'di'i sgro 'dogs kyi mtshan nyid /
kun btags bden par dang /
de don dam par dang /
de rang mtshan gyis dang /
de rang dbang gis grub pa rnams dang /
yod mtha' dang /
rtag mtha' dang /
sgro 'dogs kyi mtha' rnams rnam grangs dang /
der 'dzin gyi rtog pa rnams don gcig gzhan dbang yongs grub gnyis sgra rtog gis btags pa la ma ltos par yul rang gi gnas tshod kyis ma grub pa ni brtag pa mtha' bzung gis 'di'i skur 'debs kyi mthar grub tshad dang /
de ltar ma grub par 'dzin pa'i cha nas bzhag pa'i blo de| 'di'i skur 'debs kyi mtshan nyid /
gzhan dbang yongs grub bden par dang /
de don dam par dang /
de rang mtshan gyis dang /
de rang dbang gis ma grub pa rnams dang /
med mtha' dang /
chad mtha' dang /
skur 'debs kyi mtha' rnams rnam grangs dang /
der 'dzin gyi rtog pa rnams don gcig sgro skur gnyis las bzlog ste chos rnams sgra rtog gi gzhir rang mtshan gyis ma grub par rtogs pa'i cha nas bzhag pa de /
'di'i dbu ma'i lam gyi mtshan nyid /
yod med kyi dang /
rtag chad kyi dang /
sgro skur gyi mtha' gnyis dang bral ba'i dbu ma'i lam gsum don gcig sgro skur gyi mtha' gnyis dang bral ba'i chos de /
dbus kyi mtshan nyid /
mtha' de gsum @# / /
dang bral ba'i dbus gsum don gcig sgro skur gyi mtha' gnyis dang bral ba'i gnas lugs mthar thug gi cha nas bzhag pa de /
dbu ma'i mtshan nyid /
mtha' de gsum dang bral ba'i dbu ma gsum don gcig go ! /
spro na /
byangs las /
ji ltar yod ce na /
zhes pa'i don la /
dka' 'grel las /
gnas lugs kyi don ji ltar yod ce na /
zhes pa dang mthun par mchan las /
gnas lugs sam mtha' gnyis spangs pa'i dbu ma'i lam de ji ltar yod /
ces dang /
bde legs nyi mas /
mtha' gnyis dang bral ba'i dbu ma'i lam dang chos thams cad sgro skur gyi mtha' gnyis dang bral ba'i tshul gyis yod do / /
nas /
byang sa las kyang /
ji ltar yod ce na| zhes sogs dang /
tshul khang gis /
kun btags gzhan dbang yongs grub gsum kyis bsdus pa'i chos rnams sgro 'dogs kyi mtha' dang skur 'debs kyi mtha' gnyis spangs pa /
nas /
zhes 'chad pa la byang sa las /
ji ltar yod ce na /
zhes sogs dang /
zin bris sogs su chos thams cad ji ltar yod ces bkral la /
mchan /
rin chen sgron me /
zab gsal sgron me /
de'i dgag pa rnams su pra stis sgro skur byed tshul ji ltar yod ce na zhes bkral bar bshad kyang /
de'i drang nges las /
sgro 'dogs tshul dngos de ji lta bu zhe na /
zhes dang /
skur ba 'debs tshul ji lta bu yin zhe na /
zhes byung ba rim par gzhung du byang sa drangs pa'i gzugs la sogs pa'i dang /
btags pa'i tshig gi sogs kyi mtshams sbyor du bsnan pa yin zhing /
byang sa'i ji ltar yod ce na sogs kyi don 'chad skabs /
chos rnams kyi yod tshul /
nas /
de'i phyir byang sa las /
ji ltar yod ce na /
zhes sogs gsungs pa la dpags na zin bris sogs kyi bshad tshul las zur ba zhig min par mngon no / /
yig cha dang dbu ma'i mtha' dpyod du /
gzhi grub na mtha' gnyis dang bral ba'i dbus yin dgos par gsungs pa ltar na /
dpal li'i drang nges dgag par /
mtha' gnyis spangs pa'i tshul gyis yod ces lan gdab gzhir chos rnams 'jog mi rung bar bshad pa mi 'thad cing /
khong bas gnod byed bstan pa rnams kyang 'jug dka' 'o / /
gzhung las /
sgro skur spangs pa'i tshul gyis yod do / /
zhes pa'i sgro skur spangs ma spangs ni de gang rung yin min la byed na sgro skur gang rung min pa'i chos yin na sgro skur spangs pa'i tshul gyis yod pas khyab pa dang /
chos de la brten pa'i sgro skur yod med la byed na gzhi grub na sgro skur dang bcas pas khyab pa dang /
sgro skur byas pa ltar grub ma grub la byed na gzhi grub na sgro skur spangs pa'i tshul gyis yod pas khyab pa dang /
chos de 'jog pa na sgro skur gyi zhen yul dang bral ba'i cha nas 'jog dgos pa la byed na sgro skur dang bral ba'i tshul gyis yod na dbu ma yin pas khyab pa khas len dgos pas gang ba de dpyad par bya'o / /
sgro skur la de dang de'i mtha' ma yin pas khyab pa dang /
gzhan dbang don dam par @# / /
sgras brjod mi nus kyang de don dam par yod par sgras brjod nus pa dang /
don dam par brjod du med na don dam par med pas ma khyab pa dang /
khyod don dam pa yang yin sgra'i yul yang yin na khyod don dam par sgra'i yul yin mi dgos pa dang /
tshad ma'i yul du don dam par grub na rtog pa'i yul du don dam par grub pas ma khyab pa sogs kyang shes dgos so / /
gzugs la sogs pa'i chos dang gzugs la sogs pa'i dngos po zhes pa gnyis la rgya mtsho'i sprin du /
gzhan dbang la chos dang yongs grub la dngos por bshad pa dang /
yongs grub la chos dang dngos po lnga'i nang nas rgyu mtshan la dngos por bshad pa dang /
rdzas yod du bstan pa'i phyir chos dang ming dang rnam rtog la brten pa'i phyir dngos por bshad pa gsum dang /
yon tan 'od mar grags pa'i byang sa'i 'grel bar /
chos rnams zhes pa lkog gyur dang /
dngos po zhes pa mngon gyur la sbyar ba dang /
shing bza' paN+Ti tas chos so sor yang dag par rig pa dang don so sor yang dag par rig pa zhes pa ltar ming dang don la go na'ang chog par gsungs pa dang /
mchan las /
snga mas chos rnams spyir bstan pa dang /
phyi mas sgro 'dogs kyi gzhi'i gtso bo gzhan dbang dmigs kyis bsal bar gsungs pa'i phyi ma'i khungs btsal dgos te /
dka' 'grel rjes 'brangs dang bcas pa'i bshad tshul sngar bkod pa dang mi mthun pa'i phyir ro / /
dgongs rgyan las| gzugs sogs kyi chos dang gzugs sogs kyi dngos po ni ngo bo dang khyad par gyi kun 'dogs pa'i gzhi yin pa /
zhes pa mchan du 'god skabs /
kha cig gzugs la sogs pa'i chos rnams dang gzugs la sogs pa'i dngos po zhes smos pa khyad par dang ngo bo'i dbang du byas zer /
zhes go ldog tu sbyar ba rin chen sgron mer dpyad dgos par bshad pa ltar ro / /
byang sa'i dngos zin la rang nyid la tshig gis btags pa'i kun btags 'dogs pa'i gzhi dang /
don dam par sgra rtog gi spros pa'i yul ma yin pa'am brjod du med pa dang /
don dam par grub pa ste gzhan dbang khyad par gsum ldan du byas pa ha cang mi gsal yang yig char sbyar ba ltar /
khyad par dang po'i skabs dka' 'grel las /
kun btags pa'i tshig 'jug pa'i mtshan ma'i gzhi /
zhes gsungs pa la brten nas sngar ltar bris pa yin yang /
dgongs rgyan du btags pa'i tshig gi mtshan ma kun btags dang /
de'i gzhi gzhan dbang la byas pa gang dgongs par song dpyad do / /
khyad par gnyis pa'i brjod med kyi don la dka' 'grel las /
ming 'dogs byed kyi brda rtog gis ming 'di zhes brda sbyar ba'i snga rol tu grub cing /
ming de 'jug pa'i 'jug gzhi'i dngos po zhig brjod med kyi dngos por 'jog par gsungs pa dang /
yig char /
spyir chos de grub tsam nas tha snyad dang ldan dgos par dgongs nas brda sbyor dgos kyi gang zag gi ngor brda ma sbyar gong gi dngos po la @# / /
bzhed par gsungs nas /
rjod byed kyi sgras gnas lugs ji lta ba bzhin rjod mi nus shing de'i rjes su 'brangs pa'i rtog pas sgra don gyi spyi dang ma 'dres par yul du byed mi nus pa la mdzad pa dang /
sgo mang slob chung rin chen byang chub kyis mtshon bya la rang gi ngo bo nges pa las logs su tha snyad 'tshol rgyu med pa la bsams nas /
bum brda ma sbyar ba des lto ldir ba mthong tshe rang gi ngo bo tsam brjod du yod kyang bum pa'i tha snyad brjod du med pas mtshon byas bsdus pa'i dngos po rnams brjod med kyi dngos po min la /
mtshan nyid kyis bsdus pa rnams de yin zhes bshad pa dang /
dgongs rgyan du sgra rtog gi dbang gis bzhag tu med pa'i bdag nyid du grub pa la byas pa dang /
pra sti'i drang nges rgyas par gzhan dbang gi gtso bo kun rtog dang yongs grub gnyis rim par rang rig dang mi rtog ye shes kyi ngor gnyis snang nub pas na spros pa'i rnam par brjod du med pa la bshad pa dang /
mchan du pha rol nas tshur 'char rgyu yang med la /
tshur ngos kyi sems kyang min zhing /
ye med kyang min pa rmi lam gyi glang po dang 'dra bas brjod med du gsungs shing /
yig cha'i bzhed pa la dogs dpyod du brtag pa mdzad do / /
gung thang rin po che dang tshe btan lha rams pa gnyis sngo 'dzin la sngon po snang nus mi nus kyi steng na ma gtogs brjod med kyi don la mi mthun pa med pa dang /
shing bza' paN+Ti tas sgra rtog gnyis kyis ji lta ba bzhin brjod pa dang rtogs par mi nus pas rang mtshan brjod med zer bar gsungs pa yig cha'i bshad srol dang mthun nam snyam zhing /
zab gsal sgron mer brjod pa sgra rtog gi gzhir rang mtshan du med pa la byas nas byang sa rtsa 'grel gyi khungs mang du bsgrigs pa sogs bshad tshul mang ste brjod med kyi don zhib par 'og tu 'chad la /
gzhung las /
brjod du med pa'i tshul gyis don dam par yod /
ces pa'i tshul gyi sgra rgyu mtshan la go dgos par dgongs rgyan du bshad do / /
rigs rgyan du /
blo'i yul du bya rung de mtshan nyid yin pa'i rtags kyis rtog pa la blo'i yul du byar rung du snang ba don spyi dang /
shes bya de mtshon bya yin pa'i rtags kyis rtog pa la shes byar snang ba sgra spyi yin par bsgrubs pa la dpags na sgra spyi dang don spyi'i khyad mtshan mtshon steng nas 'byed pa dang /
kun mkhyen 'jigs med dbang pos /
bum pa sgra spyi tsam gyis 'dzin pa'i rtog pa la bum pa zhes brjod pa'i sgra ma yin pa las log par snang ba bum pa'i sgra spyi byas na blo ngor bde /
zhes gsungs pa dang /
mchan du /
gnas kyi bkod pa lta bu zhig gzhan gyis brjod pa'i tshe blor lam gyis 'char rgyu zhig yod pa de sgra spyi yin gyi /
zhes gsungs pa gsum las /
sde bdun chung bar /
chos de'i don spyi'i mtshan nyid /
rtog pa la chos de'i don du snang ba gang zhig dngos po ma yin pa /
zhes dang /
sgra spyi'i mtshan nyid /
rtog pa la ming du snang ba gang zhig dngos po ma yin pa /
zhes dang /
rnam nges dar TIka las /
bum pa @# / /
zhes brjod pa na sgra rang mtshan pa de'i rjes su 'gags kyang grag pa'i rnam pa can shar pa de nyid sgra spyi dang /
sgra spyi gzung yul du byed pa'i rtog pa de nyid la lto ldir zhabs zhum pa'i don spyi shar ba dang /
zhes gsungs pa gnyis bshad tshul bar ba'i shes byed du che zhing /
r+wa bsdus grwa las /
bum pa mthong ma myong ba'i gnas skabs su bum pa zhes pa'i sgra tsam la brten nas bum pa 'dzin pa'i rtog pa la bum par snang ba de sgra spyi rgyang ba yin pa'i phyir /
zhes dang /
lto ldir ba'i ming mi shes kyang lto ldir ba mthong ba la brten nas rtog pa la lto ldir ba snang ba de don spyi rkyang ba yin pa'i phyir /
zhes gsungs pa mchan dang mthun par mngon no / /
'di gnyis ni chos 'dul ba 'di las rab tu nyams /
zhes pa'i gnyis po ni dgongs rgyan du /
skur ba 'debs pa dang chud gzen pa gnyis la bshad kyang /
sgro skur du byed pa po gnyis la bya dgos pa byang sa rang dang rgya mtsho'i sprin gsal lo / /
mchan du sgro skur 'gal bar gsungs kyang /
mun sel las /
spyir sgro skur mi 'gal ba dang /
skur 'debs yin na sgro 'dogs yin pas khyab /
sgro 'dogs la skur 'debs kyis ma khyab byas na bde /
zhes gsungs so / /
sde bdun rgyan las /
log rtog dang the tshom gnyis las /
dang po dang rtog pa log shes don gcig nas /
'di dang sgro 'dogs kyang don gcig ces pa la brten nas sbyin pa dar rgyas sogs kyis skur 'debs yin na sgro 'dogs yin pas khyab par bshad pa la| zab gsal sgron mer /
de ltar smras na skur 'debs kyi mthar 'dzin yin na sgro 'dogs kyi de yin pas khyab pa dang /
chad pa'i mthar 'dzin yin na rtag pa'i de yin pas khyab par 'gyur zhing /
de 'dod na /
med mtha' la yod mtha' dang /
chad mtha' la rtag mthas khyab ces khas blang dgos par 'gyur zhes bkag nas /
sde bdun rgyan gyi don log shes yin na rang dang 'dzin stangs 'gal ba'i shes pas bsal bya'i sgro 'dogs yin pas khyab pa yin gyi spyir sgro 'dogs yin pas ma khyab ces pa'am /
sgro 'dogs kyi shes pa yin na sgro 'dogs kyi mthar 'dzin yin pas ma khyab ces pa gang bde bya ba las /
log shes yin na sgro 'dogs kyi mthar 'dzin yin pas khyab ces mi bya bar bshad la /
mchan du /
gzhan dbang rang mtshan gyis ma grub par 'dzin pa'i blo sgro 'dogs yin par thal /
gzhan dbang rang mtshan gyis grub par rtogs pa'i yid dpyod kyis gcod rgyu'i mtha' gcig 'dzin gyi sgro 'dogs yod pa'i phyir na ma khyab par gsungs so / /
kha cig na re /
sgro skur la blo dang tshig gnyis ka yod de /
grub mtha' chen mo las /
rang dbang gis grub par rjod pa dang gzung ba ni sgro 'dogs dang /
zhes dang /
rang ngos nas ma grub par sgra rtog gis rjod pa dang bzung ba rnams skur 'debs dang /
zhes gsungs pa'i phyir na ma khyab ste /
kun btags bden grub tu rjod pa'i sgra ni sgro 'dogs kyi tshig dang /
de ltar bzung ba'i rtog pa ni sgro 'dogs dngos la byed pa bzhin skur 'debs la'ang @# / /
gsungs pa las /
sgro skur la tshig cig 'jog pa gzhung khungs ma gzhan nas mi 'byung ba'i phyir /
gnyis pa de gnyis 'gog pa'i tshul la gnyis /
mtha' gnyis 'gog pa'i tshul dngos dang /
sgro skur dang bral ba'i dbu ma'i lam ngos gzung ba'o / /
dang po la gnyis /
sgro 'dogs 'gog tshul dang /
skur 'debs 'gog tshul lo / /
dang po ni /
gal te sgro skur /
zhes sogs byung /
de yang byang sa las /
gal te chos gang dag dang dngos po gang la ji ltar brjod pa 'jug pa bzhin du /
nas /
tha na mya ngan las 'das pa'i bar du ji skad bstan pa'i chos rnams la yang de bzhin du rig par bya'o / /
zhes yod mthar lta ba la skyon gsum bstan nas sgro 'dogs kyi mtha' 'gog ste zhib par sgro 'dogs kyi mtha' bye brag tu 'gog pa'i skabs su 'chad par 'gyur ro /
! /
spro na /
kha cig na re /
mtha' gnyis spong tshul spyir bstan skabs dang /
sgro 'dogs kyi mtha' bye brag tu 'gog skabs kyi sgro 'dogs kyi mtha' gnyis 'dra'am mi 'dra /
'dra na snga ma la chos bdag dgos par thal /
phyi ma la de dgos pa'i phyir /
'dod na /
kun btags rang mtshan gyis grub pa chos bdag yin par thal /
snga ma'i skabs kun btags rang mtshan gyis grub par 'dzin pa sgro 'dogs su dngos su bstan pa'i phyir /
mi 'dra na /
gzhung las /
de la sgro 'dogs kyi mtha' ni /
nas /
zhib tu 'chad par 'gyur ro / /
zhes gsungs pa mi 'thad par thal /
'dod pa'i phyir zer na /
mchan du /
snga ma la kun btags rang mtshan gyis grub pa 'ong zhing /
de phyi ma la yang yong chog kyang chos bdag dngos yin mi dgos te /
ngo bo dang khyad par du kun btags pa'i kun btags don dam par grub na gzhan dbang gi sdod lugs su mi bslu bar grub dgos pas chos bdag tu kun btags pa don la gnas dgos kyang kun btags don dam par ma grub pa chos kyi bdag med phra mo yin mi dgos pa'i phyir /
des na 'dir thun mong du bkag pa kun btags rang mtshan gyis grub pa dang chos bdag yod na yod mnyam dang med na med mnyam yin dgos pa'i rigs pa'i 'phul yin pas rigs pa'i 'phul dang dngos kyi khas blangs gnyis phyed pa gal che bar gsungs kyang /
de sgra ji bzhin du khas blang mi rung tshul dogs dpyod du gsal rgyas su yod pa ltar ro / /
rang lugs phyogs snga ma ltar yin te /
gzhung las /
gzhan dbang la ngo bo dang khyad par du btags pa rang gi mtshan nyid kyis grub par 'dzin pa chos kyi bdag 'dzin tu bstan la /
byang sa dang bsdu ba dang theg bsdus las kyang des ji ltar bzung bas stong ba'i stong nyid dbu ma'i don mthar thug pa dang chos kyi bdag med kyi yongs grub tu 'bad pa du mas bsgrubs /
zhes gsungs pa'i phyir /
khyab ste /
de'i bdag 'dzin ni mtha' gnyis 'gog tshul spyir bstan skabs kyi sgro 'dogs de nyid yin pas skabs snga phyi'i sgro 'dogs nges par don @# / /
gcig pa'i gnad kyis /
yig cha bsdus pa las /
kha cig gis kun btags rang gi mtshan nyid kyis grub pa skabs 'dir dngos su bstan pa'i sgro 'dogs kyi mtha' yin par thal /
kun btags rang gi mtshan nyid kyis grub par 'dzin pa'i blo de skabs 'dir dngos su bstan pa'i sgro 'dogs yin pa'i phyir /
der thal /
dka' 'grel las /
skabs 'di'i sgro 'dogs kyi mthar 'dzin ngos gzung du yod de /
kun btags rang gi mtshan nyid kyis grub par 'dzin pa de sgro 'dogs kyi mthar 'dzin pa yin pa'i phyir /
zhes gsungs pa'i phyir na ma khyab ste /
de'i don ni gzugs sogs 'dus byas kyi chos rnams ngo bo dang khyad par du kun btags pa'i tshig gi 'jug gzhir gzugs sogs ngo bo nyid kyis rang gi mtshan nyid kyis yod pa ma yin pa la yod par sgro btags nas de ltar zhen pa'i blo zhig la 'dod pa'i phyir zhes bshad /
ces gsungs pa ni gzhung las /
kun btags rang gi mtshan nyid kyis grub par 'dzin pa chos kyi bdag 'dzin tu 'dod pa'i kun btags ni phung po la sogs pa la 'di gzugs so zhes ngo bo dang 'di gzugs kyi skye ba'o zhes sogs khyad par du ming dang brdar btags pa'i ngo bo'o / /
de tsam zhig tu ni phung po la sogs pa yod pas der yod par 'dzin pa sgro 'dogs min gyi phung sogs ngo bo der rang gi mtshan nyid kyis yod par 'dzin pa sgro 'dogs so / /
zhes gsungs pa'i sgras zin ma bcos par gsal bar mdzad pa'i legs bshad du snang ba'i phyir ro / /
de bas na kun btags yin tshad dang /
kun btags spyi ldog rang mtshan gyis grub pa chos bdag min yang /
ngo bo dang khyad par la kun btags pa'i kun btags rang mtshan gyis grub pa chos bdag tu 'gyur tshul shes dgos te da dung 'chad par 'gyur ro / /
gnyis pa la gsum /
skur 'debs kyi mtha' ji ltar 'gog pa dang /
bkag pa de la phyogs sngas lan mi thebs pa'i tshul dang /
phyogs snga smra ba chad lta ba'i gtso bor bstan pa'o / /
dang po ni /
skur 'debs ni /
zhes sogs byung /
de la /
bkag go /
yan gyis byang sa'i lung bkod /
smra ba rnams so / /
yan gyis phyogs snga ngos bzung /
smra'o / /
yan gyis de'i 'dod pa brjod /
de man gyis de 'gog par mdzad do / /
de la byang sa'i 'di'i phyogs snga la gzhan sde med de /
gzugs nas rnam mkhyen gyi bar gyi chos rnams don dam par med la tha snyad du yod ces pa de skabs 'di'i phyogs sngas smra tshul yin pa gang zhig gzhan sde la de ltar 'dod pa med pa'i phyir| dang po grub ste /
byang sa las /
gang zag kha cig shes par dka' ba'i mdo sde theg pa chen po dang ldan pa zab mo stong ba nyid dang ldan pa dgongs pa'i don bstan pa dag thos nas /
nas /
'di thams cad ni btags pa tsam du zad de /
'di ni de kho na yin no / /
su 'di ltar lta ba de ni yang dag par lta ba yin / /
zhes de ltar lta zhing de skad smra'o / /
zhes gsungs pa'i phyir /
gnyis pa grub ste /
de la mkhyen gsum sogs 'dod pa med pa'i phyir /
zhes pa yig cha rnying pa'i @# / /
bshad tshul te gsar ba yang de dang dgongs pa gcig par mngon /
yang na /
de la gzhan sde med de /
rtag smra la dogs pa med /
rgyang pan pas kyang gzugs rang gi gnas tshod kyi dbang gis grub par 'dod pa'i phyir byas na /
gzhung las /
ming dang brdas tha snyad 'dogs pa'i gzhi'i gzugs sogs kyi dngos por rang gi mtshan nyid kyis med ces khas len pa yang med do / /
zhes pa'i dgongs par 'gro min dpyad do / /
de 'dra'i phyogs snga la nyan thos sde ba med par thal /
de la gdags gzhi'i dngos po rang mtshan nam gnas tshod kyis med par khas len pa zhig dgos pa gang /
nyan thos sde ba la de ltar khas len pa med pa'i phyir /
dang po byang sas phyogs snga 'god tshul gyis shes la /
gnyis pa nyan thos sde ba'i khas len gyis grub po / /
de nas phyogs snga smra ba la /
bsdu ba las /
theg pa chen po la la /
zhes pa ltar theg chen grub mtha' smra ba dang /
de las kyang chos kun rang mtshan gyis med par smra ba'i ngo bo nyid med par smra ba rnams yin no / /
ngo bo nyid med par smra ba de dag gis chos rnams rang mtshan gyis ma grub ces pa ni spyir mi srid pa dang tha snyad du med ces pa gtan mi pas de dag don dam par ma grub par bzhed pa'o / /
de lta bu'i phyogs snga sa phung po lnga po tha snyad du yod kyi rang mtshan gyis ma grub cas smra ba 'gog pa la /
gzhung du drangs pa'i byang sa'i /
'di lta ste /
nas /
gdags su med do / /
zhes pa'i bar gyi lung don ni /
'jig rten dang bstan bcos kyi grags pa dang 'gal ba'i skyon 'di lta ste /
mtshan gzhi dper bgyis na /
gdags gzhi phung po lnga bden par yod na de la gang zag ces gdags su rung mod /
phung po rnams rang bzhin gyis med du zin na ste gyur na ni gang zag gi gdags gzhi med par 'gyur la /
de ltar gyur pa la gang zag gdags su rung ba med do zhes pa ste /
'di ni /
de bzhin phung po nyer brten nas / /
sems can zhes bya'i tha snyad brjod / /
ces rjes su 'brangs par rgya mtsho'i sprin gyis bshad do| /
de bzhin du /
zhes sogs kyi don ni /
'dus byas rnams kyi dngos po tsam rang mtshan gyis yod na gzugs sogs la 'dus byas su 'dogs pa'i tshig ste ming gdags su rung mod /
dngos po tsam zhig kyang rang mtshan gyis med par gyur na 'dus byas kyi gdags gzhi gzugs sogs gtan med du 'gyur la /
de ltar gyur pa la 'dus byas zhes btags pa'i ngo bo de yang med do / /
gdags gzhi'i dngos po de rang mtshan gyis med par gyur na gtan med du 'gyur bas ngo bo dang khyad par du 'dogs pa yang gtan med par 'gyur ba'i phyir /
zhes pa'o / /
gzhung las /
des na dngos po tsam med na zhes 'gog pa ni /
sogs kyi don yang /
byang sar dngos po tsam med na zhes pa'i tshig ji bzhin med kyang med du zin na zhes pa'i nus pa bton te /
de ltar don dam par yod pa'i dngos po mi srid na zhes 'gog pa'i don du mun sel las gsungs pa ltar ro / /
gzhan dbang sems sems byung rnams chos can /
don dam pa'i skye ba yin par thal /
rang @# / /
mtshan gyis skye ba yin pa'i phyir te /
rang gi rgyu rkyen la brten nas skye ba yin pa'i phyir /
ma khyab na /
de rang rgyu las skye ba de 'khrul ba'i blos rlom pa tsam du zad par thal /
ma khyab pa de'i phyir /
'dod na /
de chos can /
rang gi rgyu rkyen las skye ba med par thal /
'dod pa'i phyir /
zhes ston pa la /
gzhan dbang sems sems byung rnams /
zhes sogs gsungs so / /
rigs pa gsum po 'di'i dang po gnyis byang sas med lta ba la bstan pa'i rigs pa lnga'i gnyis pa 'jig rten dang bstan bcos kyi grags pa dang 'gal ba'i skyon bstan pa'i rigs pa dang /
phyi ma rje rang gis bkod pa'i rigs pa'o / /
gnyis pa ni /
des na gzhan dbang gi zhes sogs byung /
ngo bo nyid med par smra bas| gzhan dbang gi skye 'gag ni blo 'khrul bas skye 'gag tu zhen pa tsam gyi ngor yin pas gzhan dbang rang mtshan gyis ma grub kyang de kun rdzob tu skye 'gag tha snyad tsam du yod la /
des de yod go yang chod cing /
de bas na skur 'debs kyi mthar ltung ba'i skyon med par gsungs so / /
'di bas de tsam gyis skyon spong mi nus te /
des skur 'debs spong mi nus pa'i phyir te /
rgyu 'bras kyi rnam gzhag kyang rgyu 'bras bden 'dzin gyi 'khrul ngor rgyu 'bras su bzhag pa tsam las gzhan dbang kho rang rgyu 'bras su ma grub par 'dod na dge sdig las bde sdug 'byung ba'i rnam gzhag byas me dpar 'gyur ba'i phyir /
thag pa sdul yin pa thag pa la sbrul du zhen pa' 'khrul ngor grub kyang thag pa sbrul du grub ma myong ba bzhin zhes 'chad do / /
gzhan dbang kho rang zhes pa'i tshig nus 'don tshul ni mtshan du /
gzhan dbang rang ngos nas sam rang bzhin gyis med ces pa rnam rig pas gzhan dbang kho rang med zer ba zhig tu go ba'i don du bshad do / /
gsum pa ni| de 'dra min pa'i /
zhes sogs byung /
'khrul ngor bzhag tsam gyi rgyu 'bras de 'dra min pa'i rgyu 'bras shig 'dod na /
rang mtshan gyis grub pa'i rgyu 'bras su 'gyur bas gzhan dbang don dam par yod pa'i don grub pa yin zhes 'di bas bsams nas /
thal 'byung ba chos can /
khyod chad lta ba'i gtso bo yin par thal /
khyod kyis chos rnams rang ngos nas ma grub par blos btags pa tsam dang /
de ltar min par yul rang ngos nas grub pas stong pa de nyid gnas lugs mthar thug tu byed la /
de ltar bltas na chos rnams med par lta ba yin pa'i phyir te /
gang gas gzhi med na 'dogs pa po dang 'dogs byed dang btags pa sogs med par 'gyur ba'i phyir /
zhes bshad par ston pa la /
byang sa las /
de bas na gang zag /
sogs byung ste /
de'i don ni /
sngar ltar gyi ngo bo nyid med par smra ba'i 'dod pa mi 'thad pa de bas na /
thal 'gyur pa lta bus /
sgras zin bzhin khas blang mi drung bas na shes par dka' ba'i mdo sde /
byang sems kyi sde snod kyis bsdus pas theg pa chen po brjod byar ldan pa /
chos bdag med pa ston pas zab mo stong pa nyid brjod byar ldan pa /
sgras zin las dgongs pa gzhan du drang dgos pas dgongs pa'i don bstan pa ste khyad @# / /
par bzhi ldan drang don gyi sher mdo thos nas mdo de'i don rnal ma de ji bzhin ma shes pa'i dbang gis skras zin bzhin bzung nas phyin ci log tu bsams te rigs pa ltar snang gis bskyed pa'i rnam rtog tsam gyis chos rnams blos btags pa kho nar zad de /
de ltar rang ngos nas med pa 'di ni de kho na ste gnas lugs mthar thug yin no zhes rang gis 'dzin cing /
gzhan gyis 'di ltar lta na'ang de ni yang dag par lta ba yin no zhes lta zhing smra bar byed do / /
de dag gi ltar na gdags gzhi dngos po tsam yang gtan med du song bas 'dogs byed kyi gang zag kyang med /
de med pas rtog pa yang med /
de med pas des kun nas bslangs pa'i sgra yang med /
de dag yul dus thams cad kyi thams cad du med pas btags pa yang med par 'gyur na /
btags pa tsam gyis de kho na nyid lta yod par ga la 'gyur te btags tsam zhig gis de kho na nyid ni yod par mi 'gyur ro / /
de bas na rnam grangs des na /
zhes pa la byang sa'i 'grel ba gnyis na bshad pa mi snang ngo / /
ngo bo nyid med par smra ba de dag gis yongs grub dang /
chos thams cad btags pa yin par 'dod pa'i btags pa de gnyis ka la skur bar 'gyur bas na de dag chad lta ba'i gtso bo yin no / /
zhes pa ste /
dngos po tsam zhes pa'i tsam sgras btags chos dang /
gdags pa tsam zhes pa'i tsam sgras don gyi ngos nas grub pa gcod cing /
de ni byang sas bstan pa'i skyon gsum pa mdo don log par bkral ba'i skyon no / /
chos rnams bden med du bltas na chad lta bar 'gyur ba de la dgongs nas dkon brtsegs las /
gang zag tu lta ba ni /
sogs kyis gang zag rang rgya ba'i rdzas yod kyi bdag tu lta ba rung gi /
stong nyid la phyin ci log tu lta ba mi rung bar gsungs te /
de'i rgyu mtshan yang snga mas ni byang sa las /
gang zag tu lta ba can gyi skye bo ni /
nas /
shes bya thams cad la skur ba 'debs pa ma yin no /
zhes ba ltar shes bya la rmongs pa tsam las de la skur ba mi 'debs pa dang /
gzhi des sems can dmyal ba rnams su skye bar mi 'gyur la /
zhes ba ltar dmyal bar mi 'phen pa dang /
gzhan chos 'dod pa dang /
sdug bsngal las rnam par thar bar 'dod pa dag kyang 'phung bar mi byed cing slu bar mi byed la /
chos dang bden pa la yang 'god par byed do / /
zhes pa ltar chos 'dod pa 'phung bar mi byed pa dang /
bslab pa'i gzhi dag la yang g.yel bar mi 'gyur ro / /
zhes pa ltar tshul khrims kyi bslab pa las mi g.yel la /
phyi mas ni /
stong pa nyid la log par zin pa ni shes bya'i dngos po la yang rmongs la /
shes bya thams cad la skur pa 'debs te /
zhes pa ltar shes bya la rmongs par ma zad de la skur ba 'debs pa dang /
gzhi des sems can dmyal ba rnams su skye bar 'gyur la / /
zhes pa ltar dmyal bar 'phen pa dang /
gzhan chos 'dod pa dang /
sdug bsngal las rnam par thar par 'dod pa rnams kyang 'phung bar byed ngo / /
zhes ba ltar chos 'dod pa 'phung bar byed pa dang /
bslab pa'i gzhi de dag la'ang @# / /
g.yel bar 'gyur te /
zhes pa ltar tshul khrims kyi bslab pa las g.yel bar 'gyur zhing /
mdor na /
de ltar yang dag pa ji lta ba bzhin gyi dngos po la skur ba 'debs pa ni chos 'dul ba 'di las rab tu nyams pa yin no / /
zhes stong nyid la phyin ci log tu lta bas de las nyams par 'gyur bar gsungs te /
de ni byang sas bstan pa'i skyon bzhi pa lung dang 'gal ba'i skyon no / /
byang sa las /
'di gnyis ni chos 'dul ba 'di las rab tu nyams pa yin par rig par bya'o / /
zhes pa'i skabs nas bstan pa'i skyon dang po 'dul ba las nyams pa'i skyon ni gzhung gi sgro skur du lta ba'i tshul bshad pa'i zhar byung du song ngo / /
tha ma stong nyid la log par zhugs pa'i skyon ni /
ji ltar na stong pa nyid la log par 'dzin pa yin zhe na /
nas /
de bas na de lta bu'i stong pa nyid la log par zin pa yin no / /
zhes pas /
gang gis stong pa dang gang stong pa'i chos rnams don dam par med mnyam du lta ba po chos can /
khyod stong pa nyid la log par zhugs pa yin te /
khyod kyis chos rnams don dam par med par bzung ba gang /
de ltar grub na gang du ci zhig gang gis stong pa thams cad med par 'gyur ba'i phyir /
zhes bstan te /
'di la ngo bo nyid med par smra bas lan 'debs tshul mchan las shes par bya'o / /
gnyis pa sgro skur dang bral ba'i dbu ma'i lam ngos gzung ba ni /
de ltar byas na /
zhes sogs gyur /
byangs las /
ji ltar na stong pa nyid la legs par zin pa yin zhe na /
gang gi phyir gang la gang med pa de ni des stong par yang dag par mthong la /
'di la lhag ma gang yin pa de ni 'di ni yang dag par yod do zhes yang dag pa ji lta ba bzhin du rab tu shes pa de ni stong pa nyid la yang dag pa ji lta ba bzhin du phyin ci ma log par zhugs pa zhes bya /
zhes pa'i gang la gang med pa de ni des stong zhes pa'i don rgyas par 'chad pa na /
gzugs zhes bya ba la sogs pa ji skad bstan pa'i dngos po rnams la gzugs zhes bya ba la sogs par 'dogs pa'i tshig gi bdag nyid kyi chos med de /
de lta bas na gzugs zhes bya ba la sogs pa'i dngos po de gzugs zhes bya ba la sogs pa'i 'dogs pa'i tshig gi bdag nyid des stong ngo / /
zhes gzugs sogs gzhan dbang gang la der 'dogs pa'i tshig gis gzugs sogs kyi ngo bo dang khyad par du kun btags pa'i ngo bo gang don dam par med pa de ni gzhan dbang tshig gis btags pa des stong par gsungs so / /
'di la lhag ma gang yin pa de ni 'di ni yang dag par yod ces pa'i don rgyas par 'chad pa na /
gzugs zhes bya ba la sogs pa'i dngos po de'i lhag ma gang zhe na /
'di lta ste /
gzugs zhes bya ba la sogs par 'dogs pa'i tshig tsam po 'di yin te /
de gnyi ga yang 'di lta ste /
dngos po tsam yod pa dang /
dngos po tsam du 'dogs par yang dag pa ji lta ba bzhin du rab tu shes te /
zhes gdags gzhi gzhan dbang dang 'dogs pa po sgra rtog tsam yod par gsungs te /
de dag gi yod med kyi don ni gzhan dbang yongs grub bden par yod pa dang kun btags bden par med pa'o / /
yang dag pa @# / /
ji lta ba bzhin du rab tu shes zhes pa'i don rgyas par 'chad pa na /
dngos po tsam yod pa dang /
dngos po tsam du 'dogs par yang dag pa ji lta ba bzhin du rab tu shes te /
yod pa ma yin pa la yang sgro mi 'dogs la /
yang dag pa la yang skur pa mi 'debs so / /
nas /
yang dag pa ji lta ba bzhin du rab tu shes pa de ni stong pa nyid legs par zin pa zhes bya ste /
yang dag pa'i shes rab kyis shin tu rtogs pa zhes bya'o / /
zhes gdags gzhi gzhan dbang dang 'dogs byed kyi sgra rtog don dam par yod par shes te kun btags la sgro mi 'dogs shing mtshan nyid gzhan gnyis la skur ba mi 'debs par don dam par grub par shes pa zhes gsungs so / /
stong pa nyid la yang dag pa ji lta ba bzhin du phyin ci ma log par zhugs zhes pa'i don rgyas par 'chad pa na /
dngos po snga ma gang yin pa dang /
nas /
bla na med pa zhes bya ste /
zhes gsungs shing /
'di'i dngos po dang dngos med ni de nyid las /
de la dngos po ni 'dogs pa'i tshig gi ngo bo nyid du rnam par bzhag pa gang yin pa ste /
nas /
de lta bu dang mthun pa 'dogs pa'i tshig gi grags pa'i ngo bo nyid kyi chos rnams ni 'jig rten gyi dngos po zhes bya'o / /
zhes dngos po ni skabs 'di'i sgro 'dogs kyi mtha' dang /
de la dngos po med pa ni gzugs zhes bya bar 'dogs pa'i tshig nas tha na mya ngan las 'das pa zhes bya ba'i bar du 'dogs pa'i tshig de nyid dngos po med pa nyid dang /
nas /
de ni dngos po med pa zhes bya'o / /
zhes dngos med ni skabs 'di'i skur 'debs kyi mtha' ste /
snga ma dngos po ste yod mtha' dang /
phyi ma dngos med de med mtha' spangs pas /
mtha' de gnyis dang bral bar rab tu phye ba'i stong nyid ni /
don dam pa'i mthar thug pa gzugs med pa bstan du med pa sogs kyi khyad par dang ldan pa'i bla na med pa'o / /
mdor na stong gzhi gzhan dbang ngo bo dang khyad par du kun btags pa'i kun btags kyis stong pa yongs grub yin zhing /
de ltar stong pa'i shul du gang yang med na chad mthar lhung nas dbu mar gnas mi nus pas gdags gzhi gzhan dbang dang 'dogs pa bo sgra rtog tsam zhig don dam par yod pa dang /
kun btags don dam par med par mthong ba ni stong pa nyid la phyin ci ma log par zhugs par gsungs so /
! /
spro na /
gzhung las /
gzugs sogs kyi dngos po rang gi mtshan nyid kyis med ces khas len pa yang med do / /
zhes dang /
de yang chos rnams rang gi mtshan nyid kyis ma grub ces smra ba'i ngo bo nyid med par smra ba rnams so / /
zhes pa la dpags na 'di'i skur 'debs kyi phyogs sngar thal 'gyur ba las mi 'ong 'dra yang /
yig cha rnying pa las /
thal rang gnyis po de skabs 'di'i skur 'debs kyi mtha' 'gog pa'i phyogs snga smra ba po yin pa'i phyir /
zhes pa ltar gsar bas kyang bzhed la /
sbyin pa dar rgyas kyis /
rang rgyud pa chos can /
byang sa'i dngos bstan gyi skur 'debs 'gog yul gyi gang zag yin par thal /
@# / /
gzhan dbang don dam par ma grub par khas len pa'i gang zag yin pa'i phyir /
khyab ste /
gzhan dbang don dam par ma grub par 'dzin pa'i blo de byang sa'i dngos bstan gyi skur 'debs yin pa'i phyir /
zer ba rno pas dpyad par bya ste /
gzhung du rang gi mtshan nyid kyis ma grub ces pa don dam par ma grub pa la dgongs byas nas dkyogs bshad du 'gyur ba'i phyir ro / /
zab gsal sgron mer /
rang rgyud pa'i grub mtha'i srol byangs sogs kyi rjes su phye bas byang sa dang bsdu bar skur 'debs dngos su 'gog yul la rang rgyud pa ma byung zhing /
de'i dus thal 'gyur ba'i srol phye ma zin kyang thal 'gyur ba du ma byon zin pa de dag dngos su bkag pa yin zer ba la dgos pa yod med dpyad dgos te /
dbu ma ba gnyis ka'i shing rta'i srol byang sa sogs kyi sngar ma phye ba 'dra bar khas blangs la /
rang rgyud pa'i srol 'dzin tsam re de'i sngar ma byon par smra mi nus pa'i phyir ro / /
des na spyir 'di'i skur 'debs smra ba po la thal rang gnyis ka yong yang /
byang sas thal 'gyur ba kho na phyogs sngar blangs pa ni de skur 'debs smra ba'i gtso bo yin pa dang /
de bkag pas rang rgyud pa ngang gis khegs pas yin no / /
rin chen sgron mer /
byang sa'i 'di lta ste /
nas /
med par 'gyur ro'i bar gyi phyogs sngar thal rang gnyis dang /
de bas na /
nas /
rig par bya'o'i bar gyi phyogs snga thal 'gyur ba kho nar byas te /
phyi ma'i rgyu mtshan du /
gzhung gi des na /
nas /
mi 'gyur ro / /
zhes thal 'gyur bas lan byas pa bkod pa ni ma nges te /
rgyu mtshan de la rten na lung snga phyi gnyis ka'i phyogs snga thal 'gyur ba kho nar 'gyur ba khyad med pa'i phyir ro / /
thal 'gyur ba sgro skur gyi mtha' gnyis ka la gnas kyang mtha' gnyis dang bral ba yin pa dang /
de mtha' gnyis bral ba'i dbus yin yang de la mi gnas pa mi 'gal byas pa la /
kho na re /
skur 'debs kyi mtha' chos can /
khyod la gnas pa'i gang zag med par thal /
khyod med pa'i phyir na ma khyab /
khyab par thal /
g.yang med na g.yang sar lhung ba'i gang zag med dgos pa'i phyir na yang ma khyab ste /
blo mthar lhung ma lhung mtha' der bzung ma bzung la byed pa'i phyir ro / /
kha cig lhag ma yod ces pa'i yod rgyu la yongs grub kyang 'jog ste /
dbus mtha' las /
yang dag ma yin kun rtog yod / /
ces pa'i yod rgyu la de yod par gsungs pa gang zhig 'di dang de'i yod rgyu gnyis 'dra ba'i phyir /
dang po grub ste /
gzhung las /
de'i shul du ltag ma lus pa'i yod pa de gang yin snyam na /
nas /
gzhan dbang dang yongs grub gnyis yin no zhes bstan la /
zhes gsungs pa'i phyir /
gnyis pa grub ste /
gzhung las /
gang na gang med pa de ni des stong pa dang /
nas /
'dis kyang de ston /
ces gsungs pa'i phyir zer /
de la gang la gang med pa sogs sa sde'i skabs du mar byung ba las /
byang sa'i thad 'di'i dngos bstan la gzhan dbang las ma byung la /
spyir sa sde'i lung des yongs grub kyang bstan par bya dgos so / /
kha cig byang sa'i dbu ma'i lam mtha' @# / /
gnyis spangs pa zhes pa'i dbu ma'i lam de stong nyid rtogs pa'i lam dngos gnas pa yin te /
dka' 'grel las /
gzhan dbang kun btags kyis stong par rtogs pa'i lam dbu ma'i la ma gong na med pa yin /
zhes gsungs pa ltar mang po las gsungs pa'i phyir zer /
'ga' zhig /
de la gzhan dbang yongs grub bden grub dang kun btags bden med 'jog ste /
grub mtha' chen mo las /
sgra rtog gi zhen gzhir don dam pa sogs su med pa dang /
gzhan dbang dang yongs grub don dam par dang bden pa sogs su yod pa ni dbu ma'i lam yin te /
zhes gsungs nas shes byed du byang sa drangs pa'i phyir zer /
gzhan dag de ni stong nyid la bya ste /
'di'i snga 'grel du gzhung las /
'di 'dra ba'i stong nyid ni don dam pa'i mthar thug tu bshad /
ces gsungs pa'i phyir zer /
la las /
de dag gang byas kyang 'dra ste /
rtsod zlog tu stong nyid dang dbu ma'i lam don gcig par gsungs pa rtsa she'i TIka chen dang gzhung du sgra ji bzhin par bkral ba skabs 'dir yang 'dra ba'i phyir zer na /
de'i don rten 'brel chen mor bden grub kyis stong pa kho na'i chos dang /
dbu ma'i lam ste mtha' gnyis dang bral ba'i bden stong don 'dra ba dang /
dgongs thab snang ba'i sgron mer mtha' gnyis sel bar don 'dra ba la gsungs so / /
de ltar na 'di'i dbu ma'i lam ni stong nyid la bya dgos te /
byang sa las /
gnyis su med pa gang yin pa de ni dbu ma'i lam /
zhes pa 'di /
der de kho na nyid mtshan nyid kyi ldog cha nas ngos bzung ba'i skabs su byung ba dang /
'dir drangs pa'i lung gi 'phros su /
de kho na de la sangs rgyas bcom ldan 'das rnams kyi ye shes ni shin tu rnam par dag par rig par bya'o / /
de la byang chub sems dpa' rnams kyi shes pa ni slob pa'i lam gyis rab tu phye ba yin par rig par byas te /
zhes de kho na nyid rtogs pa'i ye shes gnyis kyi yul du gsungs pa dang /
gang la gang med pa de ni des stong par yang dag par mthong la /
sogs kyang gnyis su med pa gang yin pa de ni dbu ma'i lam zhes pa'i dbu ma'i lam ston byed yin pa ni /
gzhung gis de gnyis phyogs gcig tu sbyar te gsungs pas shes shing /
gang la gang med pa sogs kyis stong nyid bstan pa ni /
gzhung las /
de la gang na gang med pa de ni des stong pa /
nas /
stong nyid yang dag pa bstan to / /
zhes dang /
tshigs bcad dang pos stong nyid kyi mtshan nyid dang /
gnyis pas de nyid dbu ma'i lam du bstan to / /
zhes dbus mtha'i /
de ni dbu ma'i lam yin no / /
zhes pas kyang stong nyid bstan par gsungs pa dang /
'di 'dra'i stong nyid ni don dam pa'i mthar thug tu bshad /
ces dang /
stong tshul 'di byangs las shes sgrib dag par byed pa'i ye shes kyi dmigs pa dang dbu ma'i lam mtha' gnyis spangs pa gong na med par bshad /
ces gsungs pa'i phyir /
de kho na nyid la dbu ma'i lam zhes rjod pa'i rgyu mtshan yang /
rje skal ldan rgya mtshos /
rten 'brel gyi de kho na nyid chos can /
dbu ma ba rnams kyis @# / /
bgrod pa'i lam mam shul yin te /
skyon mtha' dag zad cing yon tan mtha' dag skyed pa'i dmigs pa'i gtso bo yin pa'i phyir /
zhes gsungs pa ltar te /
rtsa she'i TIka chen las kyang /
rang bzhin gyis ma skyes pa'i stong pa nyid de ni yod med kyi mtha' gnyis spangs pas dbu ma dang de'i lam ste dbu ma bas bgrod pa'i shul yin no / /
zhes gsungs so / /
spyir dbu ma zhes pa'i tha snyad dbu ma'i gzhung dang /
dbu ma'i grub mtha' dang /
dbu ma sgrogs pa'i gang zag gsum ga la 'jug par legs ldan gyis gsungs pa 'dir yang 'dra'o / /
kho na re /
gzhi lam 'bras bu'i dbu ma gsum re re nas chos can /
dbu ma yin par thal /
mtha' gnyis dang bral ba'i dbus yin pa'i phyir na ma khyab /
khyab par thal /
grub mtha' chen mo las /
gzhi lam 'bras gsum chos can /
dbu ma zhes bya ste /
don mtha' gnyis dang bral bar rigs pas grub pa'i phyogs sam cha yin pa'i phyir /
zhes dang /
de gnyis dang bral ba'i dbus zab mo rten 'byung gi don ni /
mad+h+yA ma ka ste dbu ma'am dbus zhes bya ste /
mtha' spangs pa'i dkyil lta bu yin pa'i phyir /
zhes dang /
rtsa she'i TIka chen las kyang /
dbu ma ni 'jig rten na mtha' dor ba'i dkyil la dbus zhes pa dang 'dra bar yod med la sogs pa'i mtha' gnyis spangs pa'i dbus nyid dbu ma'o / /
zhes gsungs pa'i phyir na ma khyab ste /
de yang dbus dang dbu ma zhes pa'i sgra bshad rung gi don tsam la dgongs pa'i phyir /
des na dbu ma'i mtha' dpyod las /
gzhi lam 'bras bu'i dbu ma gsum gang rung yin na dbu ma yin dgos par thal /
gzhi grub na mtha' gnyis dang bral ba'i dbus yin dgos pa'i phyir na ma khyab /
ces pa skabs 'dir yang khas blang ngo / /
gnyis pa bsdu ba nas bshad pa'i tshul la gnyis /
phyogs snga ma dgod cing de'i don la dris lan bya ba dang /
lan btab pa'i phyogs dgag pa'o / /
dang po ni /
bsdu ba las /
zhes sogs byung /
de la /
theg pa chen po ba la la /
sogs kyis phyogs snga ngos bzung /
'di skad /
sogs kyis de'i 'dod pa bkod /
de nas de la /
sogs kyis phyogs sngar dri ba byas /
gal te 'di skad /
sogs kyis de la lan btab pa yin zhing /
dang po byang sa'i skabs ltar la /
theg pa chen po ba la la /
zhes byung bas 'di bas kyang thal 'gyur ba theg chen grub mtha' sgra bar 'dod snang ba dang byang sar chad lta ba'i gtso bor gsungs pa mi 'gal te /
thal 'gyur bas rang rgyud pa mthar lhung ba dang dbu ma pa gnyi gar 'dod pa bzhin yin pa'i phyir /
chos kun bden med du smra ba rnams kyis sher mdo'i sgras zin bzhin 'di skad ces dam bca' ste /
chos rnams kun rdzob tu yod la don dam par med ces yod med kyi khyad phye ste rjod do / /
de ltar smras pa la 'di bas dri ba bya ba ni /
tshe dang ldan pa zhes bos nas /
don dam pa la don dam du yod med dpyod pa'i don dam dang /
don dam bden pa zhes pa'i don dam gnyis yod pa las phyi ma'i don dam @# / /
bden pa'i mtshan gzhi ni gang yin /
kun rdzob la'ang tha snyad du yod med rtsod pa'i kun rdzob dang /
gang gi ngor bden pas kun rdzob bden par 'jog pa'i kun rdzob gnyis yod pa las phyi ma'i kun rdzob ni gang yin zhes 'dri'o / /
'dir don dam bden pa'i mtshan gzhi las don dam du med pa'i med sa'i don dam dris pa min te /
yin na chos rnams kyi ngo bo nyid med pa don dam mo zhes lan 'debs mi rigs pa'i phyir te /
ngo bo nyid med par smra bas chos kyi bdag med du yod na don dam du yod pas khyab par mi bzhed pa'i phyir ro / /
de bzhin du kun rdzob bden pa zhes pa gang gi ngor bden par 'jog pa'i kun rdzob las /
tha snyad du yod ces pa'i yod sa'i tha snyad la kun rdzob tu grags pa de dris pa min te /
yin na ngo bo nyid med pa la ngo bo nyid du 'dzin pa ni kun rdzob po zhes lan 'debs mi rigs pa'i phyir te /
de'i ngor yod na kun rdzob tu yod pas khyab pa des mi bzhed pa'i phyir /
der thal /
des de'i zhen yul tha snyad du yang med par bzhed pa'i phyir te /
ngo bo nyid med pa la ngo bo nyid du 'dzin pa bden 'dzin tu bzhed pa'i phyir /
der thal /
des ngo bo nyid med ces pa'i med rgyu'i ngo bo nyid ni bden grub la bya dgos pa'i phyir ro / /
de'i lan du ngo bo nyid med par smra bas /
chos rnams yul steng nas grub pas stong ba'i stong nyid ni don dam bden pa'i mtshan gzhi dang /
chos rnams la rang ngos nas grub par zhen pa'i bden 'dzin ni gang gi ngor bden pas kun rdzob bden par 'jog pa'i blo kun rdzob pa yin no zhes pa ste /
mdor na stong nyid don dam bden pa dang /
bden 'dzin kun rdzob bden pa zhes pa'i tshig zur gyi kun rdzob yin zhes pa'o / /
phyi ma ci'i phyir de ltar yin zhe na /
blo kun rdzob pa bden 'dzin chos can /
kun rdzob pa'i chos rnams blo gang gi ngor bden par 'jog pa'i kun rdzob yin te /
bden par yod pa ma yin pa dag bden par med par mthong ba la kun nas rdzob pa ste sgrib par byed pa dang /
bden par med pa la bden par grub po zhes dang por brda 'dogs pa dang /
de la de ltar yid kyis mngon par rjod pa dang /
rjod pa de goms pa las phyis tha snyad 'dogs par byed pa'i phyir /
bden gnyis gang yin dris zhes pa kun rdzob dang don dam gang yin zhes dris pa'o / /
gnyis pa la gnyis /
gzhan gyi grub mtha' la 'gal ba bstan pa dang /
rang gi grub mtha' la 'gal ba spang ba'o / /
dang po la gnyis /
gzhan gyi kun rdzob dang don dam pa'i ngos 'dzin dgag pa dang /
bsdu ba las mtha' gnyis dang de spong tshul bshad pa byangs dang gnad gcig par bstan pa'o / /
dang po la gsum /
kun rdzob kyi ngos 'dzin dgag pa /
don dam gyi ngos 'dzin dgag pa /
kun btags yongs grub gnyis don dam par med pa la skyon ma bstan par gzhan dbang de ltar med pa la skyon bstan pa'i rgyu mtshan no / /
dang po ni /
de la thog mar /
zhes sogs byung /
de la ngo bo nyid med par smra bas bden 'dzin ni kun rdzob bden pa gang gi ngor bden pa'i blo kun rdzob par bzhed pa la /
'di bas @# / /
chos rnams bden grub tu 'dzin pa'i blo kun rdzob pa de ni de kho na nyid la sgrib byed yin par ma zad mngon par rjod pa ste rnam rtog kyang yin la /
des na de de gnyis kyi rigs 'dra snga ma'i rgyus bskyed dam /
'on te /
de de gnyis kyis btags pa tsam zhig yin /
dang po ltar na /
bden 'dzin chos can /
khyod don dam par med ces byar mi rung bar thal /
khyod kun rdzob dang mngon rjod kyi rgyu las byung ba'i phyir /
rtags khas /
gnyis pa ltar na /
de chos can /
khyod rtog pas btags pa tsam du mi rung bar thal /
khyod la 'dogs byed kyi rgyu med pa'i phyir te /
kun rdzob dang mngon rjod rtog pas btags tsam yin la /
de lta na gzhan dbang gzhan rnams kyang de tsam du 'gyur pa'i phyir /
gnyis pa ni /
don dam pa'i ngos 'dzin /
ces sogs byung /
de la ngo bo nyid med par smra bas don dam par grub pas stong pa ni don dam bden par bzhed pa la /
'di bas /
rgyu mtshan ci'i phyir na /
chos rnams la rang gi mtshan nyid kyis grub pa'i rang mtshan te yul steng nas grub pa blos dmigs shing blor snang bzhin du don de med ces ji ltar smra rigs te smra mi rigs par thal /
yul steng nas med pa la der yod par dmigs pa'i tshad mas gnod pa'i phyir /
zhes pa ste /
kyang ni snga mar ma zad pa'o / /
de'i lan du ngo bo nyid med par smra bas /
khyod rang gis tshad mar 'dod pa'i blo des mi gnod de /
blo de nyid phyin ci log gi dngos po ste 'khrul ba'i dngos po'am 'khrul shes yin pa'i phyir ro / /
zhes smra na /
de la 'di bas /
blo 'khrul ba de rang mtshan gyis yod dam med /
yod na /
chos thams cad bden par med pa de don dam pa'i mtshan gzhir mi rung bar thal /
blo 'khrul ba de rang mtshan gyis yod pa'i phyir /
rtags khas /
med na /
blo 'khrul ba de chos can /
khyod kyis gang dmigs pa de ngo bo nyid kyis med par thal /
khyod blo phyin ci log yin pa'i phyir zhes khyed rang gis bshad pa mi 'thad par thal /
blo 'khrul ba de rang mtshan gyis med pa'i phyir /
rtags khas /
khyab ste /
de rang mtshan gyis med na de med dgos pa'i phyir /
byang sa'i gzugs la sogs pa'i chos rnams kyi dngos po tsam yod na /
sogs kyi skabs don dam du yod med brtags par ma zad /
bsdu ba'i skabs 'dir yang rtsa ba'i brtag pa la don dam du yod med kyi brtag pa bya dgos kyang /
don dam bden pa'i mtshan gzhi dang /
kun rdzob bden pa zhes pa'i kun rdzob gang yin brtag phyir don dam dang kun rdzob gang yin zhes brtags pa dang /
don dam du yod med gang yin zhes brtags pa gnyis don 'dra zhing brtag pa snga ma ste bsdu ba'i rtsa ba'i brtag pa nyid go sla bas de ltar brtags so / /
gsum pa ni /
de ltar na 'dir /
zhes sogs byung /
sngar bshad pa de ltar na ngo bo nyid gsum ga don dam par med cing tha snyad du yod par ngo bo nyid med par smra bas bzhed kyang /
bsdu ba 'dir kun btags yongs grub gnyis kyi steng du skyon ma bstan par /
gnas lugs la sgrib pa'i shes pa dang 'khrul ba'i shes par gyur @# / /
pa'i bden 'dzin don dam par yod med brtags nas de'i steng du skyon bstan pa'i dgos pa yod de /
gzhan dbang don dam par med la kun rdzob tu yod pa 'gog bzhed nas kun rdzob pa'i shes pa dang 'khrul ba'i shes pa don dam par med la kun rdzob tu yod pa bkag pa yin pa'i phyir te /
mkhas pa rnams gtso bor gzhan dbang don dam par yod med la rtsod pa'i phyir /
der thal /
yongs grub kyi chos can gyi gtso bo dang kun btags kyi 'dogs pa po dang gdags gzhi'i gtso bo rnams gzhan dbang nyid yin pa'i phyir ro / /
gnyis pa bsdu ba las mtha' gnyis dang de slong tshul bshad pa byang sa dang gnad gcig par bstan pa la gsum /
dngos dang /
kun btags tha snyad du med pa 'di ba'i lugs ma yin par bstan pa zhar byung dang bcas pa dang /
kun btags tha snyad du med cing gzhan dbang don dam du med pa lugs 'di las phyi rol tu gyur tshul lo / /
dang po ni /
gzhan yang bsdu ba las /
zhes sogs byung /
gzhan dbang dang yongs grub la ngo bo dang khyad par du kun btags pa'i ngo bor zhen pa ni sgro 'dogs dang /
de'i zhen yul ni sgro 'dogs kyi mtha' yin la /
gzhan dbang dang yongs grub rang mtshan gyis yod pa la der ma grub po zhes rang mtshan la skur ba 'debs pa ni skur 'debs dang /
de'i zhen yul ni skur 'debs kyi mtha' yin no / /
bsdu ba'i sgro skur gyi mtha' re re nas chos can /
byang sa'i de dang gnad gcig ste /
byang sa las kyang kun btags bden grub tu lta ba sgro 'dogs dang /
mtshan nyid gzhan gnyis bden med du lta ba skur 'debs su gsungs shing /
'dir yang de ltar gsungs pa'i phyir /
bsdu ba'i mtha' gnyis spong tshul re re nas chos can /
byang sa'i de dang gnad gcig ste /
de gnyis kyi mtha' gnyis gnad gcig la /
de lta na spong tshul yang gnad gcig dgos pa'i phyir /
gnyis pa ni /
kun btags med pa yang /
zhes sogs byung /
bsdu ba'i lung snga ma'i don ni /
gzhan dbang ni ming brda'i gzhir sgra rtog gis bzhag pa'i ngo bo nyid yin nam zhe na /
tha snyad du yin gyi don dam par min /
zhes pa ste /
'di'i mngon par rtogs pa ni /
bsam pa dang /
dad pa dang /
tshul khrims dang /
mngon par rtogs pa'i shes pa bden pa dang /
mngon par rtogs pa'i mtha' las byung ba'i shes pa bden pa dang /
mthar thug pa'i mngon par rtogs pa drug la byed dgos pas lam ste gzhan dbang gi mtshan gzhi dang /
ming ni rjod pa sgra'i tha snyad dang /
mngon par rjod pa ni rtog pa shes pa'i tha snyad dang /
rnam par 'jog pa ni gzhan dbang ming brda'i gzhir sgra rtog gis bzhag pa'o / /
lung phyi ma ni snga ma'i gsal byed du drangs pa ste /
don ni /
'di'i rnam par shes pa'i dmigs pa zhes pa 'jig rten rang dga' ba la snang ba'i sngon po de yin la /
de brjod med kyi sngon po dngos min par kun btags pa'i sngon po ste /
de dmigs pa dngos min bzhin du sngon po ji lta bar @# / /
snang ba ni mngon rjod goms pa'i bag chags te mngon rjod kyi bag chags kyi dbang gis snang ba ste /
de'i stobs kyis sngon po'o zhes ming brda byas shing de la brten nas 'jig rten rang dga' ba la snang ba'i sngon po kun btags pa de sngon po dngos min bzhin du de ji lta bar snang ba'i shes pa skyes pa yin no / /
zhes kun btags pa'i sngon po ngos bzung nas de btags yod yin gyi don dam par yod pa min /
zhes pa'o / /
des na bdag gnyis kyi dbang du byas pa'i kun btags lta bu med pa yin pas shes bya la mi srid kyang /
rgyu mtshan de tsam gyis kun btags thams cad shes bya la mi srid pa min pas /
kun btags rnams rdzas yod dang don dam par yod pa bkag nas de btags yod dang tha snyad du yod par bzhag go /
kun btags btags yod dang tha snyad du yod pa de'i phyir /
dgongs 'grel rnam bshad las /
de la kun btags pa'i mtshan nyid ces bya ba ni /
nas /
kun rdzob dang don dam pa'i bden pa gnyis kar gtan med pa yin par rig par bya'o / /
zhes dang /
gzhan gyi dbang gi mtshan nyid ces bya ba ni phyi nang gi dngos po'i ngo bo nyid rkyen gzhan gyi dbang gis rten cing 'brel bar 'byung ba gang yin pa'o / /
de ni gzung ba dang 'dzin pa'i dngos po'i ngo bo nyid rgyu dang rkyen gzhan gyi dbang gis byung ba yin pas na gzhan gyi dbang gi mtshan nyid ces bya ste /
sgyu ma byas pa dang 'dra bar skye ba ngo bo nyid med pa nyid dang /
don dam pa'i ngo bo nyid med pa nyid kyis ngo bo nyid med pa kun rdzob kyi bden pa nyid du yod pa yin par rig par bya'o / /
zhes dang /
yongs su grub pa'i mtshan nyid ces bya ba ni /
nas /
don dam pa ngo bo nyid med pa nyid kyis ngo bo nyid med la don dam pa'i bden pa nyid du yod pa yin par rig par bya'o / /
zhes pa tsam las gzhan dbang kun rdzob tu yod pa dang /
yongs grub don dam par yod par bshad pa med do / /
thogs med kyis mdzad par grags pa'i dgongs 'grel 'grel chen du kun btags bden pa gnyi gar med pa sogs su 'chad pa ni mdo de'i dgongs pa min te /
theg bsdus las /
gang ting nge 'dzin gyi spyod yul gyi gzugs brnyan de ci sems de las tha dad pa zhes bgyi'am tha dad pa la lags zhes pa gyi /
bcom ldan 'das kyis bka' stsal pa /
byams pa thad dad pa ma yin zhes bya'o / /
zhes sogs dgongs 'grel byams zhus drangs te phyi don med par bsgrubs nas /
de la kun btags pa'i mtshan nyid gang zhe na /
gang don med kyang rnam par rig pa tsam de don nyid du snang ba'o / /
zhes gzung 'dzin rdzas gzhan du snang ba kun btags su bshad pa dang 'gal zhing /
byang sa las /
gzugs la sogs pa'i chos rnams kyi dngos po tsam la skur ba 'debs pa la ni de kho na yang med la 'dogs pa yang med de de gnyis ka yang mi rigs so / /
zhes dang /
bsdu ba las /
gal te mngon par rjod pa dang kun rdzob tsam zhig yin na ni des na gzhi med par mngon par rjod pa dang kun rdzob ces byar mi rung ngo / /
@# / /
zhes gzhan dbang don dam du med cing kun rdzob tu yod pa la gnod byed bstan pa dang 'gal ba'i phyir /
theg bsdus su gzung 'dzin rdzas gzhan du snang ba kun btags su bshad pa de bsan dgongs 'grel 'grel chen gyi gzung 'dzin gnyis kyi gzhan dbang zhes pa yang de la byed dgos pa gzhung gis shes 'dra bas /
dgongs 'grel 'grel chen gyis de gzhan dbang dang theg bsdus kyis de kun btags su byas pa gnyis mi mthun par gsungs pa gzhung gi don yin nam snyam yang /
mun sel las /
'grel pa chen mo der gzung dang 'dzin pa zhes pa tsam las sems tsam dgag bya chos bdag tu 'dod pa'i gzung 'dzin gyi gsal kha med kyang gzhung du theg bsdus su gzung 'dzin kun btags su bshad pa dang 'gal ba'i sgos bkag pas brtag ces gsungs so / /
dgongs 'grel gyi 'grel pa la /
thogs med kyis mdzad par grags pa'i 'grel chung sh+lau ka nyis brgya nyi shu ba zhang ye shes sde'i 'gyur dang /
'grel chen bam po bzhi bcu ba zhig dang /
bsdus 'grel bam po gcig pa ste gsum dang /
yang TI ka chen bam po drug cu pa dang /
dgongs 'grel byams zhus kyi bshad pa ye shes snying pos mdzad pa bam po gnyis sh+lau ka bdun cu pa dang /
rgya las bsgyur ba'i dgongs 'grel TI k+ka bam po dgu ba dang /
wen tsheg gis mdzad pa'i 'grel chen bam po don bzhi ba dang /
rgya'i slob dpon rdzogs gsal gyis byas pa'i 'grel chen bam po don lnga ba ste brgyad dkar chag sngon ma rnams su byung zhing /
phyi ma gnyis don gcig yin min bus dpyad gzhir mdzad do / /
thogs med kyis mdzad par grags pa'i 'grel chen des mdzad par 'dod pa mi rigs te /
de theg bsdus byang sa bsdu ba gsum dang 'gal tshul bshad zin ltar yin pa'i phyir dang| der thogs med kyi rjes su byon pa chos grags kyi gzhung tshad ma rnam nges kyi lung drangs pa'i phyir dang /
de dag gi mtshan nyid rab tu dbye ba ni dbang phyug dam pa'i mnga' bdag dpal lha btsan po byang chub rdzu 'phrul gyis mdzad pa'i bka' yang dag pa'i tshad ma las byung ba bzhin du blta bar bya'o / /
zhes bod kyi bstan bcos la kha 'phangs mdzad pa'i phyir /
dkar chag lhan dkar las /
yang dgongs pa nges par 'grel ba'i rgya cher 'grel ba slob dpon klu'i rgyal mtshan gyis mdzad pa sh+lau ka khri nyis stong ste bam po bzhi bcu /
zhes dang /
bus /
bod kyi mkhas pa chen po zhig gis byas par shes par bya'o / /
klus rgyal mtshan gyis mdzad par yang sems so / /
zhes gsungs so / /
'grel chung dang bsdus 'grel gnyis kyang thogs med kyis mdzad pa min te /
thogs med kyis mdo de la 'grel pa zur du mdzad mi dgos pa'i phyir te /
bsdu bar de'i don gtan la phab zin pa'i phyir /
der thal /
der mdo de'i gleng gzhi'i le'u ma gtogs le'u lhag ma rnams phal cher drangs shing dka' gnas rnams legs par gtan la phab pa mngon sum gyis grub pa'i phyir ro / /
gsum pa ni /
phyis kyi kha cig ces sogs byung /
de la /
kun btags don dam du @# / /
ma zad tha snyad du yang med /
gzhan dbang tha snyad du yod kyang don dam par med /
yongs grub tha snyad du med kyang don dam par yod pa thogs med sku mched kyi dgongs par 'chad mkhan dol bo ba yin pa la rtsod pa med kyang /
mchan du /
bshad tshul de bu ston gyis kyang mdzad par gsungs so / /
de 'dra'i bshad tshul thogs med sku mched kyi dgongs par 'chad pa mi 'thad de /
de rnam rig pa'i lugs las phyi rol tu gyur pa yin pa'i phyir dang /
khyad par du jo nang bas gzhan dbang tha snyad du yod pa'i don 'khrul ba'i blos gzhan dbang la skye 'gag sogs yod par zhen pa tsam las don dngos gnas la skye 'gag sogs med do zhes 'dod pa ni sngar drangs pa ltar byang sa las chad lta'i gtso bor bshad pa de yin pa'i phyir te /
des mtshan nyid gsum ga la skur ba btab pa'i phyir /
der thal /
gzhan dbang la skur ba btab pas mtshan nyid gzhan gnyis la'ang skur ba btab par song ba'i phyir dang /
dgongs 'grel las /
don dam yang dag 'phags /
'di ltar gzhan gyi dbang gi mtshan nyid dang /
yongs su grub pa'i mtshan nyid yod na ni /
kun btags pa'i mtshan nyid kyang rab tu shes par 'gyur na /
de la gang dag gzhan gyi dbang gi mtshan nyid dang| yongs su grub pa'i mtshan nyid la mtshan nyid med par mthong ba de dag gis ni /
kun btags pa'i mtshan nyid la yang skur ba btab pa yin pa'i phyir te /
de lta bas na de dag ni mtshan nyid rnam pa sum char la yang skur ba 'debs pa zhes bya'o / /
zhes pa sgra ji bzhin par khas len pa dang /
gzhan dbang 'khrul ba'i blos zhen pa tsam las don dngos gnas la med par smra ba gnyis dgongs 'grel nges don du 'dod pa'i phyogs la spang du med pa'i 'gal ba yin pa'i phyir te /
gzhan dbang don dam du yod med gnyis kar khas len mi rung ba'i phyir ro /
! /
spro na /
gzhung du byang sa'i rjes su bsdu ba'i bshad tshul bkod pa'i dgos pa ni /
mchan du /
byang sar bshad pa de nyid gzhan du drang mi rung bar sgrub pa'i rgyab rten dang /
ngo bo nyid med par smra ba'i 'dod pa 'gog phyir yin par gsungs pa ltar na /
bshad pa de gnyis byams pa'i gsung dang mthun par ston phyir mdo sde rgyan dang dbus mtha'i bshad pa bkod cing /
de yang byang sa dang de'i bsdu ba gnyis kyi bshad bya mdo sde rgyan yin pas sngon dang /
dbus mtha' de dang phyogs mthun yin pas rjes su bkod ces 'grel bsgrig dgos pa la de 'dra'i dka' tshegs byed dgos min dpyad do / /
kun rdzob tu ni thams cad yod la don dam par ni thams cad med do / /
zhes pa'i don /
stong thun las /
kun rdzob tu ni thams cad yod la don dam par ni med do / /
zhes zer ro / /
nas /
zhes lan 'debs par 'gyur na zhes pa'i bar gyis dbu ma ba bden med don dam dang /
bden par snang ba'i chos ji snyed pa kun rdzob tu smra ba phyogs sngar bkod nas dgag pa rgyas par bstan pa yin la /
zhes pas bsdu bar don dam dang kun rdzob gang yin dris pa'i don bkral ba min te /
gzhung @# / /
las| kun rdzob gang yin dris pa yang kun rdzob bden pa zhes pa gang gi ngor bden par 'jog pa'i kun rdzob dris pa yin gyi /
tha snyad du yod pa'i yod sa'i tha snyad de gang yin zhes dris pa min /
zhes gsungs pa'i phyir| des na bden med don dam bden pa dang /
bden par snang ba'i ji snyed pa'i chos kun rdzob bden par smra ba'i dbu ma ba'i lugs de nyid phyogs sngar bkod nas de la bsdu bas dgag pa rgyas par bstan ces pa ste /
don du ngo bo nyid med par smra ba la sems tsam pas dgag pa rgyas par bstan ces dkyogs med par bshad chog go /
dka' 'grel las /
bden par ma grub bzhin du bden par grub po zhes mngon par rjod pa dang tha snyad byed pa'i phyir ro / /
zhes ming de ltar 'dogs pa ni mngon par rjod pa dang tha snyad byed pa gnyis ka'i don du mdzad pas de gnyis don gcig par bzhed 'dra ba dang /
mchan du /
kun rdzob tu byed pa'i don yod pa min pa dag la de las bzlog ste bden par yod yod ltar 'dzin tu 'jug pa dang /
tha snyad du byed pa'i don tha snyad 'jog pa na phar brda byas pa'i nyams med par yul steng nas grub pa 'dra ba zhig 'char ba la gsungs pa dang /
mun sel las /
kun rdzob tu byed pa dang /
'dogs pa dang /
mngon par rjod pa dang /
tha snyad du byed pa'i phyir ro / /
zhes pa'i don ni /
bdag 'dzin de ni rang gi mtshan nyid kyis yod pa ma yin pa la sgrib pas kun rdzob tu byed pa dang /
zhen gzhir rang mtshan gyis grub bo zhes brda 'dogs pa dang /
de ltar yid kyis mngon par rjod pas goms par byed pa dang /
zhen gzhir yul steng nas grub pa 'dra bar tha snyad byed pa /
zhes gsungs pa dang /
zab gsal sgron mer /
bden par yod pa min pa la yod par bzung nas gnas lugs la kun rdzob tu ste sgrib par byed pa dang /
bden par sgro 'dogs pa dang /
bden par yang yang rtog pas mngon par rjod pa dang /
ngag gis tha snyad byed ces bkral to / /
thad 'di'i gzhung tshig kun rdzob tu mngon par rjod pa dang tha snyad du 'dogs par byed pa dang zhes dkrugs nas bklag dgos zhes zer ba ni blo bzang rgyal bas mthon pa'i legs bshad do / /
kun rdzob kyi ngos 'dzin 'gog pa'i brtag pa gnyis kyi don la /
dka' 'grel las /
rang gi rigs 'dra snga ma'i rgyu las byung bar 'dod dam /
mngon par rjod pa'i rtog pas btags pa tsam dang ming gis bzhag tsam gyi kun rdzob tsam zhig yin /
zhes gsungs shing /
yig char yang de dang mthun par mdzad pa dang /
kha cig gis /
bden 'dzin de rtog pas btags tsam dang kun rdzob kyi rgyu las byung ba gnyis ka yin pa zhig gam /
rtog pas btags tsam dang ming gis btags tsam gnyis ka yin pa zhig tu 'dod ces dris pa yin te /
bsdu bar mngon par rjod pa dang kun rdzob kyi rgyu las byung ba yin par 'dod dam /
zhes dang /
gzhung las /
kun rdzob pa dang mngon par rjod pa'i rnam rtog gis btags pa tsam zhig yin /
zhes gsungs pa'i phyir zer ba dang /
gzhan dag bden 'dzin de rgyu las @# / /
byung ba'i mngon par rjod pa zhig yin nam /
rtog pas btags pa tsam gyi mngon par rjod pa zhig yin zhes mngon par rjod pa de'i btags don btsal ba yin te /
gzhung las /
mngon par rjod pa rtog pas btags pa tsam yin na gzhan rnams kyang de tsam du 'gyur ba'i phyir ro / /
zhes gsungs pas shes pa'i phyir /
zhes smra'o / /
mchan du /
mngon par rjod pa zhes rnam rtog rtsod gzhir dngos su bzung ba 'brel che bas mngon par rjod pa'i rtog pas btags tsam zhes 'brel sgra smras pa ma dag ces dka' 'grel dngos su dang yig cha zhar la bkag pa dang /
mngon par rjod pa dang kun rdzob gnyis rtsod gzhi bden 'dzin gyi steng du sbyar nas de rgyu las byung ma byung rtsod pa'i dbang du mdzad cing| tsam sgra kun rdzob las mngon par rjod pa'i steng du mi sbyor rgyu byas so / /
de la zab gsal sgron me las /
'dir rtsod gzhi'am khyad gzhi gong du de'i don ni 'di yin te /
don dam par /
nas /
ngo bo nyid yod do snyam du 'dzin pa'i kun rdzob de| zhes pas bstan pas na kun rdzob pa dang mngon par rjod pa zhes pa de rtsod gzhir gzung ga la dgos /
zhes bshad do / /
kha cig mchan du /
de'i 'brel sgra ma dag pa'i rgyu mtshan la /
kun rdzob dang mngon par rjod pa rtog pas btags tsam yin na zhes pa 'god pa mi 'thad de /
kun rdzob pa dang mngon par rjod pa'i rnam rtog gis btags pa tsam zhig yin /
zhes pa ni bden 'dzin blo kun rdzob pa dang rnam rtog gis btags pa tsam yin min rtsod pa dang /
kun rdzob dang mngon par rjod pa rtog pas btags tsam yin na /
zhes pa ni blo kun rdzob pa dang rnam rtog gnyis rtog pas btags tsam yin na bden 'dzin 'dogs pa'i gzhi med par rtsod pa yin pa'i phyir dang /
gzhan du na snga ma rgyu mtshan du bkod nas phyi mar 'brel sgra thob par bsgrubs kyang rung bar 'gyur ba'i phyir zer na brtag go /
'dir yang don dam du yod med kyi brtag pa bya dgos mod /
ces sogs kyi don la yang kha cig /
mchan du /
yongs grub byang sa'i skabs don dam du yod med brtag pa byas par ma zad 'dir yang don dam du yod med brtag pa bya dgos mod ces bkral ba mi 'thad de /
de ltar na yongs grub don dam du yod med brtags pa dang gzhan dbang de ltar brtags pa don 'dra zhing gzhan dbang don dam du yod med brtags pa go sla bas de ltar brtags pa byas so zhes 'chad dgos pa la /
de gnyis 'dra ba'ang ma yin zhing gzhan dbang la brtag pa go slab 'ang ? min pa dang /
skabs 'dir yongs grub la dogs pa skye don yang chung pa'i phyir zer ba la'ang dpyad dgos so / /
kha cig gis /
skabs 'dir gzhung las don dam du yod med kyi brtag pa bya dgos kyang de dang rang mtshan gyis yod med brtags pa 'dra zhing /
de gnyis las phyi ma ltar brtags pa go sla bas de ltar brtags zer ba yang mi 'grig ste /
skabs 'dir brtag pa byed pa'i gzhung la bsdu pa las gzhung 'di mi 'jog pa gang zhig brtag tshul yang de ltar mi rung ba'i phyir /
dang po grub ste /
'dir yang zhes pa bsdu ba la mi byed na de'i 'og tu /
de ltar @# / /
na 'dir /
zhes pa'ang bsdu ba la mi snyogs par thal ba'i phyir /
gnyis pa grub ste /
de gnyis las phyi ma go sla don med pa'i phyir /
zab gsal sgron mer /
don dam ngos 'dzin skabs 'dir yang don dam du yod med kyi brtag pa bya dgos mod kyang don dam par grub pa dang rang mtshan don 'dra zhing /
brtag pa snga ma kun rdzob kyi brtag pa la don dam dang sbyar ba go sla bas don dam ngos 'dzin skabs 'dir rang mtshan gyi brtag pa dang sbyar nas bshad zer ba dang /
bde thang rin po ches /
de ltar gzhan dbang don dam du yod med kyi brtag pa byas nas phyin ci log tu 'dzin pa khegs na /
khyad chos kun btags dang yongs grub kyi steng du khegs sla bas don 'dra ba yin gsungs pa'ang yod do / /
dran dbang yid yangs su /
bsdu ba dang byang sar bshad pa'i rigs pa gnyis byas nas /
snga ma'i rigs pa la byang sa'i rigs pa bkod de /
bsdu ba las zhes smras nas byang sa'i lung drangs pa dang /
phyi ma'i rigs pa la bsdu ba'i rigs pa bkod de /
byang sa las zhes smras nas bsdu ba'i lung drangs pa ni paN+Ti tas mnyam par ma bzhag pa chen po'o / /
bsdu ba'i mngon par rtogs pa zhes pa ni mchan du rnam rtog la gsungs kyang /
bsdu ba rang na lung de'i gong du mngon rtogs drug gsungs ma thag pa yin pas de la byed dgos par zab gsal sgron mer bshad pa ltar te /
rje 'jigs med dbang pos /
mngon par rtogs pa de dag ces pa gong du byang phyogs so bdun bshad pa'i mur 'dug pas byang phyogs so bdun la byed dgos par gsungs pa yang mngon rtogs drug la rang rang gi skabs na gang yod kyi byang phyogs rnams bzhag pa la dgongs par snang ngo / /
zab gsal sgron mer /
'dis gzung 'dzin gnyis kyi gzhan dbang zhes gsungs pa /
theg bsdus su phyi nang gi gzung 'dzin kun btags su gsungs pa dang chos skad mi mthun pas de dang 'gal ba'i don du byas so / /
bu ston gyis dgongs 'grel 'grel ba bam po bzhi bcu ba thogs med kyi min par gsungs kyang /
'grel pa gzhan gnyis de'i yin min gsal kha ma mdzad mod /
gzhung du thogs med kyis bsdu pa las zur du dgongs 'grel 'grel ba mdzad mi dgos par gsungs pas /
phur lcog pa'i bstan 'gyur dkar chag tu grags par 'grel chung des mdzad par byas pa gzhung 'di dang /
yum gsum gnod 'joms dbyig gnyen gyis mdzad par byas pa gzhung 'di dang gser phreng gnyis ka dang /
rigs pa drug cu ba'i rang 'grel yod par bshad pa rtsa she'i TIka chen dang ma bstun par mchan du gsungs pa dang phyogs mthun par /
rje 'jigs med dbang pos nyi khri de nyid rnam nges dbyig gnyen gyis mdzad par gsungs pa'ang gser phreng du rgyan snang sor bzhag mdzad pa dang ma bstun cing /
zegs mar /
zin bris su dbyig gnyen gyi yin rgyu 'dra ba byas snang yang thogs med kyis mdzad pa'i nyi khri de nyid rnam ngos yin zhes bkag pa ltar la /
'dis kyang /
gser phreng las /
'di la nyi khri de nyid rnam nges zer ba ni brtag dgos so / /
@# / /
zhes gsungs pa dang ma bstun to / /
skabs 'di'i rnam nges bya ba bshad ma thag pa ltar rje 'jigs med dbang pos dbyig gnyen dang /
zegs mar thogs med dang /
rin chen sgron mer chos grags kyis mdzad zer yang| de nyid rnam nges zhes ma gsungs pas sngar ltar bris so / /
sde dge'i bstan 'gyur sogs kyi khrod du yod pa'i 'grel chen 'di dkar chag tu mtha' mchod par thogs med kyis mdzad par grags pa'i 'grel chen yin rgyur byas pa ma gtogs ngo bo de min par snang ste /
gzhan dbang kun rdzob dang yongs grub don dam du yod par 'dod pa'i phyogs snga bkod pa ji bzhin pa dang /
rnam nges kyi lung drangs pa dang /
'thad sgrub kyi rigs pa'i skabs lha btsan po'i gsung la kha 'phangs mdzad par bus gsungs pa dang /
bam tshad bcad pa rnams 'di la mi 'dug pa'i phyir ro / /
gnyis pa rang gi grub mtha' la 'gal ba spang ba la gsum /
rtsod pa'i sgo nas rang gi grub mtha' dang 'gal ba brjod pa dang /
lan gyi sgo nas 'gal ba de ji ltar spang ba dang /
grub mtha' gong 'og gi rdzas btags sogs kyi 'jog tshul mi 'dra ba'i khyad par phyed dgos par gdams pa'o / /
dang po ni /
gal te byangs /
zhes sogs byung /
byangs dang bsdu bar gzhan dbang don dam par yod par gsungs pa la /
don dam par yod pa dang don dam so sor ma phyed pa'i rgol ba kha cig na re /
gzhan dbang chos can /
don dam pa yin par thal /
don dam par yod pa'i phyir /
rtags khas /
'dod mi nus te /
gzhan dbang don dam par khas blangs na mdo dang 'gal /
bstan bcos dang 'gal ba'i phyir /
dang po grub ste /
dgongs 'grel du 'dus byas la don dam min pas khyab par gsungs pa'i phyir te /
de'i rab 'byor le'u las /
ji ltar 'phags pa'i lam yan lag brgyad pa /
zhes sogs gsungs pa'i phyir /
de'i don ni /
'phags lam yan lag brgyad nang phan tshun ngo bo dang byed las sogs mi 'dra ba yin pa de bzhin du /
de dag gi de bzhin nyid dam don dam pa'am chos kyi bdag med kyang dgag bya bcad tsam du ro gcig pa min par phan tshun ngo bo sogs mi 'dra ba yin na /
chos kyi bdag med de yang rgyu dang bcas par thal /
de la'ang gzhan dbang bzhin ngo bo sogs phan tshun mi 'dra ba'i khyad par yod pa'i phyir /
yang ni gzhan dbang du ma zad pa'o / /
'dod na /
chos kyi bdag med chos can /
'dus byas yin par thal /
rgyu las byung ba'i phyir /
'dod na /
de chos can /
don dam pa ma yin par thal /
rgyu las byung ba'i phyir /
zhes pa'o / /
gnyis pa grub ste /
byams chos dang 'gal /
thogs med kyi gzhung dang 'gal ba'i phyir /
dang po der thal /
dbus mtha' rtsa 'grel las /
yongs grub kho na don dam bden par bshad pa'i phyir dang /
mdo sde rgyan las| yod min med min zhes sogs dang /
dbyig 'grel las /
gnyis med pa'i don ni don dam pa ste /
gnyis med pa'i don de yang rnam pa lngas yang dag par ston to / /
zhes sogs gsungs pa'i phyir /
phyi ma la khyab ste /
lung de dag gis @# / /
don dam pa la skye 'jig med par bshad cing /
gzhan dbang la de yod pa'i phyir /
mdo sde rgyan gyi don dam mtshan nyid lnga ldan ni /
don dam bden pa kun btags dang gzhan dbang gi mtshan nyid kyis yod pa min zhing yongs grub kyi mtshan nyid kyis med pa min pa dang /
ngo bo nyid gzhan gnyis dang mtshan nyid gcig ma yin zhing gzhan dbang gi rang bzhin gzung 'dzin gnyis kyi kun btags dang bral ba la yongs grub ces bya bas mtshan nyid gzhan gnyis las tha dad pa min pa dang /
rgyu rkyen las skye ba med cing skad cig gnyis par mi sdod pa'i 'jig pa med pa dang /
kun nyon zad pas bri ba med cing rnam byang skyes pas 'phel ba med pa dang /
rang bzhin gyis dri mas dag pas dri ma slar 'dag tu med cing glo bur gyi dri ma dag par mi 'gyur ba yang min pa ste grangs dang ngo bo gnyis ka 'grel ba 'grel bshad bsdur ba las byung ba'o / /
mtshan nyid lnga po 'dis don dam bden pa blo yul du mtshon par byed pas na de'i mtshan nyid du bshad do / /
gong gi rtags gnyis pa der thal /
bsdu ba las /
rgyu mtshan kun rdzob tu yod par brjod par bya'am /
zhes sogs gsungs pa'i phyir /
lung snga mas ming sogs lnga'i nang gi rgyu mtshan te gdags gzhi dngos po dang /
phyi mas rnam rtog ste gzhan dbang kun rdzob tu yod par gsungs te /
gzhan dbang kun rdzob tu gsungs pa ni /
dka' 'grel las /
bsdu ba las gzhan dbang kun rdzob tu yod par bshad /
ces rgyu mtshan dang rnam rtog gnyis ka gzhan dbang la byed rgyu'i dbang du mdzad pa ltar ro / /
des na lung bzhi drangs pa kun sems tsam rang gzhung yin pas byang sa dang bsdu ba'i bshad tshul bkod pa dang ji ltar mi 'gal zhes rtsod pa ste dogs pa khong slong las rgol ba dngos su byung ba man par snang ngo / /
gnyis pa la gnyis /
lung dang po gsum la 'gal ba spang ba dang /
lung tha ma la 'gal ba spang ba'o / /
dang po la gnyis /
kun rdzob dang don dam gyi 'jog tshul dang po'i dbang du byas nas 'gal ba spang ba dang /
de'i 'jog tshul gnyis pa'i dbang du byas nas 'gal ba spang ba'o / /
dang po la gsum /
dngos dang /
kun btags dang gzhan dbang rdzas dang don dam par yod med kyi khyad par dang /
rdzas btags kyi ngo bo ngos gzung ba'o / /
dang po ni /
ji ltar mi 'gal ba /
zhes sogs byung /
ji ltar mi 'gal ba bshad par bya ste /
zhes spyi'i mtshams sbyar nas /
kun rdzob dang don dam par yod pa la 'jog tshul gnyis las dang po ni /
ngo bo nyid med par smra ba dang dngos smra ba dag gis kun rdzob dang don dam par yod med rtsod sa sgra rtog gis btags pa la ma ltos par yul rang ngos nas yod med dang /
gnyis pa ni /
kun rdzob bden pa dang don dam bden pa gnyis kyi dbang du byas pa ste rnam dag lam gyi dmigs pa mthar thug yin min gyis bzhag pa'i bden gnyis la bya'o / /
de la 'dir sgra rtog gi dbang gis yod pa la tha snyad du yod pa dang /
de'i dbang gis min par rang mtshan gyis yod pa la don dam par yod par bzhag pa ni /
'jig rten gyi @# / /
tha snyad de sgra rtog gi dbang gis yod pa yin gyi de la ma ltos par yul gyi ngos nas don dam par grub pa min par mdo las mang du gsungs pa lta bu'o / /
'di'i dbang du byas na kun btags sgra rtog gis btags pa tsam du yod la des btags pa la ma ltos par med pa dang /
ngo bo nyid tha ma gnyis sgra rtog gis btags pa la ma ltos par yod la des btags pa tsam du med pas /
byang sa dang bsdu bar kun btags don dam par med la mtshan nyid gzhan gnyis don dam par yod par gsungs shing /
dgongs 'grel dang /
dbus mtha' dang mdo sde rgyan gnyis rtsa 'grel las gsungs pa'i don dam ni 'jog tshul gnyis pa'i dbang du byas pa rnam dag lam gyi dmigs pa mthar thug go /
des na 'jog tshul gnyis pa'i don dam du yod pa dang don dam bden pa don gcig pas /
der med na don dam du med mi dgos so /
! /
'dir /
rtog pas btags tsam ma yin pa'i chos de /
'jog tshul dang po'i dbang du byas pa'i don dam gyi mtshan nyid /
dbye na gzhan dbang dang yongs grub gnyis yod /
'dus byas rnams 'di'i don dam dang spyir kun rdzob gnyis ka yin la /
yongs grub 'di'i don dam yin yang spyir kun rdzob min no / /
sgra bshad ni /
don gyi gnas tshod kyis grub pas na don dam du grub ces bya'o / /
rtog pas btags tsam gyi chos de /
'jog tshul dang po'i dbang du byas pa'i kun rdzob kyi mtshan nyid /
'di dang tha snyad du yod pa don 'dra /
kun btags kyi chos rnams de dang kun rdzob bden pa gnyis ka yin /
sgra bshad ni /
rdzun par grub pas na kun rdzob tu grub ces bya'o / /
kun rdzob yin na kun rdzob tu grub pas ma khyab pa dang /
don dam du yod na don dam bden pa yin pas ma khyab pa dang /
'jog tshul dang po'i don dam du yod na don dam bden pa yin pas ma khyab pa dang /
don dam bden pa yin na 'jog tshul dang po'i don dam du yod pas khyab pa sogs kyang shes dgos so / /
gnyis pa ni /
yang bsdu ba las /
zhes sogs byung /
thog med nas 'di 'di'o zhes pa'i sgra rtog gi mngon rjod la yongs su goms pa'i ming ste mngon rjod kyi bag chags la gnas pa ste brten pa'i gzugs 'dzin mig shes dang des drangs pa'i dran shes sogs kyi dmigs pa ste yul du gyur pa'i gzugs la sogs pa'i ming can te kun btags pa'i gzugs sogs kyi chos de gzugs la sogs pa rang gi bdag nyid du gzugs la sogs pa gang gi ngos nas yod pa ste grub par snang ba'i cha chos can /
gzugs la sogs pa'i bdag nyid du grub pa'i sgo nas rdzas su yod pa dang /
sgra rtog gis btags pa lam ltos par yul rang ngos nas grub pa gnyis ka ma yin te /
mngon rjod kyi bag chags kyi dbang gis shar ba'i snang ba tsam yin pa'i phyir /
zhes de ni yan gyis chos can dang /
med do yan gyis dam bca' dang /
rtags shugs la bstan te /
go sla bar byas na /
kun btags pa'i sngon po chos can /
rdzas dang don dam pa gnyis kar med de /
rtags de'i phyir /
zhes pa'o / /
@# / /
gzugs la sogs pa'i ming can gyi chos ni tha snyad lam ltos par gzugs sogs de dag gi ngo bo nyid kyis yod pa ma yin pa las te ma yin pa la de 'dra'i rang gi ngo bo'i sgo nas kun btags pa'i cha chos can /
kun btags pa las yod pa ste sgra rtog gis btags pa'i dbang gis yod pa yin par shes par bya ste /
rdzas dang don dam pa gnyis kar med par sngar bshad pa de ltabs na ste de'i phyir /
zhes gzugs la sogs pa nas de ni zhes pa'i bar gyis chos can dang /
bya'o yan gyis dam bca' dang /
de lta bas na zhes pas rtags bstan te /
go sla bar byas na /
kun btags pa'i sngon po chos can /
btags yod yin te /
rdzas dang don dam pa gang du yang med pa'i chos yin pa'i phyir| zhes pa'o / /
mngon rjod kyi bag chags rnam par bsal ba ste des ma bslang pa'i ming can gyi shes pa zhes bya ba rigs mthun gyi bag chags las byung ba'i shes pa'i dmigs pa /
gzugs sogs su pa rda sbyar ba na gzugs la sogs pa'i ming 'dogs pa'i gzhir gyur pa'i rtsa ba'i rten /
rang gi ngo bo brjod du med pa'i bdag nyid du gzugs sogs gang gi ngos nas yod pa ste /
byad par gsum ldan gyi gzugs sogs dngos gnas pa chos can /
kun btags pa'i gzugs sogs btags par yod pa de bzhin du khyod kyang rdzas dang don dam pa gnyis kar yod de /
gzhan bzung ba la ma ltos par rang gi ngo bo gzung du yod pa gang /
sgra rtog la ma ltos par grub pa yin pa'i phyir /
zhes de ni yan gyis chos can dang /
bya'o yan gyis dam bca' dang /
rtags shugs la bstan te /
go sla bar byas na /
brjod med kyi sngon po dngos gnas pa chos can /
rdzas dang don dam pa gnyis kar yod de /
rtags de'i phyir /
zhes pa'o| ! /
spro na /
mdo sde rgyan gyi don dam pa'i mtshan nyid lnga'i grangs bgrang tshul la /
tshul khang gis /
chos bdag gi ngo bor yod pa min pa /
don dam par med pa min pa /
chos bdag gi ngo bor yod pa dang don dam par med pa gnyis ka'i bdag nyid can min pa /
skye 'jig med cing bri bar mi 'gyur ba /
ngo bo 'phel ba med cing gzhan du 'gyur ba med pa lngar bshad pa mdo sde rgyan gyi rgya bod kyi gzhung khungs ma rnams dang mi mthun no / /
mchan gyi dgongs par byas te rin chen sgron mer /
skye 'gag med pa phyi ma'i sgrub byed du sbyar nas bri 'phel med pa gsum pa dang /
rnam par dag pa med pa dang /
rnam par dag 'gyur gnyis so sor bgrangs pa blo brtan 'grel bshad dang 'gal zhing /
dbyig 'grel dang ngo bo nyid med pa'i 'grel bshad dang yang mi mthun zhes kha cig zer ro / /
yig cha gsar rnying gnyis kar gcod mtshams nor ba dang /
chad lhag byung ba mchan du gsal ba ltar la /
kha cig /
yod min med min zhes pa yig char mtha' gnyis la sbyar ba dang /
zin bris dang /
dpal mang mdo rgyan 'grel bar /
kun btags kyi ngo bor yod pa min zhing gtan nas med pa min pa la gsungs pa rnams 'grel ba 'grel bshad gang gi yang @# / /
sgras zin dang mi mthun zhing /
mchan du /
gnyis chos kyi rnam par med cing dgag bya bcad tsam du yod pa la blo brtan gyis gsal bar gsungs par bshad kyang 'grel bshad gnyis su 'grel ba'i tshig las de ltar je gsal du btang ba med do zer ba dang /
rin chen sgron mer /
gzung 'dzin rdzas gzhan gyi ngo bor yod pa ma yin zhes pa /
mchan du gnyis chos kyi rnam par med cing /
zhes pa'i don du bsams snang yang /
de ltar na blo brtan gyis /
kun btags pa dang gzhan gyi dbang gi mtshan nyid lta bur yod pa min pas zhes pa dang 'grig tshul dpyad dgos so / /
de bzhin min gzhan min / /
zhes pa rje 'jigs med dbang po yab sras rjes 'brang dang bcas pas ldog pa gcig dang ngo bo tha dad min pa la gsungs kyang /
sngar bshad pa 'grel bshad gnyis kyi sgras zin dang mthun zhing /
chos mdzad drang nges su /
bri bar mi 'gyur te / /
'phel ba med cing zhes pa lam sgom pa'i dus la sbyar ba /
blo brtan gyis /
'khor ba'i dus dang mya ngan las 'das pa'i dus na'ang /
zhes gsungs pa'i sgras zin dang mi 'grig go /
rnam par dag pa'ang med / /
ces sogs gnyal ston gyis sems can gyi dus na sgrib pa ma dag pa dang /
rang la dmigs nas shes sgrib dag par 'gyur ba dang /
yig cha gsar rnying du slob pa'i dus na dri mas ma dag pa dang /
sangs rgyas pa'i tshe dri mas dag pa la bshad kyang /
mchan dang bstun te sngar bshad pa nyid 'grel ba 'grel bshad rnams dang mthun no / /
mchan du| bsdu ba'i mtshan nyid lnga chos kun la rung yang mdo sde rgyan gyi 'di phyi'i chos kyi steng du 'jog dka' bas /
'dis don dam bden pa mtshan nyid lnga ldan du ma bshad par thal ba sogs la zhib cha cung zad dgos par gsungs pa la| zab gsal sgron me las /
de ltar gsungs pa lnga ba la dgongs sam snyam yang /
'bras bu dag pa gzugs la sogs / /
ltar bzhag kyang mi rung ngam /
zhes bshad de /
de'i don ni gser phreng las /
yul can 'bras bu dang yul gzugs sogs rnam par dag par 'jog pa ni yul can gyis yul gzugs sogs la bdag tu mngon par zhen pa dang /
sogs pas bdag gi bar zhen pa sogs dang bral bas rab tu phye ba ste de tsam gyis bzhag pas so / /
zhes pa ltar ro / /
mun sel du /
mdo sde rgyan gyi don dam bden pa phyi'i chos kyi steng du 'jog dka' tshul ni bzhi ba gzhan la sbyar dka' bas yin zhing /
de'i don dam bden pa mtshan nyid lnga ldan sems steng gi don dam bden pa las spyir don dam bden pa mtshan nyid lnga ldan du bshad pa min byas na bde bar gsungs so / /
bsdu bar rgyu mtshan la 'dus ma byas kyang yod par ston pa la /
mchan du /
rgyu mtshan gang zhe na /
mdor bsdu na mngon par rjod pa'i tshig gi gzhi'i gnas su gyur pa'i dngos po gang yin pa'o / /
zhes pa la mdzad mod /
du zhig 'dus byas dag yin /
du zhig 'dus ma byas dag yin zhe na /
smras pa /
rgyu mtshan ni gnyi ga yin no / /
zhes pa 'di yin no / /
bsdu pa'i mngon par rjod pa la @# / /
yongs su goms pa'i sogs dka' 'grel gnyis kyis 'gal spong la sbyar kyang /
de'i sgo nas sngar gyi lung gsum la 'gal ba spong tshul lhag po med par ma zad /
'di'i 'gal spong ni kun rdzob dang don dam par yod pa la 'jog tshul gnyis yod pa'i sgo nas mdzad pa las gzhan med pa /
gzhung las /
ji ltar mi 'gal ba bshad par bya ste /
'di ltar /
kun rdzob dang don dam par yod pa la 'jog tshul gnyis yod de /
zhes gsungs pas kyang shes nus pas /
lung gsum la 'gal ba spong tshul gsum byas nas 'di gcig la sbyor dgos pa min nam snyam mo / /
des na dgongs rgyan las /
'dis ni rnam par shes pa mi 'dra ba gnyis dang /
de so so'i dmigs pa gnyis rdzas dang don dam pa gnyis kar med cing btags pa tsam du yod pa dang /
rdzas dang don dam pa gnyis ltar yod pa'i tshul so sor dbye ba yin no / /
zhes pa ltar kun btags rdzas dang don dam pa gnyis kar med pa dang /
gzhan dbang de gnyis kar yod pa'i khyad par zhar la gsal bar mdzad pa yin zer dgos sam dpyad do / /
gnyal ston gyis /
bsdu ba'i lung /
yin par rig par bya'o zhes pas bcad de lung tshan pa gnyis byas nas /
lung snga ma'i skabs de lta bas na sogs kyis rtags bstan pa dang /
kun btags pa'i sngon po rdzas dang don dam pa gnyi gar med pa'i rgyu mtshan du kun btags bkod pa las gzhan dka' 'grel dang mthun la /
spyir lung tshan gsum yod kyang kun btags dang gzhan dbang ston pa'i lung tshan gnyis su 'gyur bas mi 'gal zhing /
kun btags rgyu mtshan du bkod pa ni bsdu ba'i sgras zin la de las ldog ste bkod pa dang mi mthun no / /
dka' 'grel du lung tshan gsum phye ste dang po 'grel skabs /
mngon par rjod pa la yongs su goms pa'i ming la gnas /
zhes pa mngon rjod kyi bag chags goms pa'i dbang gis tha snyad 'jug pa'i gzhir gnas pa dang /
lung gnyis pa 'grel skabs /
gzugs /
nas /
yod pa ma yin pa las /
zhes pa sngon po 'di gzugs so zhes pa la sogs pa'i ngo bo dang khyad par gyi ming can te tha snyad kyi gzhir sngon po de dag gi ngo bo nyid kyis yod pa ma yin pa /
zhes dang /
des kun btags pa /
zhes pa mngon rjod kyi rtog pas rang mtshan gyis yod par kun btags pa la gsungs shing /
kun btags pa'i sngon po btags yod las rdzas dang don dam pa gnyis kar ma grub pa'i rgyu mtshan du brdas bzhag pa tsam du gyur pa'i snang ba yin pa'i phyir /
zhes pa shugs bstan mdzad rgyu 'dra ba dang /
rgyu mtshan sngar bshad pa de lta bas na zhes kyang gsungs pa dang /
lung gsum pa 'grel skabs /
mngon rjod la goms pa bsal ba'i ming can brjod med kyi gzugs la ngos bzung ba dang /
lung dang po gnyis kyi don go slar bsdus skabs /
rang mtshan gyis ma grub ste /
zhes dang /
brdas bzhag pa tsam gyis yod pa yin pa'i phyir /
zhes gsungs so / /
dgongs rgyan du /
rnam shes gnyis ston pa'i gzhung tshan gnyis phye nas snga @# / /
ma'i skabs ming la gnas zhes pa mngon rjod kyi bag chags la gnas pa dang /
ming can /
zer ba kun btags pa'i gzugs de gzugs zhes pa'i ming 'dogs pa'i dngos kyi rten yin pa dang /
bdag nyid des /
zhes pa rgyu mtshan ston byed dang /
ming can gyi chos de dag gi ngo bo nyid yod pa ma yin pa las /
zhes pa gzugs kyi ming 'dogs pa'i gzhir yongs su chad pa'i chos kyi ngo bor gyur pa de la tha snyad lam ltos pa'i rang gi ngo bo med bzhin du /
zhes pa dang /
des kun btags pa /
zhes pa de 'dra'i rang gi ngo bo'i sgo nas kun btags pa la bshad cing /
gzhung phyi ma'i skabs mngon rjod la goms pa bsal ba'i ming can rnam shes la ngos bzung ngo / /
de ltar na mngon par rjod pa la yongs su goms pa'i /
nas /
shes pa'i bar shes pa snga ma'i khyad par dang /
gzugs la sogs pa'i /
nas /
bdag nyid des kyi bar shes pa de'i dmigs pa'i khyad par dang /
gzugs la sogs pa'i ming can gyi chos de dag gi man ji ltar yod tshul la sbyar cing /
mngon par rjod pa la yongs su goms pa bsal ba'i ming can /
nas /
shes pa'i bar shes pa phyi ma'i khyad par dang /
gzugs la sogs pa'i /
nas /
yod pa de ni /
zhes pa'i bar shes pa de'i dmigs pa'i khyad par la 'chad do / /
mchan rjes 'brang dang bcas pa dag rnam shes gnyis ston pa'i lung tshan gnyis byas nas snga ma ni tshur mthong gi dbang shes rang dga' ba bag chags kho na'i dbang gis 'khrul snang sna tshogs su 'char ba 'di yin la /
de'i dmigs pa gzugs sogs kyi ming can gyi dngos po ni snang tshod ltar gyi gzugs rang las rgyang chad du yod yod 'dra ba de yin zhing de nyid gzugs 'dzin rtog pa'i snang cha tsam gyi kun btags shig yin pas gzugs la sogs pa'i bdag nyid gang gi yod pa zhes kho rang gi ngos nas rang mtshan gyis ma grub par gzugs gzugs 'dzin rtog pa'i yul du song ba'i cha tsam la btags nas bzhag cing /
so skyes gzugs la bltas tshe snang tshod tsam po dang /
dngos su brda sbyor ba snang cha de kho na yin pas gzugs kyi ming can zhes bshad do / /
de'i phyir de ni rdzas dang don dam pa gnyis kar med de /
de phyi don gyi snang ba tsam yin pa'i phyir /
zhes pa dang /
phyi ma ni don snang gi bag chags kyis ma bslad pa'i shes pa'i dmigs pa brjod med kyi gzugs dngos ni rdzas dang don dam pa gnyis kar yod pa ste de lta bu'i 'khrul snang dang ma 'dres pa'i shes pa rang rig lta bu la mdzad de dpal ldan chos rje'i bden gnyis su'ang 'di bskyar bar byas so / /
shing bza' paN+Titas /
mngon rjod la goms pa'i ming la gnas pa'i shes pa ni rtog pa dang /
ming can gyi bdag nyid gang gis yod pa ni rtog pa'i snang ngo'i don spyi dang /
mngon rjod bsal ba'i shes pa ni dbang mngon dang /
ming can brjod med kyi bdag nyid gang gis yod pa ni dbang mngon la rang tshugs mngon sum du snang zhing snang ba de ltar sgra rtog gis brjod mi nus pa'i dngos @# / /
po zhig ste sngon po rang nyid lta bu la byed par gsungs so / /
mun sel du lung tshan gnyis byas nas rnam shes snga ma gzugs rang 'dzin rtog pa'i zhen gzhir rang mtshan gyis grub par snang ba dang /
rnam shes phyi ma gzugs rang mtshan brjod med snang ba gnyis rnam shes so so ba min par so skye'i mig shes gcig gi snang tshul la sbyar na stong thun sogs las /
rang dga' ba'i mig shes gcig la'ang mngon rjod bag chags kyi dbang gis sngon po sgra rtog gi 'jug gzhir snang ba dang /
rigs mthun bag chags kyi dbang gis sngon po sngon por snang ba dang /
bdag lta'i bag chags kyi dbang gis sngon po zhen gzhir rang mtshan gyis grub pa dang phyi rol don du snang ba sogs snang tshul du ma yod pa dang /
sngon po sngon por snang ba'i cha la 'khrul ba'i bslad pa ma zhugs par bshad pa dang mthun pa dang /
rnam shes phyi ma 'khrul pa'i bslad pa ma zhugs pa mi shes pa min yang /
sngon po sngon por snang ba'i cha la ma rig pa'i bslad pa ma zhugs pa'i cha nas 'khrul bas bslad pa med par btags pa la gsungs so / /
zab gsal sgron mer /
lung tshan gnyis su byas nas dang po'i skabs ming la gnas pa zhes pa gnas skabs gzugs zhes pa lta bu'i ming la gnas pa ste brten nas zhes bkral te /
'di'i don bsdu'i bsdu bar /
de la mngon par rjod pa la yongs su goms pa'i ming la brten pa'i rnam par shes pa'i dmigs pa /
zhes pa sngar gzhung du drangs pa'i 'gyur ltar bya dgos pa dang /
gnas pa dang brten pa ni 'gyur khyad tsam ma gtogs don 'dra zhing /
de yang ming don sbyar nas 'dzin pa'i tog pas ming la brten nas don la 'di dang 'di'o / /
zhes 'dzin pa'i don yin pa'i rgyu mtshan mang du bshad pa dang /
gzugs la sogs pa'i ming can ni kun btags la mkhas pa 'gas gsungs kyang /
rje dge 'dun rgya mtshos gzugs rang la bshad snang zhing /
lung 'di'i gong de ma thag tu gzugs la sogs pa'i ming can la gzugs la sogs par 'dogs pa btags pa las yod par ji ltar rig par bya zhes dris pa'i lan du /
mngon par rjod pa la yongs su goms pa'i ming la gnas pa'i sogs gsungs shing /
gzugs la sogs par 'dogs pa ni gzugs la sogs par btags pa ste kun btags yin la /
gzugs la sogs pa'i ming can ni kun btags 'dogs pa'i gzhir bstan pas gzugs rung lta bu'i gzhan dbang la byed pa legs shing /
des na dri ba'i skabs gzugs sogs kyi ming can gyi dngos po la gzugs sogs su kun btags pa ste btags yod yin tshul dris pas lan gyi skabs rnam par shes pa'i dmigs pa zhes pa ma gtogs kun btags zhes ma gsungs kyang 'di'i rnam par shes pa'i dmigs pa kun btags la go dgos la /
mjug sdud du mngon par rjod pa la yongs su goms pa'i ming la brten pa'i rnam par shes pa'i dmigs pa kun btags pa de ni zhes gsungs pas kyang shes @# / /
pa dang /
gzugs la sogs pa'i bdag nyid gang gis yod pa de ni /
zhes pa gzugs la sogs pa'i bdag nyid de sdod lugs gang gis yod par byis pa rnams la snang ba de ni /
zhes dang /
bdag nyid des /
zhes pa de ltar gzugs sogs kyi bdag nyid de yi sgo nas med de /
zhes dang /
lung phyi ma'i skabs rnam par bsal ba'i don mngon rjod kyi bag chags kyis ma byung ba /
zhes bkral tau / /
bshad tshul de dag las gtso bo sngar ltar rnam shes snga ma mngon rjod kyi bag chags kyis bslad pa'i shes par rtsod pa med kyang /
rnam shes phyi ma dka' 'grel gnyis las snga ma dang don gcig pa dang /
dgongs rgyan dang mchan du rnam shes snga ma las gzhan du byas te mchan gyis rang rig dang| shing bza' paN+Tita dang zab gsal sgron mes rnam shes snga phyi par rtog pa dang dbang shes la ngos bzung ba dang /
tshe brtan lhar mas pa dang mun sel gyis shes pa gcig la mngon rjod goms pa bsal ba'i ming btags par gsungs shing /
rin chen sgron mer de la rnal 'byor mngon sum yang bzhag go /
de la /
mchan sogs ltar na rnam shes snga ma sems can dang phyi ma sangs rgyas kyi sar sbyor dgos par thal /
sems can gyi sar rang rig dang mnyam gzhag ye shes ma gtogs mngon rjod kyi bag chags kyis ma bslad pa'i shes pa med pa gang zhig /
de gnyis la sngon po rang mtshan pa mi snang ba'i phyir /
phyi ma der thal /
rang rig 'dzin rnam dang mnyam gzhag ye shes de kho na nyid la gnyis snang nub pa'i blo yin pa'i phyir /
rtsa bar 'dod na /
sngon po dngos gnas pa dngos su rtogs pa'i sems can gyi shes pa med par thal lo / /
gzhan yang /
sngo 'dzin mig shes la bag chags so so'i dbang gis 'khrul ma 'khrul gyi snang tshul mi 'dra ba gsum 'byung bar gsungs pa mi 'thad par thal ba dang /
mchan las /
kho rang la dung ser por snang ba de'i sgo nas dung dkar po de la reg pa sogs kyi bya ba snyon med du byed nus /
zhes gsungs pa ltar na mig shes la gzugs la sogs pa dngos gnas pa mi 'char yang /
lus shes la reg bya dngos gnas pa 'char bar thal ba dang /
pra sti'i drang res rgyas pa dang mchan du rang rig gis rang mtshan brjod med yul du byed par bshad pa ltar na rang rig rnams nang kho nar phyogs pa'i shes pa ma yin par thal ba dang /
rang rig la rnam shes ma yin pas khyab pas /
rnam par shes pa /
zhes gsungs pa yang mi rigs par 'gyur zhes mkhas pas brtags shing /
zab gsal sgron mer /
gzugs la sogs pa'i ming can zhes pa gzugs mtshan nyid pa la bshad pa bsdu bar /
de la gzugs la sogs pa'i phung po'i ming can gyi dngos po ni rdzas su yod pa yin no / /
zhes sogs kyi sgras zin dang mthun no / /
de las gzhan rnams la gnod byed dang sgrub byed gang che blo gros zhib mos brtag pa'i yul te dka' gnas su snang ngo / /
gsum pa ni /
rdzas btags kyang /
zhes sogs byung /
de la /
chos gang yin @# / /
yang rung ste /
de nam 'char ban chos de las gzhan 'char ba la ltos mi dgos par rang gi ngo bo gzung du yod cing /
chos de tshad mas rtogs pa yang rang nyid las gzhan pa'i chos dag la mi rten par rang gi mtshan nyid 'dogs pa ni rdzas yod de /
des btags yod kyi don yang shes nus so / /
bsdu ba las /
'di lta ste /
gzugs la sogs pa'i phung po'i ming can gyi dngos po la brten cing ltos te gnas nas bdag ces bya'am sems can zhes bya bar rgya cher nye bar 'dogs par byed pa'o / /
zhes phung po la brten nas bdag gam sems can du btags pa ni btags yod kyi dper mdzad do / /
gang zag dang kun gzhi'i steng gi bag chags kyi nus pa dngos po yin pas don dam par yod kyang phung po dang kun gzhi la ma brten par gzung du med pas skabs 'di'i btags yod do / /
des na skabs 'di'i btags yod dang 'jog tshul dang po'i don dam par yod pa mi 'gal yang /
ming brdas bzhag tsam gyi btags yod dang de gnyis 'gal lo /
! /
'dir /
spyir yod pa tsam la rdzas yod dang /
bdag gnyis lta bu kun rtog gis yod par bzung yang yod pa'i min pa la btags yod dang /
dngos po rnams la rdzas yod dang /
spyi mtshan rnams la btags yod dang /
ma byas pa'i chos rnams la brtan pa mi 'gyur ba'i rdzas yod dang /
'dus byas rnams la btags yod dang /
gzugs sgra sogs la rdzas yod dang /
ldan min 'du byed yongs grub kun btags kyi chos rnams la btags yod du bshad pa sogs mi 'dra ba mang yang snga ma rnams ni rnam grangs pa dang /
phyi ma ni rdzas btags mtshan nyid pa yin no / /
de la go thob kyi dbang du byas na /
rang nyid blo yul du 'char ba rang las gzhan pa'i chos kyi rnam pa blo yul du 'char ba la ltos mi dgos par rang dbang du 'char ba'i tshugs thub kyi chos sam /
rang gi ngo bo nges pa chos gzhan gyi rnam pa 'char ba la mi ltos pa de /
rdzas yod kyi mtshan nyid yin te /
bsdu ba gzhung du drangs pa dang /
kun btus las /
dbang po'i spyod yul brjod pa dang de las gzhan pa la mi ltos pa ni rdzas su yod pa'o / /
zhes gsungs pa'i phyir /
sgras brjod kyis dbye na /
rigs pas grub pa'i dang /
brtan pa mi 'gyur ba'i dang /
don byed nus pa'i dang /
rang rgya thub pa'i rdzas yod dang bzhi yod /
shes bya yin na dang po dang /
ma byas pa'i chos yin na gnyis pa dang /
'dus byas yin na gsum pa dang /
gzhan 'char ba la mi ltos par 'char ba'i chos yin na bzhi pa yin pas khyab po / /
rigs rgyan du /
sems byung btags yod pa rnams cha la btags pa dang /
dngos po snga phyi'i gnas skabs la dus gsum du btags pa lta bu gnas skabs la btags pa dang /
bdag gnyis lta bu med bzhin du btags pa dang /
phung po la brten nas sems can du btags pa lta bu de las gzhan pa'i btags yod bzhi dang /
gzhung gzhan du /
kun gzhi'i bag chags lta bu brten nas btags pa dang /
'jig lta lta bu cha la btags @# / /
pa dang /
nam mkha' lta bu rtog pas btags pa sogs bshad pa yod kyang /
'dir /
rang nyid blo yul du 'char ba rang las gzhan pa'i chos kyi rnam pa blo yul du 'char ba la nges par ltos dgos pa'i chos sam /
rang gi ngo bo nges pa chos gzhan gyi rnam pa 'char ba la ltos pa de /
btags yod kyi mtshan nyid yin te /
bsdu ba gzhung du drangs pa dang /
kun btus las /
dbang po'i spyod yul brjod pa dang de las gzhan pa la ltos pa dang bcas pa ni btags pa'i yod pa'o / /
zhes gsungs pa'i phyir /
dbye na /
ldan min 'du byed dang kun btags kyi chos dang yongs grub gsum yod do / /
rdzas yod bzhi bo'i gang rung dang /
don dam par grub pa la rdzas yod kyis ma khyab pa dang /
yid kyi rnam shes dang kun gzhi'i rnam shes sogs gang zag gi mtshan gzhi yin yang btags yod min pa dang /
skyes bu dang gang zag gnyis ka'i spyi ldog btags yod dang /
gzhi ldog la rdzas yod yod pa sogs kyang shes par bya'o /
! /
spro na /
sde bdun rgyan las /
bod kyi mkhas pa snga ma dag gis mtshon bya yin na btags yod chos gsum tshang ba dang /
mtshan nyid yin na rdzas yod chos gsum tshang ba sogs kyi rdzas ldog gi rnam gzhag byas pa yin te /
tshul 'di ni gzhung lugs chen po dag gi srol yin la /
zhes gsungs pa la brten nas kha cig mtshan nyid la rdzas yod dang /
mtshon bya la btags yod kyis khyab zer /
yig char de bkag nas /
mtshan nyid yin na rdzas yod chos gsum tshang ba'i rdzas yod kyis khyab kyang rdzas yod kyis ma khyab pa dang /
mtshon bya yin na btags yod chos gsum tshang ba'i btags yod yin pas khyab kyang btags yod yin pas ma khyab pa'i zhib cha mdzad do /
yig cha las /
rang rgya 'dzin thub pa'i rdzas yod dang ngang rkya thub pa'i rdzas yod don mi gcig pa'i phyir te /
rang gi ngo bo nges pa la yul dang yul can gzhan zhig nges pa sngon du 'gro mi dgos par gzung du yod pa de skabs 'di'i rang rkya 'dzin thub tshul dang rdzas su yod pa'i don yin /
gang zag gi bdag med kyi skabs kyi dgag bya'i rang rgya thub tshul ni /
btags chos sam cha can gyi chos gang yin pa de dang de rang gi gdags gzhi'am cha shas de la phar ma ltos par dpon po 'am rje bo lta bu'i rang rkya thub pa dang /
gdags gzhi dang cha shas de dang de la ltos pa dbang bsgyur bya lta bur grub pa gcig 'dod pa'i phyir /
zhes bsdu ba'i skabs 'di'i rdzas yod dang /
gang zag gi bdag med kyi dgag bya'i rdzas yod gnyis mi 'dra ba dang /
rang rkya thub pa'i rdzas yod dang rang rkya 'dzin thub pa'i rdzas yod gnyis la khyad phye nas /
yid kyi rnam shes rang rkya 'dzin thub pa dang rdzas yod gnyis ka yin yang rang rkya thub pa'i rdzas yod min zhes gsungs pa'i rjes su sgo mang phyir bas ba phal cher 'brangs shing /
chos rje dpal ldan pa'i bden gnyis las kyang phyogs 'di mnan cing 'og tu 'dren 'gyur ltar 'jug pa'i rnam bshad kyi /
gang zag gi dang ldog nas 'dod @# / /
pa| sogs kyi don rang rgyud pa man gyis rang rkya thub pa'i rdzas yod kyi ming ma btags kyang thal 'gyur bas gzhal na de'i don tshang pas de dag gis gzugs shes rang rkya thub pa'i rdzas yod du 'dod par gsungs pa la byas so / /
yig cha gzhan du de lta bu'i khyad mi 'byed par rdzas yod dang rang rkya thub pa'i rdzas yod don gcig cing /
bsdu ba las gsungs pa 'di yang de 'chad byed du mdzad pa ltar lcang skya'i grub mthar /
rang rkya thub pa'i rdzas yod rang rkya 'dzin thub pa'i rdzas yod skabs 'di'i rdzas yod rnams khyad med du byas nas /
gang zag rang rkya thub pa'i rdzas yod du 'dzin tshul ni /
nga zhes 'dzin pa'i gzhi'i bdag 'di phung sogs la ma brten pa'i tshul gyis de dag la dbang sgyur byed lta bu'i rang rkya bar 'dzin pa yin pas /
spyir phung po bzung ba lam brten par gang zag 'dzin mi nus kyang /
bdag 'dzin gyis rgyud bslad pa rnams kyis de ltar mi shes par bdag bzung ba la brten nas phung po 'dzin dgos pa lta bu zhig 'char ro / /
bdag rdzas yod du 'dzin tshul ni /
rang las gzhan bdag la mi ltos shing de la mi rten par rang gi mtshan nyid 'dogs par byed pa'i rdzas yod du 'dzin pa yin pas 'dzin tshul de gnyis don gcig go /
de lta bu'i gang zag rang rkya ba 'gog pa'i rigs pas dgag bya bkag shul du phung po la ltos shing brten nas btags pa'i gang zag btags yod du 'grub dgos te /
rigs pa des de phung po las don gzhan dang rang rkya ba'i rdzas su grub pa bkag zin pa'i phyir /
des na phung sogs la rdzas yod kyi bdag bkag pas de des longs spyad bya yin pas stong la /
de lta na phung sogs gdags gzhir byas nas rdzas grub kyi bdag yod pa dang de dag des bdag gi bar 'dzin pa khegs pas phung sogs chos tsam du lus par 'gyur ro / /
de yang spyir gzugs shes sogs rang rkya thub pa'i chos mang du yod kyang gang zag ni rang rkya thub pa'i chos su ma grub pas /
ma dag pa'i snod bcud kyi rgyu las nyon 'du byed pa po'i bdag dang /
dag pa'i snod bcud kyi rgyu thugs rje dang snon lam rdzogs pa'i sangs 'phags dang /
'gog pa dang de bzhin nyid sogs thob shes byed pa po la sogs pa'i gang zag rnams rang rkya thub pa'i rdzas su med pas de dag kyang des stong zhing chos tsam du lus so / /
des na spyir gang zag ni rang rkya thub pa min pas rang rkya thub pa'i rdzas sam rdzas yod kyis stong pas na /
chos kun gang zag rang rkya thub pa'i rdzas yod dam gang zag rdzas yod du grub pas stong pa yin no / /
de gang zag rang rkya thub pa'i rdzas su grub par 'dzin pa'i log rtog che ba'i dbang gis yin la /
bum pa lta bu rang shes pa po'i gang zag rang rkya thub pas stong pa bum pa'i gnas lugs su bzhag chog pas gang zag gi bdag med dang gang zag rang rkya thub pa'i rdzas yod kyis stong pa'i don de ltar shes dgos par gsungs nas /
kha cig ngang rkya 'dzin thub pa'i rdzas yod dang rang rkya thub pa'i rdzas yod gnyis kyi zhib cha 'byed pa yang rgya gzhung tshad thub @# / /
rnams dang /
rje yab sras kyi gsung gang las kyang me 'byung bas 'thad rgyu zhig mi 'dug snyam pa lags shing /
sngar bshad pa nyid chen po rnams kyi dgongs pa dang mthun par snang ngo / /
zhes gsungs pa'i rjes su tshe brtan lha rams pa sogs mang po zhig 'brangs shing /
chos rje dpal ldan pa'i grub mchan 'jug 'grel 'dod 'gal gsum du'ang phyogs 'di mnan to / /
mchan las /
lcang skya rin po che'i grub mthar /
kha cig rang rkya 'dzin thub pa'i rdzas yod dang /
nas /
'thad rgyu zhig mi 'dug /
ces mang du gsungs pa yang mkhas pa snga ma'i khas len gyi rgyun bskyangs pa tsam las dgongs pa dngos min 'gro /
zhes dang /
kun gzhi'i mtha' dpyod las /
kun mkhyen bla ma'i drang nges rnam 'byed chen mor de gnyis kyi khyad par phye ba la /
lcang skya rin po che'i grub mthar /
nas /
mang du gsungs pa'ang mkhas pa snga ma kha cig gi bshad rgyun bskyar ba tsam las rje de nyid kyi rang lugs min te /
bsdu ba dang rnam bshad gnyis kar dgag bya bcad pa sogs la ma ltos par ngo bo blo yul du 'char du yod pa'i rdzas yod dang /
gdags gzhi'am cha shas so so lam ltos par tshugs thub tu grub pas rang rkya thub par gsungs pa las lhag pa'i tshad thub kyi gzhung dang khyad par 'byed tshul med pa'i phyir /
zhes gsungs so / /
dpal ldan chos rje'i bden gnyis su /
dag yig mkhas pa'i 'byung gnas su de gnyis la khyad phye nas gsungs pa ltar yin pas /
grub mtha' las gsungs pa dam pa de'i bzhed pa min par bshad pa bzhin /
dag yig de'i dbu ma'i thad las /
rang rgya thub pa dang rang rkya 'dzin thub pa gnyis mi gcig go /
zhes byung yang /
phyi rtsom yin pas rje de'i bzhed pa la grub mtha' gtso bar snang ngo / /
gzhan yang kun gzhi'i mtha' dpyod du /
de gnyis la khyad med na /
rje bla mar stag lo'i /
rdzas yod bdag smra gnas ma bur nges dang / /
zhes sogs kyi dgag pa 'jug par thal ba dang /
lugs 'dir yang gang zag gi bdag med stong gzhi'i sgo nas 'jog par thal ba dang /
de 'dod na /
chos thams cad kyi steng du gang zag gi bdag med kyi dbang du byas pa'i mtshan nyid gsum gyi rnam gzhag mi 'thad par thal ba dang /
gang zag gi bdag med phra mo'i dgag bya gzugs shes gnyis kyi steng du tshad mas grub na de gnyis gang zag gi bdag med ma yin par thal ba'i skyon bstan la /
lcang skya'i grub mtha' rjes 'brang dang bcas pas /
de gnyis la khyad 'byed pa mi 'thad par thal| sems tsam sogs kyi lugs la rdzas yod yin na rang rkya thub pa'i rdzas yod yin pas khyab pa'i phyir te /
rnam shes rang rkya thub pa'i rdzas yod min pa'i phyir te /
'jug pa'i rnam bshad las /
de yang lugs de dag gis nyan dang gis gang zag rdzas yod du med par rtogs par 'dod kyang rnam shes gnyis po rdzas yod du med par rtogs par mi 'dod pas gang zag rang rkya thub pa'i rdzas su med par smra ba ni gang zag gi rang gi ldog pa nas 'dod pa yin gyi /
@# / /
gang zag gi mtshan gzhi rnam shes la de ltar 'dod pa min no / /
zhes dang /
'dir pha rol pos btags yod kyi dngos po rnams rang rkya thub pa'i rdzas yod re gdags gzhir yod pa la brten nas 'dogs par khas len zhing /
zhes gsungs pa'i phyir /
gzhan yang /
de gnyis la khyad med par thal /
de dag gi ldog phyogs btags yod gnyis la khyad med pa gang /
bsdu bar phung po la brten nas bdag gam sems can du btags pa skabs 'di'i btags yod kyi dper gsungs /
rjes gang zag gi bdag 'gog skabs rang rkya thub pa'i rdzas yod ngos 'dzin lugs bsdu ba ji lta ba bzhin gsungs /
bye smras kyang rags pa rnams rang rkya thub pa'i rdzas yod kyis stong par 'dod kyang rdul cha med dang shes pa cha med lta bu rang rkya thub pa'i rdzas yod du 'dod pa'i phyir /
phyi ma der thal /
bye smras rdul cha med rang rkya thub pa'i rdzas su med par sgrub na gcig du bral gyi rigs pa lta bus sgrub dgos pa la rigs pa des de sgrub tshul med pa'i phyir te /
de sa /
rdul cha med chos can| rang rkya thub pa'i rdzas su med de /
bden grub kyi gcig dang du ma gang rung dang bral ba'i phyir zer ba dang /
rang gi cha shas dang de ltar bral ba'i phyir zer ba dang /
rdul cha med gzhan dang de ltar bral ba'i phyir zer ba dang /
rang gi btags chos su gyur pa'i rags pa dang de ltar bral ba'i phyir zer pa yang ma yin pa'i phyir /
dang po grub ste /
des rdul cha med bden grub kyi gcig tu 'dod pa'i phyir /
gnyis pa grub ste /
de'i lugs la rang gi cha shas dang gcig dang du ma gang rung dang bral ba'i chos de rdzas yod las btags yod kyi sgrub byed ma yin pa'i phyir /
gsum pa grub ste /
de rdul cha med gzhan dang ngo bo tha dad du des 'dod pa'i phyir /
bzhi ba grub ste /
de rang gi btags chos su gyur pa'i rags pa dang de nyid dang gzhan du brjod du med pa ma yin pa'i phyir te /
de de las logs su gzung du yod pa'i phyir /
der thal /
btags chos rags pa bcom gzhig gi tshe rdul cha med lhag mar lus pa yod pa'i phyir| gzhan yang /
ka bum sogs rang rkya thub pa'i rdzas yod kyis stong pa la gang zag gi bdag med kyi tha snyad byed pa'i rgyu mtshan ni med par mtshungs pa la chos thams cad gang zag gi bdag med du gsungs pa las ri bor r+wa med du ma gsungs pa log rtog zlog pa'i dgos pa yod med kyis yin dgos la /
de la bum pa gang zag gi bdag tu 'dzin pa'i log rtog kyang de rang rkya thub pa'i rdzas yod du bzung ba las med cing de yang ji ltar du bzung ba bshad dka' 'o| /
des na rang rkya 'dzin thub pa'i rdzas yod ces pa'i tha snyad tsam yang gzhung khungs man med pas khas mi blang la /
tha snyad de lta bu 'dogs na de yang snga ma dang don gcig tu bya dgos te /
gang zag gi bdag 'gog pa'i rigs pas gang zag rdzas yod khegs na de btags yod du nges par 'gyur ba'i phyir dang /
de'i tshe gang zag btags yod du nges tshul yang de rang rkya bar med par bsgrubs pa'i shugs kyis de tshogs rgyun la btags pa tsam du rtogs pa la byed pa'i phyir @# / /
dang| de btags par yod tshul yang phung po shar ba la brten nas gang zag gi rang ldog blo yul du 'char dgos pa la byed pa'i phyir /
khyab ste /
'gog rgyu'i gang zag rdzas yod kyang btags yod kyi ldog phyogs su gyur pa'i rdzas yod la byad gos pa ni mtha' gzhan 'gog pa'i rigs pas grub pa'i phyir ro / /
zhes phyogs gzhan la skyon ston to / /
'di dag gis rang lugs 'jog pa na /
chos thams cad gang zag gi bdag med yin pa'i don ni bum pa lta bu bum pa shes pa po'i gang zag rang rkya thub pa'i rdzas yod kyis stong pa la byed dgos te /
mngon rtogs rgyan du /
gzhi shes kyi rnam pa'i skabs shes pa po dang /
byed pa po dang /
'pho ba po dang /
'dul ba po'i gang zag gi bdag med rtogs pa bzhi lam bden gyi rnam pa bzhi'i mtshan nyid du bshad pa'i phyir dang /
de rnam 'grel las /
bden pa bzhi la brten pa yang / /
zhes sogs dang /
stong nyid lta bas grol 'gyur gyi / /
zhes sogs kyi don yang yin pa'i phyir dang /
chos kun gyi steng du rang rang gi rang rkya thub pa'i rdzas yod kyis stong par gtan la 'bebs tshul gcig du bral gyi rigs pas byed pa bye mdo sems tsam gyi gzhung gang na'ang med pa'i phyir dang /
sems tsam pas phyi don dang /
gzung 'dzin rig gsum rdzas tha dad kyi cha 'gog pa las shes par rang gi ngo bo bdag med du gtan la 'bebs tshul gcig du bral gyi rigs pas byed pa gang du yang ma gsungs pa'i phyir zhes 'chad do / /
kho na re /
stag los /
rdzas yod bdag smra gnas ma bur nges dang / /
rnam shes bdag smra'i dbu sems yod pa 'gal / /
zhes rje bkag pa gnad du song bar thal /
gang zag gi gzhi ldog mtshan gzhi'i rnam shes rdzas yod du 'dod par 'jug pa'i rnam bshad las gsungs pa'i phyir nam khyab ste /
gang zag rang ldog nas rdzas yod du smra ba'i rang sde la gnas ma'i bu sogs kyis khyab pa dang /
de'i gzhi ldog la rdzas yod yod par 'dod pa'i dbu sems yod pa mi 'gal ba'i phyir te /
'jug pa'i rnam bshad las /
gang zag rang rkya thub pa'i rdzas su med par smra ba ni /
zhes sogs drangs zin ltar yin pa'i phyir /
don 'di la /
rtsod lan seng ge'i nga ror /
brjod med kyi bdag rdzas yod khas len mkhan rang sde la gnas ma'i bur nges kyang /
rnam shes rdzas yod kyi bdag tu 'dod pa'i dbu sems yod pa 'gal ba med par gsungs pa dang /
yig char /
dbu sems kyis rang rkya 'dzin thub pa yod par 'dod kyang rang rkya thub pa yod par mi 'dod pas skyon med par gsungs pa dang /
legs bshad rjes 'brang las /
gang zag gi bdag ces pa ni gang zag rang rkya thub pa'i rdzas su yod pa tsam la mi byed par /
phung po dang mtshan nyid mi mthun pa'i gang zag rang rkya thub pa'i rdzas su yod pa la byed par rje bdag nyid chen pos shin tu gsal bar gsungs pa'i phyir ro / /
zhes rtsod spong byed cing /
'jug pa'i rnam bshad las /
phyogs 'di ni gnas ma bu'i sde ba la sogs pa 'phags pa mang pos bkur ba'i sde ba'i 'o / /
zhes rdzas yod kyi bdag 'dod @# / /
pa gnas ma bu ba sogs su gsungs kyang /
stag los /
gnas ma bur nges zhes bshad pa la brten nas rang phyogs kyi mkhas grub 'ga'i gsung zin la zhib cha ma thon pa lta bu byung ba'ang shes dgos so / /
yig chad rdzas yod kyi shes pa dang shes pa don gcig pa dang /
shes pa rnams rdzas yod kyi mtshan gzhir byas pa ni rang rig 'dod pa ltar na sems sems byung rnams skabs 'di'i bsdu ba'i sgras zin gyi rdzas yod du khas blangs chog pas rung yang| de mi 'dod pa ltar na sems byung la bsdu ba'i sgras zin gyi rdzas btags gnyis ka yod par 'dod dgos shing /
de yang kun btus mchims mdzod rigs rgyan sogs las sems byung nyer gnyis rdzas yod nyer dgu btags yod dang /
bsdu bar nyer bdun rdzas yod nyer bzhi btags yod du gsungs la /
de ltar 'jog pa'i rgyu mtshan yang rjod pa sgra dang rgyu mtshan gzhan la ma ltos par blos yul du byed nus mi nus la gsungs pa dang /
rigs rgyan du 'di'i rdzas btags rdzas yod bzhi las rang rkya thub pa'i rdzas yod dang /
btags yod bzhi las cha la btags pa'i btags yod la sbyar ro / /
rang rig 'dod pa ltar na /
dgongs zab snang ba'i sgron me las /
'on kyang sems byung btags yod rnams sgra dang rgyu mtshan gzhan la ma ltos par blo yul du byed mi nus par bshad pa ni /
sems byung btags yod rnams kyi mtshan nyid ji lta bu yin snyam du dpyod pa'i tshe sems byung gzhan gyi cha la sgra rtog gis btags pa'i btags yod du shes pa'i phyir de ltar gsungs pa /
dper na /
gti mug med pa shes rab kyi cha la btags pa sogs dang /
gang zag phung po la btags pa'i btags yod du bshad pa bzhin no / /
zhes gsungs pa ltar 'dod dgos shing /
de ltar na shes pa rnams spyir rdzas yod du khas blang rung ba 'dra yang /
skabs don bsdu ba sor bzhag yin pas brtag la /
rta nag rnam 'grel las /
sems byung yin na btags yod yin dgos pa'i phyir /
zhes gsungs pa bsdu ba sogs dang mi mthun no / /
yang /
gzugs shes sogs des khyad par du byas nas rtogs pa la gnyis stong rtogs dgos kyang /
des khyad par du byas pa'i de rtogs pa la mi dgos pas de dag btags yod min zhes bshad na drang nges bsdus par rdzas btags kyi mtshan nyid la cha bzhag sbyar ba dang /
blo rig mtha' dpyod du so skye'i rgyud la gang zag gi bdag med kyis khyad par du byas pa'i shes pa fnyams myong gi rang rig tshad ma med par bshad pas brtag go /
yig char khyod sems can gyi shes pa yin na khyod chos gzhan dang yul can skra rtog la ma ltos par rang gi ngo bo 'dzin pa'i slob pa'i rang rig yod pas khyab par bshad kyang| lam ma zhugs gang zag gi sngo 'dzin mig shes de ltar 'dzin pa'i sdob pa'i rang rig dka' ba dang /
yig cha ltar na sems can gyi yid kyi rnam shes dang kun gzhi gang rung yin na rang nyams su myong ba'i rang rig mngon @# / /
sum gyis grub pas khyab par bzhed pa dang /
kun gzhi'i mtha' dpyod du rigs nges rgyun zhugs kyis kun gzhi ma rtogs par gsungs pa rnams la dpyad par bya'o / /
dgongs rgyan du ka bum sogs gdags gzhi gzhan la ltos nas rang gi ngo bo 'dogs dgos rnams btags yod du bshad la /
bsdu bar bza' btung gos rgyan khang khyim sogs btags yod du bshad pa'ang yod do / /
zab gsal sgron mer shes pa rnams rdzas yod du bzhag pa rang rig yod pa sems tsam spyis 'dod par grags pas de ltar mdzad pa dang /
shes pa la btags yod yod par gsungs pa cha la btags pa'i btags yod la dgongs pa ste /
btags yod dngos brten nas btags pa'i btags yod la byed dgos par bshad do / /
gnyis pa de'i 'jog tshul gnyis pa'i dbang du byas nas 'gal ba spang ba la gnyis /
dngos dang /
rtsod pa spang ba'o / /
dang po ni /
'jog tshul gnyis pa /
zhes sogs byung /
dbus mthar /
rnam dag lam gyi dmigs pa mthar thug don don dam dang /
myang 'das thob pa don dam dang /
mnyam gzhag ye shes sgrub pa don dam ste don dam gsum gsungs pa ni de'i 'grel pa las /
don don dam pa ni de bzhin nyid de ye shes dam pa'i don yin pa'i phyir ro / /
thob par bya ba'i don dam pa ni mya ngan las 'das pa ste don gyi dam pa yin pa'i phyir ro / /
sgrub pa don dam pa ni lam ste de'i don ni dam pa yin pa'i phyir ro / /
zhes pas shes shing /
don ni yul la byas te don dam yul de bzhin nyid de gnas lugs mchog yin pas sgrub pa don dam dang /
don dgos pa la byas nas lam bden de dgos pa mchog myang 'das 'thob byed yin pas sgrub pa don dam zhes bshad tshul gnyis blo brtan 'grel bshad du byung ngo / /
mnyam gzhag ye shes kyi yul du yongs grub gcig pu yod pa yin pas /
gong du 'gal ba bsgrig sa'i lung bzhi'i dgongs 'grel gyi 'dus byas yin na don dam min pa dang /
dbus mtha'i don dam bden pa yongs grub gcig pu yin pa dang /
mdo sde rgyan gyi don dam yin na skye 'jig mi byed pa de ltar gsungs te /
dbus mtha' rtsa 'grel du yongs grub gcig pu chos dang gang zag gi bdag med rtogs pa'i mnyam gzhag ye shes gnyis kyi yul yin par gsal bar gsungs so / /
mdor na dgongs 'grel sogs gsum po des rnam dag lam gyi dmigs pa'i don dam pa ste 'jog tshul gnyis pa'i don dam ma mdon dam bden pa las 'jog tshul dang po'i don dam du yod med bshad pa min pas lung de dag dang 'gal ba'i skyon med do / / /
'dir /
rnam dag lam gyi dmigs pa mthar thug tu ma grub pa'i chos de /
'jog tshul gnyis pa'i kun rdzob tu yod pa'i mtshan nyid /
dbye na gzhan dbang dang /
kun btags gnyis yod /
sgras brjod kyis /
btags pa dang /
shes pa dang /
brjod pa'i kun rdzob gsum yod /
'di'i kun rdzob tu yod pa dang kun rdzob bden pa don gcig /
tha snyad bden pa /
gzhi'i chos /
rdzun pa /
slu ba'i chos /
snang tshul gnas tshul mi mthun pa'i chos rnams rnam grangs @# / /
so| /
btags pa dang shes pa dang brjod pa'i kun rdzob gsum gyi ngor ram dbang gis bden pa'am yod pas na kun rdzob bden pa ste /
'di'i tshig zur gyi bden pa'i skad dod sa bya zhes pa yod pa sogs la'ang 'jug pa'i phyir ro / /
rnam dag lam gyi dmigs pa mthar thug tu grub pa de /
'jog tshul gnyis pa'i don dam du yod pa'i mtshan nyid /
dbye na /
gang zag gi bdag med dang /
chos kyi bdag med kyi dbang du byas pa gnyis yod /
sgras brjod kyis /
don dang /
thob pa dang /
sgrub pa don dam gsum yod /
'di'i don dam du yod pa dang don dam bden pa gnyis don gcig /
de bzhin nyid /
yang dag mtha' /
mtshan ma med pa /
don dam /
chos dbyings /
yongs grub rnams rnam grangs so / /
'phags pa'i mnyam gzhag ye shes kyi spyod yul dang snang tshul gnas tshul mthun pas na don dam bden pa zhes bya'o / /
'jog tshul dang po'i kun rdzob tu grub pa dang kun rdzob tu grub pa don gcig de'i don dam du grub pa dang don dam du grub pa don gcig /
'jog tshul gnyis pa'i kun rdzob tu grub na kun rdzob tu grub pas ma khyab ste /
gzhan dbang de'i kun rdzob tu grub kyang kun rdzob tu ma grub pa'i phyir /
de'i don dam du grub na don dam du grub pas khyab ste /
'di'i don dam du grub na don dam bden pa yin pas khyab pa'i phyir /
kun rdzob tu grub na 'jog tshul gnyis pa'i kun rdzab tu grub pas khyab kyang /
don dam du grub na 'jog tshul de'i don dam du grub pas ma khyab ste /
gzhan dbang don dam du grub kyang de'i don dam du ma grub pa'i phyir /
gzhan dbang yongs grub gnyis don dam par grub kyang don dam par sgra rtog gi yul du ma grub ste /
de gnyis don dam par sgra rtog gis yul du byed mi nus pa'i phyir ro / /
gnyis pa ni /
lugs 'dis /
zhes sogs byung /
don dam bden pa kho na mnyam gzhag zag med kyi yul mthar thug tu bshad pa la /
kha cig na re /
don dam bden par ma zad mnyam gzhag ye shes kyang mnyam gzhag ye shes kyi yul du 'gyur bar tha la /
rnam rig pa'i lugs 'dis mnyam gzhag ye shes de so so rang rig tu bzhed pa'i phyir /
zhes rtsod pa ste /
so so rang rig la rang rig ces bshad pa'i skabs mang du byung ba ni /
dgongs 'grel rnam bshad las /
'phags pa rnams kyi so so rang gis rig pa zhes bya ba ni de bzhin nyid kyi rnam pa yang dag pa'i ye shes kyi ngo bo nyid las tha mi dad pa de nyid ye shes kyi rang rig pa zhes bya ba'i tha tshig go /
zhes dang /
gser phreng las /
mnyam gzhag rang rig gi tshul gyis nyams su myong ba /
zhes dang /
'jug pa'i rnam bshad las /
rnal 'byor ba so so rang rang gis de kho na nyid rig pa'i rang rig /
ces dang /
rim lnga gsal sgron las /
rnal 'byor ba so so rang gis rig pa'i bde ba chen po rang rig pa /
zhes dang /
zhang zhung ye le'i 'grel bshad las /
rang rig la grub mtha' gong 'og mdo sngags rnams su 'jog tshul mi 'dra ba mang ste /
shes pa rang las tha dad pa'i yul gyi @# / /
rnam pa ma shar ba'i shes pa de nyid kyis rang nyid gnyis snang nub pa'i sgo nas rig pa'i rang rig mdo sems gnyis dang dbu ma ba kha cig gis 'dod pa dang /
so so rang gis rig pa'i ye shes zhes gsungs pa chos can so so'i rang bzhin mngon sum du rig pa la rang rig gi tha snyad byas pa mdo sngags thun mong ba dang /
yab yum gyi gsang gnas kyi dbang po phrad par bsgoms pa dang de dngos las byung ba'i bde bas stong nyid rig pa la dbang po'i sgo nas rang rig pa zhes gsungs pa bla med spyi'i dbang du byas pa dang /
dngos gnas la grub pa'i stong gzugs dang rang nyid grub bde dbyer med kyi ngo bo gcig tu skyes pa'i 'gyur med bde chen gyis stong nyid rig pa lugs 'di'i thun mong ma yin pa'i rang rig /
ces gsungs pa ltar ro / /
lugs 'dis zhes gsungs pas ngo bo nyid med par smra ba sogs kyis mi bzhed pa zhig dgos pa min te /
yin na gong du /
lugs 'dis bsams so / /
zhes dang /
'og tu /
lugs 'di'i rigs pa'i dgag bya la gnyis yod pa'i /
zhes pa yang de ltar 'gyur zhing /
'dir lugs 'dis zhes tshig lhag po bcug pa'i dgos pa yang /
rtsa she'i TIka chen las /
'jig rten gyi min pa'i kun rdzob yod pa gcad pa'i phyir du 'jig rten zhes smos pa min gyi /
dngos po ji ltar gnas pa brjod pa'o / /
zhes gsungs pa'i 'gros ltar shes dgos la /
gal te mi bzhed pa zhig dgos pa'i dbang du byas na yang gzhung gi sgras zin la ma gsal ba ma gtogs /
dbus mtha' rtsa 'grel gyis bstan tshod ni stong gzhi gzhan dbang bden grub kyi steng du dgag bya ngo bo dang khyad par du kun btags pa'i kun btags kyis stong pa'i yongs grub bden par grub pa zhig yul du byed pa'i mnyam gzhag ye shes don dam pa zhes pa'i dam pa la ngos bzung bas de nyid lugs 'di las ngo bo nyid med par smra ba sogs kyis mi bzhed pas de'i dbang du byas par yang bshad nus so / /
rtsod pa de'i lan la /
ma khyab ste /
mnyam gzhag ye shes kyis rang gis rang rig pa'i cha nas de so so rang rig tu 'jog pa min gyi /
yul gang la ltos nas de kho na nyid kyi don rtogs pa'i yul lam /
rigs shes de gang la don dam dpyod byed kyi rigs shes su song pa'i yul de la dgongs nas de rnal 'byor pa so so rang gis rig pa'i ye shes su gsungs pa'i phyir /
de la gzhung du /
skyon med do / /
zhes pas ma khyab kyi lan mdzad nas /
yul gang la /
sogs kyis de'i rgyu mtshan bstan to / /
'dis 'og nas 'byung ba'i lcang skya'i grub mtha'i rtsod pa spong tshul yang song zin to / /
des na rnam dag lam gyi dmigs pa mthar thug tu gyur pa'i don dam ni 'dus ma byas yin zhing /
de 'dra'i don dam du ma grub pa dang 'jog tshul dang po'i don dam du grub pa 'di pa'i lugs la mi 'gal ba ni gzhan dbang lta bu'o / /
kha cig na re /
gzung 'dzin rdzas gzhan gyis stong ba'i rnam shes de don dam bden par yod par thal /
'phags pa lha'i ye shes snying po kun btus las /
gzung dang 'dzin pa lam @# / /
grol ba'i / /
zhes sogs gsungs pa'i phyir na ma khyab ste /
de'i don ni /
gzung 'dzin las grol ba ste gzung 'dzin rdzas gzhan gyis stong pa'i rnam shes 'jog tshul dang po'i don dam du yod pa ni blo shes bya'i rgya mtsho'i pha rol tu phyin pa'i rnal 'byor spyod pa'i gzhung du grags zhes pa ste /
mcho ni 'grel ba'i bshad tshul dang po ltar na shes bya mtha' yas pa dang /
gnyis pa ltar na phyi rol pa nas mdo sde ba'i bar gyi blo 'khrul ba'i 'jigs pa dang bcas pa dang /
dze ta ri'i bshad tshul ltar na sems tsam pa'i gzhung zab cing gting dpag dka' ba dang de kho na nyid kyi rin po che'i 'byung khungs su gyur pa'i dpe dang /
phyi don med kyang nang gi sems la der snang rnal 'byor stobs kyis 'byung bar smra ba dang /
sa drug pa'i rnal 'byor bshad pa dang mthun par tshul bzhin yid la byed pas spyod pa'am /
lung gi don dngos po dang mthun pa ltar tshul bzhin yid la byed pas spyod pas na rnal 'byor spyod pa zhes bya'o / /
tshigs bcad 'di 'gyur khyad cung zad ma gtogs rigs ldan 'jam dpal grags pa'i lta ba'i 'dod pa mdor bstan pa dang /
dze ta ri'i bde gshegs gzhung gi rab byed gnyis sung dbyung ngo /
! /
spro na /
ye shes rnam dag lam gyi dmigs pa mthar thug tu 'gyur ba'i rtsod lan la /
gnyal ston gyis /
mnyam gzhag ye shes de rnam dag gi yul yin par thal /
de rang myong byed kyi rang rig yin pa'i phyir /
'dod na /
de yongs grub yin par thal /
de rnam dag gi dmigs pa'i don dam yin pa'i phyir /
zhes pa la rtsa rtags dang yan lag gi khyab pa'ang ma grub ste /
rnam rig pas mnyam gzhag ye shes rang nyid myong byed kyi rang rig tu mi 'dod pa gang /
ye shes de ye shes kyi yul yin pa tsam gyis yongs grub tu'ang mi 'gyur ba'i phyir /
phyi ma grub ste /
chos de yongs grub tu 'gyur ba yul gang la ltos nas de kho na nyid rtogs par 'jog pa'i yul zhig yin dgos pa'i phyir /
rtags dang po gzhung las dngos sum byung zhing phyi ma dngos su bstan to / /
zhes dang /
blo gling bas /
'phags pa'i mnyam gzhag ye shes chos can /
khyod kyis 'phags pa'i mnyam gzhag ye shes grub par thal /
rang myong byed kyi rang rig gis khyod grub pa'i phyir /
zhes pa la ma khyab ste| ye shes de nyid ye shes rang nyid kyi yul yin na de de la ltos te de kho na nyid rtogs pa'i ye shes su 'gyur dgos /
der gyur na ye shes de nyid don dam bden par thal ba'i skyon yod pa'i phyir /
'on kyang ye shes myong byed kyi rang rig la mi mtshungs te /
rang rig de nyid ye shes gcig pu de nyid la gnyis snang nub pa'i myong ba gsal rig tsam yin pa'i phyir /
zhes dang /
rje btsun pa'i skabs gnyis pa'i mtha' dpyod la dpags na /
'phags pa'i mnyam gzhag ye shes chos can /
khyod rnam dag lam gyi dmigs pa mthar thug yin par thal /
'phags pa'i mnyam gzhag ye shes kyis khyod rtogs pa'i phyir /
zhes pa la ma khyab ste /
ye shes de gang la rigs shes tshad mar song ba'i yul las de'i rnyed @# / /
don tsam la yongs grub mi dgos pa'i phyir /
zhes dang /
yig char /
'phags pa rnams kyi so so rang gi rig pa'i ye shes kyis rig par bya ba'i yul yod par mdo bstan bcos nas byung ba 'dir yang 'dod dgos shing /
de ltar na 'phags pa'i mnyam gzhag ye shes chos can /
rang gis rang 'jal bar thal /
khyod la so so rang rig pa'i ye shes zhes pa'i don yod pa gang zhig /
gzhan 'jal ba la rang rig ces pa 'brel med pa'i phyir /
'dod na /
de chos can /
don dam yin par thal /
'phags pa'i mnyam gzhag ye shes kyi 'dzin stangs kyi yul yin pa'i phyir /
zhes pa la rtsa bar ma khyab ste /
ye shes de so so rang rig pa'i ye shes yin yang rang nyid 'jal mi dgos pa'i phyir te /
rang nyid kyis yul chos nyid 'jal ba la ltos nas so so rang rig pa'i ye shes su 'jog pa'i phyir /
der thal /
ye shes des yul chos nyid mngon sum du gzigs kyi /
sgra rtog gis de mngon sum du yul du byed mi nus pas de ltar bshad pa'i phyir /
zhes gsungs shing /
yig cha rnying par /
gzhan dag na re /
zhes bshad ma thag pa'i gsungs tshul 'di bkod kyang de las zur du rang lugs ma bzhag pas yig cha gsar rnying bzhed pa mthun par mngon no / /
grub mtha' chen mor /
mdo sde ba'i rigs par brten pa'i sems tsam pa kha cig gis rnal 'byor mngon sum gyi dngos yul dngos por 'dod pa dbu ma snang ba'i lung gsum gyis bsgrubs te /
'di la dgongs nas /
lugs 'dis ye shes de rang rig tu bzhed pas /
sogs dang /
'phags pa'i mnyam gzhag ye shes kyi tshe sems snang med par bshad pa dang /
ye shes de dmigs byed du bshad kyi dmigs yul ma yin par bshad pas rje btsun dang thogs med sku mched sogs kyis de don dam bden pa dang rnam dag ye shes kyi dngos yul min pa dang /
gdul bya skrag pa spong ched 'phags pa'i ye shes kyi spyod yul dngos por bstan par bzhed pas /
yul gang la ltos nas sogs gsungs par bshad de /
rtsod tshul dang lan gdab tshul gnyi ga yig cha dang mi mthun 'dra yang /
grub mchan sogs las de gnyis phyogs gcig tu sbrel nas bshad tshul snga ma'i steng du bsgril cing /
yig cha dang grub mtha' chen mor lugs 'dis zhes byed tshig 'thad phyogs mdzad mod /
zegs mar phyi ma ltar na 'brel sgra byed dgos par bshad do / /
lcang skya'i grub mthar /
yig cha'i gsungs tshul de bkod nas de rje'i dgongs bar ma son te /
so so rang rig pa'i ye shes zhes pa'i don rang gi sa rang 'jal ba la 'dod pa'i grub mtha' smra ba dang /
rnam rig pas de'i don de ltar 'dod zer ba'i mkhas pa su yang ma byung pa'i phyir dang /
so so rang rig pa'i ye shes zhes pa'i tshig tsam gyis rang rig tu 'dod dgos pa'i dogs pa khong slong byed par 'dod na yang mi 'thad pa'i phyir dang /
so so rang rig ces pa'i tshig gzhung na med pa la snon dgos @# / /
pa'i sgrub byed med pa'i phyir dang /
grub mtha' la sbyangs pa zhan pa'i blo dman la'ang mi skye ba'i dogs pa de 'dra rjes sel don med pa'i phyir /
gnyis pa grub ste /
de 'dra'i dogs pa blo ldan la mi skye ba'i phyir dang| skyes na yang lugs 'dis zhes sems tsam pa dmigs kyis bkar don med pa'i phyir dang /
phyogs snga de ltar yin na rjes de mthun gyi lan mdzad pa las spyi bye brag gi khyad phye nas lan mdzad don med pa'i phyir /
des na dogs pa skye gzhi ni lung 'gar brten nas 'di ba'i lugs la /
'phags pa'i mnyam gzhag ye shes 'jal ba'i rang rig tshad ma de'i yul ye shes nyid yin zhing /
rang rig de yang zag med kyi shes pa yin pas 'jog tshul phyi ma'i don dam la yongs grub kyis ma khyab pa dang /
zag med ye shes kyang rnam dag lam gyi dmigs pa mthar thug tu 'gyur dogs nas /
mnyam gzhag ye shes chos can /
khyod don dam bden pa yin par thal /
khyod nyams su myong ba'i rang rig zag med ma 'khrul ba yin la /
khyod de'i rnyed don yin pa'i phyir /
zhes pa la /
zag med kyi shes pa zhig gi yul yin pa tsam gyis don dam bden par 'jog na bden yang /
don dam bden par 'jog pa la yul gyi gnas lugs dpyad pa'i dpyad mthar rnyed cing /
yul can shes pa de yang yul de la don dam dpyod byed du song ba zhig dgos zhes lan mdzad par gsungs so / /
mchan du /
yig cha rje btsun kar lan dang mthun par gsungs shing /
a pha'i kha phor gtso che bar mdzad de lcang skya rin po cher /
rnam rig pas shes pa kun la rang myong rang rig yod cing so skye'i rang rig la'ang gnyis snang 'khrul ba'i zag pa med par 'dod pas /
rang rig gi dngos yul yin tsam gyis don dam bden par 'gyur na /
gangs ri sngon por snang ba'i dbang shes kyang der 'gyur bar thal ba dang /
de gnas lugs mthar thug gi don dam du dogs pa skye mi srid cing /
rigs pa'i 'phul tsam yin na shes pa thams cad don dam bden par '+r+g+yur zhes rtsod rigs kyi mnyam gzhag ye shes dmigs kyis bkar ba don med du 'gyur ba'i dgag pa mdzad nas /
de dag rigs pa'i rnam 'gyur yin zhes dag pa phul te /
rang rig gzhan so so rang rig gi don du mi 'gro yang /
mnyam gzhag ye shes kyi steng du de gnyis don gcig dgos te /
so skye'i gzhan rig gi shes pa'i snang cha kun btags ni phyi rol don snang yin pas gnas lugs dpyad stobs kyi rim pas phra ru song ste gzung rnam yang 'dzin rnam ji lta bur phyi don gyi snang ba log nas ye shes rang gi ngo bo rig par 'gyur ba'i gyir ? so so rang rig par bshad pa'i phyir /
des na mnyam gzhag ye shes don dam bden pa yin par thal /
mnyam gzhag ye shes nyams myong gi rang rig gis mnyam gzhag ye shes rang gi ngo bo rnyed pa yang don dam dpyad ba'i dpyad mthar rnyed par 'gro ba'i phyir te /
spyir 'dzin rnam gyis sems kyi ngo bo dpyis phyin mthong ba dpyad pa la ma ltos kyang 'di ni dpyad stobs kyis de ltar mthong ba'i sems kyi gsal cha yin pa'i phyir zhes pa la / /
@# / /
so so rang rig ces pa chos nyid gzigs tshul gyi sgo nas yin gyi ye shes rang nyid rig pa'i cha nas bshad pa min la /
gzung rnam mnyam gzhag ye shes des ye shes rang gi ngo bo ma mthong na 'dzin rnam rkyang ba la de shar yang dpyad stobs kyis shar bar 'gro don med la /
de'i phyir rang rig de nyid kyis ye shes de rnyed cing de zag med ma 'khrul ba'i shes pa yang yin mod /
yul de gnas lugs dpyod pa'i dpyad mthar rnyed pa ma yin pas de'i sgo nas don dam bden par 'jog mi nus zhes lan mdzad par gsungs te kun mkhyen bla ma dang lcang skya rin po che'i dgongs pa gcig tu nan gyis bsgril to / /
mun sel du /
mnyam gzhag ye shes chos can /
don dam bden pa yin par thal /
zag med shes pa'i yul yin pa'i phyir te /
lugs 'dis ye shes de rang rig tu bzhed pa'i phyir zhes pa la /
rtsa bar ma khyab ste /
ye shes de'i yul yin tsam gyis don dam bden par 'jog pa min gyi yul gang la ltos nas de kho na nyid kyi don rtogs pa'am /
don dam dpyod byed du 'jog pa'i yul de la dgongs nas zag med shes pa'i yul don dam bden par gsungs pa yin pa'i phyir /
des na ye shes de rang rig tu mi rung yang rang rig tu bzhed ces pa sems tsam lugs la gnyis med kyi shes pa rang rig dang rang rig yongs grub tu bzhed pa'i gzhan lugs shig yin par gsungs so / /
de la rang rig yongs grub tu bzhed pa ni /
rnam 'grel TIka chen las /
sems kyi rang bzhin 'od gsal ba zhes brjod pa gang yin pa shes pa rnams kyi myong ba gsal rig gi cha gnyis snang gi bag chags kyis ma bslad pas rtag tu gnyis med kyi ngo bo las gzhan du rkyen gyis bya bar mi nus pa gang yin pa de nyid la yongs grub ces bya /
zhes dang /
'di dang shes pa'i 'dzin rnam la khyad med do / /
zhes dang /
chos kyi bdag med nges pa la 'dzin rnam gyi don ldog ji lta ba bzhin du nges dgos shing /
de nges pa la gnyis snang thams cad dang bral ba'i gsal rig rang gi myong bya shes pa'i gnas lugs su gyur pa zhes bya ba 'di nges dgos pa yin no / /
zhes dang /
yongs grub kyi mtshan nyid /
rang gi myong byar gyur pa'i shes pa'i gnas lugs gang zhig gnyis snang dang bral ba'i gsal rig ces shes par bya'o / /
zhes gsungs pa sogs te /
nang le'i 'grel bshad las /
de yang sems tsam pa gzung 'dzin rdzas gzhan gyis stong pa'i stong pa nyid 'gyur med yongs grub don dam bden par 'dod pa yin gyi /
shes pa rang rig rang gsal don dam bden par mi 'dod la /
zhes pa snga ma dang mi mthun no / /
zab gsal sgron mer /
ye shes de rang rig dngos min yang 'di bas shes pa gang yin yang rang myong byed rang rig de rang gi myong ba gsal rig gi cha tsam las ngo bo gzhan du med pas shes pa rang gis rang myong ba dang rig pa'i tha snyad byed pas 'dir yang tha snyad rags pa de ltar du byas pa ste /
de ltar na ye shes rang nyid rang gi yul du @# / /
'gyur yang yul gang la ltos te de kho na nyid rtogs pa'i ye shes su bzhag pa'i yul stong nyid de yongs grub tu 'jog gi ye shes de'i yul yin pa tsam gyis mi 'jog pas skyon med par bshad de rje btsun gsung gsal bar byas pa'o / /
kar lan du /
so so rang rig pa'i ye shes kyi dngos yul la shes pa zhig las 'os med snyam nas /
'grel ba don gsal gyi /
rnam par mi rtog pa so so rang gis rig par bya ba ci zhig ltar yang dag par skyes pa /
zhes pas gnyis med kyi ye shes gnas lugs mthar thug tu bstan pa yin te /
lung 'dis gnas lugs mthar thug de mnyam gzhag so so rang gis rig pa'i myong byar bshad pa'i phyir /
zhes karma ba sogs 'dod par gsungs pa ltar gyi jo nang pa la sogs pa'i 'dod tshul 'di'i dbang du byas te rjes rtsod pa bsus nas lan gnang ba yin la /
so so rang rig dang rang rig don mi gcig pa dang /
so so rang rig gi don rang nyid rang gis rig pa la mi byed pa dang /
mnyam gzhag ye shes don dam ma yin pa sogs rtogs sla ba dang /
jo nang ba'i 'dod pa snga phyir mang du bkag pas 'dir yig tshogs rgya ma bskyed par 'phags pa'i mnyam gzhag ye shes yul gang la ltos te de kho na nyid kyi don rtogs pa'i rigs shes su song ba'i yul de rnam dag lam gyi dmigs pa mthar thug yin zhes pa tsam gyi lan mdzad pa yin zhes bdag gi bla ma 'jam pa'i dbyangs bzhed do / /
so so rang rig ces pa'i sgra bshad la /
zhang zhung ye le'i 'grel bshad du chos can so so'i rang bzhin mngon sum du rig pa dang /
kar lan du rnal 'byor ba so so rang rig par bya ba dang /
yig char 'phags pa'i mnyam gzhag ye shes las sgra rtog gis mngon sum du yul du byed mi nus pa dang /
mchan du sgra spyi sogs dang ma 'dres pas so so dang /
'phags pa nang phan tshun kho nas mngon sum gyi spyod yul yin pa'am /
rang stobs kyis rig pas na rang rig par bshad pa rnams las kar lan gyi gsung tshul /
rgyud bla thogs 'grel las /
'phags pa rnams kyi gzhan dang thun mong ma yin pa so so dang gis 'jig rten las 'das pa'i ye shes kyi gzigs par 'dod do / /
zhes dang /
gser phreng las /
rnal 'byor pa rang rang gis rtogs par bya bas so so rang gis rig pa'i ye shes /
zhes dang /
rnal 'byor ba so so rang gis brjod med du rig par bya ba /
zhes dang /
sgron gsal mchan las /
'phags pa so so rang gis rig pa'i ye shes /
zhes gsungs pa'i sgras zin dang mthun no / /
gzhung las /
lugs 'dis ye shes rang rig tu bzhed pas /
zhes sogs dang /
dbu ma snang ba las /
gang 'phags pa rnams kyis so so rang gis rig par bya ba don dam pa'i dngos po gdon mi za bar yod do / /
zhes pa gnyis grub mtha' chen mor mdo sde ba'i rigs pa la brten nas rnal 'byor mngon sum gyi snang yul dngos po kho nar 'dod pa'i sems tsam pa zhig gi lugs yin par gsungs kyang /
lcang skyas zag med shes pa'i dngos yul tsam la sbyar snang ngo / /
mchan du /
@# / /
ye shes snying po'i kun btus zhes yig nor cung zad las ye shes snying po de mdzad pa por byas pa min par nges kyang /
de ltar yin pa'i lugs kyis zegs mar rgyas par bkag go /
pra sti'i drang nges rgyas par / /
blo mtsho'i pha rol phyin pa yi / /
zhes pa'i mtsho 'khor bar bshad pa mi 'thad de /
de'i 'grel ba las /
blo ni shes rab ste /
des shes bya'i rgya mtsho'i pha rol tu phyin pa'am /
yang na sgo nyid 'khrul ba'i 'jigs pa chu srin 'dzin khris dkrugs pa la sogs pa ltar nyam nga ba yin pa'i phyir mtsho lta bu yin la /
'di dag gis mdo sde ba'i bar gyi 'khrul ba'i 'jigs pa dang bcas pa mtsho'i pha rol tu phyin pas na pha rol tu phyin pa /
zhes bshad tshul gnyis byung ba dang /
bde gshegs gzhung gi rab byed kyi 'grel ba las /
rnal 'byor spyod pa rnam par shes par smra ba'i gzhung /
nas /
rgya mtsho ste chu gter yin pa de'i pha rol pha mthar son pa rnams de skad du sgrog go /
zhes dang /
nang le'i 'grel bshad las /
rnal 'byor spyod pa'i gzhung lugs rgya mtsho lta bu'i pha rol tu phyin pa rnams sgrog par byed do / /
zhes pa gang dang yang mi mthun pa'i phyir ro / /
gnyis pa lung mtha' ma la 'gal pa spong ba la gnyis /
rgyu mtshan dang rnam rtog kun rdzob tu yod pa'i rgyu mtshan zhar byung dang bcas so /
'jog tshul gnyis pa'i kun rdzob tu yod kyang 'jog tshul dang po'i don dam du yod pa mi 'gal ba'i lan zhar byung dang bcas pa'o / /
dang po ni /
ngo bo nyid dang po gnyis /
zhes sogs byung /
de la /
zhes gsungs so / /
yan gyis kun rdzob tu yod pa'i rgyu mtshan dngos dang /
de man gyis zhar byung bshad pa'i rnam grangs gzhan ston te /
bsdu ba las /
rgyu mtshan kun rdzob tu yod par brjod par bya'am /
don dam par yod par brjod par bya zhe na /
smras pa /
kun rdzob tu yod par brjod par bya'o / /
rgyu gnyis kyis te /
kun nas nyon mongs pa kun nas slong ba'i phyir dang /
gdags pa'i gzhi yin pa'i phyir ro / /
zhes rgyu mtshan kun rdzob tu yod pa'i rgyu mtshan gnyis dang /
rnam par rtog pa kun rdzob tu yod par brjod par bya'am /
don dam du yod par brjod par bya zhe na /
smras pa /
kun rdzob tu yod par brjod par bya'o / /
smras pa /
rgyu bzhi ste /
kun nas nyon mongs pa kun nas slong ba'i phyir dang /
gdags pa'i gzhi yin pa'i phyir dang /
tha snyad bag la nyal ba'i phyir dang /
tha snyad rjes su sad pa'i phyir /
zhes rnam rtog kun rdzob tu yod pa'i rgyu mtshan bzhi gsungs kyang /
'dir zor yang ba'i phyir rgyu mtshan dang rnam rtog gnyi ga'i thun mong gi rgyu mtshan gnyis bkod pa'i dang po de gnyis kun nyon slong rung gi dmigs pa yin pas kun rdzob tu yod par gsungs pa ni /
dgongs 'grel las /
rnam par dag pa'i dmigs pa gang lags pa de ni yongs su grub pa'i mtshan nyid lags te /
zhes rnam dag lam gyi dmigs pa mthar thug la don dam du bshad pa'i zlas drangs pa'i kun rdzob tu yod par gsungs pa las 'jog tshul dang po'i kun rdzob tu gsungs @# / /
pa min zhing /
de'i zlas drangs pa na gang la dmigs na kun nyon slong rung gi dmigs pa yin pas kun rdzob tu yod par bzhag pa ste /
kun btus las /
ji ltar na kun rdzob tu yod pa yin /
kun rdzob tu yod pa rnams ni du zhig /
ci'i phyir kun rdzob tu yod par brtag ce na /
kun nas nyon mongs par 'gyur ba'i dmigs pa ni kun rdzob tu yod pa'o / /
zhes gsungs pa dang mthun no / /
rgyu mtshan gnyis pa de gnyis tha snyad gdags pa'i gzhi yin pas kun rdzob tu yod par gsungs pa ni /
rgyu mtshan kun btags kyi gdags gzhi dang rnam rtog gzhan dbang gi bye brag yin pas rgyu mtshan ming brda'i ba snyad kyis btags pa'i ngo bo nyid du gyur pa'i sgo nas kun btags gdags pa'i gzhir gyur pa dang /
rnam rtog ming brda'i tha snyad 'dogs pa'i mtshan ma'i rgyur gyur pas tha snyad du yod pa ste kun rdzob tu yod pa zhes bya'o / /
rgyu mtshan dang rnam rtog gi don ming sogs chos lnga'i skabs su 'chad par 'gyur zhing /
bsdu ba dbus mtha'i 'grel ba 'grel bshad rnams su rgyu mtshan la 'dus ma byas kyang bshad pa dang /
bsdu bar rgyu mtshan 'dus byas dang 'dus ma byas la sbyar ba'i rnam grangs sum cu lhag tsam gsungs pa la dpags na /
gzhi grub na rgyu mtshan yin pas khyab kyang /
skabs 'dir bsdu ba las /
rgyu mtshan gang zhe na /
mdor bsdu na mngon par rjod pa'i tshig gi gzhi'i gnas su gyur pa'i dngos po gang yin pa'o / /
zhes rgyu mtshan ni mngon rjod kyi tshig ste tha snyad gdags pa'i gnas su gyur pa'i gzhan dbang gi dngos po la bshad de /
zab gsal sgron mer /
dngos po dang yod pa'i skad dod la b+ha ba zhes pa thun mong du yod pas 'dir dngos por bsgyur kyang 'dus byas la go bar mi bya bar bshad do / /
'jog tshul gnyis pa'i kun rdzob dang don dam par yod pa ni dgongs 'grel dang bsdu bar ma zad /
rnam bshad rigs pa las kyang gsungs pa ni 'jig rten pa'i shes pa ma 'khrul ba ste kun rdzob dpyod pa'i rigs shes kyi rnyed don ni kun rdzob bden pa dang /
'jig rten las 'das pa'i shes pa ste don dam dpyod pa'i rigs shes kyi rnyed don ni don dam bden pa yin la /
skabs 'di'i kun rdzob ste sgra rtog gis khong du chud par bya ba yin pas na kun rdzob bden pa zhes bya ste /
mdor na gang la rjod pa sgra rtog 'jug pa'i yul la bya zhing de yang sgra bshad tsam yin la /
khong du chud pa'i tshig mi mngon par byas pa'i dpe ni rkang bas brgal ba'i lam la rkang pa'i lam dang /
grus brgal ba'i lam la gru'i lam zhes brgal bar bya ba'i tshig mi mngon par byas pa lta bu'o / /
bsdu ba las /
yang dag pa'i shes pa kun rdzob tu yod par brjod par bya'am /
don dam par yod par brjod par bya zhe na /
smras pa /
dang po ni don dam par yod par brjod par bya'o / /
gnyis pa ni gnyis kar brjod par bya'o / /
zhes kun rdzob tu 'jog pa'i rgyu mtshan snga ma gnyis med pa la dgongs nas mnyam @# / /
gzhag ye shes don dam par yod pa dang /
tha snyad pa'i mtshan ma ste kun rdzob bden pa yul du byed pa dang kun rdzob tu 'jog pa'i rgyu mtshan snga ma gnyis med pa la dgongs nas rjes thob ye shes bden pa gnyis kar yod par gsungs te /
rgyu mtshan snga ma gnyis ni 'jog tshul dang po'i kun rdzob tu yod pa'i rgyu mtshan ming brda'am tha snyad kyi dbang gis bzhag pa'i yod pa dang /
gnyis pa'i kun rdzob tu yod pa'i rgyu mtshan kun nyon slong rung gi dmigs pa dang gdags pa'i gzhi yin pa gnyis te gsum las snga ma gnyis so / /
des na 'jog tshul gnyis pa'i dbang du byas pa'i kun rdzob bden pa dang /
rgyu mtshan dang rnam rtog gnyis la kun rdzob bden par gsungs pa'i skabs kyi kun rdzob tu 'jog byed gnyis ni 'dra ste /
snga ma ni bden gnyis kyi ya gyal kun rdzob bden pa yin pas rnam dag lam gyi dmigs pa mthar thug min pa'i cha nas bshad dgos shing /
rgyu mtshan dang rnam rtog gnyis la kun rdzob bden par gsungs pa'i skabs kyi kun rdzob la gnyis las /
snga ma ni kun nyon slong rung gi dmigs pa dang /
phyi ma ni kun btags pa'i ngo bo dang tha snyad 'dogs pa'i gzhi'i cha nas 'jog pa'i phyir /
! /
'dir /
kun nyon slong rung gi dmigs par gyur pa'i chos de /
rnam dag lam gyi dmigs pa la don dam du byas pa'i zlas drangs pa'i kun rdzob du yod pa'i mtshan nyid /
kun rdzob bden pa la 'dis ma khyab cing ldog ste khyab pa dang /
'di'i zlas drangs pa'i don dam dang don dam bden pa don gcig /
btags pa'i ngo bo nyid dang 'dogs pa'i mtshan ma'i gzhir 'gyur pa gang rung gis bsdus pa'i chos de /
'jog tshul gnyis pa'i kun rdzob tu yod pa'i mtshan nyid /
'di dang kun rdzob bden pa don gcig go ! /
spro na /
kha cig na re /
kun nyon skye rung gi dmigs pa'i chos tha snyad pa kun rdzob bden pa'i mtshan nyid du rung bar thal /
stong thun las /
sems tsam pas gzhan dbang dang kun rdzob bden pa yin na /
gang la dmigs nas nyon mongs pa 'phel bar gyur pa'i dmigs pa yin pas khyab pa dang /
zhes dang /
gang la dmigs nas kun nas nyon mongs pa skye ba'i dmigs pa la kun rdzob kyi bden pa zhes bya /
zhes dang /
grub mtha' rtsa ba las /
gnyis pa kun nyon slong rung tha snyad gzhi / /
zhes dang /
kun nyon skye rung dmigs pa kun rdzob bden /
zhes dang /
de'i 'grel ba las /
kun nas nyon mongs pa slong rung gi tha snyad kyi gzhir grub pa kun rdzob tu song ces bshad pa de kun rdzob bden par yod ces pa yin /
zhes dang /
kun nyon skye rung gi dmigs pa'i chos tha snyad pa de /
kun rdzob bden pa'i mtshan nyid /
ces gsungs pa'i phyir zer na ma khyab ste /
don gang la dmigs nas sgrib pa dag par 'gyur ba'i dmigs pa la don dam du bshad pa'i zlas drangs pa'i kun rdzob la dgongs pa'i phyir /
rtsa bar 'dod mi nus te /
mnyam gzhag ye shes de nyon mongs skye rung gi dmigs pa ma yin pa'i phyir te /
gzhung @# / /
las| de bzhin nyid rtogs pa'i mnyam gzhag gi 'phags pa'i ye shes ni don dam par yod par gsungs te kun rdzob tu yod par 'jog pa'i rgyu mtshan snga ma gnyis med pa la dgongs so / /
zhes gsungs pa'i phyir /
zag med lam bden la dmigs pa'i nyon mongs med pa la /
mdzod las /
drug ni zag med spyod yul can / /
zhes pa grub mtha' 'og ma'i lugs yin pas mi gnod cing /
zag med lam bden med par 'dzin pa'i log lta dang /
zag med lam bden de gang zag gi bdag tu 'dzin pa sogs lam bden la log par zhugs kyang lam bden la ma dmigs par kun btus rtsa 'grel las gsal bar gsungs shing /
bsdu bar 'gog lam la log par zhugs pa'i mthong spang rnams rang gis rnam par brtags pa'i ming la dmigs par bshad do / /
dpal ldan chos rje'i bden gnyis su /
kun nyon slong rung gi dmigs pa dang /
ming brdas bzhag tsam du yod pa dang /
tha snyad 'dogs pa'i mtshan ma'i gzhir gyur pa la kun rdzob tu 'jog pa gsum yod par bshad pa go rim la ltos na /
gzhung du dgongs 'grel las /
nas /
kun btus dang mthun no / /
zhes pa'i bar gyis dang po dang /
ming dang brdas tha snyad kyis btags pa'i ngo bo nyid dang /
zhes pas gnyis pa dang /
tha snyad 'dogs pa'i mtshan ma'i gzhir gyur /
ces pas gsum pa bstan par byed 'dra yang /
grub mtha'i mchan las /
ming brdas bzhag tsam du yod pa dang /
kun nyon slong du rung ba'i dmigs pa dang /
ming dang brda'i tha snyad kyis btags pa'i ngo bo nyid dang tha snyad 'dogs pa'i mtshan ma'i gzhir gyur pa dang gsum mo / /
zhes bshad pa ni sngar dkyus su bkod pa dang mthun zhing /
a lags sha sangs rgyas chos grags sogs kyis bshad tshul snga ma 'thad par byed do / /
shing bza' paN+Ti tas /
rgyu mtshan snga ma gnyis ni /
kun nyon slong rung dang tha snyad gdags pa'i gzhir gyur pa gnyis la byed /
de yang mnyam gzhag ye shes de sgra rtog sogs kyis ji lta ba bzhin dngos yul du byed mi nus pas kun nyon slong rung gi dmigs pa dang tha stad gdags pa'i gzhir ma gyur gsungs kyang /
de lta na ha cang thal te /
kun nyon sgong ba'i dmigs pa kun kyang sgra rtog gis ji lta ba bzhin yul du byed nus pa'i phyir ro / /
mchan du tha snyad btags pa'i ngo bo nyid dang gdags pa'i gzhi yin pa kun rdzob dpyod pa'i rigs shes kyi rnyed don du yod pa la gsungs pa zab gsal sgron mer legs bshad du bsngags kyang /
de gnyis kyi don sngar bshad pa shing bza' paN+Ti tas gsungs tshul dang bstun pa ste /
mun sel du /
ming brdas btags pa'i ngo bo nyid dam kun btags gdags pa'i gzhi dang /
ming ngam tha snyad 'dogs pa'i mtshan ma'i gzhi yin pa zhes sbyar ba ltar byas kyang rung ngo / /
rnam bshad rigs pa'i dpe rnams dang /
gzhung gi dpe 'gar /
'jig rten pa'i shes pa ma 'khrul ba'i yul /
zhes dang /
rnam bshad rigs pa'i 'grel bar yang /
ma nor ba ni ma @# / /
'khrul ba yin no / /
zhes byung bas 'jig rten pa'i shes pa ma 'khrul ba'i yul zhes pa dag par mngon no / /
kha cig /
rjod pa ni kun rdzob yin pas /
sogs kyis kun rdzob bden pa'i ngo bo bstan zer ba 'thad dka' ste /
rjod pas khong du chud par bya ba la byed na don dam bden pa yang der 'gyur ba dang /
ji lta ba bzhin rjod pas khong du chud par bya ba la byed na kun rdzob bden pa rnams kyang de min par 'gyur ba'i phyir ro / /
yig char| rkang pas brgal bar bya ba'i 'bab stegs /
rjes thob ye shes kyis tha snyad kyi mtshan ma yul du byed pa'i sgo nas de tha snyad du yod pa'i dper sbyar ba mi 'grig par mun sel du gsungs la /
kha cig /
dpe gnyis ni 'jig rten dang 'jig rten las 'das pa'i ye shes kyi spyod yul gyi dper rim bzhin sbyor bar bshad pa yod kyang /
rnam bshad rigs pa'i 'grel ba las /
dper na rkang pa gnyis kyis rgal bar byed pa'i 'bab stegs la zhes bya ba ni 'di nas rgal bar byed pas na 'bab stegs so / /
brgal bar bya ba'i sgra mi mngon par byas pa'i phyir ro / /
de bzhin du ko grus brgal bar bya ba'i 'bab stegs la ko gru'i 'a bab stegs zhes bya ba 'o / /
de bzhin du kun rdzob des khong du chud par bya ba ni kun rdzob kyi bden pa ste /
khong du chud par bya ba'i sgra mi mngon par byas pa'i phyir ro / /
zhes pa'i don ltar bya'o / /
kho na re /
rjod pas khong du chud par bya bas na kun rdzob bden pa zhes sgra bshad pa mi 'thad par thal /
tha snyad sna tshogs pas rjod du rung bas rjod pa'i kun rdzob ces stong nyid sogs la bya dgos pa dbus mtha'i /
btags pa dang ni shes pa yi / /
sogs kyi blo brtan 'grel bshad las bshad pa'i phyir na ma khyab ste /
de ni de la de bzhin nyid dang chos dbyings sogs tha snyad sna tshogs pas rjod rung bas de kun rdzob tu yod par btags pa tsam yin pa'i phyir /
rjes thob ye shes kun rdzob dang don dam gnyis kar yod par gsungs tshul la /
gnyal ston gyis /
de la kun rdzob tu yod ces brjod pa'i rgyu mtshan yod de /
de tha snyad gdags pa'i gzhi yin pa'i phyir /
de don dam du yod de /
de rang gi mtshan nyid kyis grub pa'i phyir /
zhes dang /
grub mtha' chen mor /
rang gi mtshan nyid kyis yod pas don dam par yod pa dang /
tha snyad kyi mtshan ma la dmigs pa'i sgo nas kun rdzob tu yod par gsungs zhes pa'i don dam du yod tshul la /
mchan du /
rang mtshan gyis grub pa don dam du byas pa'i bshad tshul 'chad pa'i skabs min pas mi 'thad ces gnyal ston dngos su bkag nas grub mtha' chen mo zhar la khegs par mdzad cing /
gnyal ston gyis kun rdzob tu yod tshul bshad pa'ang gzhung dang mi mthun no / /
pra sti'i drang nges rgyas par| rjes thob ye shes kyis stong nyid 'dzin stangs kyi yul du byed pas don dam du 'jog par bshad pa mi 'thang de /
stong nyid ni des rnyed don ma yin pa'i phyir /
mchan du /
bden pa gnyis ka rtogs pas gnyis kar bshad @# / /
pa tsam yin no / /
zhes gsungs pa'ang gzhung gi sgras zin dang mi mthun ta /
gzhung du tha snyad kyi mtshan ma la dmigs pa'i sgo nas tha snyad du yod par gsungs pas don dam par yod pa'i rgyu mtshan ma gsungs pa ni sngar de ma thag mnyam gzhag ye shes don dam par gsungs pa'i rgyu mtshan song mkhad yi pas de dang don gcig pa la dgongs pa yin pa'i phyir te /
gzhan du na gzhung du rjes thob ye shes de gnyis kar yod par gsungs nas yod tshul gcig ma thon par 'gyur ba'i phyir ro / /
des na sngar bkod pa nyid dgongs pa yin nam snyam zhing /
mnyam gzhag ye shes don dam par yod par gsungs pa'i rgyu mtshan la'ang kun rdzob tu 'jog pa'i rgyu mtshan snga ma gnyis med pa las gzhan pa'i bshad bshad mangs na gzhung gis gsungs tshul dang mi mthun par 'gyur ro / /
gnyis pa ni /
tha snyad 'dogs pa'i gzhi'i /
zhes sogs byung /
de la /
gsal lo / /
yan gyis lan dngos dang /
de ma na gyis zhar la kun rdzob kyi dbye ba bshad tshul te /
tha snyad 'dogs pa'i gzhi'i mtshan mar gyur pa dang kun nyon slong ba'i dmigs pa byed pa'i rgyu mtshan gyis 'jog tshul gnyis pa'i kun rdzob tu yod par gsungs pa ni /
rang mtshan gyis grub pa'i don dam par yod pa ste 'jog tshul dang po'i don dam dang mi 'gal bar rnam bshad rigs par gsungs te /
der nyan thos sde bas rtsod tshul bkod pa ni /
bcom ldan 'das kyis don dam pa stong pa nyid las /
las kyang yod rnam par smin pa yang yod la byed pa po ni mi dmigs so / /
zhes gsungs pa gang yi pa de ci /
don dam pa nyid du'am /
'on te kun rdzob nyid du yin zhe na /
de las cir 'gyur /
gal te don dam pa nyid du yin na /
ji ltar na chos thams cad ngo bo nyid med pa yin /
gal te kun rdzob tu yin na /
byed pa po yang kun rdzob tu yod pas byed pa po ni mi dmigs so zhes brjod par mi bya'o zhe na /
zhes pa ste gang gi don la rtsod pa'i gzhi ni don dam pa stong pa nyid dam stong pa nyid chen po'i mdo la /
gang gis na nyan thos sde pas /
ji ltar na de las yod ces pa dang mi dmigs zhes pa'i tshig gnyis byung ba don dam du 'am kun rdzob tu yin /
dang po ltar na /
der chos kun ngo bo nyid med par bshad pa mi 'thad par thal /
las dang rnam smin don dam du yod pa'i phyir /
'khor gsum /
gnyis pa ltar na /
der byed pa po mi dmigs par bshad pa mi 'thad par thal /
kun rdzob tu byed pa po yod pa'i phyir /
rtags song /
zhes brtsad pa la dbyig gnyen gyis lan mdzad pa ni /
re zhig kun rdzob ces bya ba 'di ni ci yin /
don dam pa na gang zhig yin /
de las ci kun rdzob tu yod dam /
ci don dam par yod par shes par bya'o| /
zhes kun rdzob dang don dam gang yin shes na de las kun rdzob tu yod pa dang don dam du yod pa shes pas kun rdzob dang don dam gang yin zhes dris pa la nyan thos sde bas lan btab pa ni /
ming dang rjod pa dang /
zhes sogs @# / /
ltar ming dang /
rjod pa'am shes pa dang /
gdags pa ste btags pa dang /
tha snyad de sgra'i kun rdzob bzhi ni kun rdzob yin la /
chos de rang mtshan gyis grub pa chos de don dam du yod pa'i don yin zhes pa la /
slob dpon gyis lan mdzad pa ni /
'o na de lta na /
zhes sogs ltar te /
'o na /
las dang rnam smin gnyis de 'dra'i kun rdzob dang don dam pa gnyis kar khas blang rung bar thal /
de gnyis ming ste tha snyad gdags pa'i gzhir yod pa gang /
sgra rtog gis bzhag pa min par rang gi mtshan nyid du yang yod pa'i phyir /
zhes so / /
'di'i don dam du yod tshul ni yod tshul snga ma tha snyad kyis bzhag pa min pa dang /
kun rdzob tu yod pa ni yod tshul phyi ma tha snyad gdags pa'i gzhir yod pa'o / /
rnam rig pa'i lugs la las dang rnam smin don dam du yod pa ni mdor chos rnams don dam du med par gsungs pa dang mi 'gal te /
mdo de sgra ji bzhin pa ma yin par 'dod pa'i phyir ro / /
rang lugs kyi mdo de'i don ni /
de nyid las /
nged ni gang zag kun rdzob tu yod kyi rdzas su ni ma yin te /
phung po rnams la de'i ming gdags pa'i phyir ro / /
las dang rnam par smin pa dag ni kun rdzob tu rdzas su yod don dam par ni med de /
'jig rten pa'i shes pa'i yul yin pa'i phyir ro / /
dam pa ni ye shes 'jig rten las 'das pa yin te /
de'i don yin pas don dam pa'o / /
de gnyis kyi rang gi mtshan nyid ni de'i yul ma yin te| de'i yul ni brjod du med pa'i spyi'i mtshan nyid yin pa'i phyir ro / /
zhes pa ltar gang zag tha snyad gdags pa'i gzhi'i kun rdzob tu yod kyang rdzas su med pa dang /
las kyi gtso bo sems pa dang rnam smin gyi gtso bo lus tshor sogs de gnyis kar yod la 'jog tshul gnyis pa'i don dam du med de /
'jig rten pa'i shes pa'i rnyed don yin pa'i phyir /
las dang rnam smin gnyis po slob pa'i stong nyid mngon sum du rtogs pa'i 'das lam gyi rnyed don ma yin te /
de'i rnyed don du gyur pa'i bdag med ni sgra rtog gis ji lta ba bzhin brjod du med pa dang /
chos spyi'i mtshan nyid de de chos thams cad kyi rang bzhin yin pa'am chos thams cad la des khyab pa'i don yin pa'i phyir /
rang lugs la nyan thos sde ba'i rtsod pa mi 'jug tshul de ltar yin yang thal 'gyur ba gtsos dbu ma bar 'jug tshul ni /
de nyid las /
yang theg pa chen po ba kha cig thams cad rang gi mtshan nyid du mi med pa kho na yin la /
kun rdzob tu ni bcom ldan 'das kyis chos rnams yod pa nyid du bstan to zhes sgra ji bzhin pa nyid kyi don yin par brjod pa gang yin pa de dag la ji skad bstan pa'i brtsad pa 'di yang 'byung bar 'gyur ro / /
zhes so / /
de la de 'jug ste /
mdo 'dir /
yod ces pa dang mi dmigs zhes pa don dam du na las dang rnam smin don dam du yod pas chos thams cad rang mtshan gyis med par smra ba dang 'gal /
kun rdzob tu na byed pa po der med pa mi 'thad de /
de kun rdzob tu yod pa'i phyir /
rtags khas /
zhes lugs @# / /
'dis 'chad do / /
ngo bo nyid med par smra bas lan gnang tshul la dbu ma snang ba dang /
'jug 'grel las tshul gnyis byung ba mchan ltar shes par bya'o / /
dbus mtha'i le'u gsum pa las /
rtsa ba mtshan nyid de kho na / /
zhes sogs ltar de kho na nyid bcu'i nang nas lnga pa rags phra'i de kho na nyid kyi khyad par ni ngo bo nyid gsum kun rdzob gsum gyi yul du grub pas rags pa dang /
yongs grub gcig pu gnas lugs mthar thug yin pas phra bar gsungs pa'i rags pa kun rdzob bden pa dang /
phra ba don dam bden pa la byed pa'i snga ma la blo brtan 'grel bshad dang gzhung ltar kun btags bden par med bzhin du rtog pas btags pas btags pa'i kun rdzob dang /
gzhan dbang gi gtso bo yang dag ma yin pa'i kun rtog shes pa yin pas de sa mtshon pa'i gzhan dbang rnams shes pa'i kun rdzob dang /
yongs grub don dam par sgra rtog gis yul du byar med kyang de bzhin nyid la sogs pa'i rnam grangs du mas brjod du rung bas brjod pa'i rkun rdzob gsum gyi phyi ma ni mdo gzhan las de bzhin nyid la sogs pa kun rdzob tu yod par gsungs pa brjod pa'i kun rdzob la dgongs so zhes de 'dra'i mdo'i dgongs gzhir 'chad pa'i don du shes dgos so / /
gsum pa grub mtha' gong 'og gi rdzas btags sogs kyi 'jog tshul mi 'dra ba'i khyad par byed dgos par gdams pa ni /
de ltar grub mtha' /
zhes sogs byung ste tshig don go sla'o /
! /
'dir /
bye smras bcom gzhig gang rung gis rang 'dzin gyi blo 'dor rung mi rung dang /
mdo sde bas rtog pas btags pa tsam du grub ma grub kyis rdzas btags dang bden gnyis 'jog pa dang /
rnam rig pa dang rang rgyud pas rang gi ngo bo nges pa chos gzhan gyi rnam pa 'char ba la ltos mi ltos kyis rdzas btags dang /
rnam rig pas rnam dag lam gyi dmigs pa mthar thug yin min gyis bden gnyis 'jog la /
rnam grangs pa'i dbang du byas na /
rdzas btags la'ang /
gdags gzhi la brten ma brten dang /
rtog pas btags tsam yin min dang /
kun rdzob la'ang bsdu bar /
kun nyon gyi dmigs pa dang /
tha snyad kyi gdags gzhi dang /
tha snyad pa'i mtshan ma la dmigs pas bzhag pa dang /
dbus mthar btags pa dang /
shes pa dang /
brjod pa'i kun rdzob gsum dang /
rnam bshad rigs par 'jig rten pa'i ma 'khrul ba'i shes pa'i yul dang /
rjod pas khong du chud par bya ba dang /
ming dang rjod pa dang gdags pa dang tha snyad la kun rdzob tu bshad pa gsum dang| don dam la yang bsdu bar /
tha snyad kyis bzhag tsam min par rang mtshan gyis grub pa dang /
tha snyad pa'i tshad ma'i rnyed don yin pas bzhag pa dang /
dbus mthar don dang /
thob pa dang /
sgrub pa don dam gsum dang /
rnam bshad rigs par 'jig rten las 'das pa'i shes pa'i yul dang /
rjod pas khong du chud par bya ba min pa dang /
rang mtshan gyis grub pa la bshad pa sogs mang la /
thal rang gnyis kyis tha snyad dpyod pa'i rigs shes dang /
mthar thug @# / /
dpyod pa'i rigs shes kyi rnyed don yin pas bden gnyis 'jog pa 'dra yang /
rang rgyud pas blo gnod med la snang ba'i dbang gis bzhag pa'i yod pa la kun rdzob tu yod pa dang /
de'i dbang gis bzhag pa min par yul rang gi thun mong min pa'i sdod lugs kyis grub pa la don dam du yod pa dang /
thal 'gyur bas sgra rtog gis btags pa tsam min par yul rang ngos nas grub pa la rdzas yod dang /
yul gyi ngos dbang gis grub pa med par sgra rtog gis btags pa tsam du grub pa la btags yod du bzhed pa dang /
thal rang thun mong nas don dam dpyod pa'i rigs shes kyis dpyad tshul ltar du med pa la don dam du med pa dang /
tha snyad pa'i tshad mas yod par rtogs par bya ba la kun rdzob tu yod pa dang /
bden 'dzin la kun rdzob dang de'i ngor bden pa la kun rdzob bden pa dang /
mnyam gzhag ye shes la don dam dang de'i ngor mi slub la don dam bden pa zhes 'chad do /
! /
spro na /
rnam bshad rigs pa las byung pa'i rtsod pa rnams su la bkod pa ni /
yig cha rnying bar grub mtha' gong ma yin par gsungs pa'i rjes su 'brangs te mchan las kyang /
ngo bo nyid med par smra bas gtso byas pa'i theg chen pa la skyon brjod /
ces gsungs la /
shing bza' paN+Dita sogs kyis rnam rig pa la brtsad par gsungs so / /
snga ma ltar na rtsod tshul ngo bo nyid med par smra ba las theg chen grub mtha' smra ba spyi la 'grig tshul dka' zhing /
dbyig gnyen gyis ngo bo nyid med par smra ba'i phyogs bzung nas nyan thos sde bar lan byed don yang med 'dra ba dang /
phyi ma ltar na brtag pa phyi ma'i skabs kun rdzob tu byed pa po yod pa'i phyir zhes pa'i rtags don nyan thos sde ba'i dbang du byed na des gang zag rang mtshan du 'dod pas kun rdzob tu yod par mi 'dod pa dang /
rnam rig pa'i dbang du byed na kun btags kyi chos las gzhan kun rdzob tu khas mi len pa rnam rig pa dang ngo bo nyid med par smra ba'i rtsod lan dbu ma snang bar 'byung bas shes nus so / /
rnam bshad rigs par /
byed pa po yang kun rdzob tu yod pas /
zhes par gzhung du /
der byed pa po yod pas /
zhes gsungs pas rnam rig pas byed pa po kun rdzob tu med kyang kun rdzob tu byed pa po yod zer min dang /
yig cha rnying bar brtag pa phyi ma'i skabs /
sheng mdor chos rnams kun rdzob tu yod par bshad pa mi 'thad par thal /
byed pa po kun rdzob tu med pa'i phyir zhes bkod pa gzhung las /
der byed pa po yod pas de mi dmigs so zhes ji ltar brjod /
ces pa'i sgras zin dang mthun min yang brtag go /
des na rtsod pa su la bkod ngos 'dzin dka' bar snang ngo / /
kun rdzob dang don dam gang yin dris pa'i lan yang 'dri ba po dang lan 'debs pa po gang gi dbang du byas dpyad dgos te /
lan 'debs po nyan thos sde ba'i dbang du byed na des ming gi kun rdzob sogs bzhi rang mtshan yin pas kun rdzob tu mi smra ba dang /
'dri ba po ngo bo nyid med par smra ba'i dbang du byed na lan 'grig kyang @# / /
de 'dri pa por 'brel chung ba dang /
rnam rig pa'i dbang du byed na des kyang ming sogs kun rdzob tu mi 'dod pa'i rgyu mtshan sngar ltar yin pa'i phyir ro / /
zab gsal sgron mer /
nyan thos sde ba rang gi 'dod pa min par ngo bo nyid med par smra ba'i 'dod pa ltar bkod par bshad pa ni rtsod pa 'god yul la skabs 'dir ngo bo nyid med par smra ba mi yong bar 'dod pa ltar na mi rung ngo / /
rnam bshad rigs pa rang las /
ji ltar 'dod par yod pa nyid du rtog la rag go /
zhes byung ste don yig cha rnying ba ltar na bden gnyis gang du 'dod kyang nyes ba med ces ba'i don dang /
zab gsal sgron mer /
las dang rnam smin ming gi gzhi dang rang mtshan gnyi gar yod pas de'i dbang du byas na bden pa gnyis kar yod /
ces rang ji ltar 'dod 'dod du khas len du chug go /
zhes pa'i don du bshad kyang /
mun sel du /
kun rdzob dang don dam pas yod tshul gnyis ji ltar 'dod par yod pa la dpyod pa la rag las pa'i don du gsungs pa gnad che zhing /
gzhung du rnam bshad rigs pa'i bshad tshul bkod pa'i sngar dam bcas bzhag pa dang /
de gnyis kar yod ces pa'i don no / /
zhes pa la dpags na sems tsam rang lugs la las dang rnam smin kun rdzob dang don dam gnyis kar khas blang rung ba'i don du byed dgos so / /
kha cig /
rnam bshad rigs pa'i /
tha snyad ni kun rdzob yin la /
zhes pa ming brdas bzhag tsam gyi don du bshad pa ni /
der las dang rnam par smin pa gnyis ming du yang yod /
ces dang /
gzhung las /
kun rdzob tu yod tshul ni phyi ma ltar te /
zhes pa dang dngos su 'gal zhing /
pra sti'i drang nges rgyas par ming gsogs gzhi kun rdzob yin yang rang mtshan gyis grub zer pa skabs don bor ba yin par mun sel du gsungs so / /
rnam bshad rigs pa'i kun rdzob tu yod tshul la /
gnyal ston dka' 'grel las /
ming 'jug pa'i gzhi'i kun rdzob tu yang yod /
ces dang /
yig cha rnying par / /
ming dang rjod pa la sogs pa'i bdag rkyen las rang nyid gzung yul du byed pa'i blo skye pa'i gzhi byed pa la bshad cing /
rnam byed rigs pas kun rdzob dang don dam gnyi gar yod tshul bsdu ba dang mi 'dra ba zhig bshad par grub mtha' chen mor gsungs kyang gzhung gi dgongs pa yin min dpyad par bya'o / /
gzhung las /
gang zag kun rdzob tu yod kyang rdzas su med /
ces pa sor bzhag nas sngar ltar bkral kyang /
kha cig drangs zin ltar rnam bshad rigs par /
kun rdzob tu yod kyi /
zhes dang /
de'i 'grel pa las /
gang zag kun rdzob tu yod kyi rdzas su ni ma yin no / /
zhes gsungs pa la brten nas de'i kun rdzob ces pa btags yod la byed pa bshad pa'i rnam grangs su rung ngam brtag go /
bshad pa 'di yang shin tu gsal lo / /
zhes ba gnyal ston gyis /
dbu ma bar klan ka de 'jug par gsal ba'i don du bkral kyang /
mchan du /
kun rdzob dang don dam la @# / /
'jog tshul gnyis su yod pa bsdu bar ma zad rnam bshad rigs pa las bshad pa 'di yang gsal zhes pa'i don du bkral ba ltar ro / /
lung gi rjes 'brang mdo sde bas kun rdzob dang don dam du grub tshad bye smra dang mthun par smra yang /
'dus ma byas gsum dang phung po dang dbyibs rnams btags yod du 'dod pas bye smras de rnams rdzas yod du 'dod pa dang mi 'dra bas de'i lugs la rdzas btags kyi khyad par gang gis 'byed brtag go /
gsum pa de dag las gzhan pa'i gzhung nas bshad tshul la gnyis /
mdo sde rgyan las bshad pa'i tshul dang /
dbus mtha' las bshad pa'i tshul lo / /
dang po la gnyis /
ngo bo nyid med pa sogs su gsungs pa'i dgongs pa bshad pa dang /
'dus byas thams cad sgyu ma bzhin du gsungs pa la 'gal ba spang ba'o / /
dang po ni /
rgyan las /
zhes sogs byung /
'dir mdo sde rgyan gyi lung gsum gyi dang pos sher mdor chos rnams ngo bo nyid med par gsungs pa'i dgongs gzhi dang /
gnyis pas ma skyes pa sogs su gsungs pa'i dgongs gzhi dang /
gsum pa don bshad pa dang bcas pas skye med kyi chos la bzod pa thob pa'i mdo don bshad pa dang /
ngo bo nyid med lugs dang /
man gyis de dag ci rigs las 'phros pa bshad do / /
rgyan gyi bcu gnyis pa chos 'tshol le'ur /
'dus byas kyi mtshan nyid gsum dang byis pas zhen pa ltar gyi ngo bo nyid med pa gnyis la dgongs nas sher mdor chos rnams ngo bo nyid med par gsungs te /
rang dang zhes pa'i 'grel bar /
chos rnams rkyen la rag las pas rang dbang med pa'i phyir ngo bo nyid med par gsungs pa dbu ma snang ba las /
gal te bdag nyid kyis med pa'i phyir ngo bo nyid med do zhe na /
zhes rang gi bdag nyid kyis skye ba med pa la bshad pa ltar te /
myu gu ma 'ongs pa ste skye 'gyur gyi myu gu rgyu la mi ltos par rang dbang gis skye ba'i ngo bo nyid med pa dang /
rang gi mtshan nyid du / /
med phyir zhes pa 'grel bar /
chos gang 'gags pa ni slar yang chos de'i bdag nyid du mi skye bas rang gi bdag nyid du med pa'i phyir ngo bo nyid med par gsungs pa myu gu 'das pa ste myu gu skad cig dang po gnas 'gyur ba'i skad cig gnyis pa lta bu de slar myu gu skad cig dang po'i bdag nyid du bskyar nas mi skye ba dang /
rang gi ngo bo la /
mi gnas phyir dang zhes pa 'grel bar /
skyes lam 'gags pa ni skad cig ma yin pas rang gi ngo bo la dus gnyis par mi gnas pa'i phyir ngo bo nyid med par gsungs pa myu gu da lta ba ste myu gu skad cig dang po lta bu rang grub tsam nas 'jig nges yin pas rang dus skad cig gnyis par rang dus skad cig dang po'i ngo bor gnas pa'i ngo bo nyid med pa dang /
'dzin bzhin de / /
med phyir zhes pa 'grel bar /
byis pas gtsang bde rtag bdag tu zhen pa ltar ngo bo nyid med pas ngo bo nyid med par gsungs ba byis pa so skyes phyin log bzhir zhen pa ltar du grub pa'i ngo bo nyid med pa ste 'di bzhi so sor byas na dgongs gzhi bdun dang /
gcig tu @# / /
byas na bzhir 'gyur ro / /
de'i steng du dbyig 'grel las /
kun btags pa'i mtshan nyid gzhan du 'dzin pa de ltar ngo bo nyid 'di med pas /
zhes pa ltar byis pas kun btags kyi mtshan nyid gzhan du ste gzung 'dzin rdzas tha dad ru zhen pa ltar gyi ngo bo nyid med pa ni /
rgyan las /
'dzin bzhin de / /
med phyir zhes pas bstan par bshad do / /
de ltar na dgongs gzhi brgyad dam lnga ru 'gyur zhing /
rgyu mtshan de dag la brten nas sher mdor ngo bo nyid med par gsungs pa yin par bshad do / /
kun btus rnam nges gsum pa las /
shin tu rgyas pa las chos thams cad ngo bo nyid med do zhes gang gsungs pa de la dgongs pa gang yin zhe na /
bdag nyid kyis mi 'byung ba dang /
rang gi bdag nyid du med pa dang /
rang gi ngo bo la mi gnas pa dang /
byis pas bzung ba bzhin du mtshan nyid med pa'i phyir ro / /
zhes 'dus byas kyi mtshan nyid gsum ngo bo nyid med pa dang /
byis bas zhen pa ltar gyi ngo bo nyid med pa gnyis dang /
yang kun tu brtags pa'i ngo bo nyid la mtshan nyid ngo bo nyid med pa dang /
gzhan gyi dbang la skye ba ngo bo nyid med pa dang /
yongs su grub pa la don dam pa ngo bo nyid med pa'i phyir ro / /
zhes ngo bo nyid med pa gsum la dgongs nas sher mdor chos rnams ngo bo nyid med par gsungs bar bshad do / /
de ltar na kun btus su ngo bo nyid med pa gsum dgongs gzhir gsungs pas dgongs gzhi bcu gcig gam brgyad du 'gyur ro / /
rgyan du /
sngar bshad pa ltar chos rnams ngo bo nyid med pas ma skyes pa dang /
de ltar ma skyes pas de ltar ma 'gags pa dang /
de ltar ma 'gags pas de ltar gzod ma nas zhi ba dang /
de ltar gzod ma nas zhi bas de ltar rang bzhin gyis mya ngan las 'das pa ste snga ma snga ma rten dang phyi ma phyi ma brten par byas pa ste snga ma snga ma rgyu mtshan du byas nas phyi ma phyi ma 'grub par gsungs te /
sngar 'gal ba de spong ba'i lan du bshad pa dang don gcig go /
skye ba med pa'i chos la bzod pa thob pa'i mdo don bshad pa'i rgyan gyi don ni de'i 'grel ba las /
de thog ma ni 'khor ba la ste de la thog ma skye ba med do / /
nas /
de ltar na chos de dag la skye ba med pa'i chos la bzod par bshad do / /
zhes dang /
'grel bshad las /
brgyad po gang zhe na /
thog ma skye ba med pa dang /
de nyid skye ba med pa dang /
gzhan skye ba med pa dang /
rang gi mtshan nyid skye ba med pa dang /
rang skye ba med pa dang /
gzhan du 'gyur ba skye ba med pa dang /
kun nas nyon mongs pa skye ba med pa dang /
bye brag tu skye ba med pa'o / /
zhes pa ltar 'khor ba la thog ma'i skye ba med pa dang /
chos gang skyes zin slar chos de'i ngo bor skye ba med pa dang /
sngon med pa'i sems can 'khor bar gsar du skye ba med pa dang /
kun btags rang mtshan gyis skye ba med pa dang /
gzhan dbang rang dbang gis skye ba med pa dang /
yongs grub la gzhan 'gyur gyi @# / /
skye ba med pa dang /
dgra bcom pa'i rgyud la nyon mongs skye ba med pa dang /
sangs rgyas kyi chos sku la khyad par du skye ba med pa ste skye med brgyad la dgongs nas mi skye ba'i chos la bzod pa thob par bshad do / /
mchan du /
'dir skye med brgyad tsam smras pa ni /
don smras sher mdo bka' min par sgrub tshe 'jug ldog bya yul gyi gtso bo 'di dag la skur ba btab par bshad pa'i 'gal spong dang /
dbu ma bas de sgra ji bzhin par 'dod pa 'gog byed dang /
nges sems tsam la bzod pa thob pa'i yul skye med la skur ba btab par rtsod pa'i lan gsum ga yin par gsungs so / /
bzod pa thob yul bdag med kyi don yin yang de gtan la 'bebs tshe skye med brgyad rgyu mtshan du bkod nas gtan la 'bebs pa'am /
bdag med de'i gtan la dbab gzhi'i chos rnams la skye ba med ces pa'i med tshul skye med brgyad po dI dag yin pa'i don du bya dgos shing /
de ltar byas na skye med brgyad bshad pa'i mtshams sbyor du dbu ma snang ba las /
chos thams cad ma skyes pa'o zhes bya ba 'di la yang ma skyes pa'i don 'di gang yin par 'dod /
ces gsungs pa dang mthun zhing /
gzhung du 'grel bshad ma bkod par dbu ma snang ba bkod pa dang /
chos rnams kyi skye ba med tshul bshad do / /
zhes gsungs pa gung bsgrigs na gzhung gi dgongs par gnas sam snyam mo / /
dbu ma snang bar bshad pa ni /
de nyid las /
'on te sngon med bci yang mi skye pa'i phyir ma skyes pa'o / /
zhe na /
de lta na yang mi 'dod pa bsgrubs pa ma yin te /
'khor ba na sngon med pa'i sems can 'byung bar ni mi 'dod do / /
chos sngon med par skye bar yang mi 'dod do /
dus thams cad du sngar 'gags pa dang rigs mthun pa'i chos skye ba'i phyir ro / /
zhes so / /
sngar bshad pa 'di bzhin 'chad pa ni rnam rig pa'i lugs dang /
dus gsum gyi chos la ngo bo nyid med tshul gsum gyi nang nas da lta ba ngo bo nyid med pa ma gtogs gzhan gnyis dang /
byis pas zhen pa ltar gyi ngo bo nyid med tshul la phyin ci log bzhi dang /
gzung 'dzin rdzas tha dad du zhen pa ltar gyi ngo bo nyid med pa gnyis kyi snga ma dang bcas gsum ni nyan thos sde gnyis ka dang thun mong ba yin la /
da lta ba ngo bo nyid med pa dang /
gzung 'dzin rdzas tha dad du zhen pa ltar gyi ngo bo nyid med pa gnyis de gnyis dang thun mong ba ma yin te /
bye smras myu gu lta bu skad cig gsum la gnas par 'dod cing /
sde gnyis kas gzung 'dzin rdzas tha dad du 'dod pa'i phyir ro / /
gnyis pa ni /
gal te dgongs 'grel las /
zhes sogs byung /
kha cig gzhan dbang bden par grub pa dgongs 'grel dang rgyan gyi don ma yin par thal /
dgongs 'grel las /
don dam yang dag 'phags /
de la 'di lta ste dper na sgyu ma byas pa ji lta ba de lta bur ni skye ba ngo bo nyid med pa nyid blta bar bya'o / /
zhes dang /
rgyan las /
ji ltar sgyu ma de bzhin du / /
sogs kyis gzhan dbang dang 'dus byas sgyu ma bzhin du gsungs pa'i @# / /
phyir zer na /
ma khyab ste /
sgyu ma dper byas pas bden grub tu mi ston pa'i nges pa med pa'i phyir te /
de ltar ston mi ston sgyu ma la sogs pa dper byed lugs la rag las pa'i phyir /
der thal /
ngo bo nyid med par smra ba ltar gzhan dbang bden par med bzhin du bden par snang ba'i cha nas dper byed na bden grub tu ston mi rung yang /
rgyan dang theg bsdus sogs ltar byed na bden grub tu ston rung ba'i phyir /
de yang rgyan du /
yang dag ma yin kun rtog ste gzhan dbang gnyis snang 'khrul ba'i bag chags kyis bslad pa ni 'khrul gzhi bong ba sogs sgyu ma'i sngags kyis btab pa dang 'dra bar ma zad dpe dpe can dang yang 'dra bar 'dod de /
gzhan dbang dang bong ba sogs 'dra la sgyu ma'i sngags kyis btab pa dang gnyis snang 'khrul ba'i bag chags kyis bslad pa 'dra ba'i phyir /
zhes pa rkang pa dang po gnyis kyi don dang /
gzhan dbang de gzung 'dzin rgyang chad du snang ba dang bong ba sogs rta glang sogs su snang ba dang 'dra bar ma zad dpe dpe can dang yang 'dra bar brjod de rkang pa phyi ma gnyis kyi don no / /
de dag ni dbyig 'grel las /
'khrul ba'i rgyu mtshan shing dang bong ba la sogs pa /
nas /
kun btags pa'i ngo bo nyid kyis rnam par rig par bya'o / /
zhes gsungs so / /
yang rgyan du /
sgyu ma de la glang bo sogs de med pa bzhin du gzhan dbang la gzung 'dzin rdzas tha dad kyis stong ba don dam bden pa dang /
sgyu ma de ni rta glang gi ngo bor dmigs par gyur pa de bzhin du yang dag ma yin pa'i kun rtog ste gzhan dbang la kun btags kyi chos de kun rdzob bden par dmigs par 'grel bar bshad de /
de nyid las /
ji ltar di la dmad pa ste /
sgyu ma byas pa de la glang po che la sogs pa med pa de bzhin du /
nas /
kun rdzob kyi bden par dmigs so / /
zhes so / /
de ltar lugs 'dis phyi don med kyang sems kyi snang cha tsam yod pa sgyu ma'i dpes mtshon par ma zad /
rang rkya thub pa'i rdzas su snang yang der ma grub pa dang /
bong ba sogs rta glang sogs su snang yang der ma grub pa gnyis dpe don sbyar nas 'chad tshul ston pa la /
rgyan las /
sangs rgyas rnams sangs rgyas mchog rnams kyis de dang de las 'dus byas dag /
gsungs pa sgyu ma rmi lam smig rgyu gzugs brnyan dang 'dra mig yor dang / /
brag ca lta bu dang ni chu zla'i gzugs 'dra sprul dang 'drar shes bya / /
drug dang drug dang gnyis dang drug tshan gnyis dang gsum po re rer 'dod / /
ces dpe don brgyad sbyar te gsungs pa'i dang po gnyis kyi skabs su gsal ba ltar ro / /
de la sgyu ma rmi lam smig rgyu gzugs brnyan mi g.yor te grib ma grag ca chu zla sprul ba ste dpe brgyad dang /
nang gi skye mched drug phyi'i skye mched drug sems sems byung gnyis nang gi skye mched drug phyi'i skye mched drug bshad pa'i chos ting nge 'dzin la brten pa'i chos bsam bzhin srid par skye ba 'dzin pa ste don brgyad sbyor dgos te /
nang gi skye mched drug gdags gzhir byas te gang zag dang bdag dang @# / /
srog sogs gang zag gi rnam grangs kyis bstan pa'i bdag rang rkya ba med bzhin du der snang ba'i cha nas de sgyu ma lta bu dang /
phyi'i skye mched drug rang rkya ba'i bdag gis longs spyad bya'i bdag gi bar med bzhin du der snang ba'i cha nas de rmi lam lta bu dang /
sems sems byung gnyis kyis smig rgyus chur 'khrul ba skyed pa ltar rang gi rdzas la phyi don du 'khrul ba skyed pas de smig rgyu lta bu dang /
nang gi skye mched drug sngon las kyi gzugs brnyan nam 'bras bu yin pas de gzugs brnyan lta bu dang /
phyi'i skye mched drug nang gi skye mched kyi grib ma bzhin du byung bas de mig yor lta bu dang /
bshad pa'i chos phyi don du med kyang rna ba'i yul du 'gyur zhing mnyan du rung bas de brag ca lta bu dang /
ting 'dzin la brten pa'i yon tan rnams ting nge 'dzin dwangs pa chu lta bu la ngang gis 'char bas de chu zla lta bu dang /
bsam bzhin srid par skye ba 'dzin pa bya ba rnams la kun nyon med par sbyor bas de sprul pa lta bur gsungs pa'i phyir /
de ltar mdo las gsungs tshul rgyan gyis bshad kyi 'dus byas rang bzhin gyis stong bzhin der snang ba'i dper ma gsungs so / /
theg bsdus las kyang /
gzhan gyi dbang gi ngo bo nyid ji ltar rig par bya zhe na /
sgyu ma dang /
smig rgyu dang /
rmi lam dang /
mig yor dang /
gzugs brnyan dang /
brag ca dang /
chu zla dang /
sprul ba lta bur rig par bya'o / /
zhes gsungs te phyi don med na yul du ji ltar dmigs snyam pa bzlog phyir sgyu ma lta bu ste /
nang gi skye mched drug phyi don du med na yang dmigs pa sgyu ma dang 'dra ba dang /
de med na sems sems byung ji ltar skye snyam pa bzlog phyir smig rgyu lta bu ste /
'grel ba gnyis su /
snod kyi 'jig rten smig rgyu chur med kyang chur dmigs pa dang 'dra bar bshad do / /
de med na yid du 'ong mi 'ong la ji ltar spyod snyam pa bzlog phyir rmi lam lta bu ste yid du 'ong mi 'ong rmi lam lta bu dang /
de med na dge sdig gi 'bras bu bde sdug ji ltar 'grub snyam pa bzlog phyir gzugs brnyan lta bu ste /
'grel bar /
lus kyi las de las gzhan pa'i gzugs kyi gzugs brnyan byung ba gzugs brnyan lta bu dang /
bshad sbyar du mnyam par ma bzhag pa'i dge sdig gi 'bras bu de dang 'dra bar bshad do / /
de med na ji ltar rnam par shes pa sna tshogs 'byung snyam pa bzlog phyir mig yor lta bu ste /
'grel ba las /
mig yor lta bur zhes bya ba yid kyi las kyi 'bras bu bstan to / /
zhes so / /
de med na ji ltar tha snyad sna tshogs 'byung snyam pa bzlog phyir brag ca lta bu ste /
'grel bar /
ngag gi las kyi rgyu las 'bras bu brag ca lta bur 'byung ba dang /
bshad sbyar du /
ngag gi las phyi don du med bzhin du tha snyad sna tshogs su gnas pa brag ca dang 'dra bar bshad do / /
de med na ji ltar ting nge 'dzin gyi spyod yul 'byung snyam pa bzlog phyir chu zla lta bu ste /
'grel bar /
mnyam par bzhag pa'i sa ba'i yid kyi las chu zla dang 'dra ba dang /
bshad sbyar du /
ting nge 'dzin gyi don @# / /
med bzhin du yul la 'jug pa de dang 'dra bar gsungs so / /
de med na byang sems gzhan don du bsam bzhin ji ltar skye snyam pa bzlog phyir sprul ba lta bu ste /
'grel bar /
thos bsam gyis bsgos pa'i yid kyi las sprul ba dang 'dra bar bshad la /
bshad sbyar las /
nad dang phyi'i 'o / /
de'i dbye ba ni nyes par spyod pa lus kyi las dang /
ngag gi las dang /
yid kyi las rnam pa gsum dang /
mnyam par ma bzhag pa'i sa dang /
mnyam par bzhag pa'i sa dang /
nor ba med pa'o / /
zhes gsungs te go rim bzhin sbyor dgos sam snyam mo / /
sgyu ma sogs 'di bas gzhan dbang gi dper byed pa bshad ma thag pa ltar yin yang de rdzun pa'i dper gtan nas mi byed pa min pas de mi bden pa'i dper byed lugs dbu sems ma 'dres par phyed par bya'o /
! /
spro na /
gnyal ston sogs kyis /
sher mdor ngo bo nyid med par gsungs pa'i dgongs gzhi la ngo bo nyid med pa gsum dang /
mdo sde rgyan gyi dngos bstan brgyad de bcu gcig tu phye nas dang po gsum dgongs 'grel dngos bstan dang /
phyi ma brgyad shugs bstan du bshad pa la /
skye ba ngo bo nyid med pa dang /
myu gu ma 'ongs pa rang dbang gis skye ba'i ngo bo nyid med pa gnyis chos can /
dgongs 'grel dngos bstan yin min gyi khyad med par thal /
de las bdag nyid kyis skye ba med par dngos su bstan pa dang mtshungs pa'i phyir /
phyi don med pa der dngos su ma bstan pa yang mi 'thad par thal /
de'i byams zhus su phyi don dgag pa gsal bar gsungs pa gzhung las 'og tu 'byung ba ltar yin pa'i phyir ro / /
blo gling yig char /
rang dang rang gi mtshan nyid du / /
zhes sogs kyi don 'chad pa na dang po gsum las ma byung ba'i rgyu mtshan brtag la /
dogs dpyod du /
gnyal ston ltar gyi ngo bo nyid med pa bcu gcig gzhung las /
dus gsum gyi chos rnams la /
nas /
rdzas tha dad du zhen pa'o / /
zhes pas bstan par byas kyang /
der mtshan nyid ngo bo nyid med pa sogs gsum mi 'byung ngo / /
gzhung las /
myu gu ma 'ongs pa rang gi dbang gis mi skye zhing /
zhes dang /
yig char /
'dus byas ma 'ongs pa rgyu rkyen la ltos med du rang dbang du 'byung ba'i ngo bo nyid med pa dang /
zhes gsungs pa ltar na rang dang zhes pa rgyu med las skye ba med pa'i don du bya dgos kyang /
mchan sogs su ma 'ongs pa rang las skye ba med pa zhes pa ltar bdag skye med pa'i don du byas kyang rung ste /
blo brtan 'grel bshad las /
yang na chos rnams ni ma 'ongs pa'i dus na med pa las byung ba la skye ba zhes bya ba las mu stegs pa grangs can rnams kyi gtso bo zhes bya ba yod pa las chos rnams skye zhe'am /
sa bon la myu gu yod bzhin du rgyu rkyen gyis skyed do zhes rang nyid kyi dngos po yod pas skye ba med pa'i phyir ngo bo nyid med pa zhes bya'o / /
zhes dang /
btsun pa ngo bo nyid med pa'i 'grel bshad las /
dang med pa'i phyir ngo bo nyid med pa zhes bya ba ni ma 'ongs pa'i dus nas chos rnams ma byung ba las 'byung ba @# / /
gang yin pa de ni skye ba yin gyi /
grangs can pa rnams kyi ltar gtso bo las yod pa kho na skye ba ni ma yin no / /
zhes gsungs pa'i phyir ro / /
dpal mang 'grel bar /
rang dang rang gi mtshan nyid du / /
med phyir zhes pa ngo bo nyid gsum la sbyar ba'i bshad pa mdzad pa ni rgya gzhung gang la brten dpyad dgos te /
dbyig 'grel dang ngo bo nyid med pa'i 'grel bshad du /
ngo bo nyid med pa gsum po 'dus byas kyi mtshan nyid gsum dang sbyor bar gsungs pa'i gsum po ni rang med pa'i phyir ngo bo nyid med pa dang /
rang gi bdag nyid du med pa'i phyir ngo bo nyid med pa dang /
rang gi ngo bo la mi gnas pa'i phyir ngo bo nyid med pa gsum las yongs grags kyi ngo bo nyid med pa gsum dang sbyar ba ma yin pa'i phyir /
zegs ma las /
mi gnas phyir dang 'dzin bzhin de / /
ma dag /
'dzin gzhan de / /
zer dgos /
zhes pa gzhung du /
kun btags kyi mtshan nyid gzhan du zhe na pa ltar /
zhes dang /
gzhan ni gzung 'dzin rdzas tha dad du zhen pa'o / /
zhes par dgongs 'dra yang /
de'i /
zhen pa ltar /
zhes pa dang /
byis pas zhen pa bzhin /
zhes pa las /
gzhan zhes pa de'i 'grel min zhing /
dpal mang 'grel ba las /
byis pas bzung ba bzhin /
zhes pa ltar dbyig 'grel dang 'grel bshad rnam gnyis mthun par 'byung bar ma zad /
btsun pa ngo bo nyid med pa'i 'grel bshad du /
chos kun gal te byis pa yis / /
ji ltar rnam brtags mthong ba bzhin / /
de dag yod par gyur na ni / /
thams cad de nyid mthong bar 'gyur / /
zhes mdo drangs pas de kun yig nor 'ba' zhig gi rjes su 'brangs pa ga la yin /
rgyan rtsa 'grel gyi dpe mang po dang theg bsdus su /
ngo bo nyid ni med pa yis / /
zhes byung zhing /
de dang mthun par ngo bo nyid med pa'i rgyu mtshan gyis skye med sogs 'grub ces bkral bas /
gzhung du /
yin zhes pa ma dag gam dpyad do / /
kho na re /
gzhan nyid ces pa'i don stong thun las /
gzhan nyid ces pa rgyu las mi mthun pa'i 'bras bu mi skye ba dang /
zhes gsungs pa mi 'thad par thal /
sngar bshad pa ltar blo brtan 'grel bshad dang dka' 'grel gnyis sogs mang po las 'byung ba'i phyir zer na ma khyab ste /
de gnyis ka la bshad chog pa'i phyir te /
stong thun las spyir btang dang /
dka' 'grel sogs las mtshan gzhi bkar ba yin pa'i phyir /
der thal /
rgyar pa na ltar skye ba snga ma med par 'byung ba las sems 'grub par khas blangs na de 'khor ba'i thog ma'i skye ba dang mi mthun pa'i rgyu las byung bar 'gro ba'i phyir dang /
dbu ma snang bar /
phyi ma med pa'i don 'khor ba'i sngon med kyi sems can gsa' skye med pa dang /
sngar 'gags pa dang rigs mthun par skye ba ste de dang rigs mi mthun par mi skye ba gnyis bshad ba ni rgyu las mi mthun pa'i 'bras bu mi skye bar gsungs pa dang gnad gcig pa'i phyir te /
rang nyid sngar 'gags pa'i rgyu dang rigs mi mthun par 'bras bu skye na rgyu las mi mthun pa'i 'bras bu skye ba las 'os med pa'i phyir ro / /
kha cig /
'khor bar @# / /
sngon med pa'i sems can mi skye ba ni 'khor ba la thog ma'i skye ba med pa dang zlos par thal /
'khor bar sngon med pa'i sems can skye ba yod na sems can min pa zhig sems can du 'gyur dgos shing /
des thog ma yod par song ba'i phyir na ma khyab ste /
'khor ba la thog ma med pa ni gzhi ldog rang ldog gang la yang sdug kun gcig nas gcig tu brgyud pa'i thog ma med pa'i don dang /
'khor bar sngon med pa'i sems can mi skye ba ni rgyu las mi mthun pa'i 'bras bu mi skye ba la byed pa'i phyir /
kha cig /
khyad par du skye ba med pa'i don stong thun las /
khyad par la zhes pa sangs rgyas kyi dag pa gnyis ldan gyi chos kyi sku la skye ba med pa /
zhes gsungs pa mi 'thad par thal /
de ni rang gi ngo bo khyad par du 'gro bar med pa la byed dgos pa'i phyir na ma khyab ste /
de yang /
dag pa gnyis ldan gyi chos sku la khyad par du skye ba med pa'i don yin pa'i phyir /
kha cig /
lugs 'dir mi skye ba'i chos la bzod pa thob tshe skye med brgyad la bzod pa thob pa yin par thal /
de ltar gnyal ston gung ri chos 'byung shing bza' paN+Ti ta pra sti chung ba sogs kyis bshad pa ni /
blo brtan gyis /
'khor pa'i thog ma sbye ba med do zhes bzod na mi skye ba'i chos la bzod pa thob pa zhes bya'o / /
zhes sogs dang| btsun pa ngo bo nyid med pas /
'khor ba'i thog ma kun btags pa de la mi skye ba'i chos la bzod pa thob /
ces gsungs pa'i sgras zin dang mthun pa'i phyir zer na /
ma khyab ste /
de gnyis kyis skye med de dag rgyu mtshan du byas te chos rnams skye ba med par gsungs pa'i don nges nas mi skye ba'i chos bdag med la bzod pa thob par gsungs pa las bzod pa thob pa'i yul la skye med de dag bzhag pa ma yin pa'i phyir /
gnyal ston gyis /
sbyor lam dang mthong lam dang sa brgyad par mi skye ba'i chos la bzod pa che 'bring chung gsum rim thob kyis mi skye ba'i chos la brgyad yod par bshad pa'ang brtag dgos te /
bdag nyid kyis skye ba med pa lta bur bzod pa che 'bring chung gsum thob pa la lam de dag thob dgos na ha cang thal ba'i phyir /
gnas ma'i bu ba sogs kyi dam tshig rjod pa'i rtog 'bar las /
'dus byas ni skad cig ma dang skad cig ma ma yin pa yang yod do / /
zhes pa ltar de dag gis 'dus byas la skad cig mas mkhyab par 'dod kyang /
mang ston pa dang kha che bye smra dang bye smra sbyis 'dus byas la skad cig mas khyab par 'dod de /
mang ston pa'i dam tshig ston pa'i rtog 'bar las /
'dus byas thams cad ni skad cig ma'o / /
zhes dang /
bde gshegs gzhung gi rab byed las /
'dus byas thams cad skad cig ma / /
nas /
kha che bye brag smra ba yi / /
gzhung 'di yin par mkhas rnams bzhed / /
ces dang /
de'i 'grel ba ye shes snying po kun btus rtsa 'grel rang gi lta ba'i 'dod pa mdor bstan pa nang le'i 'grel bshad rnams las kyang de dang mthun par byung ba dang /
rtsa she'i TI ka chen las /
bye brag tu smra ba rnams /
nas /
kho bo cag gis skad cig ma ni bya ba de bzhi rdzogs pa la byed do / /
zhes gsungs pa'i phyir /
yang de nyid las /
bye brag tu smra ba rnams @# / /
gzugs la sogs pa'i mtshan gzhi'i dngos po rnams la mtshan nyid bzhi dus gcig tu yod kyang dang por skye ba'i bya ba dang de nas gnas pa dang de nas rga ba dang de nas 'jig pa'i bya ba rim can du 'jug par 'dod pa la| zhes pa dang /
gzhung las /
bye brag tu smra ba ni skyes zin pa'i 'og tu gnas pa'i bya ba dang de'i 'og tu 'jig pa'i bya ba 'jug par 'dod do / /
zhes pa gnyis mi 'gal te /
rga ba gnas pa la bsdus ma bsdus tsam yin pa'i phyir /
kho na re /
grub mtha' gong ma ltar na skye 'jig gnas pa'i bya ba gsum cig car du grub par thal /
'dus byas thams cad skad cig ma yin pa'i phyir /
'dod na /
skye gnas 'jig gsum ga'i grub pa gsum dus mnyam par thal /
'dod pa'i phyir /
'dod na /
skye 'jig gnas gsum dus mnyam par thal /
'dod pa'i phyir na /
mchan du ma khyab gsungs so / /
mchan du /
rgyan gyi bod TIka dag gis rmi lam gyi dpe phyi don med pa la sbyar ba blo brtan 'grel bshad dang mthun yang rjes de dang mi mthun par gsungs pa legs bshad du bsngags pa brtag dgos te /
'grel ba las /
rmi lam lta bu ni phyi'i skye mched drug ste /
de nye bar spyad pa'i dngos por med pa'i phyir ro / /
zhes pa dang /
'grel bshad las /
da ltar dngos su gzugs dang sgra la sogs pa rnam par shes pa'i yul du snang yang yod pa ma yin pa'i phyir rmi lam lta bu'o / /
zhes pa tsam las mi gsal bas phyi don med pa dang gang zag gi bdag gi ba med pa'i dpe gang la'ang bkral rung lta bur snang yang rjes 'grel ba 'grel bshad gang dang yang mi mthun pa'i bshad pa mdzad dogs med pas de dag tu sgyu ma'i skabs gang zag gi bdag med dang dpe don sbyar ba shin tu gsal ba la brten nas /
rmi lam skabs kyi nye bar spyad pa dang /
yod pa ma yin pa yang gang zag gi bdag med la byed pa skabs kyis shes par dgongs pa'i phyir ro / /
de'i don goms pa'i ting nge 'dzin gyi rnam pa gsal bar 'char ba ni chu zla lta bu dang /
zhes gsungs pa yang brtag dgos te /
chu dang ting nge 'dzin dpe dpe can /
chu zla dang ting nge 'dzin la brten pa'i chos dped be can du byed dgos pa /
'grel ba las /
chu zla'i gzugs lta bu ni ting nge 'dzin la brten pa'i chos rnams te /
ting nge 'dzin ni dang ba nyid kyis chu lta bu yin pa'i phyir ro / /
zhes dang /
'grel bshad kyang shin tu gsal ba'i phyir /
ji ltar sgyu ma de bzhin du / /
zhes pa'i don 'chad pan gzhung du dpe dpe can go bzlog lta bur gsungs pa'i don yang sngar bshad pa ltar yin nam /
de las 'grel tshul bde ba gzhan yod brtag par bya'o / /
gnyis pa dbus mtha' las bshad pa'i tshul la gnyis /
dngos dang /
thogs med rjes 'brang gi mkhas pa rnams kyis gsungs tshul lo / /
dang po la gnyis /
dbus mtha' las mtha' gnyis spong tshul ji ltar gsungs pa dang /
des grub pa'i dbu ma'i lam bstan pa'o / /
dang po ni /
dbus mtha' las /
zhes sogs byung /
de la /
zhes gsungs te /
yan gyis gzhung bkod /
gzhan zhig gcod do / /
yan gyis @# / /
de dang /
gang na gang med pa sogs kyi bshad tshul gnyis 'dra bar bstan /
de man gyis tshig don bshad de /
de yang tshigs bcad dang pos stong nyid kyi mtshan nyid dang /
gnyis pas de nyid dbu ma'i lam du bstan to / /
tshigs bcad dang po ni gang na gang med pa sogs dang don 'dra ste /
gang na gang med pa sogs kyis chos 'di lta bu don dam par yod pa dang /
chos 'di lta bu don dam par med pa'i mtshams yang dag par shes pa ni stong nyid la 'jug pa gol sar ma shor bar gsungs la /
dbus mthas kyang de nyid ston pas stong nyid kyi don yang dag par bstan pa'i phyir te /
dbus mtha'i rkang ba dang po dang /
lung phyi ma'i gang na zhes pas stong gzhi gzhan dbang /
de la gnyis po zhes pa dang /
gang zhes pas stong rgyu kun btags /
yod ma yin / /
zhes pa dang /
med pa de ni des stong ba dang zhes pas snga ma de phyi ma 'dis stong pa yongs grub /
rkang ba dang po dang gsum pa bsdoms pa dang /
'di la lhag ma yong pa ni 'dir yod pa'o / /
zhes pas gzhan dbang yongs grub gnyis don dam par yod par bstan pa'i phyir /
rkang ba bzhi pas dogs pa gzhan zhig gcod pa 'og tu rkang ba bzhi pa'i don bshad pa'i skabs su gsal lo / /
mdor na stong gzhi gzhan dbang ni gzung 'dzin rdzas tha dad pa'i kun btags kyi ngo bor yod pa min no / /
zhes pa rkang pa dang po gnyis kyi don dang /
de med na de'i lhag mar lus pa'i yod pa de gang yin snyam na /
gzhan dbang dang yongs grub po / /
zhes pa rkang ba dang po dang gsum pa'i don te dgag bya bkag shul du ma yin dgag dang sgrub pa gang rung zhig bsgrub rgyu yod kyang /
chos nyid rjod pa'i sgra des dgag bya bkag shul du de ltar bsgrubs na de ma yin dgag dang sgrub pa gang rung du 'gro'o / /
rkang ba dang po'i don ni /
gang stong pa dang gang gis stong pa'i don du dbus mtha'i 'grel ba las /
de la yang dag pa ma yin pa'i kun tu rtog pa ni gzung ba dang 'dzin par rnam par rtog pa'o / /
gnyis po ni gzung ba dang 'dzin pa'i dngos po dang bral ba'o / /
stong ba nyid ni yang dag pa ma yin pa'i kun tu rtog pa de gzung ba dang 'dzin pa'i dngos po dang bral ba nyid do / /
de la yang ni de yod do / /
zhes bya ba ni yang dag pa ma yin pa kun tu rtog pa'o / /
zhes sngar bshad pa de ltar dbyig gnyen gyis bshad pa de nyid blo brtan gyis gsal bar bstan pa gzhung du drang sa pa ltar te /
dbus mtha'i kun rtog yod ces pa'i tshig gi ltag ma rang bzhin gyis zhes pa ba di phyung nas kun rtog rang bzhin gyis yod ces bya dgos so / /
la la dag ste ngo bo nyid med par smra bas chos kun rang bzhin gyis med ces skur ba 'debs pa 'gog phyir gzhan dbang rang bzhin gyis sam rang mtshan gyis yod par gsungs te /
rkang ba dang pos 'khor lo bar ba'i sgras zin bkag nas 'khor lo dang po'i dgongs gzhi bstan to / /
frkang ba gnyis pa'i don ni /
rkang ba dang po'i skabs chos kun rang bzhin gyis med par smrar mi rung bar bshad pa la /
ngo bo nyid med par smra bas de mi 'thad par thal /
sher mdor chos kun stong bar bshad pa'i phyir zer na ma khyab ste /
de @# / /
ni gzhan dbang gzung 'dzin rdzas tha dad kyis stong par gsungs pa tsam yin pa'i phyir /
zhes pa ste /
rkang ba gnyis pas 'khor lo bar ba'i dgongs gzhi'i ngo bo nyid med pa dngos su bstan nas 'khor lo dang po'i sgras zin dngos su bkag go /
de ltar rkang ba dang pos gzhan dbang rang bzhin gyis yod ces gsungs pas /
bu dol sogs kyis gzhan dbang don dam par med la tha snyad tsam du yod par gsungs pa khegs shing /
gnyis pas gzhi gzhan dbang gi steng du dgag bya'i chos bdag 'gog par gsungs pas /
jo nang ba sogs kyis gzhi yongs grub kyi steng du dgag bya gzhan dbang 'gog pa'i gzhan dbang rang stong du 'chad pa lugs 'di'i don min zhing /
sku mched kyi gzhung don ni sngar bshad pa kho na ltar ro / /
rkang pa gsum pa'i don ni /
kha cig gis /
stong pa nyid bden par med par thal /
dbus mthar mtshan nyid gsum la bden par yod med kyi cha phye skabs /
yang dag ma yin kun rtog yod / /
ces bden par yod pa ni snga ma ste gzhan dbang dang /
de la gnyis po yod ma yin / /
zhes bden par med pa ni phyi ma ste gzung 'dzin rdzas tha dad pa'i kun btags yin par bstan pa gang /
stong nyid kyang bden par yod na gzhan dbang gi zlar bshad dgos pa lam bshad pa'i phyir /
de nag zung 'dzin gnyis po rdzas tha dad du grub pa ni ri bong gi r+wa ltar rang mtshan gyis gtan nas med la /
gzhan dbang don dam par rang bzhin gyis yod par 'grub pa de ltar na stong pa nyid don dam par med par 'gyur ro zhe na /
zhes rang mtshan gyis grub na don dam par yod par 'dod pa'i rnam rig pa'i bsam pa blangs te /
kun rtog don dam par rang bzhin gyis yod na zhes rtsod pa la /
lan gyis kyang de ltar khas ma blangs mi zer bar de ltar khas blangs pa'i steng nas lan mdzad pa ni /
stong pa nyid ni don dam par med par mi 'gyur te /
stong pa nyid ni 'di la yod / /
ces gzhan dbang la gzung 'dzin rdzas tha dad du grub pa don dam dpyod pa'i rigs pas khegs na /
de la de ltar grub pas stong pa de nyid don dam dpyod pa'i rigs shes kyi rnyed do na mthar thug tu go zhing /
de ni lugs 'di'i stong nyid don dam du grub pa'i rgyu mtshan mthar thug yin pa'i phyir /
blo brtan gyis dbus mtha'i 'grel bshad las gsungs pa de bzhin de'i sum cu pa'i 'grel bar yang phyi don med pa dang /
rnam shes don dam du yod pa gsal bar bshad de /
don smra kha cig gis shes pa bden par grub pa ltar shes bya phyi don yang rdzas te bden grub tu 'dod pa dang /
gzhan dag ste ngo bo nyid med par smra ba kha cig gis shes bya phyi don kun rdzob tu yod la don dam par med pa bzhin du shes pa yang kun rdzob tu yod la don dam par med par 'dod pa gnyis dgag phyir sum cu pa brtsams par gsungs pa'i phyir ro / /
de'i phyir gzhan dbang gtan med min par gsungs pa ni sngar byang sa'i don bshad skabs byang sa drangs pa ltar /
don dam par grub pa'i dngos po gtan med dam thams cad kyi thams cad du med pa yin /
zhes pa 'gog @# / /
pa yin gyi shes bya la mi srid par 'dod pa 'gog pa min no / /
rkang ba bzhi pa'i don ni / /
rkang ba gsum pas gzung 'dzin gnyis stong gzhan dbang gi gnas lugs su gtan du gnas par bshad pa la /
de ltan khyad gzhi gzugs sogs mthong tshe khyad chos gnas lugs kyang mthong bar ci'i phyir mi 'gyur snyam du rtsod pa'i lan du /
yongs grub de med nas ma mthong ba ma yin par /
sgrib byed gnyis snang 'khrul ba'i kun rtog gi dbang gis ma mthong ba yin zhes ston par /
de la yang ni de yod do / /
zhes gsungs te de la zhes pa yongs grub pa la dang /
de yod ces pa'i yod rgyu ni gnyis snang 'khrul pa'i kun rtog go /
blo brtan dbus mtha'i 'grel bshad du /
yang dag ma yin kun rtog yod / /
ces sogs kyi bshad pa'i rnam grangs gzhan bkod pa dang /
de la brten nas gung thang rin po ches go don blangs pa'i bshad pa rnams 'grel bshad dang mchan las shes par bya'o / /
gnyis pa ni /
chos thams cad mtha' gcig tu /
zhes sogs byung /
de la /
chos kun stong bste bden par ma grub mnyam dang /
mi stong bste bden par grub mnyam gnyis dang /
bden par yod mnyam dang /
bden par med mnyam gnyis ni sgro skur gyi mthar 'gyur gyi dbu ma'i lam min pas mtha' de dag bkag nas dbu ma'i lam ston pa'i phyir dbus mtha' las /
stong ba ma yin mi stong min / /
sogs gsungs te /
gzhan dbang yongs grub gnyis kyis bden grub de stong ba min pa dang /
gzung 'dzin rdzas tha dad kyis chos kun mi stong pa min pa ste /
des stong pa de lta bas na sher mdo sogs las /
'di thams cad ni gcig tu stong ba yang ma yin la mi stong ba yang ma yin /
zhes bshad pa dang mthun par 'dus byas su gyur pa'i gzhan dbang dang 'dus ma byas su gyur pa'i stong nyid thams cad bden par grub par byas zhes pa ste /
dbyig 'grel las /
de ltar 'di ni shes rab kyi pha rol tu phyin pa la sogs pa'i nang nas 'di thams cad stong pa yang ma yin mi stong pa yang ma yin zhes 'byung ba dang mthun par byas pa yin no / /
zhes gsungs pa ltar bya'o / /
rkang ba dang po gnyis kyis yongs grub bden grub dang mtshan nyid gzhan gnyis bden med du bstan par 'chad pa don min te /
sngar bshad pa de ltar 'grel ba 'grel bshad las gsungs pa'i phyir /
de yang gzhan dbang yongs grub gnyis bden grub dang chos kun gzung 'dzin rdzas tha dad kyis stong pa yin te /
gzhan dbang bden par yod pa dang /
gzung 'dzin rdzas tha dad du med pa dang /
gzhan dbang yongs grub gnyis chos chos can gyi tshul du phan tshun yod pa'i phyir zhes pa'i rtags rkang pa gsum pas bstan to / /
'grel ba las /
yod pas zhes bya ba ni yang dag pa ma yin pa kun tu rtog pa'o / /
med pas zhes bya ba ni gnyis po'o /
yod pas na zhes bya ba ni yang dag pa ma yin pa kun tu rtog pa la stong pa nyid yod pa dang /
de la yang yang dag pa ma yin pa kun tu rtog pa yod pa'o / /
zhes dang /
'grel bshad las /
yod pas zhes bya ba ni yang dag pa ma yin pa kun rtog pa ste /
@# / /
nas| stong pa nyid la yang yang dag pa ma yin pa kun rtog pa chos can gyi ngo bor yod do / /
zhes gsungs so / /
des na jo nang bas gzhan dbang yongs grub gnyis gcig don gzhan du grub pas cig shos stong pa'o zhes 'chad pa dbyig gnyen dang blo brtan gyi bzhed pa min no / /
rkang ba tha ma'i don ni /
gzung 'dzin rdzas tha dad kyis stong pa'i stong nyid chos can /
gzhi dbu ma'i lam yin te /
gzhan dbang bden grub gzung 'dzin rdzas tha dad kyis stong pa'i yongs grub yin pa'i phyir /
zhes pa ste /
de ni zhes pas rtsod gzhi /
dbu ma'i lam yin no / /
zhes pas dam bca' /
de'i rkang pa snga ma rnams kyis rtags bstan to / /
'od srungs le'u las /
'od srungs yod ces bya ba ni mtha'i gcig go /
med ces bya ba ni mtha' gnyis so / /
mtha' de gnyis dang bral ba'i dbu ma'i lam mo / /
zhes yod med gnyis mtha' re rer byas nas de gnyis dang bral ba'i dbus te gzhi dbu ma de nyid chos rnams la so sor rtog par byed pa'i dbu ma'i lam du bstan pa dbus mtha' dang don 'dra bar blo brtan gyis bshad de /
'grel bshad las /
de ni dbu ma'i lam yin no zhes bya ba ni dkon mchog brtsegs pa la sogs pa'i nang nas /
nas /
so sor rtog pa'o zhes byung ba gang yin pa ste /
de ltar dbu ma'i lam de dang mthun par byas pa yin no / /
zhes gsungs pa'i phyir ro / /
dbus mthar gzung 'dzin gnyis stong dbu ma'i lam du bshad pas na rnam par rig pa tsam zhes sems tsam pa'i gzhung las mang du byung ba phal cher gzung 'dzin gnyis stong la bya zhing de nyid rnam rig pa dag gis dbu ma'i don du 'grel bas /
dbu ma ba gzhan rnal 'byor spyod pa'i dbu ma rang rgyud pa lta bu kha cig /
tshigs bcad dang po'i skabs su bstan pa'i gzung 'dzin gnyis stong dang /
tshigs bcad gnyis pa'i skabs su bstan pa'i dbu ma gnyis las phyi ma mchog tu bzhed kyang /
lugs 'dis de gnyis don gcig tu mdzad do /
! /
'dir /
dbu ma'i lam bcu gsum dang /
ldog bya mtha' sum cu rnams kyi don thob mdo tsam bshad na /
dbu ma'i lam bcu gsum ni 'od srungs le'u de'i 'grel ba bsdu ba sogs las byung ba don 'dra bar /
phung khams skye mched sogs rang rkya ba'i bdag gis stong par rtogs pa de gang zag stong par ston pa dang /
phung sogs byis pas btags pa'i bdag dang mtshan nyid mi 'dra bas mi rtag par rtogs pa de gang zag la bdag med par ston pa dang /
phung sogs byis pas mi rtag par sgro btags pa ltar phyi nang sogs na med par rtogs pa de chos stong pa nyid du ston pa dang /
'phags pa'i mnyam gzhag ye shes kyi spyod yul so so rang gis rig par bya ba /
gzhan la ji lta ba bzhin brjod du med pa /
phyis pa rnam pa drug gis ji lta ba bzhin gzung du med pa'i chos kyi bdag med rtogs pa de chos la bdag med par ston pa dang /
sgro 'dogs dgu bo'i gang rung gi zhen yul med par rtogs pa de sgro 'dogs pa'i mtha' ston pa dang /
yod pa la skur ba 'debs pa sogs kyis log par mos pa dang zhen pa ltar med par rtogs pa de skur 'debs kyi mtha' ston pa dang /
kun @# / /
byang gi rten 'brel byis pas ngo bo dang khyad par du sgro btags pa ltar med par rtogs pa de chos mngon par rtogs pa ston pa dang /
rnam thar sgo bzhi rtogs pas nyon mongs pa ched du mi spong par sems can la snyid brtse bas byang chub chen por yongs su bsngo ba'i dbu ma'i lam de de byang chub chen por yongs su bsngo ba ston pa dang /
mi mthun phyogs ma spangs kyang chos rnams stong mtshan smon med sogs bdun po ci rigs su rtogs pas nyon mongs dang sdug bsngal gyi sems ma zin pa'i dbu ma'i lam de de ltar zhugs pa nyon mongs dang sdug bsngal gnyis kyis sems ma zin par ston pa dang /
gang zag gi bdag med rtogs pa las khyad par bzhis khyad par du 'phags pa'i chos kyi bdag med rtogs pa de bdag med gnyis la mos pa'i khyad par ston pa dang /
gang zag gi bdag med rtogs pa ni chos kyi bdag med rtogs pa'i rgyu dang /
chos kyi bdag med rtogs pa'i don gang zag gi bdag med kyi snang ba log pa sgyu mas sprul pas sgyu ma mkhan zos pa lta bu dang /
bdag med don spyi'i tshul du rtogs pa las yang dag pa'i mi rtog ye shes byung nas rtog pa med par byed pa gtsub shing gtsubs pa las gtsub shing bsregs pa lta bu'i rnam par mi rtog pa'i ye shes de bdag med snga ma bdag med phyi ma'i rgyur gyur par ston pa dang /
rang dus su rang gi mi mthun phyogs thams cad log pa'i chos kyi bdag med mngon sum du rtogs pa'i lam de stong nyid kyi mthar thug pa ston pa dang /
thog ma med pa nas bsags pa'i las nyon skad cig ma gcig gis 'joms pa'i ye shes de snyong nyid kyi mthu ston pa'i sgo nas bzhag pa'i dbu ma'i lam rnams so / /
ldog bya mtha' sum cu ni /
dbus mtha' las /
tha dad pa dang gcig mtha' dang / /
nas /
de ni rnam rtog gnyis kyi mtha' / /
zhes le'u lnga bar tshigs bcad bzhis bstan pa bzhin mu stegs pas sgro btags pa ltar phung sogs dang ngo bo tha dad pa'i dbang sgyur ba po yod pa bdag phung tha dad pa'i dang /
phung sogs de nyid rtag gcig rang dbang can gyi bdag tu grub pas dag phung gcig pa'i dang /
gzugs sogs rtag par lta ba mu stegs can gyi dang /
kun btags pa'i gzugs sogs mi rtag par lta ba nyan thos kyi dang /
bdag rdzas su yod pa gang zag la sgro 'dogs pa'i dang /
btags pa'i bdag med pa gang zag la skur ba 'debs pa'i dang /
sems sgra rtog gi zhen gzhir rang bzhin gyis grub pa chos la sgro 'dogs pa'i dang /
gzung 'dzin gnyis dang bral ba'i brjod med kyi sems med pa chos la skur ba 'debs pa'i dang /
mi dge ba sogs kyi chos snang ba dang brjod pa ltar nyon mongs par grub pa mi mthun phyogs kyi dang /
dge sogs kyi chos snang ba dang brjod pa ltar rnam byang du yod pa gnyen po'i dang /
gang zag dang chos gnyis shes bya dang brjod bya'i ngo bor don dam par yod pa rtag pa'i dang /
de gnyis de'i ngo bor gtan nas med pa chad pa'i dang /
kun byang gi rten 'brel bcu gnyis re re la gzung ba yul du zhen pa gzung ba'i dang /
'dzin pa yul can du zhen pa 'dzin pa'i dang /
chos dbyings @# / /
sogs rang bzhin la nyon mongs kyi dri ma zhugs pa kun nyon gyi dang /
gdod ma nas glo bur gyi dri mas kyang ma bslad pa rnam byang gi mtha' rnams ni nyis tshan dang po brgyad de mtha' gnyis rnam pa brgyad dang /
bdag gnyis gang rung gi ngo bor grub par lta ba dngos por dang /
bdag med gnyis kyi ngo bor med par lta ba dngos po med pa dang /
kun nyon gsum snang ba dang brjod pa ltar spang bar lta bzhi bar dang /
stong nyid snang ba dang brjod pa ltar spong bar lta bzhi bar byed par dang /
rang gi rnam rtog las byung ba'i gzugs sogs ji ltar tha snyad 'dogs pa ltar grub par lta ba skrag byed du dang /
de dag ji ltar tha snyad 'dogs pa ltar mi 'dod pa sna tshogs 'byung ba'i spang byar lta ba 'jigs par dang /
gzugs sogs phyi don gyi gzung bar lta ba gzung bar dang /
mig shes sogs phyi don gyi 'dzin pa'i lta ba 'dzin pa dang /
de bzhin nyid la so sor rtog pa'i sbyor lam mtha' gcig tu gnyis snang med pa'i zag med du lta ba yang dag pa nyid du dang /
de mtha' gcig tu 'jig rten pa'i dge ba rang dga' ba bzhin du zag bcas su lta ba log pa nyid du dang /
rnam par mi rtog pa'i ye shes ni mi shes pa spong ngo snyam pa'i blo sngon du btang nas 'jug par lta ba byed par dang /
ye shes de skad cig pa yin pas mi shes pa spong ba'i mthu med par lta ba mi byed par dang /
mi shes pa yun ring gnas pas gnyen po'i ye shes skye ba'i mthu med par lta ba skye ba med par dang /
yun ring tu gnas pa'i mi shes pa ye shes skad cig pa nges bsal mi nus pas de gnyis dus mnyam du gnas par lta ba dus mnyam pa nyid du rnam par rtog pa'i mtha' rnams ni nyis tshan phyi ma bdun te rnam par rtog pa'i mtha' gnyis rnam pa bdun zhes bya'o / /
mtha' sum cu po de dag spangs pa'i dbu ma'i lam bco lnga ni /
phung po mu stegs pas sgro btags pa'i rang rkya ba'i bdag gis stong par rtogs pa gcig tha dad kyi mtha' dang bral ba'i dang /
gzugs sogs rtag pa dang kun btags pa'i gzugs sogs mi rtag par mi lta ba mu stegs can dang nyan thos kyi mtha' dang bral ba'i dang /
rdzas yod kyi bdag tu ma grub par rtogs pa gang zag la sgro skur gyi mtha' dang bral ba'i dang /
sems sgra rtog gi zhen gzhir rang bzhin gyis med par rtogs pa chos la sgro skur gyi mtha' dang bral ba'i dang /
kun byang gnyis de ltar yang dag pa ma yin par rtogs pa mi mthun phyogs dang gnyen po'i mtha' dang bral pa'i dang /
gang zag dang chos shes bya dang brjod bya'i ngo bor don dam par med par rtogs pa yod med kyi mtha' dang bral ba'i dang /
kun byang gi rten 'brel gzung 'dzin rdzas gzhan du med par rtogs pa gzung 'dzin gyi mtha' dang bral ba'i dang /
chos dbyings sogs glo bur gyi dri mas bsgribs kyang rang bzhin gyi dri mas dben par rtogs pa kun byang gi mtha' dang bral ba'i dang| gang zag dang chos sgra rtog gi 'jug gzhir rang bzhin gyis ma grub par rtogs pa dngos po yod med kyi mtha' dang bral ba'i dang /
kun nyon dang stong nyid snang ba dang brjod pa ltar zhi bya dang zhi byed gnyis su med par rtogs @# / /
bzhi bya zhi byed kyi mtha' dang bral ba'i dang /
gzugs sogs ji ltar tha snyad 'dogs pa ltar rang bzhin gyis ma grub par rtogs pa skrag byed 'jigs pa'i mtha' dang bral ba'i dang /
gzung 'dzin rdzas tha dad du med par rtogs pa gzung 'dzin gyi mtha' dang bral ba'i dang /
de bzhin nyid la so sor rtog pa'i sbyor lam mtha' gcig tu yang dag pa dang log pa ma yin par rtog pa yang dag pa dang log pa'i mtha' dang bral ba'i dang /
ye shes ni blo sngon du ma btang yang rgyun 'brel ba'i stobs kyis ye shes pa spong ba'i mthu yod par rtogs pa byed mi byed kyi mtha' dang bral ba'i dang /
mi shes pa yun ring bor gnas kyang rgya brten tshad ma med pas gnyen po'i ye shes sgye rung dang ye shes des de sel nus par rtogs pa skye ba med pa dang dus mnyam pa'i mtha' dang bral ba'i dbu ma'i lam rnams so / /
kun mkhyen bla ma'i bzhed pa ltar ldog bya ma thal sum cu dbu ma'i lam bcu gsum gyi ldog byar sbyor tshul la rgya nag pas mtha' dang po bzhi dbu ma'i lam dang po bzhi'i dang /
de nas bdun lnga ba'i dang /
de nas gcig drug pa'i dang /
de nas gnyis bdun pa'i dang /
de nas gnyis brgyad pa dang dgu ba'i dang /
de nas drug bcu ba'i dang /
de nas bzhi bcu gcig pa'i dang /
de nas gnyis bcu gnyis pa'i dang /
de nas gnyis bcu gsum pa'i ldog bya dang /
grub mchan du dang po gnyis dang po dang /
de nas dgu lnga ba dang /
de nas gcig drug pa dang /
de nas gnyis dang /
gnyis dang /
gnyis rnams rim par bdun pa dgu ba bcu ba gsum dang /
nyer gsum nas bzung bzhi dang gnyis dang gnyis bcu gcig pa sogs gsum du sbyar nas /
bcu dgu nas nyer gnyis par bzhi gar sbyor mi gsal ba dang /
bstan dar gyis dbu ma'i lam bcu gsum dang bco lnga'i dang po gnyis dang /
snga ma'i bcu gnyis pa dang phyi ma'i bcu bzhi ba gnyis dang /
snga ma'i bcu gsum pa dang phyi ma'i bco lnga ba don 'dra zhing /
phyi ma'i gnyis pa sogs bzhi snga ma'i lnga ba dang /
phyi ma'i brgyad pa snga ma'i brgyad pa dgu ba gnyis dang /
phyi ma'i dgu ba sogs gsum snga ma'i bcu ba dang /
phyi ma'i bcu gnyis bcu gsum pa gnyis snga ma'i bcu gcig par 'du bar bshad la /
bdun pa brgyad pa gnyis mi gsal yang thad sor don 'dra bar byed dam snyam mo /
! /
spro na /
'jug pa phyin ci ma log par gsungs /
zhes pa /
stong thun las /
'grel bar gsungs /
zhes byung ba la /
mchan du /
stong thun gyi don 'grel bar drangs pa'i mdo las gsungs pa'am /
mdo 'di'i don du 'grel bar gsungs pa la bya ba las 'grel bas gsungs pa tsam la byas na mi 'brel /
zhes stong thun gyi sgras zin bkag go /
de ltar bkag pa yang /
gzhung las /
'dis kyang de ston pa'i phyir /
zhes pa'i 'di spra'i stegs sa ni dbus mtha' la rtsod pa med pas 'grel bas gsungs pa bzhin rtsa bas kyang gsungs zhes bshad na go log par dgongs pa 'di las gzhan pa'i rgyu mtshan ci yang med do / /
de ni ma nges te /
gzhung gi don 'grel ba dper bkod @# / /
nas rtsa bas kyang de ltar ston ces mtha' gcig tu bshad dgos pa'i shes byed kyang med pa gang /
de ltar bshad dgos na yang bshad chog pa'i phyir /
dang po grub ste /
'dis kyang de ston pa'i phyir gsungs pa ma gtogs 'dis kyang de bzhin ston pa'i phyir zhes mi 'byung bas /
stong nyid la 'jug pa phyin ci ma log par dbyig 'grel du gsungs la /
dbus mtha' las kyang brjod bya de nyid ston pa'i phyir stong nyid yang dag par bstan to / /
zhes bshad chog pa mun sel ltar yin pa'i phyir /
gnyis pa grub ste /
'grel bas bshad pa bzhin rtsa bas kyang bshad byas na go log tu 'gyur phyin mngon rtogs rgyan gyis theg chen gyi lam 'bras bstan pa bzhin du de'i bshad bya'i mdor yang de ltar bshad yod do zhes kyang smra mi rigs pa dang /
blo brtan gyis dbus mtha'i 'grel bshad du 'od srungs le'u las dbu ma'i lam bshad pa /
dbus mtha' las /
de ni dbu ma'i lam yin no / /
zhes pa'i don yin par gsungs pa dang /
dbu ma'i mtha' dpyod las /
byangs ltar mdo 'dir bshad /
ces pa'ang go log tu 'gyur ba'i phyir ro / /
des na spyir gang na gang med pa zhes sogs kyi tshig 'di /
gang la gang med pa dang /
gang na gang med pa sogs 'gyur phra mo re ma gtogs byang sar 'byung ba sngar byang sa'i don 'chad skabs bkod zin pa ltar dang /
kun btus las 'byung ba stong thun du bkod pa ltar dang /
de bzhin dus sde gzhan dang byams chos dang de dag gi phyogs gtogs 'grel ba 'grel bshad rnams las kyang mang du 'byung bas /
dper na /
rang 'dzin rtog pa'i zhen gzhir rang mtshan gyis med pa zhes pa sems tsam spyi skad las gzhung gcig gi tshig la res bzung du sbyar mi dgos par gzhung gang dang gang du byung ba de dang der de'i tshig byas chog pa bzhin yin pa'i phyir /
de ltar gzhung las /
dbyig gnyen gyis gang stong ba dang gang gis stong pa'i don du de ltar bshad pa /
zhes dang /
'jug pa'i rnam bshad las /
byang sa dang dbus mtha'i 'grel ba las /
gang la gang med pa zhes sogs kyi don sngar ltar bshad pa de yin la /
zhes pa'ang shin tu gsal lo / /
des na mchan du /
stong thun gyi lung don de ltar 'grel dgos par stong thun rang las kyang shes te /
skabs gzhan du kun btus las gang na gang med pa zhes sogs drangs shing /
de yang khyad chos bcu drug gis stong pa bshad pa'i skabs su mdo tshig 'di nyid sor bzhag tu bkod pa rnams drangs pa'i phyir /
zhes pa'ang gnod byed dang sgrub byed gar 'gyur sngar bshad pas shes so / /
'dis kyang de ston pa'i phyir /
zhes pa'i kyang sgra'i don la'ang /
mchan du mdo sde rgyan las /
de bzhin gnyis snang de la yod| /
de yi dngos po yod ma yin / /
zhes pa'i skabs su mdo'i don bzhin de ltar gsungs par ma zad dbus mtha' las kyang gsungs zhes pa zhig kyang thob par gsungs mod /
'grel bar stong nyid la 'jug pa phyin ci ma @# / /
log par gsungs par ma zad dbus mtha' las kyang stong nyid la 'jug pa phyin ci ma log par gsungs zhes pa'i don yin par bshad zin ltar te /
mun sel las kyang /
mchan las 'dis kyang zhes pa'i kyang sgras mdo sde rgyan las gsungs par ma zad pa bstan gsungs mod de ltar 'chad shin tu dka' /
zhes gsungs so / /
gzhung las /
de med na de'i shul du lhag ma lus zhes pa la mchan du /
de'i shul du sgrub ces pa rkang pa phyi mas bsgrubs par gsungs pa ni /
gzhung las /
de med na de'i shul du lhag ma lus pa'i yod pa de gang yin snyam na /
kun rtog yod ces pa dang /
rkang pa gsum pas gzhan dbang dang yongs grub gnyis yin no zhes bstan la /
zhes gsungs pa'i sgras zin dang mi mthun no / /
rkang pa gsum pa'i dogs pa skye tshul la /
blo gros rgya mtsho'i dbus mtha'i 'grel bar rtsa she'i lung 'dra ba zhig drangs nas gzhan dbang bden par grub na stong nyid med par 'gyur ba'i dogs pa skye bar bshad kyang gzhan dbang bden grub tu bshad pa la brten nas de 'dra'i dogs pa skye don yang med la /
drangs pa'i lung yang de'i don dang 'brel dka' 'o / /
yod pa snga ma dang med pa phyi ma /
zhes pa'i don mtshan las /
bden par yod pa gang yin pa de sngar bstan zin nas /
de rjes bden par med pa de nyid 'chad dgos pas /
zhes pa gzhung gi yin par bstan /
zhes pa'i sgras zin dang cung 'byor dka' bas /
zab gsal sgron me sogs kyis bshad pa'i rjes su 'brangs nas sngar ltar byas so / /
kha cig yang dag ces pas stong nyid /
ma yin kun rtog ces pas gzhan dbang /
yod / /
ces pas de gnyis bden par grub par bstan zer ba yig don la cher ma zhugs shing 'grel ba dang mi mthun zhing /
rong TIk pas /
stong pa nyid de la yang ni kun tu rtog pa de chos can gyi tshul du yod do / /
zhes pa /
'grel bshad las /
de la yang ni de yod do / /
stong pa nyid kyang rnam par ma sbyangs kyi bar du thar pa med pa'i phyir te /
kun nas nyon mongs par gyur pa ni 'bad pa chen pos rnam par sbyang dgos pas 'bad pa ma byas par thar ba med do / /
zhes gsungs pa dang mi mthun no / /
de la yang ni zhes pa'i de sgra snyigs sa la dka' 'grel las /
yang dag min pa'i kun rtog de la /
zhes gzhan dbang la byas pa dang /
kha cig /
de sgra snyegs sa so skye la ngos bzung pa gnyis ka gzhung las /
stong nyid de la gnyis snang 'khrul ba'i kun rtog yod /
ces pa'i sgras zin dang 'gal lam snyam mo / /
de gnyis snga ma las phyi ma mchog tu bzhed /
ces pa'i gnyis ni rin chen byang chub kyis /
chos rnams rang 'dzin rtog pa'i zhen gzhir rang mtshan gyis grub pas stong pa dang /
gzung 'dzin rdzas gzhan gyis stong pa gnyis la byas nas /
mchog tu bzhed mkhan ngo bo nyid med par smra bar byas pa mi 'thad de /
phyi ma de thal 'gyur ba dang mdo sde spyod pa bas gtan du mi bzhed cing /
rnal 'byor spyod pa'i dbu ma bas ni gnyis ka chos @# / /
kyi bdag med rags par byed pa'i phyir /
yang /
de gnyis zhes pa'i gnyis la /
pra sti chung bas yul stong pa dang yul can ye shes gnyis dang bzhed mkhan dbu ma bar ngos bzung zhing /
mchan du /
dbus mtha' dang 'od srungs le'u las bshad pa'i dbu ma'i lam gnyis dang /
gzhan dag sher mdo dang 'od srungs le 'ur bstan pa'i dbu ma'i lam gnyis dang /
mun sel du /
rnam rig tsam dang /
dbu ma gnyis ngos bzung ba rnams las phyi ma'i rjes su 'brangs so / /
grub mtha' chen mo las /
gzhi lam sogs dang bya byed ci rigs kyi mtha' gnyis las bzlog pa'i dbu ma'i lam bcu gsum bcom ldan 'das kyis gsungs /
zhes dang /
dbus mtha' rtsa 'grel gyis 'od srungs le'u'i don ltar dbu ma'i lam bcu gsum re re'i ldog bya mthar 'dzin gnyis gnyis te nyer drug bshad par gsungs pa la /
grub mchan du /
dbu ma'i lam bco lnga dang bcu gsum phan tshun dbye bsdu dang /
mthar 'dzin sum cu nyer drug tu 'du bar dbus mtha' rtsa 'grel sogs gang las kyang mi 'byung ba dang /
dbu ma'i lam bcu gsum la mtha' gnyis re rim par spyod tshul med pas dpyad dgos par bshad do / /
dbus mtha' rtsa 'grel 'od srungs le'ur bs+r+ten pa de'i 'grel ba 'grel bshad gnyi gar gsal zhing /
dbu ma'i lam gnyis kyi dbye bsdu dang de la mtha' sum cu spyod tshul yang bstan dar sngags rams pa'i dbu ma'i lam bshad sogs su bshad pa bzhin byas na lung rigs 'gangs can gyis mi gnod dam snyam pa las /
phyi rabs pa dag dbu ma'i lam bcu gsum dang mtha' sum cu rim bzhin sbyar chog pa'i rgyu mtshan 'ga' zhig gleng ba brtag par bya zhing /
dbu ma'i lam bcu gsum du byed tshe mthar 'dzin nyer drug tu 'os med kyi rigs pas 'grub zer ba ltar na de tshe mtha' sum cu sbyar du med par 'gyur ro / /
yang grub mchan du /
sgro skur gyi mtha' ston pa gnyis gcig dang /
sgyu ma mkhan zos pa'i dpes bstan pa dang /
gtsub shing tshig pa'i dpes bstan pa gnyis su phye nas dbu ma'i lam bcu gsum bgrang dgos te /
'od srungs le'u'i 'grel bar sbro 'dogs kyi mtha' la rtag mi rtag dang /
bdag yod med dang /
sems yang dag pa yin min dang /
kun nyon rnam byang dang /
yod mtha' ste dgu sbyar ba'i nang na skur 'debs kyi mtha' mang ba'i phyir zhes pa mi 'thad de /
'od srungs le'u'i 'grel ba las /
sgro 'dogs pa'i mtha' dang /
skur ba 'debs pa'i mtha' dang /
zhes so so dang /
bdag med pa snga ma bdag med pa phyi ma'i rgyur gyur pa dang /
zhes gcig tu bgrangs shing /
de'i rgyas bshad du 'ang ji ltar sgro 'dogs pa'i mtha' ston ce na /
bye brag tu sgro 'dogs par yongs su ston pa dang /
ngo bo nyid du sgro 'dogs par yongs su ston pa rnam pa gnyis so / /
zhes dang /
ji ltar skur ba 'debs pa'i mtha' ston ce na /
rnam pa gcig gis dngos po yod pa la skur ba 'debs par yongs su ston to / /
zhes dang /
ji ltar rgyu ston ce na /
sgyu / /
@# / /
ma mkhan gyi dpe dang shing gnyis kyi dpe dang dpe gnyis kyis so / /
zhes gsal bar gsungs shing /
bsdu bar yang de bzhin du 'byung ba dang /
bstan dar gyis kyang bkag pa ltar yin pa'i phyir /
rgyu mtshan yang mi 'thad de /
sgro 'dogs kyi mtha' shas che ba'i rgyu mtshan gyis sgro 'dogs kyi mtha' ston pa gsungs pa las sgro 'dogs rkyang ba'i cha nas gsungs pa ma yin pa'i phyir dang /
dpe gnyis kyis don gnyis bstan pas dbu ma'i lam so sor bgrang dgos na bdag med gnyis ka la mos pa'i khyad par gyi dbu ma'i lam gyi skabs su yang dpe gsum gyis don gsum bstan pa yang dbu ma'i lam gsum du bgrang dgos par 'gyur ba'i phyir ro / /
sngar bshad pa 'od srungs le'u las dbu ma'i lam bcu gsum bstan pa'i dbang du byas la /
dbu ma'i lam gyi khyad par bcu gsum bstan pa'i dbang du byas kyang rung ngo / /
'od srungs le'u las bshad pa'i dbu ma'i lam gnyis pa grub mchan du /
rang rkya ba'i bdag gis stong pa'i de bzhin nyid yod par rtogs pa dang /
bstan dar gyis /
phung sogs steng gi rang rgya ba'i bdag gis stong pa'i de bzhin nyid rtogs pa'i blor bshad kyang /
rgya nag pas bshad pa bsdu ba dang blo brtan 'od srungs le'u'i 'grel ba'i sgreas zin dang mthun pas sngar de dang bstun la /
dang po gnyis dgag sgrub kyi rnam pas bstan pas khyad par yang des shes so / /
bzhi par rgya nag pas /
'grel ba'i lung gcig drangs nas rnam par mi rtog pa'i ye shes la ngos bzung ba grub mtha' chen mo dang mthun yang lung de thad 'dir med cing /
grub mchan du /
chos kyi bdag med mi rtog ye shes kyis gzigs tshul ltar grub par rtogs pa zhes pa gang la brten brtag go /
drug par rgya nag pas /
btags par yod pa la skur ba 'debs pa dang /
bstan dar gyis /
kun btags rang mtshan gyis yod pa dang /
gzhan dbang de ltar med pa'i mtha' gnyis bral ba zhes bkral te /
lnga pa drug pa gnyis ka mtha' gnyis bral ba'i bdag med rtogs pa'i blo la ldog chas phye ba'o / /
brgyad par grub mchan las /
byang chub sems dpa'i srid zhi'i mtha' gnyis dang ma 'brel ba'i dbu ma'i lam /
zhes pa ltar na byang sems kyi lam thams cad de la 'jog pa 'dra yang /
bstan dar gyis /
de kho na nyid rtogs pa'i blor bshad la /
rgya nag pas bshad pa bsdu ba dang blo brtan la mthun par snang bas dkyus su bris so / /
dgu pa la gzhung gzhan rnams gnad 'dra yang grub mchan las /
shes bya stong pa nyid la sogs pa'i chos rnams glo bur ba'i dri mas bsgribs kyang rang bzhin gyi dri mas dben par rtogs pa'i lam /
zhes bshad do / /
bcu par grub mchan du /
chos rnams bdag gnyis kyi ngo bor med kyang bdag med gnyis kyi ngo bor yod par rtogs pa'i lam dang /
bstan dar gyis /
gang zag gi bdag med las phra ba'i chos kyi bdag med rtogs pa'i blor bshad la /
khyad par bzhi'i ngo bo la'ang dpyad bya mang ngo / /
bcu gsum pa'i gzhom byar grub mtha' chen mo ltar na mthong spang sgom spang gnyi ga dang /
rgya nag pas @# / /
mthong spang tsam dang /
bstan dar gyis sgrib pa gnyig yod par bshad kyang /
mdo dang bsdu ba dang blo brtan gyis las nyon las gzhan gsal kha med pas de dag gi sgras zin ltar byas so / /
dbus mtha' las bshad pa'i mtha' dang po gnyis la rgya nag pas /
lus srog rdzas tha dad dang gcig tu grub pa dang /
grub mchan du /
bdag phung ngo bo tha dad pa dang /
ldog pa gcig tu grub pa la bshad kyang /
dbus mtha'i 'grel ba 'grel bshad dang bsdur na sngar bshad pa ltar byas kyang 'gal ba med dam snyam nas bstan dar gyis bshad pa bzhin byas so / /
mtha' gnyis pa dang gsum par grub mchan du /
gang zag gi bdag rtag mi rtag dang /
bstan dar gyis /
phung po las ngo bo tha dad pa'i bdag rtag pa dang /
phung po 'du byed tsam gyi bdag nyid rdzas yod kyi bdag mi rtag pa la byas kyang /
rgya nag pas bshad pa 'grel ba 'grel bshad kyi sgras zin dang mthun pas de'i rjes su 'brangs so / /
bcu gsum pa dang bcu bzhi bar bstan dar gyis /
sgra rtog gi 'jug gzhir longs spyad bya dang longs spyod pa por 'dzin pa la bshad cing /
bco lnga pa dang bcu drug par sngar bshad pa dang bstan dar gyis ngos bzung ba gnyis mi 'gal tshul dbu ma'i lam bshad ltar ro / /
bcu bdun pa dang bco brgyad pa gnyis rgya nag pas /
gzung 'dzin gnyis kyi bdag nyid du lta ba dang /
gnyis stong gi dngos po med par lta ba la byas shing /
nyer gcig pa dang nyer gnyis par grub mchan du /
stong nyid skrag pa'i gnas dang de la 'jigs par 'os par lta bar bshad pa bstan dar gyis bkag pa ltar byas so / /
nyer lnga ba dang nyer dug pa la rgya nag pas /
zag med dang zag bcas kyi dge ba yang dag pa dang log par zhen pa la bshad kyang dpal ldan chos rje dpon slob 'grel ba 'grel bshad dang mthun pas de dang bstun cing /
nyer bdun pa dang nyer brgyad par rgya nag pas /
gnyen po'i ye shes spang bya'i dri ma spong ngam snyam nas spong bar byed par rtog pa dang /
de la spang bya'i dri ma spong byed kyi mthu med par rtog pa gnyis dang /
phyi mar grub mchan du /
ye shes ni blo sngon du ma btang bar 'jug pas mi shes pa spong ba'i mthu med par lta ba la byas so / /
dbus mtha'i 'grel bshad las /
mu stegs can dang nyan thos kyi mtha'i gnyen por dbu ma'i lam bstan nas /
byang chub sems dpa'i mtha'i gnyen por dbu ma'i lam bstan pa'i phyir /
zhes gsungs pa'i don la dbus mtha' nas bshad pa'i dbu ma'i lam lnga pa yan gyi yul bdag med rnams la gang zag gi bdag med phra rags gang dung dgos pa dang /
dbu ma'i lam de dag rten so sor bshad pa min par mthar 'dzin nyid rten so sor bshad pa'i don du bstan dar gyis bshad pa dang /
sgro skur gyi mtha' rnams la brtag pa mtha' ba thung gis mtshan gzhi dang ngo bo ngos 'dzin kyang brtag go /
dbu ma'i lam bco lnga'i dang por grub mchan du /
bdag phung ngo bo gcig dang ldog pa tha dad du rtogs pa dang /
gnyis par de dang bstan dar gyis gang zag gi @# / /
bdag rtag mi rtag gang yang min par rtogs pa dang /
gsum par der gang zag rdzas su med pa'i btags yod du rtogs pa dang /
bstan dar gyis phung po lam ltos pa'i rang rkya ba'i bdag med par rtogs pa dang| bdun pa grub mchan dang bstun kyang bstan dar gyis kun byang gi rten 'brel sgra rtog gi 'jug gzhing gzung 'dzin gnyis med du rtogs pa dang /
brgyad par des kun nyon gdod nas rang bzhin gyis ji ltar snang ba dang brjod pa ltar med par rtogs pa'i blor bshad pa dang sngar bshad pa gnyis gnad gcig pa dang /
dgu bar grub mchan du /
chos rnams bdag gnyis kyi ngo bor med kyang bdag med gnyis kyi ngo bor yod par rtogs pa dang /
bcu gcig par stong nyid skrag pa'i gnas ma yin zhing de la 'jigs par mi 'os par rtogs pa la bshad do / /
bstan dar gyis /
mtha' sum cu'i dang po dbu ma'i lam bcu gsum gyi dang po dang /
de nas re re gnyis pa dang gsum pa'i dang /
phal cher bzhi ba'i dang /
gang zag la sgro 'dogs sogs bdun dang mu stegs nyan thos kyi mtha' gnyis te dgu lnga pa'i dang /
gcig drug pa'i dang /
gnyis bdun pa'i dang /
de nas re re brgyad pa dang dgu ba'i dang /
drug bcu ba'i dang /
bzhi bcu gcig pa'i dang /
tha ma'i gnyis re tha ma gnyis kyi ldog byar sbyar ba la grangs lhag pa dang dbu ma'i lam gsum par mtha' gang sgyor mi rnyed pa'i skyon 'byung bas brtag go /
dkyus su bkod pa rnams 'grel ba 'grel bshad kyi sgras zin dang bstun khul te /
dbu ma'i lam bcu gsum dang bco lnga po'i gang rung yin na lam yin pas khyab ma khyab dang /
dngos bstan gtso bo'i de yin na byang sems kyi lam yin pas khyab ma khyab dang| dbu ma'i lam bco lnga po'i gang rung yin na rang gang dang sbyar ba'i mthar 'dzin dang 'dzin stangs dngos 'gal du zhugs pas khyab ma khyab kyang brtag la /
dpyad pa lhag ma ni dbu ma'i lam bshad du blta'o / /
kha cig na re /
de ni dbu ma'i lam yin no / /
zhes pa'i dbu ma'i lam stong nyid rtogs pa'i ye shes yin te /
'od srungs le'u'i 'grel ba las /
mtha' de gnyis kyi dbus gang yin pa de ni zhes bya ba de ni rnam par mi rtog pa'i ye shes te /
zhes dang /
de la ji ltar gang zag stong pa nyid du ston ce na /
rnam grangs gcig gis mi dmigs par yongs su ston te /
gang zag la bdag med par so sor rtog ces 'byung ba'i phyir ro / /
zhes stong nyid rtogs pa'i yul can la bshad pa gang /
'od srungs le'u las bshad pa'i dbu ma'i lam dang 'di gnyis gnad gcig pa'i phyir dang /
theg pa chen po dang rab tu ldan pa'i chos zab mo stong pa nyid dang /
nas /
tshul bzhin du sbyor bas dbu ma'i lam du zhugs pa yin no / /
zhes dang /
bsdu ba las /
yang dag pa'i sgrub pa la rnam par gnas pa'i byang chub sems dpa'i bslab pa gang zhe na /
nas /
tshul bzhin la brtson pa zhes bya'o / /
tshul bzhin la brtson pa dang dbu ma'i lam la zhugs pa yin te /
'di ltar chos de ni dbu @# / /
ma'i lam rnam pa bcu gsum smos par byed pa yin pa'i phyir /
zhes dbu ma'i lam la zhugs tshul bshad pa dang /
dka' 'grel las /
gzhan dbang gi shes pa gzung 'dzin rdzas gzhan gyis stong par rtogs pa'i lam de nyid 'od srungs kyi le'u sogs nas gsungs pa'i mtha' gnyis dang bral ba'i dbu ma'i lam gong na med pa de nyid yin par bzhed do / /
zhes pa ltar rjes 'jug 'grel byed phal che bas bshad pa'i phyir zer ba dang /
la las /
de'i dbu ma'i lam la stong nyid 'jog dgos te /
stong nyid lam dbu ma min yang dbu ma'i lam du khas len dgos pa'i phyir te /
byang sa sogs las gsungs pa sngar byang sa'i dbu ma'i lam bshad skabs drangs pa dang /
gzhung las /
tshigs bcad dang pos stong nyid kyi mtshan nyid dang /
gnyis pas de nyid dbu ma'i lam du bstan to / /
zhes dang /
chos thams cad mtha' gcig tu stong pa dang mi stong pa dang yod pa dang med pa ni mtha' nyid du 'gyur gyi dbu ma'i lam ma yin /
zhes pa'i gsung shugs kyi mtha' gnyis bral ba'i stong nyid dbu ma'i lam yin pa gsal ba'i phyir dang /
stong nyid la dbu ma'i lam zer don sngar bshad zin pa'i phyir dang /
zhugs tshul gyis kyang mi gnod de| yul dbu ma la thos bsam sogs kyis zhugs pa yod pa'i phyir zer ba dang /
gzhan dag 'di'i dbu ma la yang yul yul can gnyis ka yod par 'dod pa dag las bar bltar byas na sgrub byed che'am snyam ste dpyad do| /
gnyis pa thogs med rjes 'brang gi mkhas pa rnams kyis gsungs tshul la gnyis /
dbyig gnyen dang blo brtan gyis bkral tshul brjod zin par bstan pa dang /
phyogs glang dang chos grags kyis bkral tshul mdor bsdus te bstan pa'o / /
dang po ni /
de ltar na dbyig gnyen /
zhes sogs byung /
de la /
dbyig gnyen gyis sum cu ba las gsungs tshul sngar dgongs 'grel gyi mdo don bshad pa'i skabs dang dbyig gnyen blo brtan gnyis kas bshad tshul mdo sde rgyan dang dbus mtha'i don bshad pa'i skabs bkod zin pa ltar ro / /
gnyis pa ni /
phyogs kyi glang pos /
zhes sogs byung /
de yang phyogs glang dang /
chos grags kyis bshad pa gnyis las /
dang pos brgyad stong don bsdus su bkral tshul ni /
de nyid las /
shes rab pha rol phyin par ni / /
bstan pa gsum la yang dag brten / /
btags pa dang ni gzhan dbang dang / /
yongs su grub pa kho na'o / /
med ces bya la sogs tshig gis / /
btags pa thams cad 'gog pa ste / /
sgyu ma la sogs dpe rnams kyis / /
gzhan gyi dbang ni yang dag bstan / /
rnam par byang ba bzhi yis ni / /
yongs su grub pa rab tu bsgrags / /
zhes sher mdor chos rnams rang mtshan gyis med par gsungs pa mtshan nyid gsum kho na la brten pa ste /
ngo bo nyid med pa dang ma skyes pa sogs ston pa'i tshig gis kun btags la mtshan nyid ngo bo nyid 'gog pa dang /
sgyu ma dang rmi lam sogs kyi dpes @# / /
gzhan dbang la skye ba'i ngo bo nyid 'gog pa dang /
rang bzhin gyi rnam byang stong nyid /
dri med kyi rnam byang 'gog bden /
lam rnam byang lam bden /
dmigs pa rnam byang theg chen gyi sde snod de rnam byang bzhi ston pa'i mdos yongs grub la don dam pa ngo bo nyid 'gog pa ste /
rnam byang zhes pa don bsdus 'grel ba las /
rnam par byang bzhes bya ba ni rnam par dag pa'o / /
rnam par byang bar byed pas na rnam par byang bste rnam pa'o / /
zhes pa ltar gang la dmigs na sgrib pa rnam par byang ba ste dag par byed pa'i dmigs pa yin pa'i cha nas bshad do / /
de nyid theg bsdus dang mthun tshul ni /
theg bsdus las /
'byung rten sgyu ma la sogs bstan / /
btags la brten nas med pa bstan / /
rnam par byang ba bzhi brten nas / /
yongs su grub pa bstan pa yin / /
zhes pa'i rkang ba dang po dang don bsdus kyi /
sgyu ma la sogs dpe rnams kyis / /
sogs rkang ba gnyis dang /
'di'i rkang ba gnyis pa dang don bsdus kyi /
med ces bya la sogs tshig gis / /
sogs rkang pa gnyis dang /
'di'i rkang ba tha ma gnyis dang don bsdus kyi /
rnam par byang ba bzhi yis ni / /
sogs rkang ba gnyis don mthun pa shes sla zhing /
theg bsdus las /
dag pa de ni rang bzhin dang / /
dri ma med dang lam dang dmigs / /
rnam par dag pa'i chos kyi rnams / /
rnam pa bzhi po bsdus pa yin / /
zhes pas rnam byang bzhi ngos bzung ngo / /
gnyis pas rnam 'grel du bkral tshul ni /
phyi don la ltos pa'i gzung 'dzen gnyis po de la gang rung gcig bden par med pas kyang gnyis ka bden par yod pa nyams par 'gyur ba de'i phyir gzung ba gzung 'dzin gnyis kyis stong tshul gang yin pa de ni 'dzin pa de yi'ang stong tshul de nyid yin no / /
zhes stong gzhi gzhan dpang steng du dgag bya gzung 'dzin rdzas gzhan gyis stong ba'i stong nyid gzhan dbang gi de kho na nyid du gsungs shing /
de la dgongs te sher mdor chos rnams rang bzhin gyis med par bstan pa yin pas der rang bzhin gyis med par gsungs pa'i don yang gzung 'dzin rdzas gzhan du med pa'i don du 'grel dgos te /
dngos rnams tha dad gnas pa ni / /
zhes sogs gsungs pa'i phyir /
de'i don ni /
dngos po rnams rgyu 'bras mtshan mtshon sogs kyis skye ba la sogs par tha dad du 'byed pa ni rang rig tsam gyis min par gnyis snang gi shes pa rtog pa la brten nas 'byed pa ste bdad du bzhag go /
rtog pa des bzhag pa'i chos de dag gi tha dad pa'i rnam gzhag rnams kyang bslad pa ste rdzun pa sgro btags su 'gyur te /
gnyis snang can gyi rtog pa de yang don de la gnyis snang 'khrul ba'i bag chags kyis bslad pa yin pa'i phyir /
sher mdor chos kun rang bzhin gyis med par gsungs pa'i rgyu mtshan yod de /
chos kun gzung 'dzin rdzas tha dad du snang ba'i mtshan nyid dam rnam gzhag byas pa de ltar bden pas stong pa'i phyir te /
gzung 'dzin gyi rnam pa las don gzhan pa'i mtshan nyid yod pa ma yin pa'i phyir /
zhes pa ste nyan thos sde ba dang thun mong min pa'i @# / /
rnam rig pa'i lugs so / /
gzhan yang /
rnam 'grel du /
sher mdor chos de dag rang mtshan gyis grub pa dang bral ba ste des stong bar bshad pa'i dgongs gzhi yod de /
gzugs phung sogs mtshon bya'i bye brag gi mtshan nyid dam rang bzhin rnams bya bas khyad par du byas pa dang /
gzugs rung sogs mtshan nyid kyi rang bzhin thams cad byed pas khyad par du byas la mtshan mtshon gyi gzhi bden grub cig yin na'ang mtshan mtshon gyi cha rnams bden par ma grub pa la byed pa'i phyir /
de ltar grub pa ma yin te /
de ltar grub na de dag gi gzhi rdzas tha dad du 'gyur ba'i phyir te /
mtshan mtshon kun bden pa'i tha dad du 'gyur ba'i phyir /
zhes pa ni nyan thos sde ba dang thun mong ba'i rnam rig pa'i lugs so / /
gzhan yang rnam 'grel du /
gal te dngos po rnams la don dam par 'bras bu skyed pa'i nus pa med do zhe na /
ma yin te /
rgyu sa bon sogs ni 'bras bu rgyu gu sogs la phan 'dogs nus yin pa mngon sum gyis mthong ba'i phyir /
gal te rgyus 'bras bu la phan 'dogs nus pa kun rdzob tu 'dod do zhe na /
de ltar na mngon sum gyis dngos su dmigs pa de ltar ji ltar 'gyur te mi 'gyur bar thal /
yul rdzun pa snang ba'i ma 'khrul ba'i shes pa 'ga' yang med pa'i phyir /
zhes ngo bo nyid med par smra ba dang rtsod lan byed pa ni /
sngar gyi bsdu ba'i rtsod lan dang gnad gcig go ! /
spron na /
yig cha las /
chos thams cad ma skyes ma 'gags gzod ma nas zhi ba rang bzhin gyis mya ngan las 'das par bshad pa rnams yongs grub la dgongs pa'i phyir /
zhes yig cha rnying ba ltar ma skyes pa sogs bzhi rnam byang bzhi la bzhag pa bzhin kun mkhyen par bas kyang bzhed pa gung thang rin po che sogs rjes 'jug phal che bas mgrin gcig tu bkag go /
dogs dbyod du /
yig char ma skyes pa sogs bzhi rnam byang bzhir gsungs pa'i tshig zur tsam yang med par bshad kyang /
yig cha drangs ma thag pa de /
rnam par byang ba bzhi yis ni / /
sogs kyi snga 'grel yin pa yig char don bsdus kyi lur drangs pas shes so / /
de la rang bzhin rnam byang sogs bzhi 'jog pa theg bsdus dang gnyis mthun tshul sngar ltar dang /
ma skyes pa sogs ni /
med ces bya la sogs tshig gis / /
zhes pa'i sogs sgras bsdus pa'o / /
'byung rten sgyu ma la sogs bstan / /
sogs kyi tshigs bcad gnyis dbus mtha'i 'grel bshad du /
chos mngon pa'i mdo'i nang nas tshigs su bcad pa gnyis las /
zhes drangs pa la /
mchan du /
lung de chos mngon pa'i don bsdus pa'am yi ge ma dag pa gang rigs su bshad kyang /
de ni chos mngon pa'i tshig /
gang dag zag bcas nyer len pa'i / /
sogs mdzod rtsar bkod pa bzhin yin nam brtag rnam 'grel TIka chen las /
chos thams cad la mtshan mtshon gnyis kyis khyab pa'i rgyu mtshan des kyang /
zhes pa gzhi grub na mtshan mtshon gnyis yin pas khyab par gsungs pa min par chos thams cad kyi steng gi mtshan mtshon 'jog rung ba'i don yin te /
ka bum gnyis @# / /
tshad mas dmigs pa ka bum gnyis kyi steng gi mtshan nyid dang /
gzugs rung tshad mas dmigs pa gzugs rung gi steng gi mtshan nyid yin pa'i phyir /
des na mtshan nyid stong pa'i phyir / /
zhes pa'i des na'i don bshad pa na gnyis chos kyis chos thams cad la khyab ces pa'i don yang gzhi grub na rang 'dzin rtog pa gnyis snang can yin pas khyab pa'i don du go dgos so / /
'di ni nyan thos sde ba dang yang thun mong pa'o / /
zhes pa'i don la /
kha cig na re /
dka' 'grel du /
'di ni sems tsam pa rang gi thun mong ma yin pa'i /
phung po la sogs bye brag gis / /
zhes sogs kyis sher mdor chos rnams bden med du gsungs pa'i dgongs pa 'chad pa mdo sde ba dang thun mong ba'i dbang du byas par bshad pa mi 'thad par thal /
nyan thos sdebs sher mdo'i dgongs pa len pa mi 'thad pa'i phyir te /
des theg chen gyi mdo bkar mi 'dod pa'i phyir te /
zhes gsungs pa'i gnyis kyi lugs la /
nas /
theg pa chen po bkar mi 'dod do / /
zhes dang /
stong thun las /
'di la nyan thos sde ba /
nas /
theg pa chen po'i sde snod ni sangs rgyas kyi bka' ma yin par 'dod la /
zhes gsungs pa'i phyir zer /
la las /
de la theg chen gyi sde snod bkar khas len mi len gnyis yod de /
spyod 'jug dar TIka las /
nyan thos sdeb kha cig /
nas /
theg pa chen po'i mdo sde bkar khas mi len pa de dag phyogs snga'i gtso bo yin la /
zhes dang /
rgyud bla dar TIka las /
gnas ma bu ba'i sde ba la yang /
theg pa chen po'i mdo sde la skur ba 'debs pa dang mi 'debs pa gnyis su yod la /
kha che bye brag tu smra ba sogs la yang gnyis su yod par shes par bya'o / /
zhes dang /
tshad ma'i brjed byang las /
nyan thos sde ba phal cher theg pa chen po'i mdo sde bkar mi 'dod /
ces dang /
sde bdun rgyan las /
mdo sde ba sogs nyan thos sde ba phal cher theg chen bkar mi 'dod /
ces gsungs pa'i phyir zer /
gzhan dag /
de la rje yab sras gsum dgongs pa mi mthun te /
rjes rnam rig thun mong min pa dang /
mdo sde ba dang thun mong ba'i dbang du byas nas sher mdo'i dgongs pa 'chad tshul gnyis phye nas nyan thos sde bas sher mdo bkar 'dod pa dang /
rgyal tshab rjes de bkar khas len mi len gnyis dang /
mkhas grub rjes nyan thos sde ba thams cad kyis de bkar mi 'dod par bzhed pa'i phyir te /
dka' 'grel las /
rgyal tshab thams cad mkhyen pa rigs pa'i rjes 'brang gi mdo sde ba rnams theg chen bkar khas yin par bzhed cing /
mkhas grub smra ba'i nyi ma nyan thos sde ba thams cad kyis bkar khas mi len par bzhed kyang /
rje nyid kyi dgongs pa snga ma ltar yin par sems so / /
zhes gsungs pa'i phyir zer /
kha cig /
nyan thos sde bas sher mdo bkar mi 'dod kyang de'i dgongs pa len tshul bshad nas brtag pa mtha' bzung byas pa yin te /
yig cha las /
'di la'ang @# / /
'on kyang bkar mi 'dod kyang de'i 'ang dgongs pa len na 'di 'dra yin zhes pa'am /
thogs med sku mched sogs kyis theg chen gyi sde snod la rtsod tshul dang dgongs pa len tshul nyan thos sde pa dag 'di 'dra byas byung na zhes dogs pa khong slong gi tshul gyis bkod pa yin nam /
zhes gsungs pa'i phyir zer /
mchan dang bstun nas kha cig /
nyan thos sde pa spyi lugs la byas na lung gi rjes 'brang gtso che zhing des sher mdo bkar mi 'dod pas dgongs pa 'grel don med mod /
nyan thos sde pa kha cig gi lugs la de drang don gyi mdor byed pas de dang thun mong ba yin no / /
rgyu mtshan de bas na spyir nyan thos sde pa dang yang thun mong bar song ba yin la /
spyi rnam du nyan thos sde gnyis kyi lugs zhes pa las thams cad ces mi 'byung bas nyan thos sde pa kha cig gis theg chen bkar mi 'dod pa'i don du bkral nus shing /
stong thun gyi gsung zin du nyan thos sde pa'i nang tshan la theg chen bkar 'dod mkhan med pa 'dra ba zhig snang yang /
TIka chen du mdo sde bas theg chen bkar mi 'dod par gsungs pa dang /
drangs ma thag pa'i sde bdun rgyan dang gnad gcig pa dang /
phung po la sogs bye brag gis / /
zhes pa nyan thos sde pa kha cig dang sbyor dgos pa lha dbang blo dang ja ma ris bshad pas shes la /
des kyang de dag mtshan nyid bral / /
zhes pa'i kyang sgra'ang sems tsam du ma zad nyan thos sde pa kha cig gis kyang 'dod pa'i don no / /
des na rje yab sras dgongs pa gcig tu bsgril nas nyan thos sde pa phal che bas sher mdo bkar mi 'dod kyang /
bkar 'dod pa'i nyan thos sde pa kha cig yod par byed dgos so zhes zer /
lcang skya'i grub mthar /
bya byed bden par med pa mdo sems kyi 'dod pa thun mong ba 'dir bstan pa las sher mdo'i dgongs gzhi 'chad tshul thun mong bar bstan pa min par gsungs so / /
de la yig char brtag pa mtha' bzung byas pa /
mun sel du khas len mi nus gsungs pa ltar las mdzad pa po'i bzhed pa min te /
lung de'i gsham du /
yang na bkar khas blangs nas sngar ltar rtsod pa gang yin brtags te rje yab sras dgongs pa gcig mi gcig sogs dpyad dgos mang po 'dug kyang ma bris so / /
zhes gsungs pa'i phyir ro / /
sde bdun rgyan du /
phung po la sogs bye brag gis / /
zhes sogs mdo sde pa'i lugs la sbyor ba mi 'thad par gsungs shing /
dzam ris theg pa tha shal ba'i 'dod tshul du bshad pa bkag pas mchan du gsungs pa'ang ji bzhin 'thad dka' zhing /
lcang skya'i grub mtha'i gsungs tshul yang gzhung gi sgras zin ji bzhin du 'byor dka' 'o / /
des na nyan thos sde pa dang thun mong ba'o / /
zhes pa nyan thos sde pas kyang khas len pa'i grub mtha'i steng nas sher mdo'i dgongs pa len tshul gsungs pa las /
nyan thos sde bas sher mdo bkar mi 'dod pas de'i lugs kyi de'i dgongs pa bkral tshul min no / /
de'i rgyu mtshan gyis TIka chen las kyang /
des na snga phyi gnyis ka rnam rig pa'i bshad pa'i rnam grangs yin no / /
zhes dang /
tshad ma'i brjed @# / /
byang las /
tshigs bcad gsum pas rang bzhin med pa'i dgongs pa 'di bzhin du'ang bshad du rung ngo zhes pa'i 'grel tshul gzhan 'chad pa yin gyi de nyid mdo sde pa la sbyor ba mi 'thad de /
nas /
rnam rig pa rang gi lugs yin no / /
zhes gsungs so / /
sngar rnam 'grel gyi tshig bkral ba la gzhung 'di'i sgras zin gtso bor bton pas 'grel ba gzhan gyi sgras zin dang mthun min phran tshegs yod la /
de las gzhan rnams TIka chen dang bstun te bkod yod do / /
gnyis pa sgro 'dogs kyi mtha' bye brag tu dgag pa la gnyis /
dgag bya sgro 'dogs ngos gzung ba dang /
de ji ltar 'gog pa'i tshul lo / /
dang po la gsum /
dgag bya'i rnam gzhag spyir bshad pa /
lugs 'di'i chos kyi bdag 'dzin dang chos bdag bye brag tu ngos gzung ba /
de la rtsod pa spang ba'o / /
dang po ni /
lugs 'di'i /
zhes sogs byung /
spyir dgag bya la lam dang rigs pa yang dag gi dgag bya gnyis las /
snga ma la /
dbus mtha' las /
nyon mongs pa yi sgrib pa dang / /
shes bya'i sgrib pa nyid du bstan / /
zhes gsungs pa ltar sgrib pa gnyis 'jog dgos shing de lam gyis 'gog pa'i tshul yang slar skye mi rung du byed pa'i tshul gyis 'gog pa yin gyi /
shes bya la yod pa 'gog pa min no / /
des na lam gyi dgag bya ni shes bya la yod pa'i dgag bya yin te /
de med na sems can thams cad 'bad med du grol ba dang /
lam sgom pa'i ngal ba don med du thal ba'i phyir ro / /
phyi ma la /
lugs 'di'i don dam dpyod pa'i rigs pa yang dag gi dgag bya'i dbang du byas pa la sgro skur gnyis las skur 'debs ni kun btags kho na dang /
de yang ngo bo nyid med par smra ba'i lugs su sngar bshad pa ltar dang /
sgro 'dogs la kun lhan gnyis las snga ma ni gzhan sde dang bye mdo'i lugs dang /
phyi ma la gang zag dang chos kyi bdag tu sgro 'dogs pa gnyis las dang po 'og tu rang rgyud pa'i skabs su ston pas phyi ma bshad par bya ste /
de la yang chos kyi bdag 'dzin 'jog dgos shing /
chos bdag rigs pas 'gog tshul sgrib pa rgyud la 'gog pa ltar min par shes bya la yod pa 'gog pa dang /
chos kyi bdag 'dzin 'gog tshul de'i zhen yul sun phyung ba'i sgo nas 'gog pa ste /
rigs pa'i dgag bya la yod med gnyis so / /
lam rim las /
phyin ci log gi 'dzin pa la dgag byar gsungs pa dang des bzung ba'i rang bzhin yod pa la dgag byar mdzad pa gnyis yod do / /
'on kyang dgag bya'i gtso bo ni phyi ma yin te /
zhes gsungs pa dang 'dra bar 'dir yang rigs pa'i dgag bya la yul can dang de'i yul gnyis dang /
de las kyang phyi ma gtso bo yin te /
grub mtha'i chos bdag btags pa yang lhan skyes gyis bzung ba'i chos bdag sgrub pa'i don yin pa'i phyir dang| rigs pa'i dgag bya'i gtso bo yang chos bdag de yin pa'i phyir ro /
! /
spro na /
gzhung las /
lhan skyes kyi bdag 'dzin yul dang bcas pa rigs pa'i dgag bya'i gtso bo yin pa dang /
zhes gsungs pa dang /
gzhung gi @# / /
thad 'di dang drangs zin lam rim dang /
de mthun stong thun sogs su bdag 'dzin lhan skyes kyi yul dgag bya'i gtso bor gsungs pa gnyis mi 'gal te /
spyir bdag 'dzin lhan skyes yul dang bcas pa dgag bya'i gtso bo yin yang /
lhan skyes de dang de'i yul gnyis las de'i yul gtso ba'i don yin pa'i phyir /
gzhan yang rje btsun pas rtags dang rigs pa'i dgag bya gnyis la khyad ma phye bar rtags yang dag gi dgag bya la yod med gnyis khas len pa dang /
sgo mang gis skabs 'di'i sgro 'dogs kyang rigs pa yang dag gi dgag byar byed pas rigs pa yang dag gi dgag bya yod kyang rtags yang dag gi dgag bya la med pas khyab par bzhed pa gnyis las phyi ma rang lugs su 'dod dgos pa sogs kyang shes par bya'o /
kha cig gzhung du sgro 'dogs kun btags ni gzhan sde dang bye mdo'i lugs su bshad pa mi 'thad par thal /
de la gzhan sde med pa'i phyir te /
byang sar srid pa 'phob /
don gyi sde tshan /
sdum byed ka tya'i bu'i mdo gsam gyis sgro 'dogs bkag cing /
gzhan sde la nang ba'i lung 'dren pa mi rigs pa'i phyir na /
ma khyab ste /
byang sar sgro 'dogs lung rigs gnyis kyis bkag pa las rigs pa'i 'gog yul la gzhan sde yang yod pa'i phyir /
gnyis pa ni /
'di'i gzhung mang por /
zhes sogs byung /
sems tsam pa'i gzhung mang por gzung 'dzin rdzas gzhan du 'dzin pa las chos kyi bdag 'dzin gzhan te rang 'dzin rtog pa'i zhen gzhir rang mtshan gyis grub par 'dzin par ngos su ma bshad kyang /
dgongs 'grel las /
rnam par rtog pa'i spyod yul kun btags pa'i mtshan nyid kyi gnas 'du byed kyi mtshan ma de nyid kun btags pa'i mtshan nyid der yongs su ma grub cing /
ngo bo nyid de kho nas ngo bo nyid ma mchis pa nyid /
chos la bdag ma mchis pa /
de bzhin nyid /
rnam par dag pa'i dmigs pa gang lags pa de ni yongs su grub pa'i mtshan nyid lags te /
zhes gzhan dbang ngo bo dang khyad par du kun btags pa'i ngo bor rang mtshan gyis grub pa med pas mtshan nyid ngo bo nyid de 'dir bstan dgag bya'i kun btags rang mtshan gyis med pa chos kyi bdag med phra mor bshad pa'i shugs kyis gzhan dbang la ngo bo dang khyad par du kun btags pa rang mtshan gyis grub par 'dzin pa chos kyi bdag 'dzin tu bstan la /
byang sa sogs las kyang /
bdag 'dzin des ji ltar bzung ba ltar grub pas stong pa'i stong nyid ni gnas lugs mthar thug gam dbu ma'i don mthar thug pa dang chos kyi bdag med kyi yongs grub tu 'bad pa du mas slub ba 'og tu sgro 'dogs 'gog skabs 'byung ba ltar yin pas /
gzhan dbang la chos bdag ste ngo bo dang khyad par du kun btags pa ltar rang mtshan gyis grub par sgro btags pa'i kun btags 'di ji ltar yin dpyis phyin ma shes na lugs 'di'i chos kyi bdag 'dzin dang chos kyi bdag med mtha' chod par mi shes so / /
kun btags rang mtshan gyis grub par 'dzin pa chos kyi bdag 'dzin tu 'dod @# / /
pa'i kun btags ni kun btags gang yin la mi bya bar phung sogs la 'di gzugs so zhes ngo bo la ming brdas kun btags pa dang /
'di gzugs kyi skye ba'o zhes khyad par du ming brdas kun btags pa'i kun btags so / /
kun btags pa de tsam zhig tu phung sogs yod pas der yod par 'dzin pa sgro 'dogs min gyi /
phung sogs ngo bo dang khyad par du kun btags pa de lta bu'i ngo bor rang mtshan gyis grub par 'dzin pa ni sgro 'dogs te /
mdor na phung sogs la 'di ni gzugs so zhes ngo bo dang /
'di ni gzugs kyi skye ba'o zhes khyad par du kun btags pa'i ngo bor phung sogs rang mtshan gyis grub par 'dzin pa ni sgro 'dogs dang de ltar 'dzin pa'i zhen yul ni chos bdag tu shes par bya'o /
! /
'dir /
chos bdag tu grub tshad shes pa gal che bas de zhib tu bshad na /
de yang gzhan dbang la ngo bo dang khyad par du ming brdas btags tshul /
btags pa'i ngo bor gzhan dbang rang mtshan gyis grub par snang zhing zhen tshul /
mdo sems gnyis kyis de ltar snang ba dang zhen pa ltar grub ma grub kyi khyad par 'byed tshul /
sems tsam pas de ltar thub pa 'gog tshul /
'gog tshul de dang gzung 'dzin rdzas gzhan 'gog pa'i rigs pa dang shes 'tshol bzhi so so'i sgo nas rnam rig tsam gyi de kho na nyid la 'jug tshul rnams shes dgos shing /
de las gzhan dbang la ngo bo dang khyad par du ming brdas btags tshul ni /
sngon po lta bu khyad gzhir bzung nas brda byang gang zag gis de la| 'di sngon po'o / /
'di sngon po'i skye ba'o zhes sogs sgra rtog gis tha snyad 'dogs par byed pa yin la /
de 'dra'i tha snyad kyi gzhir sngon po de rang gi gnas tshod kyis ma song yang sgra rtog la ltos nas song ba dang grub pa dang yod par 'dod do / /
btags pa'i ngo bor gzhan dbang rang mtshan gyis grub par snang zhing zhen tshul la /
gzhi grub na rnam rig bco lnga po'i gang rung yin pas khyab tshul /
de dag bag chags gsum gyi dbang gis grub tshul /
dbang shes gcig la'ang bag chags so so'i dbang gis rnam rig mi 'dra ba du ma snang tshul /
sngo 'dzin dbang shes lta bu la sngon po sngon por snang ba dang sngon po phyi don du snang ba dang sngon po tha snyad kyi gzhir snang ba dang khyad par du sngon po tha snyad kyi gzhir rang mtshan gyis grub par snang ba'i snang tshul /
sngo sogs ming brda'i gzhir yod tsam dang der rang mtshan gyis yod pa'i khyad par /
gzugs sogs rtog pa'i zhen yul yin pa dang dgag bya'i skabs rtog pa'i zhen gzhi yin bzhes yang yang 'byung ba gnyis mi 'dra tshul /
gzugs sogs rtog pa'i zhen yul yin pa rang mtshan gyis ma grub pa dang gzugs sogs rtog pa'i zhen gzhir rang mtshan gyis ma grub pa'i tshul gnyis gtan mi 'dra tshul /
dbang shes dang rtog pa'i yul du gzugs sogs sdod lugs kyi ngos nas snang ba dang zhen pa ltar grub pa 'gog pa gnyis gnad gcig tshul /
dbang shes kyi snang tshul gyi dgag bya ngos zin na de ltar grub par zhen pa'i rtog pa'i zhen tshul ltar grub pa 'gog lugs shes pa la khyad che tshul /
gzugs sogs dbang shes la ming brda'i gzhir dngos dbang gis grub par snang ba dang snang ba @# / /
de ltar du grub pa gnyis ka kun btags tsam du mtshungs kyang yod med mi mtshungs tshul /
gzugs sogs don lnga snang ba dang de dag phyi don du snang ba mi 'dra tshul /
tshur mthong gi shes pa rang dga' ba la snang tshod ltar gyi gzugs sogs kun btags yin tshul /
tshul de dag la brten nas skabs 'di'i sgro 'dogs dang de'i mtha' ngos 'dzin tshul dpyis phyin par shes dgos pas de dag rim par bshad na /
dang po yod de /
'dus byas la des khyab pa gang zhig /
ma byas pa'i chos la des khyab pa'i phyir /
dang po grub ste /
rnam rig bco lnga pos 'dus byas rnams bsdus par theg bsdus las gsungs pa'i phyir /
gnyis pa grub ste /
ma byas pa'i chos la chos khams kyis khyab cing| yul khams drug po nye bar spyad pa'i rnam rig la 'jog pa'i phyir /
de skad du grub mtha' chen mo las /
'dus byas thams cad rnam rig dgu'i rdzas dang /
shes bya thams cad rnam rig dgu'i bdag nyid du 'dod /
ces gsungs so / /
gnyis pa la /
rnam rig bco lnga po gang rung yin na bag chags gsum po gang rung gi dbang gis grub pas khyab ste /
lus las can za ba po nye bar spyad pa nye bar spyod pa dus grangs yul tha snyad kyi rnam rig dgu mngon rjod kyi bag chags dang /
bdag gzhan gyi rnam rig gnyis bdag lta'i bag chags dang /
bde 'gro ngan 'gro 'chi 'pho ba skye ba'i rnam rig bzhi srid pa'i yan lag gi bag chags las byung bar theg bsdus las gsungs pa'i phyir /
rnam rig de dag gi khyad par yod de /
mig sogs khams lnga lus kyi dang /
nyon yid lus can gyi dang /
yid khams za ba po'i dang /
phyi rol gyi gzugs sogs khams drug des nye bar spyad bya'i dang /
rnam shes kyi khams drug nye bar spyod pa'i dang /
'khor ba'i rgyun 'jug pa chad pa med pa dus kyi dang / /
gcig bcu sogs grangs kyi dang /
snod kyi 'jig rten yul gyi dang /
mthong thos bye brag phyed pa rnam par shes pa ste tha snyad bzhi tha snyad kyi dang /
bdag dang bdag gir snang ba bdag tu snang ba'i dang /
gzhan dang gzhan gyis snang ba gzhan du snang ba'i dang /
lha mi bde 'gro'i dang /
ngan song gsum ngan 'gro'i dang /
'chi ba'i rten 'brel 'chi 'pho ba'i dad /
skye ba'i rten 'brel skye ba'i rnam rig la 'jog pa'i phyir /
'di dag theg bsdus rtsa 'grel gyi bshad tshul te /
bshad sbyar gyis nye bar spyod pa'i rnam rig la rnam shes lnga dang /
dus kyi rnam rig la dus gsum du snang ba bzhag go /
de dag 'grub byed bag chags gsum gyi khyad yod de /
tha snyad sna tshogs 'dogs pa'i rtog pa skyed byed kyi bag chabs la mngon rjod kyi bag chags sam rjos pa'i bag chags /
nyon yid kyis kun gzhi lang 'o snyam pa'i blo skyed byed kyi bag chags la bdag lta'i bag chags sam 'jig tshogs la lta ba'i bag chags /
bde 'gro dang ngan 'gro'i skye mched sogs rnam smin gyi 'bras bu skyed pa'i bag chags la srid pa'i yan lag gi bag chags sam rnam smin gyi bag chags zer zhing /
bag chags la de gsum gang rung gis ma khyab ste / /
@# / /
sngon po dang sngo 'dzin mig shes lta bu skyed byed rigs mthun gyi bag chags dang /
mtshan dpe sogs skyed byed zag med kyi bag chags sogs du ma yod pa'i phyir /
gsum pa yod de /
bag chags brtan byung gi dbang shes gcig gi snang ba la'ang rang mtshan gyis grub pa'i gzhan dbang yin pa dang /
ming brdas bzhag tsam gyi kun btags su yod pa dang /
ming brdas yod par bzhag mi nus pa'i rtog btags 'ba' zhig yin pa'i cha du ma dbyer yod pa'i phyir te /
sngo 'dzin mig shes lta bu la sngon po rigs mthun bag chags dang /
sngon po sngon po zhes pa'i ming brda 'jug pa'i gzhir mngon rjod kyi bag chags dang /
sngon po ming brda'i gzhir rang gi sdod lugs kyi ngos nas grub par yang bag chags de'i dbang gis snang zhing /
sngon po tha snyad kyi gzhir ming brda la ma ltos par yul rang gi sdod lugs kyi ngos nas grub par ni bdag lta ma rig pa'i bag chags kyis snang ba yin no / /
bzhi pa la /
sngo 'dzin mig shes la rigs m+zun bag chags kyis sngon po sngon por snang ste /
sngon po de'i snang yul yin pa'i phyir /
mig shes de la sngon po phyi don du snang ste /
sngon po snang tshe phyi rol rgyang chad kyi tshul du snang ba'i phyir /
de la sngon po tha snyad kyi gzhir snang ste /
snang tshul de dran pa'i yul du byas nas 'di sngon po'o zhes tha snyad byed pa'i rtog pa mig shes des rang stobs kyis 'dren pa'i phyir /
khyab ste /
tha snyad kyi gzhir mi snang na sngon po de dmar por 'dzin pa'i rtog pa dbang shes des mi 'dren pa bzhin yin pa'i phyir /
khyad par du sngo 'dzin mig shes la sngon po tha snyad kyi gzhir sgra rtog la ma ltos par yul rang gi sdod lugs kyi ngos nas grub par snang ba'i snang tshul yod de /
sngon po'o zhes brjod pa'i don de'i ngo bo gang yin zhes dris pa na mig shes de la sngon po ming brda'i gzher rang ngos nas grub par snang ba ltar yid kyis zhen pa'i sgo nas /
de'i ngo bo gzugs yin no zhes lan 'debs shing /
de 'dra'i lan 'debs pa'i kun slong gi rtog pa 'ang mig shes des rang stobs kyis 'dren pa'i phyir te /
blo lhan skyes la gzugs de gzugs kyi steng du gzugs zhes sgra rtog gis btags tsam gyi rnam par mi 'char bar ming brdas bzhag pa la ma ltos par de rang gi sdod lugs kyis de 'dra'i gzhir song bar 'char ba'i phyir /
lnga ba yod de /
sngon po de sngon po la gzugs so zhes pa'i sgra rtog gi yul du ming brda sbyar ba la brten nas grub pa ni de ming brda'i gzhir yod tsam gyi don dang /
sngon po de sngon po la gzugs so zhes rjod pa'i sgra'i brjod bya dang sngon po 'o snyam du rtog pas zhen pa'i zhen gzhir ming brda sbyar ba la ma ltos par sngon po rang gi ngo bo'i gnas tshod kyi dbang gis grub pa ni ming brda 'jug pa'i gnas su rang mtshan gyis yod pa'i don yin pa'i phyir /
drug pa yod de| snga ma ni gzugs gzugs 'dzin rtog pas zhen pa'i sgo nas 'dzin stangs kyi yul du byas pa dang /
phyi ma ni dbang shes la gzugs sogs ming brda 'jug pa'i gzhir sgra rtog gis tha snyad sbyar ba la ma ltos par rang gi sdod @# / /
lugs kyi ngos nas song bar snang zhing rjes kyi rtog pas kyang snang ba de ltar du zhen nas gzugs la 'di gzugs so zhes zhen pa'i gzhir byed pas na de ltar bshad pa'i phyir /
bdun pa yod de /
gzugs rtog pa'i zhen yul yin pas de de'i zhen yul yin pa yod cing /
de de'i zhen yul yin pa'i cha de rtog pas bzhag tsam yin pas rang mtshan gyis ma grub par 'jog la /
gzugs sogs sgra rtog gis tha snyad sbyar ba la brten nas rtog pa'i zhen gzhir song ba las dngos dbang gis der ma song ba ni gzugs sogs rtog pa'i zhen gzhir rang mtshan gyis ma grub pa'i don yin pa'i phyir ro / /
brgyad pa yod de /
bkag pa'i bdag med rtog pa yid shes la ltos pa'i chos bdag phra mo bkag tsam du ro gcig pa'i phyir /
dgu pa yod de /
rtog pa'i zhen tshul las dbang shes kyi snang tshul gyi dgag bya blo yul du 'char dka' zhing /
gang 'char dka' ba de'i snang tshul ngos zin na 'char sla ba de 'gog pa la phan che ba'i phyir /
bcu ba yod de /
dang po tshad mas grub cing /
phyi ma rtags kyi dgag bya yin pa'i phyir /
bcu gcig pa yod de /
phyi rol don snang gi bag chags kyis ma bslad pa'i shes pa la rang yul de 'dzin pa'i bdag nyid kyis khyad par du byas nas snang /
bag chags des bslad pa'i shes pa la rang yul de phyi don gyis khyad par du byas nas snang ba'i phyir /
bcu gnyis pa yod de /
tshur mthong gi sngo 'dzin mig shes kyis sngon po la bltas tshe pha rol nas tshur sngon po'i snang ba shar ba de sngon po dngos min par thog med nas goms pa'i ma rig bag chags kyi dbang gis shar ba'i snang cha kun btags tsam zhig yin pa'i phyir te| de nyid 'khrul ba'i snang cha tsam min par ma 'khrul pa'i snang ba yin na snang ba de don mthun du song nas gzugs sogs sems las don gzhan rgyang chad du grub par 'gro ba la /
de rigs pas khegs pa'i phyir dang /
sngon po la brda sbyor tshe yang rang cag la shar tshod tsam po de la sngon po zhes brda sbyor zhing brda de sbyor ba'i gzhir bzung bas sngon po'i ming can zhes bshad pa'i phyir /
sngon po dngos ni sngo 'dzin shes pa las don gzhan lta bur tshur shar ba de ga yang min zhing sngo 'dzin shes pa yang de ma yin la /
de med pa yang ma yin pa ni /
rmi lam gyi glang po la gang du snang ba'i gzhi der don gyis grub pa'i glang po zhig kyang mi 'jog /
rmi lam gyi shes pa de nyid kyang mi 'jog mod /
shes pa de dang bag chags gcig las skyes pa'i shes pa de'i snang cha zhig 'jog pa bzhin te sngo 'dzin shes pa de dang rigs mthun pa'i bag chags las skyes pa'i snang ba tsam yin no / /
de nyid la brjod med kyi sngon po zer ba'i rgyu mtshan ni sngon po'i ming can de ma brjod par rang nyid brjod du med pas brjod med ces bshad pa yin zhing /
brjod med ces 'jog pa'i rnam grangs gzhan gong du song zin pa ltar ro / /
tshur mthong gis rang gi snang tshod tsam po de la brda sbyor zhing de mthong ba na sngo sogs mthong zhes 'jog @# / /
dgos kyang tha snyad de dag don mi mthun du mi 'gyur te /
de la brda sbyar bas brjod med kyi sngon po dngos la brda sbyar bar 'gro zhing /
de mthong bas brjod med kyi sngon po mthong bar 'jog thub pa /
dper na /
mdo sde ba'i lugs la bum pa zhes pa'i brda dngos su sbyor gzhi dang snang ba'i yul ni bum pa ma yin pa las log par snang ba yin yang de la dngos su brda sbyar pa dang de dngos su snang bas bum pa dngos su brjod pa dang bum pa dngos su snang bar 'jog ba bzhin no / /
tshur mthong la kun btags pa'i sngon po snang ba la ma ltos par brjod med kyi sngon po dngos su snang ba med de /
de la sngon po nam snang ba'i tshe pha rol nas tshur 'char ba'i rnam pa kho na 'byung ba'i phyir te /
dbang shes des drangs pa'i rjes kyi rtog pas tha snyad byed pa na pha rol na yod pa'i sngon po zhes zhen nas brda sbyor pa'i phyir ro / /
bcu gsum pa yod de /
chos de dang de ngo bo dang khyad par du brda sbyor pa'i sgra rtog 'jug pa'i gnas su ming brda sbyar pa la ma ltos par yul rang gi dngos po'i gnas tshod kyis grub pa ni rtog pa yid shes la ltos pa'i chos bdag tu grub pa'i tshad ngo / /
chos bdag de la sgras brjod kyis dbye na /
ngo bo dang khyad par du tha snyad sbyor ba'i sgra rtog gi 'jug gzhir rang gi sdod lugs kyis grub pa gnyis dang /
de re re la rjod pa sgra'i tha snyad kyi brjod byang de ltar grub pa dang /
rtog pa shes pa'i tha snyad kyi zhen gzhir de ltar grub pa gnyis re 'jog pa dang /
tshul de ltar grub par 'dzin pa'i rtog pa rnams ni 'di'i sgro 'dogs so / /
nang shes pa dang rdzas tha dad pa'i tshul du don gzhan rgyang chad du grub pa de rtog med dbang shes la ltos pa'i chos bdag gam phyi don du grub pa'i tshad dang /
de ltar grub par 'dzin pa ni 'di'i sgro 'dogs so / /
de ltar na rang 'dzin rtog pa'i zhen gzhir rang mtshan gyis grub pa'i don yang /
sngon po lta bu la mtshon na 'di sngon po 'o zhes sogs su 'dzin pa'i rtog pa de dang des zhen pa'i gnas su ming brda sbyar ba la ma ltos par sngon po rang gi gnas tshod kyis grub pa dang /
gzung 'dzin rdzas tha dad du grub pa'i don yang /
sngon po lta bu la mtshon na /
sngo 'dzin mig shes dang de'i gzung bya'i sngon po gnyis bdag nyid gcig ma yin par sngon po phyi rol nas rdul du ma 'dus pa'i stobs kyis grub pa la bya'o / /
sngo sogs ming brda 'jug pa'i gzhir sgra rtog la brten nas song pa ni /
thag khra sbrul du snang ba de 'phral gyi 'khrul rgyu'i dbang gis snang ba yin pa dang mtshungs /
sngo sogs ming brda 'jug pa'i gzhir sgra rtog lam ltos par yul rang gi sdod lugs kyi ngos nas song bar snang ba ni thag khra sbrul snang gi gang zag la snang ba de 'phral gyi 'khrul rgyu la ma ltos par snang gzhi'i sdod lugs kyi ngo nas sngang bar 'char ba dang mtshungs /
sngo sogs ming brda 'jug pa'i gnas su sgra rtog la ma ltos par rang gi sdod lugs kyi ngos nas song bar zhen pa ni thag khra sprul snang gi gang zag gis snang gzhi'i thag khra de nyid don gyi sdod lugs nas sgrul du grub par zhen pa dang mtshungs so / /
@# / /
ma rig bag chags kyi dbang gis gzugs sogs phyi don du snang ba ni 'phral gyi 'khrul rgyu'i dbang gis skra shad 'dzag par snang ba dang mtshungs /
rang la de ltar snang ba bag chags kyi dbang gis yin par mi 'char bar phyi rol nas de ltar grub pa zhig gis rnam pa gtad par 'char ba ni rab rib can la rang la 'khrul rgyu'i dbang gis de ltar snang bar mi 'char bar snang ba'i gzhi der don gyis grub pa'i skra shad kyis rnam pa gtad par 'char ba dang mtshungs /
de ltar snang ba ltar zhen pa ni rab rib can gyis rang la snang ba ltar gyi skra shad yod par zhen pa dang mtshungs so /
! /
spro na /
kha cig na re /
mtshan nyid ngo bo nyi med pa chos kyi bdag med phra mor bshad pa'i dgongs 'grel gyi gzhung yod par thal /
gzhung las /
mtshan nyid ngo bo nyid med pa chos kyi bdag med du bshad /
ces gsungs pa'i phyir na ma khyab ste /
de'i mtshan nyid ngo bo nyid ni 'dir bstan dgag bya'i kun btags yin la| de med pa dgongs 'grel las chos kyi bdag med phra mor bshad ces pa'i don yin zhing /
de yang don dam pa ngo bo nyid med pa rgyas bshad kyi gzhung des bstan pa yin la /
des bstan tshul yang gzhung las /
chos kyi bdag med de gang zhe na /
ngo bo nyid ma mchis pa nyid de /
nas /
de nyid kun btags kyis stong pa la yongs grub tu shin tu gsal /
zhes gsungs pa ltar yin pa'i phyir /
rtsa bar 'dod mi nus te /
mtshan nyid ngo bo nyid med pa chos kyi bdag med phra mo ma yin par ma zad /
mtshan nyid ngo bo nyid med pa'i mdor bstan rgyas bshad kyis kyang de chos kyi bdag med phra mor ma bstan pa sngar bshad pa ltar yin pa'i phyir /
kha cig na re /
nam mkha' sogs kun btags gzhan rang mtshan gyis grub pa chos bdag yin par thal /
ngo bo dang khyad par du kun btags pa rang mtshan gyis grub pa chos bdag yin pa'i phyir na ma khyab ste /
gzhung las /
spyir kun btags la spyi mtshan thams cad dang nam mkha' la sogs pa du ma zhig yod kyang dgongs 'grel las ma gsungs pa ni /
kun btags gang gis stong pa yongs grub tu 'jog pa'i skabs su de dag mi mkho bas so / /
zhes dang /
gzhan dbang la ngo bo dang khyad par du btags pa rang gi mtshan nyid kyis grub par 'dizn pa chos kyi bdag 'dzin tu bstan /
ces gsungs pa'i phyir /
ngo bo dang khyad par du kun btags pa rang mtshan gyis grub pa dang nam mkha' rang mtshan gyis grub pa gnyis mi 'dra ste /
dang po ltar na chos bdag tu grub dgos pa gang zhig /
phyi ma ltar na de ltar du grub mi dgos pa'i phyir /
dang po grub ste /
gzhan dbang ngo bo dang khyad par du kun btags pa'i ngo bor snang ba rang mtshan gyis grub na chos bdag yin dgos pa'i phyir te /
snang ba de de ltar grub na bden par grub dgos /
de lta na de don dang mthun dgos /
de lta na de gzhan dbang ngo bo dang khyad par du btags pa'i ngo bor rang mtshan gyis grub dgos pa'i phyir te /
dper na /
thag khra sprul du snang ba rang mtshan gyis grub na snang @# / /
ba de bden par grub dgos /
de lta na de don dang mthun dgos /
de lta na thag khra sbrul du grub dgos pa bzhin yin pa'i phyir /
rtsa rtags gnyis pa grub ste /
nam mkha' rang mtshan gyis grub kyang chos kyi bdag tu grub mi dgos pa'i phyir /
kho na re /
brtag pa mtha' bzung byas na nam mkha' rang mtshan gyis grub ba chos bdag yin par thal /
gzhan dbang ngo bo dang khyad par du kun btags pa rang mtshan gyis grub pa chos bdag yin pa'i phyir na ma khyab ste /
thal 'gyur ba'i lugs la sgyu ma'i snang ba bden du chug kyang chos bdag tu mi 'gyur yang /
tshur mthong gi snang ba 'di bden par grub na chos bdag tu 'gyur ba bzhin /
'di ba'i lugs la yang kun btags gzhan rang mtshan gyis grub na chos bdag tu mi 'gyur yang /
gzhan dbang la ngo bo dang khyad par du kun btags pa'i kun btags rang mtshan gyi grub na chos bdag tu 'gyur ba'i gnad kyis /
gzhung las /
ngo bo dang khyad par du btags pa rang mtshan gyis sam don dam par yod par 'dzin pa ni shes sgrib kyi gtso bo yin pas des bzung ba ltar med pa gtan la phab pa'i don ni shes sgrib dag byed kyi dmigs par yang 'thad do / /
zhes gsungs pa'i phyir /
des na gzhan dbang la ngo bo dang khyad par du btags pa rang mtshan gyis med pa'i don ni de de ltar btags pa'i ngo bor rang mtshan gyis med pa'i don no / /
stong thun las /
gangs ri'i khrod 'dir bdag cag gi rje thams cad mkhyen pa gcig pus gsal bar mdzad du zad kyi /
mkhas par khas 'che ba gzhan mtha' dag gis ni dbang shes rang gi snang yul sngon po la sogs pa dang rdzas tha dad pa bkag pa tsam gyi phyogs gcig pu las gzhan pa ngo bo dang khyad par du kun btags pa'i kun btags dang /
de rang gi mtshan nyid kyis grub pa bkag pa'i chos kyi bdag med 'jog pa'i tshul gyi tha snyad tsam yang smra ma nus /
zhes pa dang /
de tsam zhig mthong ba rgyu mtshan du byas te /
ngo bo dang khyad par du kun btags pa rang gi mtshan nyid kyis grub pa bkag pa'i chos kyi bdag med thogs med kyi lugs dang /
dbang shes la ltos pa'i gzung 'dzin rdzas gzhan bkag pa'i chos kyi bdag med phyogs glang chos grags kyi lugs zhes 'dzin pa ni mthong rgya chung ba'i gtam ste /
zhes pa gnyis mi 'gal te /
snga ma ni gzhan dbang ngo bo dang khyad par du kun btags pa ltar grub pas snyong pa chos kyi bdag med du 'jog tshul gyi ming tsam yang bod du sus kyang ma thon pa dang /
phyi ma ni chos kyi bdag med gnyis slob dpon so so'i lugs su 'dzin cing smra na ma thong rgya chung ba'i gtam du 'gyur zhes pa'i don yin pa'i phyir /
yang de nyid las /
mig shes la de ltar snang ba de ni /
nas /
mig shes de la snang ba'i sngon po ltar rang gi rigs mthun pa'i bag chags kyi sa bon rgyur byas pa las skyes pa 'ang ma yin gyi /
thog ma med pa nas 'di sngon po'o / /
'di gzugs so / /
'di gzugs kyi skye ba'o zhes sogs ngo bo dang khyad par gyi tha snyad rtog @# / /
pas lan mang du byas pa goms pas bzhag pa'i bag chags kyi dbang gis shar ba'i snang ba tsam yin la /
bag chags de la ni mngon par rjod pa'i bag chags zhes bya'o / /
zhes dang /
dbang shes la gzugs sogs ngo bo dang khyad par gyi tha snyad 'jug pa'i gzhir dngos po'i gnas tshul la grub par snang ba de ma rig pa'i bag chags kyi dbang gis shar ba'i snang tshul phyin ci log yin /
zhes gsungs pa gnyis kyang mi 'gal te /
gzugs sogs ming brda'i gzhir gnas tshod kyis grub par snang ba de ming brda'i gzhir snang bas mngon rjod kyi bag chags dang /
snang ba de dngos po'i gnas tshod kyis grub par snang bas ma rig bag chags kyi dbang gis snang bar bshad pa gnyis mi 'gal ba'i phyir /
yang na de 'dra'i kun btags snang ba ni mngon rjod dang snang tshul de ltar grub par snang ba ni ma rig bag chags kyi dbang gis yin pa'i don du bshad kyang chog ste /
chos bdag bag chags kyi dbang gis dbang shes la snang ba'i phyir /
dper na thal 'gyur ba'i lugs la bden grub dbang shes la snang ba bzhin no / /
kha cig /
gzugs sogs dbang shes la ming brda 'jug pa'i gzhir rang mtshan gyis grub par snang ba'i kun btags dang /
gzugs sogs phyi don du snang ba'i kun btags gnyis mi 'dra ste /
snga ma mngon rjod kyi bag chags kyis shar ba'i snang cha dang /
phyi ma phyi rol don snang gi bag chags kyis shar ba'i snang cha yin pa'i phyir zer ba dang /
la las de gnyis ldog chas phye ba ma gtogs kun btags gcig las ngo bo tha dad pa gnyis med zer ba gang 'thad brtag go /
kha cig /
shes pa gang dang gang la rnam rig bco lnga po'i gang shar yang bag chags kyis 'char dgos par thal /
spyir rnam rig bco lnga po'i gang rung yin na bag chags kyis shar bas khyab pa'i phyir na ma khyab ste /
spyir shes pa la yul bag chags ting nge 'dzin tshogs gnyis stobs kyis shar ba bzhi yod pa'i phyir ro| /
kha cig /
rnam rig bco lnga po'i gang rung yin na bag chags kyi dbang gis skyes pas khyab par thal /
de gang rung yin na bag chags kyis grub pas khyab pa'i phyir na ma khyab ste /
rnam rig bco lnga bag chags kyis snang dgos par 'dra yang /
de'i nang tshan gyi ma byas pa'i chos rnams bag chags kyis skyes pa ma yin pa'i phyir te /
de skyes pa ma yin pa'i phyir ro / /
gsum pa la gnyis /
rtsod pa dang /
lan no / /
dang po ni /
gal te gzugs /
zhes sogs byung /
de yang gang la rtsod pa'i gzhi ni /
gzugs sogs ming brda 'jug pa'i gzhir rang mtshan gyis grub pa dgag bya'i chos bdag dang /
de bkag pa chos kyi bdag med phra mor gzhung 'dis bstan pa la rtsod pa ste /
gzhung las /
gal te gzugs sogs ming dang brda'i yul yin pa rang gi mtshan nyid kyis grub pa 'gog pa de /
zhes pas ston to / /
gang gis na rgol ba khong nas ba sus pas te /
de ltar rtsod pa'i rgyu mtshan yang gzugs sogs ming brda 'jug pa'i gzhir @# / /
ngo bo'i gnas tshod kyis grub pas stong tshul 'di dgongs 'grel gyis bstan cing sems tsam pa'i gzhung du'ang 'di rtsal du bton pa'i tshul rje thams cad mkhyen pas sa 'og gi gter bton pa bzhin du gsal bar mdzad pa la /
lugs 'dir gzung 'dzin rdzas tha dad kyis stong ba las gzhan pa'i stong tshul 'di de dus kyi bod kyi mkhas pa du ma'i blor ma bde ba'i rgyu mtshan gyis yin no / /
tshul ji ltar rtsod pa ni /
de la rtsod pa lnga dang lan lnga zhes grags che ba ltar na /
dang po lnga ni /
'gal lo dang /
'gyur la dang /
mi 'thad do dang /
mi snang ngo dang /
gyis shig gi bar gyis rim par ston ste /
gal te gzugs sogs ming brda'i yul yin pa rang mtshan gyis grub pa bkag nas de chos kyi bdag med phra mor 'jog na gzugs sogs rjod byed kyi dngos yul yin pa rang mtshan gyis grub pa 'gog gam /
gzugs sogs rjod byed kyi zhen yul yin pa rang mtshan gyis grub pa 'gog /
dang po ltar na /
de mi 'thad de /
gzhan dbang rjod byed kyi dngos yul yin pas stong bar don smra la sgrub mi dgos pa'i phyir dang /
dgongs 'grel las /
rnam par rtog pa'i spyod yul kun btags pa'i mtshan nyid kyi gnas /
nas /
yongs su grub pa'i mtshan nyid lags te /
zhes dgag bya'i kun btags rang mtshan gyis stong ba chos kyi bdag med kyi yongs grub tu bshad pa dang /
byang sa las /
shes bya'i sgrib pa rnam par dag pa'i spyod yul gyi de kho na gang zhe na /
shes bya la shes pa'i gegs byed pa ni sgrib pa zhes bya ste /
shes bya'i sgrib pa de las rnam par grol ba'i shes pa'i spyod yul gyi yul gang yin pa de ni shes bya'i sgrib pa rnam par dag pa'i shes pa'i spyod yul gyi de kho na yin par rig par bya'o / /
zhes gzhan dbang ming brda'i gzhir rang mtshan gyis stong pa de shes sgrib dag byed rnam dag lam gyi dmigs par bshad pa dang 'gal ba'i phyir /
dang po grub ste /
sgra don gyi spyi rang mtshan min pa'i dngos med du don smra rnams la grub zin pa'i phyir /
gnyis pa grub ste /
gzhan dbang rjod byed kyi dngos yul yin pas stong par grub pa'i tshad mas chos kyi bdag med mi 'grub cing /
de 'dras stong pa de la dmigs nas bsgoms pas shes sgrib dag par mi 'gyur ba'i phyir te /
de chos kyi bdag med phra mo ma yin pa'i phyir /
zhes pa ni rtsod pa dang po'o / /
gnyis pa ltar na /
zhen yul gyi gzhi ldog rang mtshan gyis yod pa 'gog gam /
de'i rang ldog rang mtshan gyis grub pa 'gog snga ma ltar na /
de mi 'thad de /
de ltar na gzhan dbang rang mtshan gyis grub pa bkag par 'gyur ba'i phyir /
zhes pa ni rtsod pa gnyis pa'o / /
phyi ma ltar na /
de mi 'thad de /
spri mtshan dngos med du mdo sde bas kyang grub pa'i phyir /
zhes pa ni rtsod pa gsum pa'o / /
gzhan yang /
gzugs sogs ming brda'i gzhir rang mtshan gyis grub pas stong pa chos kyi bdag med phra mor 'jog pa mi 'thad de /
srid 'pho'i mdo las bshad pa'i stong ba de las lhag pa dgongs 'grel gyi dgag bya kun @# / /
btags kyis stong pa'i chos nyid de la'ang med pa'i phyir /
khyab ste /
srid 'pho'i mdo'i chos nyid bstan pa'i lung de nyid nyan thos sde pa la yang 'thad ldan du grub pa'i phyir /
zhes pa ni rtsod pa bzhi pa'o / /
gzhan yang /
de mi 'thad de /
de ltar na chos kyi bdag med shes sgrib dag byed kyi dmigs par byang sa sogs las bshad pa mi 'thad par 'gyur ba'i phyir te /
stong tshul 'di la gzung 'dzin rdzas tha dad bkag pa'i rnam rig tsam gyi don med pa'i phyir /
zhes pa ni rtsod pa lnga ba'o /
! /
spro na /
dran dbang yid yangs sogs su /
gang la rtsod pa'i gzhi dgongs 'grel gyi kun btags rgyas bshad dang /
rtsod pa po legs ldan dang /
rtsod yul sems tsam du bshad pa dpyad bya ste /
gal te gzugs sogs ming dang brda'i yul yin pa rang gi mtshan nyid kyis grub pa 'gog pa de /
zhes ngos 'dzin yul gong der /
gzhung las /
phung po la sogs pa la /
nas /
sgro 'dogs so / /
zhes sogs las dgongs 'grel la 'brel mi che ba'i phyir dang /
legs ldan gyis srid 'pho'i mdor gang zag gi bdag med dang /
dgongs 'grel du chos kyi bdag med phra mo bstan par bzhed pa dang /
srid 'pho'i mdor bshad pa las lhag dgongs 'grel las gsungs pa'i chos nyid la med par mi bzhed pa dang /
rtsod pa po legs ldan yin na /
lan gyi skabs stong tshul 'di nyan thos sde bas grub zin pa min pa'i rgyu mtshan du rang gzhung theg bsdus dang| dgag yul la nyan thos sde ba yod pa'i rgyu mtshan du rang gzhung byang sa 'god mi rung ba'i phyir /
des na sems tsam gzhir bzhag ste /
gzhung 'dis gsungs tshul la rjes dogs pa khong slong gis lan mdzad pa sngar bshad pa bzhin khas len dgos so / /
rtsod tshul la kha cig na re /
'dir rtsod pa gnyis byung ba yin te /
gzugs sogs ming brda'i yul yin pa rang mtshan gyis grub pa 'gog pa dang /
srid 'pho'i mdo dang dgongs 'grel las gsungs pa'i stong tshul gnyis la khyad med pa'i rtsod pa gnyis byung ba'i phyir te /
gzhung gis /
gzhan yang /
zhes pas mtshams phye tshul 'thad pa'i phyir zer /
gzhan dag /
de gnyis dang /
chos kyi bdag med rnam dag lam gyi dmigs pa ma yin pa'i rtsod pa gsum byung ste /
gal te /
sogs dang /
gzhan yang /
sogs dang /
stong tshul /
sogs gsungs pa la dpags na shes pa'i phyir zer /
dka' 'grel las /
ngo bo dang khyad par du kun btags pa'i kun btags rang mtshan gyis grub pas stong ba lugs 'di'i chos kyi bdag med dang rnam dag lam gyi dmigs par 'dod mi rigs pa dang /
de 'dra'i stong tshul de la rnam par rig pa'i don med pas de rnam rig pa'i thun mong min pa'i chos kyi bdag med du 'dod pa mi rigs pa'i rtsod pa gnyis las /
dang po ston par /
gal te /
nas /
mi dgos pa dang /
zhes pa'i bar dang /
gzugs sogs /
nas /
mi 'thad do / /
zhes pa'i bar dang /
gnyis pa ston par /
stong @# / /
tshul 'di la /
sogs byung zhing /
srid 'pho'i mdo dngas pa dang po'i rtags sgrub dang /
des stong par grub pa'i /
sogs dang po'i rtsa bar 'dod lan btab pa la skyon ston byed du sbyar ro / /
gnyal ston dka' 'grel gyi rtsod lan don la kha cig /
ngo bo dang khyad par du kun btags pa'i kun btags rang mtshan gyis med pa lugs 'di'i chos kyi bdag med kyi yongs grub dang rnam dag lam gyi dmigs pa mthar thug ma yin par thal| gzugs sogs rjod byed kyi dngos yul yin pa rang mtshan gyis grub pas stong ba chos kyi bdag med kyi yongs grub ma yin zhing de la dmigs pas shes sgrib kyang spong mi nus pa'i phyir dang /
gzugs rjod byed kyi zhen yul lin pa'i gzhi ldog gzugs nyid rang mtshan gyis grub pa de 'gog mi rigs pa'i phyir dang /
rang ldog gzugs rjod byed kyi zhen yul yin pa de ngo bo dang khyad par du kun btags pa'i mtshan nyid kyis med par mdo sde bas grub zin pa'i phyir dang /
srid 'pho'i mdo las stong tshul bshad pa nyan thos sde ba la grub cing de las lhag pa dgongs 'grel las bshad pa'i chos nyid la yang med pa'i phyir dang /
gzhan dbang ngo bo dang khyad par du kun btags pa'i kun btags kyis stong tshul 'di la gzung 'dzin rdzas gzhan bkag pa'i rnam rig tsam gyi don med pa'i phyir /
zhes pa'i rtags ston par rim bzhin /
dag par mi 'gyur bas dang /
bkag par 'gyur la dang /
ma 'thad do dang /
mi snang ngo dang /
gyis shig gi bar rnams byung zhing /
dgongs 'grel las kun btags rang mtshan du /
zhes sogs ni rtsa ba'i dam bca' la 'dod lan btab par skyon ston byed du sbyor zer /
gzhan dag dka' 'grel 'di'i bzhed pa la rtsod pa'i rigs pa drug tu byed dgos te /
de ltar stong ba de chos kyi bdag med kyi yongs grub ma yin pa'i phyir /
zhes pa dang /
de la dmigs pas shes sgrib spong mi nus pa'i phyir /
zhes pa gnyis so sor byed dgos pa'i phyir te /
dka' 'grel de nyid las /
yongs grub ma yin zhing /
zhes dang /
de 'gog mi rigs shing /
zhes dang /
mi snang zhing /
zhes pa rnams kyis rigs pa re re bstan pa'i phyir zer /
la las /
de ltar na /
nyan thos sde ba la grub cing sogs kyis kyang rigs pa gcig bstan par khas len dgos pas rigs pa bdun du 'gyur ro zhe na /
kha cig /
de 'og ma dang ma sbrel na skabs don mi 'grub pas skyon med ces zer ba rnams las gang 'thad dpyad do / /
yig char /
ngo bo dang khyad par du kun btags pa rang mtshan gyis ma grub pa yongs grub min pa dang /
gzugs sogs ming brda'i gzhir rang mtshan gyis grub pa chos bdag phra mo byas nas 'gog mi rigs pa dang /
mdo sde bas chos kyi bdag med phra mo rtogs par thal ba dang /
chos kyi bdag med phra mo shes sgrib dag byed kyi dmigs par mi 'thad pa'i rtsod pa ste bzhi rim par /
'gal lo dang /
mi 'thad do dang /
mi snang @# / /
ngo dang /
ji ltar 'thad /
ces pa'i bar rnams kyis bstan par bshad do / /
rtsod pa lngar byed pa la /
yig cha rnying par /
dgongs 'grel dang byang sa gnyis dang 'gal ba'i nyes pa dang /
gzhan dbang rang mtshan gyis grub pa dgag pa'i nyes pa dang /
mdo sde pas tshad mas grub pas chos bdag phra mo ma yin par thal ba'i nyes pa dang /
dgongs 'grel gyi chos kyi bdag med de theg dman gyi mdo las bshad pa'i bdag med las lhag ma yin par thal ba dang /
chos kyi bdag med shes sgrib dag byed kyi dmigs par bshad pa mi 'thad par thal ba'i nyes pa lnga rim par /
gal te /
sogs dang /
gzugs sogs /
sogs /
zhen yul gyi rang ldog /
sogs dang /
gzhan yang /
sogs dang /
stong tshul /
sogs kyis bstan par bshad do / /
hal ha bstan sgron gyis rtsod pa lnga rim par /
sgrub mi dgos pa dang /
'gal lo dang /
mi 'thad do dang /
mi snang ngo dang /
ji ltar 'thad /
bar rnams kyis bstan cing /
dang po gsum rtsod pa snga ma dang phyi ma gnyis rtsod pa phyi mar yang byas so / /
dran dbang yid yangs sogs kyis kun btags rang mtshan gyis grub pa chos bdag tu byas nas 'gog na dgongs 'grel dang byang sa gnyis dang 'gal ba dang /
gzhan dbang rang mtshan gyis ma grub par 'dod pa rang gi grub mtha' dang 'gal ba dang /
sems tsam pas mdo sde pa la rang 'dzin rtog pa'i zhen yul rang ldog rang mtshan gyis grub pa 'gog na grub zin sgrub pa'i skyon du 'gyur ba dang /
dgongs 'grel gyi chos kyi bdag med theg dman gyi mdo las bshad pa'i bdag med las lhag ma yin par 'gyur ba dang /
chos kyi bdag med phra mo shes sgrib dag byed kyi dmigs par bshad pa mi 'thad pa'i rtsod pa lnga byas nas gzhung gi mtshams 'byed tshul yig cha rnying pa ltar byas te de'i rjes su 'brangs pa'o / /
rje yab sras kyi gzhung du 'dir rtsod pa du b+b+yung gi grangs mi gsal yang /
rtsod pa du ma byung ba /
gzhung las /
lugs 'di la 'gal ba de dag ji ltar med /
ces pa dang /
rtsod pa lhag ma'i lan ni 'chad par 'gyur ro / /
zhes sogs kyis shes shing /
don la rtsod pa bzhi'am lnga 'thob la drug mi 'thob ste /
drug par kha cig gis sbyor bar 'dod pa'i gzhung ni /
rtsa ba'i 'dod lan la skyon ston byed yin pa'i phyir ro / /
des na sngar bkod pa'i rtsod grangs dang rtsod tshul mi 'dra ba rnams dbye bsdu tsam yin no / /
gzhung du /
gzugs sogs rjod byed kyi zhen yul du gsungs pa dang mi mthun par sde bdun rgyan dang /
sgra la zhen pa'i brjod bya yod par 'dod pa mi 'thad de /
sgra bem po yin pas rang gis zhen par byed pa mi rung ba'i phyir dang /
sgra kun nas slong ba'i rtog pa'i zhen yul de'i brjod byar gyur pa yod pas yin na /
sgra'i snang yul yang yod par thal ba'i skyon 'byung ba'i phyir gsungs pa la /
rigs rgyan las /
'o na rjod byed kyi sgra la don dang @# / /
mthun mi mthun gyi khyad par med par thal /
rjod byed kyi sgra yin na zhen pa'i brjod bya med pas khyab cing /
kho'i brjod bya yod pas khyab pa'i phyir /
zhes bkag kyang rjod byed kyi sgra la zhen yul yod par mi bzhed par mngon te /
rang lugs skabs zhen yul la skyes bu dang rtog pa'i zhen yul gnyis las ma phye ba'i phyir /
sde bdun rgyan las /
zhen yul ni rang 'dzin rtog pa'i zhen stangs kyi yul du grub pa ste /
zhes gsungs pa la dpags na des skyes bu'i zhen yul yang mi bzhed dam brtag cing /
slob dpon chos mchog gis mngon sum gyi zhen yul bzhed mi bzhed kyang spror yod do / /
gnyis pa ni /
bshad par bya ste /
zhes sogs byung /
lan de dpyis phyin par shes pa la thog mar /
gzhung las /
gzugs sogs ming dang brda'i yul yin pa rang gi mtshan nyid kyis grub pa 'gog /
ces pa'i don shes pa gal che bas de la /
nyan thos sdebs gzugs sogs ming brda'i yul yin pa dngos med kyi chos su 'dod pas de rang mtshan gyis ma grub par khas len kyang /
de rang mtshan gyis ma grub par ma rtogs te /
de rang mtshan gyis grub na de sgra rtog la ma ltos par dngos dbang gis grub dgos /
de lta na gzugs sogs ming brda'i yul du rang mtshan gyis grub par song bas des stong pa nyan thos sde bas ma rtogs pa'i phyir ro / /
des na rtsod pa dang po gnyis ltar na phyogs sngas skyon brjod pa ltar 'jug pas khas mi len cing /
bzhi ba'i lan ni 'og gi sgro 'dogs dgag pa dngos kyi skabs /
de'i phyir /
ming ni gang dang gang gis su / /
zhes sogs dang /
lnga ba'i lan yang skabs der /
sngar bshad pa'i ngo bo dang khyad par du btags pa rang mtshan gyis sam don dam par yod par 'dzin pa ni /
zhes sogs su 'chad 'gyur du gsungs so / /
de yang rtsod pa gsum pa la ma khyab ste /
gzugs sogs ming brda'i gzhir rang mtshan gyis grub pas stong ba'i ldog phyogs kyi sgro 'dogs ngo bo dang khyad par du ming gis btags pa der gzugs sogs rang mtshan gyis grub par 'dzin pa'i khas len kyang nyan thos sde ba la yod pa'i phyir te /
de 'dras stong ba nyan thos sdebs grub ma zin pa'i phyir /
der thal /
gzugs sogs ming brda'i gzhir rang mtshan gyis grub pas stong tshul 'di byang sar shes sgrib dag byed ye shes kyi dmigs pa dang dbu ma'i lam gong na med par gsungs pa gang /
theg bsdus su 'di'i sgo nas 'jug pa de rnam rig tsam du 'jug par gsungs pa'i phyir /
dang po grub ste /
byang sa las /
shes bya'i sgrib pa rnam par dag pa'i spyod yul gyi de kho na gang zhe na /
sogs drangs zin pa dang /
ji ltar stong ba nyid la legs par zin pa yin zhe na /
nas /
stong ba nyid la legs par zin pa zhes bya ste /
yang dag pa'i shes rab kyis shin tu rtogs pa zhes bya'o / /
zhes sogs gsungs pa'i phyir /
gnyis pa grub ste /
theg bsdus @# / /
las| 'di ltar byang chub sems dpa' rnam par rig pa tsam la 'jug par brtson pa de lta bu de /
nas /
rnam par rig pa tsam nyid du 'jug go /
zhes pa 'og tu gzhung las 'dren par mdzad pa ltar yin pa'i phyir /
gzugs sogs ngo bo dang khyad par du kun btags pa'i ngo bor rang mtshan gyis grub par khas len pa rang sde la nyan thos sde ba las 'os med de /
de la gzhan sder ma zad rang sde yod pa gang /
ngo bo nyid med par smra ba dang rnal 'byor spyod pa de ma yin pa'i phyir /
dang po grub ste /
gzugs sogs ngo bo dang khyad par du kun btags pa'i rang mtshan gyis grub pa 'gog pa na byang sar srid 'pho'i mdo sogs gsum gyis bkag pa gang zhig /
gzhan sde la rang gi ston pa'i lung gis 'gog mi rung ba'i phyir /
dang po der thal /
srid 'pho'i mdo las /
ming ni gang dang gang gis su / /
sogs sngar drangs pa dang /
don gyi sde tshan gyi mdo las /
'jig rten dag na kun rdzob gang ci yod / /
de kun thub pas zhal gyis mi bzhes te / /
gzigs dang gsan la bzhed par mi mdzad pas / /
de ni zhal gyis mi bzhes gang gis 'dzin / /
ces dang /
sdum byed ka tya'i bu'i mdo las /
'di na dge slong sdum byed ni sa la brten cing bsam gtan mi byed do / /
chu dang me dang rlung dang nam mkha' dang rnam shes dang ci yang med pa'i skye mched dang 'du shes med 'du shes med min skye mched dang /
'jig rten 'di dang 'jig rten pha rol dang /
nyi ma dang zla ba 'di gnyes dang /
mthong ba dang thos pa dang /
bye brag phyed pa dang /
rnam par shes pa dang /
rnyed pa dang btsal ba dang /
yid kyis rjes su brtags pa dang rjes su dpyad pa de dag thams cad la brten cing bsam gtan mi byed do / /
zhes sogs gsungs pa'i phyir /
gong gi rtags gnyis pa grub ste /
de gnyigs gzugs sogs ngo bo dang khyad par du kun btags pa'i ngo bor rang mtshan gyis grub par mi 'dod pa'i phyir /
lung gsum po re re la rnam rig pa dang nyan thos sde bas 'grel tshul gnyis re las /
lung dang po'i don la snga mas /
ming gang dang gang gis chos gang dang gang brjod pa'i chos de rnams la ming brda'i yul du rang mtshan gyis grub pa de yod pa min pa 'di ni chos rnams kyi chos nyid yin zhes pa dang /
phyi mas /
lto ldir ba bum pa zhes pa'i sgra'i dngos kyi brjod bya yin pa'i cha lta bu rang mtshan gyis ma grub pa dang /
chos la rang rkya ba'i bdag de ni yod pa min pa ni gang zag gi bdag med kyi dbang du byas pa'i chos nyid yin zhes pa dang /
lung gnyis pa'i don la sdams /
gzugs sogs su ming btags pa'i dngos po la der btags pa ni kun rdzob ces bya bas /
'jig rten dag na de lta bu'i kun rdzob gang ci yod pa de kun ni dngos po de dang de'i bdag nyid yin zhes thub pas mi bzhed do / /
des na gzugs sogs la der btags pa'i kun rdzob rang mtshan gyis grub pa de ni /
thub pas mi bzhed cing yang dag par su zhig gis 'dzin ces pa dang /
phyi mas /
gzugs @# / /
gzugs zhes pa'i sgra'i 'jug gzhi yin pa gzugs kyi ngo bor rang mtshan gyis grub par 'dzin pa kun rdzob tu byas nas /
de kun des bzung zhing zhen pa ltar ston pas mi bzhed ces pa dang /
lung gsum pa'i don la snga mas /
dge slong sdum byed ming brda'i 'jug gzhir rang mtshan gyis grub pa'i sa la brten nas bsam gtan mi byed /
ces sogs dang /
phyi mas /
des sa ni sa zhes pa'i sgra 'jug pa'i 'jug gzhi yin pa'i ngo bor rang mtshan gyis grub pa la bsam gtan mi byed ces 'grel lo / /
lan gdab pa la thog mar sgro 'dogs lhan skyes ngos gzung na /
sngon po la gzugs zhes tha snyad btags tshe sngon po ni gzugs kyi tha snyad 'dogs pa'i gzhi yin pa de ji ltar snang ba ltas pa na ming brdas bzhag pa min par rang gi gnas lugs kyi dbang gis grub pa bzhin du snang ste /
bsdu bar de la so skye rnams ni sgra rtog gis brjod pa'am tha snyad gdags par bya ba'i dngos po ste chos rnams la rjod byed ming gis btags pa ji lta ba dang /
rtog pa shes pas brjod pa ji lta ba bzhin du sgra rtog gi yul du don gyi sdod lugs su grub pa'i ngo bo nyid du mngon par zhen pa ni rgyu lngas shes par bya bar gsungs shing /
de yang gzugs zhes brjod pa'i don de'i ngo bo nyid gang yin zhes phal pa la dris pa na gzugs zhes brjod pa'i don de'i ngo bo nyid gzugs yin zhes smra ba las gzugs zhes pa'i ming du btags pa tsam zhig gzugs zhes brjod pa'i don de'i ngo bo nyid yin no zhes smra rgyu med pa'i phyir /
khyab ste /
de ltar dris tshe gzugs zhes brjod pa'i ngo bo nyid gzugs yin zhes smra pas ni gzugs de gzugs zhes brjod pa'i yul du rang mtshan gyis grub par bzung ba gsal bar grub pa'i phyir te /
dper na sgyu ma'i rdzas sngags kyis rde'u shing rta glang du snang che khyod kyis rta glang zhes brjod pa'i don gyi ngo bo nyid gang yin dris pa na /
gzhi 'dir yod pa'i rta glang 'di'o zhes lan btab pas /
des rde'u shing gi ngos na rta glang zhig grub par bzung ba gsal bar byas pa'i phyir te /
gzhan du na /
de ltar dris pa na sgyu ma'i rdzas sngags kyis rta glang du snang ba tsam zhig la rta glang zhes brjod pa 'di'o zhes smra bar 'gyur ba'i phyir ro / /
sngar bshad pa de ltar gzugs sogs rjod byed kyi zhen yul gyi rang ldog rang mtshan gyis grub pa 'gog pa ni sgra'i brjod bya'i rang ldog rtog btags yin yang de'i gzhi ldog tu dgag bya'i rang mtshan 'ong ba mdo sde ba'i lugs dang mi mtshungs te /
sngon po de ji ltar snang ba ltar du grub par 'dzin pa ni sngon po la gzugs so zhes btags pa la rang mtshan gyis grub par 'dzin pa'am sngon po gzugs su btags pa'i kun btags kyi ngo bor rang mtshan gyis grub par 'dzin pa'i sgro 'dogs yin la /
de so skye la yod par bshad ma thag pa'i dris lan des 'grub cing rang 'dzin rtog pa'i zhen gzhir rang mtshan gyis grub par 'dzin pa'i 'dzin stangs de 'thad ldan du don smra gnyis kyis kyang 'dod pa'i phyir /
ngo bo la sgro 'dogs tshul bstan pa des khyad par du kun btags @# / /
pa la sgro 'dogs tshul dang /
gzugs las chos gzhan la ngo bo dang khyad par du sgro 'dogs tshul yang shes par bya'o / /
de bzhin du yul yul can gnyis su shar ba na de gnyis rdzas tha dad du snang ba bzhin yod par 'dzin pa yang chos kyi bdag 'dzin gyi sgro 'dogs so /
! /
'dir /
byis pa'i mngon zhen rig par byed pa'i rgyu'am rgyu mtshan lnga'i rnam gzhag ni /
bsdu ba las /
de la byis pa rnams ni brjod par bya ba'i dngos po la rgyu lngas ming ji lta ba dang rjod pa ji lta ba bzhin du ngo bo nyid du mngon par zhen par rig par bya ste /
zhes brjod par bya ba'i dngos po ni kun btags 'dogs pa'i gzhi gzugs lta bu dang /
ming dang rjod pa ni gzugs la gzugs zhes rjod byed kyi sgra dang 'dogs byed kyi rtog pa lta bu dang /
ngo bo nyid du mngon par zhen pa ni gzugs gzugs zhes rjod pa'i sgra rtog gi yul du rang bzhin gyis grub par zhen pa lta bu ste /
de ltar so skyes chos kun rang 'dzin rtog pa'i zhen gzhir rang mtshan gyis grub par zhen pa shes par byed pa'i rgyu mtshan lnga yod par mdor bstan nas /
de'i don rgyas par bshad pa la /
de nyid las /
'di ltar 'di'i dngos po de'i ngo bo nyid gang yin zhes dris na /
ngo bo nyid gzugs yin no / /
zhes lan 'debs par byed kyi /
ming gzugs yin no zhes lan 'debs par mi byed pa dang /
ngo bo nyid tshor ba dang 'du shes dang 'du byed rnams dang rnam par shes pa yin no zhes lan 'debs par byed kyi /
ming rnam par shes pa yin no zhes lan 'debs par mi byed pa dang /
zhes sgyu ma'i rta glang la rta glang gi snang zhen nyis char yod pa'i ltad mo pa la khyod kyis rta glang zhes brda sbyor ba'i don de gang yin zhes dris pa na /
sgyu ma'i sngags rdzas kyis snang ba'i cha de la brda sbyar mi shes par /
brda sbyor ba'i don gyi rta glang ni mdun na yod pa 'di'o zhes rang gis zhen pa ltar rta glang de sgra rtog gi yul du rde'u shing gi ngos nas grub pa gzhir gzhag nas lan 'debs pa bzhin /
de kho na nyid la blo kha ma phyogs pa'i so skye la /
khyod kyis gzugs zhes brda sbyor ba'i don de gang yin zhes dris na /
bag chags kyi dbang gis shar ba'i snang cha de la brda sbyar mi shes par /
brda sbyor ba'i don gyi gzugs ni 'di'o zhes rang gis zhen pa ltar gzugs de sgra rtog gi yul du don gyi sdod lugs kyis grub pa gzhir bzhag nas lan 'debs pa ni rgyu mtshan dang po dris lan gyis mngon zhen rig pa'i rgyu mtshan te /
skye bo rang dga' ba chos can /
gzugs sogs sgra rtog gi yul du rang mtshan gyis grub par zhen pa yin te /
gzugs zhes brda sbyor ba'i don dris pa na gzugs 'di'o zhes rang gis zhen pa ltar gyi lan 'debs kyi /
gzugs zhes ming btags pa tsam gyi don 'di'o zhes lan mi 'debs pa'i phyir /
sgyu ma'i rta glang la rta glang gi snang zhen yod pa'i skye bor dris lan byas pa bzhin /
zhes pa'o /
de nyid las /
gzhan yang gcig pu dben par song ste /
chos rnams kyi rang gi @# / /
mtshan nyid dang /
spyi'i mtshan nyid yongs su brtag pa la zhugs pa na /
dngos po 'di'i mtshan nyid ni gzugs yin gyi /
ming ni gzugs ma yin no zhes yongs su 'tshol bar byed pa dang /
dngos po 'di'i mtshan nyid ni tshor ba dang 'du shes dang 'du byed rnams dang rnam par shes pa yin gyi /
ming ni rnam par shes pa ma yin no zhes yongs su 'tshol bar byed pa dang /
zhes pa ltar gzugs sogs kyi rang spyi'i mtshan nyid 'tshol ba na yang rang gis zhen pa ltar gzugs sogs sgra rtog gi yul du don gyi sdod lugs kyis grub pa gzhir byas nas de'i rang spyi'i mtshan nyid 'tshol ba las /
ming gis btags tsam gyi snang ba gzhir byas nas 'tshol bar mi byed pa ni rgyu mtshan gnyis pa mtshan nyid 'tshol bas mngon zhen rig pa'i rgyu mtshan te /
de chos can /
de ltar zhen pa yin te /
rang spyi'i mtshan nyid 'tshol ba na sgra rtog gi yul du rang mtshan gyis grub pa gzhir byas nas 'tshol gyi /
ming gis btags tshod kyi snang ba gzhir byas nas mi 'tshol ba'i phyir /
sgyu ma'i rta glang la rta glang gi snang zhen can gyi skye bos sgyu ma'i rta glang la rta glang 'tshol ba bzhin /
zhes pa'o / /
de nyid las /
gzhan yang gzugs kyi dngos po de'i mtshan nyid gzugs yin par yongs su 'tshol bar byed pa'i tshe ma rnyed pa na mi dga' la ming gzugs yin par yongs su 'tshol bar byed pa'i tshe ma rnyed pa na mi dga' ba med pa dang /
tshor ba dang 'du shes dang 'du byed rnams dang rnam par shes pa'i dngos po de'i mtshan nyid rnam par shes pa yin par yongs su 'tshol bar byed pa'i tshe ma rnyed pa la mi dga' la /
ming rnam par shes pa yin par yongs su 'tshol bar byed pa'i tshe ma rnyed na ni mi dga' ba med pa dang /
zhes gzugs sogs kyi mtshan nyid 'tshol tshe rang gis zhen pa ltar gzugs sogs sgra rtog gi yul du don gyi sdod lugs kyis grub pa gzhir byas nas btsal ba las ming gis btags tsam gyi snang ba gzhir byas nas btsal ba min pas gzugs zhes btags pa'i ngo bo de gzugs yin par ma rnyed na mi dga' la /
gzugs zhes ming btags pa tsam gzugs yin par ma rnyed na mi dga' ba med pa ni rgyu mtshan gsum pa dga' sdug 'dren pas mngon zhen rig pa'i rgyu mtshan te /
de chos can /
de ltar zhen pa yin te /
gzugs zhes btags pa'i ngo bo de gzugs yin par ma rnyed na mi dga' la /
gzugs zhes ming btags pa tsam gzugs yin par ma rnyed na mi dga' ba med pa'i phyir /
sgyu ma'i rta glang la rta glang gi snang zhen yod pa'i skye bos sgyu ma'i rta glang las rta glang ma rnyed na mi dga' la mig 'phrul tsam rta glang du ma rnyed na mi dga' ba med pa bzhin /
zhes pa'o / /
de nyid las /
gzhan yang tshig ni ming la 'jug la ming ni don la 'jug ste /
de la ming gang rang gi mtshan nyid kyi don gsal bar byed pa de ni bye brag gi mtshan nyid kyi don gsal bar byed pa yang ma yin /
gzung ba'i mtshan nyid kyi don gsal bar byed @# / /
pa yang ma yin /
'dzin pa'i mtshan nyid kyi don gsal bar byed pa yang ma yin la /
ming gang 'dzin pa'i mtshan nyid kyi bar gyi don gsal bar byed pa de ni rang gi mtshan nyid kyi don gyi bar gsal bar byed pa yang ma yin no / /
gal te ming gang rang gi mtshan nyid kyi don la 'jug par 'gyur na de 'dzin pa'i mtshan nyid kyi bar gyi don la yang 'jug par 'gyur na ni /
nas /
gang sgro 'dogs shing 'dzin par byed pa de ni mngon par zhen pa yin pas de'i phyir ming ji lta ba dang rjod pa ji lta ba bzhin du dngos po la ngo bo nyid du mngon par zhen par rab tu grub pa yin pa dang /
zhes don gsal bar byed pa'i rjod byed kyi ming gis rang gi mtshan nyid dang /
bye brag dang /
gzung ba dang /
'dzin pa'i mtshan nyid sogs la gcig gsal bar byed pa des gzhan gsal bar byed mi nus pas so so'i don tha dad pa la 'jug pa yin zhing /
ming de dag gis brda gang la sbyor ba ni byis pa rnams kyis rang la snang tshod kyi don de la sbyor bas /
tha snyad 'jug pa'i gzhi de ji ltar snang ba ltar don dam par yod med dpyod pa na /
snang tshul de ltar yod pa min pa la yod par sgro 'dogs shing zhen pa ni ming rjod ji bzhin du ngo bo nyid du zhen pa'i zhen tshul du grub pa ste /
thal 'gyur ba'i skabs su rtog pas btags tsam gyi 'jog lugs shes na de las ldog ste 'dzin pa bden 'dzin du shes nus pa dang mtshungs par mkhas grub chen po blo bzang 'phrin las pas gsungs so / /
lung snga ma rnams kyi skabs su gsungs pa'i ming ni ming gis btags tsam gyi don dang /
'di'i ming ni don gsal bar byed pa'i rjod byed kyi ming la bya ba dang /
ming gis gsal bar byed rgyu'i rang mtshan ni /
'di ni gzugs kyi ngo bo nyid do zhes bya ba sogs dang /
bye brag gi mtshan nyid ni yid du 'ong mi 'ong dang /
gzung ba'i mtshan nyid ni gzugs sogs kyi steng gi gzung bya'i mtshan nyid rnams dang /
'dzin pa'i mtshan nyid ni rang rang gi yan lag dang yon tan rnams rang gi mtshan nyid du 'dzin cing rang 'dzin pa'i yul can rnams kyang sdud pa dang /
de las gzhan pa'i ming rnams kyi don so sor tha dad pa'i rjes su 'jug par 'gyur ba mi rung ngo zhes shar nub kyi nyer sbas lta bu don so so tha dad pa la ming gcig 'jug pa med du mi rung bas skra ni rang yul la dngos dbang gis 'jug pa mi rung ba'i don dang /
yod pa'i don la 'jug par 'gyur ram med pa'i don la 'jug par 'gyur zhes pa rang mtshan gyis yod pa'i don la 'jug gam med pa'i don la 'jug ces pa dang /
dngos po brtags pa'i skabs su bstan zin ces pa chos lnga bstan pa'i skabs su bstan ces pa dang /
mtshan nyid med pa'i don la 'jug par 'gyur ba de'i don ni de ltar yod pa yin la zhes pa rang mtshan gyis med pa'i don de rang mtshan gyis grub pa de ltar yod pa min zhes pa'i don no / /
de ni rgyu mtshan bzhi ba byis pas zhen pas mngon zhen rig pa'i rgyu mtshan te /
de chos can /
de ltar zhen pa yin te /
byis pa rnams kyis rang la snang tshod kyi @# / /
don de ji ltar snang ba ltar ngo bo nyid kyis yod pa ma yin pa la yod par sgro 'dogs pa'i phyir /
sgyu ma'i rta glang la rta glang gi snang zhen yod pa'i skye bos don de la snang tshod ltar gyi rta glang med pa la yod par sgro 'dogs pa bzhin /
zhes pa'o / /
de nyid las /
gzhan yang byis pa thams cad ni mtshan ma la brjod pas bcings pa yin pa'i phyir ming ji lta ba dang /
rjod pa ji lta ba bzhin du dngos po la ngo bo nyid du mngon par zhen pa yin par blta bar bya ste /
nas /
'di lta ste /
dper na so so skye bo phung po rnams la bdag med pa la mkhas pa ni phung po tsam la bdag tu nye bar 'dogs pa tsam nyid du lta yang /
de'i bag la nyal ma spangs pa'i phyir /
de la bdag tu mngon par zhen pa mi 'byung ba yang ma yin pa bzhin du 'dir yang tshul de bzhin du blta bar bya'o / /
zhes thog med nas mtshan 'dzin gyi bag chags kyis bcings pas chos rnams tha snyad kyi gzhir rang mtshan gyis grub par 'dzin pa ste /
'di'i mtshan ma ni chos kyi bdag 'dzin gyis sgro btags pa'i yul de gzhir bzhag la yid du 'ong mi 'ong sogs kyi mtshan mar 'dzin pa'i rnam rtog gi spros pa la bya'o / /
de ni rgyu mtshan lnga pa bag chags kyis bcings pas mngon zhen rig pa'i rgyu mtshan te /
de chos can /
de ltar zhen pa yin te /
thog med nas mtshan 'dzin gyi bag chags kyis bcings pas chos rnams tha snyad kyi gzhir rang mtshan gyis grub par 'dzin pa'i phyir /
sgyu ma'i rta glang la rta glang gi snang zhen yod pa'i skye bo sgyu ma'i rdzas sngags kyis bslad pas rde'u shing rta glang du snang ba bzhin /
zhes pa'o / /
rgyu mtshan phyi ma rnams mngon zhen rig pa'i rgyu mtshan du 'gro tshul rgyu mtshan dang po dris lan byas pa lta bus rgyu mtshan de dag nges par byas rjes de dag rgyu mtshan du byas te so skye la mngon zhen yod pa rig par byad gos sam brtag go ! /
spro na /
dka' 'grel las /
byang sar kun btags rang gi mtshan nyid kyis grub pa 'gog pa na rang re'i ston pa'i lung gis bkag pas skabs 'di'i phyogs snga smra ba por phyi rol ba med par grub la /
zhes pa'i sgras zin ltar na gzhung las /
rang sde yang yod la /
zhes pa'i yang sgra'i nus pa mi thon pas sngar ltar bya ste yig cha'i dgongs pa'o / /
sems tsam pa'i lugs la sgra'i brjod bya'i rang ldog rtog btags ma yin par thal /
gzhung las /
sgra'i brjod bya'i rang ldog rtog btags yin yang de'i gzhi ldog tu rang mtshan 'ong ba'i lugs dang ga la mtshungs /
zhes gsungs pa'i phyir na ma khyab ste /
des ni sgra'i brjod bya'i rang ldog rtog btags su 'dod mi 'dod kyi khyad phye ba min gyi /
de'i gzhi ldog tu dgag bya'i rang mtshan 'ong mi 'ong gi khyad phye ba yin pa'i phyir /
rin chen sgron mer /
nyan thos sde bas sgra'i brjod bya'i rang ldog rtag pa yin zer yang de'i brjod byar rang gi gnas tshod kyi dbang gis grub par 'dod pas sgra rtog gi tha snyad 'jug pa'i gzhi'i rang ldog rtag pa yin @# / /
yang gzhi ldog sngo sogs rang mtshan 'ong bar 'dod pa'i sems tsam pa dang mi mtshungs pa'i phyir /
zhes bshad pa yig cha sogs dang mi mthun no / /
gnyal ston dka' 'grel mchan du /
sems tsam pas sngon po tha snyad 'jug pa'i gzhi rang mtshan gyis ma grub par 'dod pa dang /
mdo sde pas sngon po gzugs zhes pa'i sgra'i brjod bya yin pa don dam par rang mtshan gyis ma grub par 'dod pa gnyis mi mtshungs pa de'i don bshad de brtag go |kho na re /
gzugs chos can /
khyod khyod 'dzin rtog pa'i zhen gzhir rang mtshan gyis grub par thal /
khyod khyod 'dzin rtog pa'i zhen gzhi yin pa gang zhig /
khyod rang mtshan gyis grub pa'i phyir na 'gal ba bo / /
gzhan yang /
sngo 'dzin mig shes la sngon po sngon por snang ba ltar grub pas sngon po sngon por rang mtshan gyis grub pa dang /
sngo 'dzin dbang shes la sngon po sngon po'i tha snyad kyi gzhi'i snang tshul ltar rang mtshan gyis ma grub pas sngon po sngon po'i tha snyad kyi gzhir rang mtshan gyis ma grub pa'i khyad par dang /
sngon po sngo 'dzin mig shes la snang tshul ltar ma grub pa'i khyad par sogs kyang zhib mor shes dgos so / /
rgyu lnga la /
zin bris /
pra sti'i drang nges rgyas pa /
dran dbang yid yangs sogs su ming rgyu mtshan rnam rtog de bzhin nyid yang dag pa'i ye shes te dngos po lngar byas pa mi 'thad de /
de sngar ltar ngos 'dzin dgos pa bsdu ba ha cang gsal ba'i phyir dang /
dngos po lnga byis pa'i mngon zhen rig pa'i rgyu mtshan la sbyor na /
gzhi grub na byis pa'i mngon zhen rig pa'i rgyu mtshan du sbyar chog par thal ba'i phyir ro / /
rin chen sgron med /
dris lan gyis mngon zhen rig pa sogs rgyu snga dang ming sogs dngos po lnga don 'dra bar byas te ming sogs dngos po lngas byis pa'i mngon zhen rig tshul mang du bshad pa dang /
zegs mar /
rgyu lnga la lnga tshan de gnyis ka yod par bshad pa ni kun mkhyen par ba'i ljags bshad kyi rting gnon pa'i rtsal bshad tsam du zad do / /
rgyu lnga'i dang po'i skabs kyi dris lan byed tshul /
gzugs zhes pa'i ming 'jug gzhir dngos dbang gis grub pa'i rang bzhin de gang yin /
zhes dang /
gzugs zhes pa'i tha snyad kyi gzhir rang mtshan gyis grub pa de gang yin /
zhes dang /
gzugs zhes pa'i tha snyad kyi gzhir gnas tshod kyis grub pa'i ngo bo nyid gang yin /
zhes dang /
gzugs zhes pa'i ming gang la dngos dbang gis 'jug pa'i don de'i ngo bo nyid gang yin /
zhes dri ba dang /
de mthun gyi lan byed pa rnams grub mthas yid bsgyur pa dag la dris lan byed tshul du song bas byis pa'i mngon zhen rig pa'i rgyu mtshan du sbyor ba la grub mtha' la zhugs ma zhugs gang la dris na'ang lan gyis sgro 'dogs lhan skyes kyi zhen tshul mngon par byed nus pa zhig dgos pas dris lan byed tshul sngar bshad pa ltar ro / /
yig cha rnying bar 'chad 'gyur gyi lan gsum yod par bshad kyang gnyis las mi 'byung ba 'dra'o / /
gnyis pa de ji ltar 'gog pa'i @# / /
tshul la gnyis /
dgag pa dngos dang /
de la rtsod pa spang ba'o / /
dang po la gsum /
rang 'dzin rtog pa'i zhen gzhir rang mtshan gyis grub pa 'gog pa'i rigs pa dang /
gzung 'dzin rdzas tha dad 'gog pa'i rigs pa dang /
dgongs 'grel las bshad pa'i stong tshul shes pa gal che bar bstan pa'o / /
dang po la gnyis /
rang 'dzin rtog pa'i zhen gzhir rang mtshan gyis grub pa 'gog pa'i rigs pa dgong pa dang /
rigs pa de dag gis rnam rig tsam la 'jug tshul bshad pa'o / /
dang po la gsum /
rigs pa dngos skyon spong dang bcas pa dang /
de las 'phros pa'i don gzhan bshad pa dang /
sngar bshad pa'i rtsod pa lhag ma'i lan bshad pa'o / /
dang po ni /
dgongs 'grel las /
zhes sogs byung /
de la /
zhes gsungs so /
yan gyis mtshams sbyar te rigs pa rnams gang las gsungs pa'i khungs bkod /
bkag go /
yan gyis rigs pa rnams bkod /
de man gyis rigs pa de'i skyon spong ston te /
dgongs 'grel du /
stong gzhi gzhan dbang ngo bo dang khyad par du kun btags pa'i kun btags kyis stong bar sgrub pa'i rigs pa gsal bar ma gsungs pa gdul byas rtogs par bya ba'i phyir du byangs las /
gal te chos gang dag dang dngos po gang la ji ltar rjod pa 'jug pa bzhin du chos de dag dang dngos po de de'i bdag nyid du 'gyur na ni /
zhes sogs kyis rigs pa gsum dang /
bsdu ba las /
gal te ngo bo nyid gang gis rgyu mtshan rnam par bzhag pa de la de dang mthun pa nyid kyi ming nye bar 'dogs par byed pa'i phyir /
zhes sogs kyis rigs pa gsum gsungs shing /
theg bsdus su /
stong gzhi gzhan dbang gi ngo bo ngo bo dang khyad par du kun btags pa'i bdag nyid de ngo bor so skye phal ba la snang ba ltar grub pa de'i bdag nyid ma yin par cis mngon pa ste cis shes zhes dri ba bkod nas /
lan du don de la ming de btags pa'i snga rol na don de la chos de'o snyam pa'i blo skye ba med pas chos de'i brda byas pa don de'i bdag nyid du song ba 'gal ba dang /
don gcig la ming mang bas don gyi bdag nyid mang por 'gal ba dang /
don ma 'dres pa'i ngo bo la ming nges pa med pas bdag 'dres par 'gal ba ste rigs pa gsum gyis gzhan dbang kun btags kyis stong pa 'grub par gsungs so / /
rigs pa 'god pa la /
de la chos de'i /
sogs kyis rigs pa gsum dang /
gzugs sogs rtog pa'i zhen gzhi /
sogs kyis brda mi shes pa'i dgag bya sgro 'dogs de la kha spos te 'gog tshul dang /
byang sar don sngar yod la /
sogs kyis byangs las bshad pa'i rigs pa mi 'dra ba'i khyad par bstan pa las /
rigs pa dang po chos de'i bdag nyid du 'gal bas gzhan dbang ngo bo dang khyad par du kun btags pa'i kun btags kyi ngo bos stong pa 'grub tshul ni /
lto ldir ba chos can /
bum pa'i ming btags pa'i snga rol nas khyod la bum pa'o snyam pa'i blo skye ba yod par thal /
khyod yul du skyed @# / /
pa'i bum brda'i yul can gyi blo yang brda la mi ltos pa'i phyir /
de chos can /
der thal /
khyod bum pa'o zhes pa'i tha snyad kyi gzhir brda'i dbang gis ma bzhag par song ba'i phyir /
de chos can /
der thal /
khyod bum pa'i tha snyad kyi gzhi yin par rang mtshan gyis grub pa'i phyir /
des na /
de chos can /
khyod ngo bo dang khyad par du kun btags pa'i kun btags kyi ngo bos stong pa yin te /
khyod la bum pa zhes brda sbyar ba de khyod kyi bdag nyid dam sdod lugs su song bar 'gal ba yin pa'i phyir te /
khyod la bum pa'i ming btags pa'i snga rol nas bum pa'o snyam pa'i blo skye ba med pa'i phyir /
de skad du theg bsdus las /
ming gi snga rol na blo med pas de'i bdag nyid du 'gal ba dang /
zhes dang /
ming gi snga rol blo med phyir / /
de yi bdag nyid /
'gal bas 'grub par 'gyur / /
zhes gsungs te /
byang sa las /
gal te 'dogs pa'i tshig nye bar 'dogs pa'i snga rol nas /
gzugs de gzugs kyi bdag nyid yin te /
phyis kyang gzugs kyi bdag nyid la gdags pa'i tshig gis bsdus pa'i gzugs su nye bar 'dogs par byed na yang /
de lta na ni gzugs zhes 'dogs pa'i tshig nye bar 'dogs pa de med bzhin du yang gzugs zhes bya bar 'gyur ba'i chos dang /
gzugs zhes bya bar 'gyur ba'i dngos po des gzugs kyi blo 'jug par 'gyur bar rigs na mi 'jug ste /
de bas na gtan tshigs 'di dang rigs pa 'dis chos thams cad brjod du med pa'i ngo bo nyid du khong du chud par bya'o / /
gzugs la ji lta ba bzhin du tshor ba la sogs pa nas /
than mya ngan las 'das pa'i bar du ji skad bstan pa'i chos rnams la'ang de bzhin du rig par bya'o / /
zhes gsungs pa yang 'di dang gnad 'dra ste /
de'i dngos zin gyi thal 'gyur la /
gzugs chos can /
skye bo su la'ang tha snyad ma sbyar bar khyod la gzugs so snyam pa'i blo skye bar thal /
khyod gzugs zhes pa'i sgra 'jug pa'i gzhir dngos dbang gis grub pa'i phyir /
zhes dang /
de'i sbyor ba la /
de chos can /
khyod gzugs zhes pa'i sgra 'jug pa'i gzhir dngos dbang gis ma grub ste /
skye bo su la'ang tha snyad ma sbyar bar khyod la gzugs so snyam pa'i blo mi skye ba'i phyir /
zhes pa 'di 'god dgos la /
de theg bsdus kyi rigs pa 'di dang gnad gcig pa'i phyir /
bsdu ba las /
des na nye bar 'dogs pa'i sngon ngol na /
ji ltar ming rnam par bzhag pa bzhin du rgyu mtshan la de'i blo 'byung bar 'gyur ba dang /
zhes gsungs pa yang 'di dang gnad gcig ste /
de'i dngos zin gyi thal 'gyur la /
rgyu mtshan te gdags gzhi lto ldir ba chos can /
khyod mthong tsam nas 'di bum pa'o snyam pa'i blo 'byung bar thal /
khyod bum pa zhes pa'i ming brda'i 'jug gzhir dngos dbang gis grub pa'i phyir /
zhes dang /
de'i sbyor ba la /
de chos can /
khyod bum pa zhes pa'i ming brda'i 'jug gzhir dngos dbang gis ma grub ste /
khyod mthong tsam nas 'di bum pa'o snyam @# / /
pa'i blo mi 'byung ba'i phyir /
zhes pa 'di 'god dgos la /
de theg bsdus kyi rigs pa 'di dang gnad gcig pa'i phyir /
'di ni theg bsdus dang bsdu ba'i rigs pa dang po dang byang sa'i gsum pa yin no / /
rigs pa gnyis pa don gcig nyid don gyi bdag nyid mang por 'gal bas gzhan dbang ngo bo dang khyad par du kun btags pa'i kun btags kyi ngo bos stong pa 'grub tshul ni /
sum cu rtsa gsum pa'i bdag po chos can /
gang zag rgyud tha dad pa du mar 'gyur bar thal /
khyod la brgya byin dang dbang po dang grong 'joms sogs ming du ma 'jug pa de dngos dbang gis 'jug dgos shing /
rtog pa la ji ltar snang ba de ltar du dngos po la gnas pa'i phyir /
des na /
de chos can /
khyod ngo bo dang khyad par du kun btags pa'i kun btags kyi ngo bos stong pa yin te /
khyod don gcig yin pa dang /
gang zag rgyud tha dad pa mang por 'gyur ba 'gal ba yin pa'i phyir /
de skad du theg bsdus las /
ming mang pos bdag mang por 'gal ba dang /
zhes dang /
mang ba'i phyir dang /
bdag mang dang / /
'gal bas 'grub par 'gyur / /
zhes gsungs te /
byang sa las /
gal te chos gang dag dang /
dngos po gang la ji ltar rjod pa 'jug pa bzhin du chos de dag dang dngos po de de'i bdag nyid du 'gyur na ni /
de ltar na chos gcig pu dang /
dngos po gcig pu'i ngo bo nyid rnam pa sna tshogs mang por 'gyur bar rigs so / /
de ci'i phyir zhe na /
'di ltar chos gcig pu dang dngos po gcig pu la mang po dag gis rnam pa sna tshogs mang por rjod cing 'dogs te nye bar 'dogs par byed la /
'dogs pa'i tshig rnam pa sna tshogs mang po dag las 'dogs pa'i tshig gang yang rung ba gcig cig chos de dang dngos po de la de'i bdag nyid dang de'i rang bzhin gyi ngo bo nyid du 'gyur la /
'dogs pa'i tshig lhag ma gzhan dag ni ma yin zhes bya ba'i nges pa ci yang mi dmigs te /
de bas na 'dogs pa'i tshig thams cad ni mtha' dag gam /
kha cig kyang rung ste /
chos thams cad dang dngos po thams cad kyi de'i bdag nyid du 'gyur ba yang med la /
de'i rang bzhin gyi ngo bo nyid du 'gyur ba yang med do / /
zhes gsungs pa yang 'di dang gnad 'dra ste /
de'i dngos zin gyi thal 'gyur la /
sum cu rtsa gsum gyi bdag po lta bu'i chos gcig chos can /
khyod ngo bo tha dad pa du ma yin par thal /
khyod ming brda du ma 'jug pa'i gzhir rang mtshan gyis grub pa'i phyir /
zhes pa dang /
de'i sbyor ba la /
de chos can /
khyod ming brda du ma 'jug pa'i gzhir rang mtshan gyis ma grub ste /
khyod ngo bo tha dad pa du ma ma yin pa'i phyir /
zhes pa 'di 'god dgos la /
de theg bsdus kyi rigs pa 'di dang gnad gcig pa'i phyir /
bsdu ba las /
rgyu mtshan gcig la yang nye bar 'dogs pa mang pa'i phyir dang /
sna tshogs pa'i phyir bdag nyid mang po 'thob par 'gyur /
zhes gsungs pa yang 'di dang gnad gcig ste /
de'i dngos @# / /
zin gyi thal 'gyur la /
gdags gzhi sum cu rtsa gsum pa'i bdag po chos can /
khyod gang zag du ma yin par thal /
khyod ming mi 'dra ba du ma'i 'jug gzhir rang mtshan gyis grub pa'i phyir /
zhes pa dang /
de'i sbyor ba la /
de chos can /
khyod ming mi 'dra ba du ma'i 'jug gzhir rang mtshan gyis ma grub ste /
khyod gang zag du ma ma yin pa'i phyir /
zhes pa 'di 'god dgos la /
de theg bsdus kyi rigs pa 'di dang gnad gcig pa'i phyir /
'di ni theg bsdus dang bsdu ba'i rigs pa gnyis pa dang byang sa'i dang po yin no / /
rigs pa gsum pa don ma 'dres pa'i ngo bo 'dres par 'gal bas gzhan dbang ngo bo dang khyad par du kun btags pa'i kun btags kyi ngo bos stong pa 'grub tshul ni /
nyer sbas zhes ming 'dra ba'i shar nub kyi skyes bu gnyis chos can /
khyod don gcig pa'i gang zag yin par thal /
khyod la nyer sbas zhes pa'i ming gcig po de 'jug pa'i tshe 'di nyer sbas so snyam pa'i blo skye ba la khyad med cing /
nyer sbas zhes pa'i ming dang nyer sbas so snyam pa'i rtog pa yang khyod la dngos dbang gis 'jug pa'i phyir /
des na /
de chos can /
khyod ngo bo dang khyad par du kun btags pa'i kun btags kyi ngo bos stong pa yin te /
khyod don ma 'dres pa yin pa dang /
phan tshun 'dras pa 'gal ba yin pa'i phyir te /
nyer sbas zhes pa'i ming khyed la dngos dbang gis 'jug na rtog pa la snang ba ltar don la gnas dgos pa la /
don so so la ming brda yang so sor yod pa'i nges pa med pa'i phyir /
de skad du theg bsdus las /
ming nges pa med pas bdag 'dres par 'gal ba nyid kyi phyir ro / /
zhes dang /
mnges phyir / /
bdag 'dres 'gal bas 'grub par 'gyur / /
zhes gsungs te /
ming de'i 'jug gzhir rang mtshan gyis grub par 'dzin pa chos kyi bdag 'dzin yin na /
lto ldir ba la 'di'i ming la bum pa zhes bya'o zhes brda sbyor mi shes pa la chos kyi bdag 'dzin med par 'gyur ro snyam na skyon med de /
de 'dra la yang lto ldir ba rang 'dzin rtog pa'i zhen gzhir rang mtshan gyis grub par 'dzin pa'i dgag bya sgro 'dogs yod pa'i phyir te /
gzugs sogs rtog pa'i zhen gzhi yin pa de rang mtshan gyis grub par 'dzin na yang gzugs sogs ming du btags pa'i gnas su rang mtshan gyis grub par 'dzin pa dang 'dra ba'i phyir te /
stong thun las /
brda la ma byang ba'i rgyud kyi dbang shes la'ang snang tshul brda la byang ba dang khyad par med mod kyi /
de lta na'ang rjes kyi rtog pa la snang tshul ltar gyi don spyi shar yang de'i tha snyad kyi sgra spyi ma shar bas snang tshul ltar gyi brda sbyor ma shes pa tsam zhig khyad par ro / /
zhes gsungs pa'i phyir /
de'i phyir ming brda mi shes pa la dgag bya sgro 'dogs yod la de 'gog pa'i tshe ming rtog kha sbos pas chog cing /
de kha spo tshul yang /
rtog pa'i snga rol blo med phyir / /
zhes sogs sbyor tshul shes par bya la /
rigs pa gsum po de'i thal 'gyur @# / /
skabs gzhung dang /
sbyor 'god skabs zeg bsdus kyi don bkral yod do / /
byang sa'i rigs pa gnyis pa ming ma btags pa'i ming don med par thal ba theg bsdus kyi gsum pa dang mi 'dra tshul ni /
byang sa las /
gzhan yang gal te gzugs la sogs pa'i chos sngar ji skad bstan pa rnams 'dogs pa'i tshig gi ngo bo nyid yin du zin na /
de lta na ci dngos po sngar byung la /
phyis de la dga' mgur 'dogs pa'i tshig nye bar 'dogs na ni| 'dogs pa'i tshig gis nye bar 'dogs pa'i snga rol 'dogs pa'i tshig gis nye bar ma btags pa'i tshe /
chos de dang dngos po de ngo bo nyid med pa kho nar 'gyur ro / /
ngo bo nyid med par gyur na yang dngos po med pa la ni 'dogs pa'i tshig gis nye bar gdags su mi rung ngo / /
'dogs pa'i tshig gis nye bar 'dogs pa med na yang /
chos dang dngos por 'dogs pa'i tshig gis ngo bo nyid du yod par mi rung ngo / /
zhes gsungs pa'i don ni /
don de'i ngo bo ste lto ldir ba lta bu chos can /
sngar yod la phyis ming 'dogs na bum pa'o zhes ma btags pa'i tshe khyod med par thal /
khyod bum pa'o zhes pa'i tha snyad kyi gzhir rang mtshan gyis grub la /
ming ni de'i skabs su med pa'i phyir /
des na /
de chos can /
khyod ming brda'i yul du rang mtshan gyis ma grub ste /
ming ma btags pa'i snga rol tu khyod yod pa'i phyir /
zhes pa ste theg bsdus dang mi 'dra'o / /
gzhung gi ma btags pa'i tshe yang ngo bo yod pa la /
sogs kyis byang sa'i rigs pa gsum pa theg bsdus kyi dang po dang gnad gcig pa de nyid bstan te /
thal sbyor gnyis sngar song zin pa ltar ro / /
'di la theg bsdus dang mi 'dra ba'i khyad par yod nas 'dir gsungs pa ma yin par| rgya mtsho'i sprin las /
de ltar sngar dngos po med pa nyid du 'gyur ba'i nyes par thal bar 'gyur ro / /
de lta bu'i skyon spangs pa'i phyir sngon nas de lta bu'i ngo bo nyid yin no zhes smras na /
de'i phyogs la skyon gzhan yod par bstan pa'i phyir smras pa /
gal te 'dogs pa'i tshig ces bya ba la sogs pa la /
zhes gsungs pa ltar rigs pa gsum pa gnyis pa'i lan 'gog byed yin pa'i rgyu mtshan gyis yin la /
byang sa rang du'ang rigs pa gnyis pa'i mgor gzhan yang zhes pa'i tshig byung zhing gsum par ma byung ba yang de'i gnad kyis yin nam snyam mo / /
bsdu ba'i rigs pa gsum pa ming sgra rtog la rag las mi rung bar thal ba'i rigs pa ni /
de nyid las /
de'i phyir nye bar 'dogs pa rgyu mtshan la rag las par mi rung ngo / /
zhes gsungs pa'i don ni /
lto ldir ba chos can /
khyod la bum pa zhes pa'i ming 'dogs pa sgra rtog la rag las mi rung bar thal /
khyod bum pa zhes pa'i ming gi 'jug gzhir rang mtshan gyis grub pa'i phyir /
des na /
de chos can /
khyod bum pa zhes pa'i ming gi 'jug gzhir rang mtshan gyis ma grub ste /
khyod la bum pa zhes pa'i ming 'dogs pa sgra rtog la rag las pa'i phyir ro / /
zhes pa ste theg @# / /
bsdus dang byang sa gang dang yang mi 'dra'o / /
rigs pa de dag gi skyon spong la /
nyan thos sde ba dag na re /
skyon de dag mi 'jug ste /
bum pa lta bur mtshon na gang la bum brda 'dogs pa'i dngos yul bum pa'i don spyi de don bum pa de'i ngo bor rang mtshan gyis grub na brda 'brel byas pa la mi ltos par bum pa'o snyam pa'i ming gi blo skye bar thal ba sogs skyon gsum yong na'ang /
lto ldir ba bum brda 'dogs pa'i gnas dang rtog pa'i zhen gzhi yin pa de rang mtshan gyis grub par 'dod pa la skyon de gsum 'jug par mi 'gyur ba'i phyir ro zer na /
des ni skyon spong mi nus te /
lto ldir ba chos can /
bum brda sbyar ba'i snga rol tu yang khyod la bum pa'o snyam pa'i blo skye bar thal /
khyod bum 'dzin rtog pa'i zhen gzhi yin pa rang mtshan gyis grub pa'i phyir /
zhes sogs rigs pa gsum rigs bsgres nas bkag chog pa'i phyir zhes pa ni /
nyan thos sde ba dag smra mod kyang 'dra'o / /
zhes pa'i don no / /
gnyis pa ni /
de ltar na gzugs sogs /
zhes sogs byung /
ming brdas bzhag tsam la yod med gnyis gzhung du gsal ba ltar la /
'on kyang nyan thos sde bas ma 'khrul bar 'dod pa'i dbang shes kyi snang yul rang mtshan gyis ma grub na yod par 'jog mi shes la /
rnam rig pas bag chags brtan byung gi dbang shes la snang ba'i don yang yin /
ming brda'i yul du rang mtshan gyis ma grub pa yang yin pa'i gzhi mthun 'jog shes mod /
thal 'gyur ba ltar ming rkyang btags yod tsam la rgyu 'bras 'jog mi shes par /
ming brdas bzhag tsam yin phyin chad de la rgyu 'bras mi rung ste /
rgyus 'bras bu skyed na bden grub kyi rgyus bden grub kyi 'bras bu skyed dgos pa'i phyir /
zhes 'di ba 'dod do / /
don smra gnyis kyis gzugs sogs rang 'dzin rtog pa'i zhen gzhi dang /
brda 'dogs pa'i gnas su rang mtshan gyis grub pa khegs na de yod pa tsam du'ang 'jog mi nus te| gzugs sogs 'dzin pa'i dbang shes la gzugs sogs ngo bo dang khyad par gyi tha snyad 'jug pa'i gzhir rang gi gnas tshod kyis snang ba de snang ba ltar du grub par 'dod pa'i phyir /
de bzhin du nam mkha' lta bu la'ang de 'dzin pa'i rtog pa'i zhen gzhir de gnas tshod kyis grub pa khegs na yod par 'jog mi shes pas chos gang la'ang rang 'dzin rtog pa'i zhen gzhir rang mtshan gyis grub pa khegs na chos de yod par 'jog mi shes so / /
tshad ma ba la grags pa'i rang mtshan ni min no / /
zhes pa don smras dbang shes ma 'khrul ba la tha snyad kyi gzhir snang ba'i gzugs sogs /
rnam 'grel las /
gzhal bya gnyis phyir tshad ma gnyis / /
sogs kyi skabs su grags pa'i rang mtshan du mi 'dod par ston pa dang /
rnam rig pas dbang shes la de ltar snang bar 'dod pa'i kun btags pa'i gzugs sogs de 'dra'i rang mtshan du ston pa gang yang min te /
rnam 'grel gyi de don byed nus pa la rang mtshan du ston pa'i @# / /
gzhung yin zhing /
dbang shes ma 'khrul ba'i snang yul dang don byed nus stong gi gzhi mthun 'dod pa'i mdo sde ba med la /
rnam rig pas don de nyid ming brdas bzhag tsam dang don byed nus pa gnyis kar mi 'dod pa'i phyir te /
des ming brdas bzhag tsam la rgyu 'bras 'jog mi shes pa'i phyir /
mdo sde bas chos de tshad ma bar grags pa'i rang mtshan yin pa khegs kyang de yod par 'jog mi shes pa min te /
nam mkha' de 'dra'i rang mtshan min yang yod par 'jog shes pa'i phyir /
rnam shes rtog pa'i zhen gzhi yin pa don dam par ma grub pa dang /
rnam shes don dam par grub pa gnyis mi 'gal ba bum med sogs kyi dpes bstan to / /
gsum pa ni /
de'i phyir /
ming ni /
zhes sogs byung /
de la /
bzhin no / /
yan gyis rtsod pa bzhi pa dang /
de man gyis lnga ba'i lan ston pa las /
rtsod pa bzhi ba la ma khyab ste /
ming ni gang dang gang gis su / /
sogs nyan thos sde bas 'dod pa'i mdo yin yang de'i don rnam rig pas bshad pa dang khyad med pa ma yin pa'i phyir te /
rnam rig pas chos kyi bdag med kyi chos nyid dang /
mdo sde bas gang zag gi bdag med kyi chos nyid kyi don du 'grel ba sngar bshad zin pa ltar yin pa'i phyir dang /
gzhan dbang ngo bo dang khyad par du kun btags pa'i kun btags kyis stong pa chos kyi bdag med du bsgrubs zin pa de'i phyir /
dpe gzhung ltar ro / /
rtsod pa lnga ba la rtags ma grub ste /
stong tshul 'di la rnam rig tsam gyi don yod pas bcad phyi ma 'dir 'chad par 'gyur ba ltar yin pa gang zhig /
gzhan dbang ngo bo dang khyad par du kun btags pa'i kun btags kyi ngo bor rang mtshan gyis grub par 'dzin pa des bzung ba ltar med pa gtan la phab pa'i ngon shes sgrib dag byed rnam dag lam gyi dmigs par 'thad pa'i phyir /
phyi ma grub ste /
sngar bshad pa'i ngo bo dang khyad par du btags pa ltar rang mtshan gyis grub par 'dzin pa shes sgrib kyi gtso bo yin pa'i phyir / /
rtsod pa tha ma gnyis kyi lan 'dir bzhag pa'i dgos pa ni /
ming ni gang dang gang gis su / /
sogs kyi don nyan thos sde bas bshad pa dang mi 'dra bar shes pa dang /
stong tshul 'di la rnam rig tsam gyi don med pa min pa dang /
chos kyi bdag med shes sgrib dag byed kyi dmigs par bshad pa mi 'thad par mi 'gyur tshul dpyis phyin shes pa la rigs pa gsum gyis gzhan dbang ngo bo dang khyad par du kun btags pa'i kun btags kyi ngo bor rang mtshan gyis med par sgrub pa gal che bas de ltar bsgrubs zin pa'i rjes su gsungs pa yin no /
! /
spro na /
kha cig na re /
bsdu ba thad 'dir rigs pa gnyis las ma gsungs par thal /
de'i phyir nye bar 'dogs pa rgyu mtshan la rag las pa mi rung ngo / /
zhes pas dam bca' tsam bstan pa'i phyir zer na /
de mi 'thad de /
bsdu ba las /
rigs pa gsum zhes gzhung las 'byung bas rigs pa gsum yod dgos shing /
de yang dka' 'grel dang yig char bshad pa @# / /
dgongs par son pa'i phyir /
kha cig bsdu ba las bshad pa'i rigs pa gsum ni theg bsdus las bshad pa gsum dang rim par don gcig yin te /
gnyal ston dka' 'grel las /
sgyu ma'i rde'u shing rta glang du snang lang der med pa bzhin du /
lto ldir ba bum pa zhes pa'i sgra'i 'jug gzhir rang gi mtshan nyid kyis grub par snang yang der med pa dang /
brgya byin dbang po dang grong 'joms kyi sgra 'jug pa'i gzhir rang gi mtshan nyid kyis grub par snang yang der med pa dang /
shar nub kyi nyer sbas gnyis nyer sbas zhes pa'i sgra 'jug gzhir rang gi mtshan nyid kyis grub par snang yang der med pa'i dpe don sbyor bar byed do / /
zhes bsdu ba'i rigs pa gsum ngos bzung nas /
don sbyor ni theg bsdus kyi rigs pa gsum po ji lta ba bzhin no / /
zhes gsungs pa'i phyir na dpyad par bya ste /
de ltar ros bzung ba'i rigs pa tha ma ston byed bsdu bar mi snang ba'i phyir /
rin chen sgron mer /
bsdu ba'i gnyis pa theg bsdus kyi dang po dang 'dra bar bshad pa sogs kyi bsdu ba'i rigs pa'i go rim yig cha dang bstun pa las theg bsdus kyi go rim ltar min la /
byang sa'i gnyis pa dang bsdu ba'i dang po gnyis gsum pa dang cha 'dra bar bshad pa brtag dgos te /
de gnyis kar bdag 'bras 'gal ba'i rigs pa ma gsungs pa'i phyir /
kho na re /
bsdu ba'i rigs pa gsum pa la'ang theg bsdus dang mi 'dra ba'i gsal cha mdzad dgos par thal| byang sa'i rigs pa gnyis pa la de ltar mdzad pa'i phyir na dpyad bya'o / /
mdo sde bas kyang sgra rtog yul la dngos dbang gis mi 'jug par 'dod dbang gis 'jug par 'dod mod /
'di bas sgra rtog yul la dngos dbang gis 'jug na skyon du ma 'byung bas chos thams cad sgra rtog gi gzhir rang mtshan gyis grub na sgra rtog yul la dngos dbang gis 'jug dgos pa rigs pa'i 'phul byas par mun sel du gsungs pa ltar ro / /
kha cig lto ldir ba la bum pa'o snyam pa'i rtog pa mi skye ba'i skabs med par thal /
lto ldir ba la bum brda ma btags pa'i skabs med pa'i phyir te /
lto ldir ba dang bum pa don gcig yin pa'i phyir zer na /
kha cig ma khyab zer ba dang /
kha cig /
spyir lto ldir ba la bum pa'o snyam pa mi 'byung ba'i skabs med kyang /
bum brda ma sbyar ba'i gang zag gi ngor lto ldir ba la bum pa'o snyam pa'i rtog pa mi skye ba'i skabs yod pa'i zhib cha dgos zer ba dang /
la las /
rgyu mtshan de'i phyir lto ldir ba la bum brda ma byas pa'i skabs yod par khas len dgos te /
gang zag bye brag pa la lto ldir ba nges nas bum pa ma nges pa yod pas spyir lto ldir ba nges nas bum pa ma nges pa yod par khas len pa bzhin yin pa'i phyir zer ba dang /
kha cig ba lang gi rgyud na bu'i don 'dzin rtog pa yod kyang bu 'dzin rtog pa med de /
de la bu'i don der bu'o snyam pa skye mi nus pa'i phyir te /
de bu'i brda mi shes pa'i gang zag yin pa'i phyir zer ba @# / /
dang| gzhan dag de ltar na de la bu'i don 'dzin rtog pa yang med de /
des bu'i don gyi brda mi shes pa'i phyir zer ba dang /
la las /
de ltar na bum brda ma sbyar ba'i gang zag gis kyang bum pa'i ming ngag nas 'dogs mi shes kyang yid kyis lto ldir ba la bum brda sbyor ba'i phyir te /
bu'i brda ngag nas 'dogs ma shes kyang yid kyis rjod pas bu'o snyam pa skye nus pa bzhin yin pa'i phyir zer ba rnams la dpyad do / /
rgol ngan tshar gcod ltar na /
mdo sde bas spyi mtshan dngos med yin pas rang mtshan min par 'dod kyang /
spyi mtshan spyi mtshan zhes pa'i sgra'i 'jug gzhir rang gi mtshan nyid kyis ma grub na yod par 'jog mi shes pas de ltar grub par 'dod do / /
de'i phyir rang mtshan dang rang gi mtshan nyid kyis grub pa la khyad phye nas /
mdo sde ba gzugs sogs rang 'dzin rtog pa'i zhen gzhir rang gi mtshan nyid kyis grub pa 'gog pa'i phyogs snga smra ba po yin pa dang| des chos thams cad rang gi mtshan nyid kyis grub par khas len kyang shes bya la rang mtshan yin min gnyis 'byed de paN chen bsod grags sogs kyang 'di dang mthun no / /
yig cha las /
'di ba'i lugs la de ltar grub pa na der rang mtshan gyis grub par 'gyur /
nyan thos sde bas gzhi der de ltar grub pa la rab mtshan gyi ming mi 'dogs kyang don 'dra ba'i phyir /
zhes dang /
bsdus chen las /
rang mtshan dang /
rang gi mtshan nyid kyis grub pa dang /
don dam par grub pa dang /
bden par grub pa dang /
gzhan dbang dang /
dngos po rnams don gcig pa'i phyir /
zhes gsungs pa stong thun las /
mdo sde ba rang gis rang mtshan gyi ming ma btags kyang sems tsam pa ltar na mdo sde bas de la rang mtshan gyi don khas blangs par song ba'i don te /
zhes dang /
gzugs sogs ngo bo dang khyad par gyi tha snyad kyi gzhir rang gi mtshan nyid kyis grub par rtog pa la snang ba'i snang ba tsam ni rang gi mtshan nyid kyis ma grub pa'i sgro btags sru mdo sde bas kyang grub zin /
ces dang /
mdo sde bas gzugs sogs sgra'i brjod bya yin pa dang /
gzugs sogs rtog pa'i zhen yul yin pa rang gi mtshan nyid kyis grub pa bkag nas spyi mtshan du 'dod pa dang /
zhes dang /
de yang mdo sde ba dag gi lugs la sngon po gzugs yin par rang gi mtshan nyid kyis grub cing /
sngon po gzugs yin pa de nyid sngon po gzugs so snyam du zhen pa'i rtog pa'i zhen yul yin yang /
de de 'dra ba'i rtog pa'i zhen yul yin pa rang gi mtshan nyid kyis ma grub cing sgro btags yin la /
zhes dang /
mdo sde ba'i lugs la rang ngos nas grub pa tsam gyis rang gi mtshan nyid kyis grub par mi 'gro yi /
rtog pas bzhag pa la gtan ma ltos par rang ngos nas grub na rang gi mtshan nyid kyis grub par 'gro bas spyi mtshan dang sgra byas mi rtag gi tha dad sogs rang gi mtshan nyid kyis ma grub po zhes smra /
zhes @# / /
sogs kyi sgras zin dang mthun no / /
blo gling bas /
don smra gnyis kyis zhes dmigs kyis bkar ba la dgos pa med par thal /
sems tsam pas kyang ming brda 'jug pa'i gzhing rang gi gnas tshod kyis sam rang ngos nas grub pa khegs na yod par 'jog mi shes pa'i phyir te /
des yod na de ltar grub pas khyab par 'dod pa'i phyir zer na ma khyab ste /
lugs 'dir gnas tshod kyis ma grub na yod par 'jog mi nus la /
ming brda 'jug pa'i gzhir gnas tshod kyis grub na chos bdag tu 'gyur ba'i phyir /
kha cig mdo sde bas kun btags rang mtshan gyis ma grub par ma rtogs par thal /
kun btags rang mtshan gyis ma grub par rtogs na de rang 'dzin rtog pa'i zhen gzhir rang mtshan gyis ma grub par rtogs dgos pa gang /
de ltar rtogs pa'i mdo sde ba med pa'i phyir /
dang po grub ste /
thar lam gsal byed las /
spyis stong par nges na bye brag gis stong bar nges pas khyab pa grub po / /
zhes gsungs pa'i phyir na gzhan dag ma khyab ste /
de gnyis de'i lugs la don gcig yin pa'i phyir zer /
yang kha cig mdo sde bas de ma rtogs par thal /
des de rtogs na des gang zag rang rkya thub pa'i rdzas yod kyis grub pas stong ba'ang rang mtshan gyis ma grub par rtogs par 'gyur ba'i phyir zer /
gzhan dag mdo sde bas kun btags rang mtshan gyis ma grub par rtogs par thal /
des kun btags dngos med du rtogs pas spyi mtshan du rtogs dgos /
der rtogs na rang mtshan gyis ma grub par rtogs dgos pa'i phyir dang /
yang /
des de rtogs par thal /
des kun btags rtogs pa'i phyir /
khyab ste /
rtog pas btags tsam kun btags kyi 'jog byed du byed dgos shing /
de rtogs na tsam sgra'i don rang mtshan gyis grub pa bkag nas rtogs dgos pa'i phyir zer na brtag go /
yig char /
'di bas theg dman gyi mdo'i gzhung tshig tu gyur ba'i theg chen gyi mdo yod par bzhed pas /
srid 'pho'i mdo chos kyi bdag med dngos su ston pa'i mdo min yang /
ming ni gang dang gang gis su / /
sogs de yin pa mi 'gal zhing /
mdo tshig de nyan thos sdeb la bstan kyang de'i dgongs pa mthar thug de la ston mi dgos par bzhed mod /
rje btsun pas /
mdo tshig de theg dman gyi mdo yin yang chos kyi bdag med bstan pas de'i thun mong min pa'i mdo ma yin par gsungs shing /
mun sel du /
rje'i kun gzhi las /
theg dman gtsug lag rnams su ni / /
kun gzhi rtsa ba'i rnam shes dang / /
zhes sogs ltar theg dman gyi sde snod du kun gzhi bstan par gsungs pa dang /
sa'i stod 'grel du kun gzhi sgrub byed kyi lung bcu bdun drangs pa las bzhi tsam theg dman gyi lung yin pas rje btsun pa'i de 'thad par gsungs so / /
gnyis pa rigs pa de dag gis rnam rig tsam la 'jug tshul bshad pa la gnyis /
theg bsdus kyi don bzhin rnam rig tsam la 'jug tshul dngos dang /
de la rtsod pa spang ba'o / /
dang @# / /
po ni| rigs pa 'di dag gis| zhes sogs byung /
sngar bshad pa'i rigs pa gsum sogs kyis rnam rig tsam gyi de kho na nyid la ji ltar 'jug snyam na /
chos thams cad rang rang gi ming 'dogs pa'i gnas yin pa dang /
rang rang 'dzin pa'i rtog pa'i zhen gzhi yin pa gnyis don dam par grub pa khegs pa na /
don de ming dang don dang ming don gyi 'brel ba gsum la brten nas ngo bo dang khyad par du don rang gi gnas tshul gyi ngos nas sgra rtog gi yul du grub pa lta bur snang ba'i rtog pa chos can /
khyod kyi yul chos bdag med par ma zad de ltar grub par 'dzin pa'i 'dzin stangs ma 'khrul ba yang med de /
khyod la ji ltar snang ba ltar gyi zhen sa'i don te yul rang 'dzin rtog pa dang ngo bo tha dad du grub pa med pa'i phyir /
snyam nas gzung 'dzin gnyis med kyi rnam rig tsam la 'jug ste /
theg bsdus las /
'di ltar byang chub sems dpa' /
zhes sogs gsungs pa'i phyir ro / /
de'i don ni /
byang sems sbyor lam pa 'tshol bzhi'i sgo nas rnam rig tsam gyi de kho na nyid mngon sum du rtogs pa'i mthong lam la 'jug par brtson pa lta bu la mtshon na /
yi ge ste ming dang /
ming de 'jug pa'i don gnyis snang ba'i yid kyi rjod pa ste rtog pa la snang ba'i don ma zad /
ming de yang rtog pa'i bdag nyid tsam du zad pa ste de tsam las don gyi sdod lugs kyis 'jug pa yod med yang dag par dpyod pa ni 'tshol ba dang po ming 'tshol tshul dang /
ming ma zad /
rtog pa de la snang ba'i ming 'jug gzhir gyur ba'i don de yang rtog pa'i bdag nyid tsam las don gyi sdod lugs kyis grub pa yod med yang dag par dpyod pa ni gnyis pa don 'tshol tshul dang| don de la de'i ming btags pa'i ngo bo de yang chos de 'o zhes ngo bo nyid du btags pa tsam las don gyi sdod lugs kyis grub pa yod med yang dag par dpyod pa ni gsum pa ngo bo nyid du 'dogs pa 'tshol tshul dang /
gzugs skyes so zhes sogs khyad par du ming btags pa'i ngo bo de yang khyad par du btags pa tsam las don gyi sdod lugs kyis grub pa yod med yang dag par dpyod pa ni bzhi ba khyad par du 'dogs pa 'tshol tshul dang /
de ltar btsal ba la brten nas shes pa bzhi skye tshul ni /
'tshol ba bzhis btsal ba ltar ming don sogs don gyi sdod lugs kyis ma grub pa de'i phyir ming de rtog pa'i bdag nyid tsam du dmigs pa'i ming yongs su shes pa dang /
ming dang ldan pa'i don de ngo bo dang khyad par du btags pa tsam du dmigs pa'i don yongs su shes pa dang /
ngo bo nyid dang khyad par du 'dogs pa ji ltar snang ba ltar gyi don gyi mtshan nyid dam sdod lugs su mi dmigs par rtogs pa'i ngo bo nyid du gdags pa yongs su shes pa dang /
khyad par du gdags pa yongs su shes pa bzhi skye zhing /
de lta bu'i shes 'tshol bzhi la brten nas ming don snang ba'i rtog pa de dag la ji ltar snang ba ltar med par rtogs te rnam par rig pa tsam du 'jug go @# / /
zhes pa'o /
! /
'dir /
shes 'tshol bzhi'i rnam gzhag la /
mdo sde rgyan kun btus theg bsdus byang sa sogs las byung ba ltar ming yongs su 'tshol ba dang /
don rnam dngos po yongs su 'tshol ba dang /
ngo bo nyid du gdags pa yongs su 'tshol ba dang /
bye brag gam khyad par du gdags pa yongs su 'tshol ba ste 'tshol ba bzhi dang /
ming 'tshol bar gyur ba yang dag pa ji lta ba bzhin shes pa dang /
de bzhin du sbyar te don rnam dngos po 'tshol bar gyur pa dang /
ngo bo nyid du gdags pa 'tshol bar gyur pa dang /
khyad par du gdags pa 'tshol bar gyur pa yang dag pa ji lta ba bzhin du shes pa ste shes pa bzhi las /
ming de don de la gnas tshod kyi dbang gis zhugs pa yin min dpyod pa'i 'tshol ba de 'tshol ba dang po yin te /
mdo sde rgyan gyi dbyig 'grel las /
de la dngos po la ming glo bur ba nyid du yongs su 'tshol ba ni ming yongs su 'tshol ba yin par rig par bya'o / /
zhes gsungs pa'i phyir /
de la dbye na /
ming gi tshogs dang /
tshig gi tshogs dang /
yi ge'i tshogs gsum po re re la de ltar 'tshol ba gsum dang /
'tshol ba bzhi bo re re la tshad ma dang /
yid dpyod dang /
bcad shes gsum re dang /
kun rdzob dang don dam rnam can gnyis re yod /
'tshol ba so so'i sgo nas rnam rig tsam la 'jug tshul sngar theg bsdus kyi tshig don bshad pas shes nus so / /
don de ming de'i gzhir gnas tshod kyi dbang gis grub ma grub dpyod pa'i 'tshol ba de 'tshol ba gnyis pa yin te /
de nyid las /
ming la dngos po glo bur ba nyid du yongs su 'tshol ba ni dngos po yongs su 'tshol ba yin par rig par bya'o / /
zhes gsungs pa'i phyir /
don de la ming de btags pa de gnas tshod kyi dbang gis grub ma grub dpyod pa'i 'tshol ba de 'tshol ba gsum pa dang /
don de sngar med gsar byung la don de'i skye ba'o zhes sogs khyad par du btags pa gnas tshod kyi dbang gis grub ma grub dpyod pa'i 'tshol ba de 'tshol ba bzhi ba yin te /
de nyid las| de gnyis 'brel ba la ngo bo nyid dang khyad par 'dogs pa dag gdags pa tsam du yongs su 'tshol ba ni ngo bo nyid dang khyad par 'dogs pa yongs su 'tshol ba yin par rig par bya'o / /
zhes gsungs pa'i phyir /
ming yongs su 'tshol bas ji ltar btsal ba ltar ma grug par rtogs pa'i blo de shes pa dang po ste /
des lhag ma rnams la'ang rigs 'dra /
sa mtshams lam ma zhugs chos kyi bdag med la dpyod blo rnyed pa nas sa bdun pa'i bar du 'tshol ba dang /
chos kyi bdag med rtogs pa'i lta ba rnyed pa nas mi slob lam gyi bar shes pa yod de /
sa bdun pa mtshan ma med pa'i sar 'jog pas de yan chad na stong nyid don spyi'i sgo nas rtogs pa med pa'i phyir /
! spro na /
kha cig na re /
rtog pa dang rtog med la ltos pa'i chos kyi bdag med gnyis la rags phra yod par thal /
de gnyis la rtogs dka' sla yod pa'i phyir na ma khyab /
rtags grub ste /
snga ma rtogs pa la brten nas phyi ma rtogs par gzhung 'di dang stong thun las @# / /
gsungs pa'i phyir /
de la kho na re /
rtogs dka' ba'i khyad par de ltar mi 'thad par thal /
de gnyis las snga ma rtogs dka' ba'i phyir te /
gzugs rang 'dzin rtog pa'i zhen gzhir rang gi mtshan nyid kyis grub pas stong pa rtogs pa la /
gzugs dang gzugs 'dzin rdzas gzhan gyis stong pa'i spyi sngon du 'char dgos pa'i phyir te /
stong thun las /
rtog pa'i zhen tshul las dbang shes kyi snang tshul dgag bya blo yul du 'char dka' bas /
thog mar snang tshul de ngos zin na de ltar du grub par zhen pa'i rtog pa'i zhen tshul ltar grub pa 'gog pa'i tshul shes pa la khyad che /
zhes gsungs pa'i phyir na ma khyab ste /
rang 'dzin rtog pa'i zhen gzhir rang mtshan gyis ma grub par rtogs pa la dbang shes la gzung 'dzin rdzas gzhan gyi snang tshul ngos zin pa gal che ba'i don yin pa'i phyir /
dbyig 'grel las ming slo bur du 'tshol ba zhes pa'i glo bur gyi don la kha cig /
gnas lugs kyi don la byed dgos te /
yig cha las /
ming de don de la slo bur te gnas lugs kyi dbang gis zhugs pa /
zhes gsungs pa'i phyir na ma khyab ste /
de ni ming de don de la gnas lugs kyi dbang gis zhugs pa min par tha snyad tsam du 'jug pa ming de don de la glo bur du 'jug pa'i don du gsungs pa yin pa'i phyir /
kun btus dar TIka tu /
ming gis don rjod pa na ming don gyi rang bzhin du ma grub pa rtog btags tsam gyis don rjod par rtog pa ming 'tshol ba dang /
phung khams skye mched gsum ming gi sgo nas de gsum gyi gnas lugs mthar thug tu ma grub par yid kyi rjod pa tsam du rtog pa dngos po 'tshol ba la bshad pa dang /
gnyal ston gyis /
'tshol ba rnams phyi don med par yid la byed pa la byas so / /
kha cig 'tshol ba gsum pa la ngo bo dang khyad par du 'dogs pa gnyis yod par thal /
dka' 'grel las 'tshol ba de gsungs pa na /
lto ldir pa la bum pa zhes pa'i ming du btags pa'i ngo bo de yang 'di bum pa'o zhes ngo bo nyid dang /
'di bum pa'i skye ba'o zhes khyad par du btags par zad pa tsam du yang dag par rtog la /
zhes gsungs pa'i phyir na /
rdo rje 'chang sam g+ha'i zhabs nas de yig skyon dang /
theg bsdus su 'tshol ba phyi ma gnyis lhan cig gsungs pa'i don 'grel phyir dkyus gcig la 'bru bsnan nas /
khyad par du 'dogs pa 'tshol ba de'i 'og tu khyad phye ba yin zhes 'jam pa'i dbyangs su d+hIH'i zhabs gsung ngo / /
grub mchan du /
rnam rtog tha ma bzhi'i zhen yul med pa don spyi'i tshul du rtogs pa'i blo ni 'tshol ba bzhi dang /
mngon sum du rtogs pa'i ye shes ni shes pa bzhir 'jog go /
zhes pa shes 'tshol gnyis kyi khyad par 'byed byed yin na mi 'thad de /
shes pa la stong nyid mngon sum du rtogs pa'i ye shes kyis ma khyab pa'i phyir te /
de stong nyid rtogs ma thag pa nas yod pa'i phyir byas pa la /
kho na re /
grub mchan las bshad pa 'thad par thal /
dka' 'grel las /
byang chub sems dpa' sbyor lam pa 'tshol ba bzhi'i sgo nas rnam par rig pa tsam gyi de kho na nyid mngon sum du @# / /
rtogs pa'i mthong lam yongs su shes pa bzhi'i bdag nyid can la 'jug par byed pa yin la /
zhes dang /
gnyal ston dka' 'grel las /
byang sems sbyor lam pa des 'tshol ba bzhi bsgoms stobs kyis mthong lam thob pa'i tshe ming dang don dang ngo bo nyid du 'dogs pa dang khyad par du 'dogs pa bzhi shes pa las don gzhan du med par mngon sum du rtogs pa'i ye shes bzhi la rim pa bzhin du ming yongs su shes pa /
de ni yongs su shes pa /
ngo bo nyid du 'dogs pa yongs su shes pa /
khyad par du 'dogs pa yongs su shes pa zhes bya /
zhes gsungs pa'i phyir na ma khyab ste /
de ni /
mdo sde rgyan las /
sa rnams kun la brten pa yi / /
don rnams sgrub par byed pa yin / /
zhes pa'i dngos bstan dang bstun nas mtshan gzhe tsam bzung ba yin pa'i phyir /
yig char /
don dam dpyod pa'i rigs shes dang gnas lugs rtogs pa'i sa mtshams dang bstan nas /
shes 'tshol bzhi'i sa mtshams sgra yangs pa'i dbang du byas te /
gnas lugs la dpyod blo rnyed pa nas mi slob pa'i bar du 'tshol ba dang /
gnas lugs rtogs pa'i lta ba rnyed pa nas de'i bar du shes pa bzhi dang /
gnas lugs 'tshol bzhis btsal te sgom pa'i sa mtshams lam ma zhugs nas rgyun mtha'i bar dang /
sangs rgyas sar gnas lugs btsal nas sgom pa med pa dang /
'tshol bzhis btsal ba ltar ma grub par mngon sum du rtogs pa 'phags lam man chad na med la sangs rgyas kyi sar yod pas sgra dog pa'i dbang du byas na 'tshol bzhi lam ma zhugs kyi gnas lugs sems pa nas rgyun mtha'i bar dang /
shes bzhi chos kyi bdag med phra mo mngon sum du rtogs pa nas mi slob pa'i bar bzhag kyang /
sngar bshad pa ltar 'tshol bzhi sa bdun pa'i bar 'jog pa 'thad dam brtag go /
stong nyid don spyi'i sgo nas rtogs pa thams cad shes 'tshol gnyis las 'tshol ba kho na yin byas na 'tshol ba bzhi'i sa mtshams rgyun mtha'i bar bzhag pa dang 'gal te /
rgyun mtha' ba'i rgyud na stong nyid don spyi'i sgo nas rtogs pa med pas so / /
zhes mun sel du gsungs shing /
yig char 'tshol ba 'bad rtsol dang bcas pa la sbyar ro / /
shes bzhi ston pa'i theg bsdus kyi gzhung lcang skya'i grub mthar sngar tshig 'grel skabs bshad pa bzhin sbyar cing /
zab gsal sgron mer /
de'i phyir /
sogs kyis dang po /
ming dang bcas pa'i don /
zhes pas gnyis pa /
ngo bo nyid dang /
nas /
ngo bo nyid dang /
zhes pa'i bar gyis gsum pa /
de man gyis bzhi ba bstan pa bshad sbyar dang mthun zhes bshad kyang bshad sbyar mi gsal lo / /
gnyis pa ni /
gal te 'di /
zhes sogs byung /
de la /
med pa grub po / /
yan gyis shes 'tshol bzhis rtog med shes pa la ltos pa'i rnam rig tsam la 'dug par mi 'thad pa'i rtsod spong dang /
'gyur ba'i phyir ro / /
yan gyis rnam shes rang 'dzin rtog pa'i zhen gzhir rang mtshan gyis grub pa khegs na de snang ba'i rang rig snang @# / /
yul la 'khrul bar thal ba'i rtsod spong dang /
gsal bar gsungs so / /
yan gyis sngon po rtog pa'i zhen gzhi yin pa de rtog bral la mi snang ba'i rtsod spong dang /
de man gyis kun btags gzhan la dogs pa gcod pa las| dang po'i rtsod pa ni /
kha cig na re /
shes 'tshol bzhi'i sgo nas rnam par rig pa tsam la 'jug tshul 'dis phyi don med pa'i rnam rig tsam la 'jug pa mi 'thad par thal /
'di yid shes rtog pa la ltos pa'i gzung 'dzin don gzhan khegs pa yin yang /
bag chags brtan byang gi rtog med shes pa la ltos pa'i gzung 'dzin don gzhan khegs pa ma yin pa'i phyir zhe na /
lan ni /
rtags ma grub ste /
sngon po rang 'dzin rtog pa'i zhen gzhir rang mtshan gyis grub pa khegs na sngon po phyi don du grub pa gzhir byas kyis sngon po rang gi sdod lugs kyi ngos nas rang 'dzin shes pa'i yul du grub pa dang sngon pos phar ngos nas rang gi rnam pa tshur gtad de sngo 'dzin shes pa skyed pa rigs pas khegs /
de khegs na sngon po phyi don du snang ba'i sngo 'dzin de snang yul la 'khrul bar 'grub ste /
sngon po de sngo 'dzin la snang ba na rang 'dzin rtog pa'i zhen gzhir rang mtshan gyis grub pa'i phyi don du snang ba'i phyir /
de grub na /
sngon po chos can /
khyod rang snang ba'i shes pa las rdzas gzhan du med de /
khyod kyis phar ngos nas rang snang ba'i shes pa la tshur rnam pa gtad de rang 'dzin shes pa skyed pa ma yin pa'i phyir zhes 'grub bo / /
gnyis /
pa'i rtsod pa ni /
kha cig na re /
'o na sngon po sngo 'dzin rtog pa'i zhen gzhi yin pa de don dam par grub pa rigs pas khegs na rnam shes rtog pa'i zhen gzhi yin pa de don dam par grub pa rigs pas khegs par 'gyur /
de khegs na rnam shes rtog pa'i zhen gzhi yin pa snang ba'i rang rig snang yul la 'khrul bar 'grub ste /
de rang rig la snang ba na rang mtshan gyis grub par snang ba'i phyir te /
sngon po sngo 'dzin rtog pa'i zhen gzhi yin pa de de gsal bar snang ba'i dbang shes la rang mtshan gyis grub par snang ba'i phyir /
gong du 'dod na /
rnam shes myong ba gsal rig gi ngo bor rang mtshan gyis med par thal /
rang rig de snang yul la 'khrul bar grub tshul 'thad pa'i phyir /
'dod na /
rnal 'byor spyod pa'i grub mthar dor bar 'gyur ro zhe na /
lan ni /
tsa rtags bsgrubs mtshams la ma khyab ste /
rnam shes nyams myong gi rang rig la rnam shes rtog pa'i zhen gzhi yin pa snang mi rung la /
sngo 'dzin dbang shes la sngon po phyi don du zhen pa'i zhen gzhi yin pa snang ba'i phyir te /
rtog pa'i zhen gzhi yin pa de yul yul can rgyang chad kyi gnyis snang nub pa'i rang rig dang gnyis snang thams cad nub pa'i bar chad med lam sogs la 'char du mi rung zhing /
gnyis snang can kyi sngo 'dzin dbang shes la do snang ba mi 'gal ba'i phyir /
der thal /
rtog pa'i zhen gzhi de'i spyi rtogs la 'char ba na rgyang chad kyi gnyis snang gi rnam pa can du 'char ba'i phyir /
de la kho na re /
@# / /
sngo 'dzin rtog pa nyams myong gi rang rig la'ang rgyang chad kyi gnyis snang yod par thal /
sngon po'i don spyi rtog pa la 'char ba na nges par rgyang chad kyi gnyis snang gi rnam pa can du 'char ba'i phyir zer na /
rgyu mtshan 'di rang rig gi shes pa la mtshungs pa ma yin te /
rang rig myong tsam min par ma zad rtog pa la rang rig gi spyi 'char pa na'ang myong tsam gyi rnam pa can du 'char ba'i phyir ro / /
kho na re /
rnam shes rang rig la ji ltar snang rtog pa la 'char tshul dang /
gzugs rtog pa'i zhen gzhi yin pa rtog pa la 'char tshul gnyis mtshungs par thal /
rtog pa la gnyi snang nges par yod pa'i phyir zer na /
ma khyab ste /
rtog pa la gnyis snang yod pa dang yul de gnyis snang gi rnam par 'char pa gnyis don mi gcig pa'i phyir te /
de la yul yul can rgyang chad du snang ba ni de gnyis snang dang bcas pa'i don dang /
de la yul de gnyis snang can du 'char pa ni de la yul de gnyis snang gi rnam par 'char ba'i don yin pa'i phyir /
de lta min na gnyis snang nub pa rtog pa la 'char mi srid par khas len dgos na /
de yang mi rigs te /
de ltar na gnyis snang nub pa mi srid par 'gyur ba'i phyir /
gsum pa'i rtsod pa ni /
kha cig sngon po rtog pa'i zhen gzhi yin pa chos can /
rtog bral gyi shes pa la mi snang bar thal /
rtog pas bzhag tsam yin pa'i phyir snyam na /
lan ni /
'o na khyod rang la /
sgyu ma'i rta rta yin pa chos can /
der thal /
de'i phyir /
khyab pa 'grigs /
des na gzhan dbang ngo bo dang khyad par du kun btags pa'i kun btags kyis stong pa yongs grub tu dgongs 'grel las gsungs pa de la gzung 'dzin rdzas gzhan bkag pa med pa'ang min no / /
dgongs 'grel du zhi gnas ston skabs phyi don dgag pa gsal bar gsungs pa ni /
bcom ldan 'das rnam par blta bar bgyid pa'i ting nge 'dzin gyi spyod yul gzugs brnyan gang lags pa de ci lags /
sems de dang tha dad pa zhes bgyi'am tha dad pa ma lags pa zhes bgyi /
byams pa /
tha dad pa ma yin zhes bya'o / /
ci'i phyir tha dad pa ma yin zhe na /
gzugs brnyan de rnam par rig pa tsam du zad pa'i phyir te /
byams pa /
rnam par shes pa ni dmigs pa rnam par rig pa tsam gyis rab tu phye ba yin no zhes ngas bshad do / /
zhes sogs so / /
kun btags gzhan la dogs pa gcad pa ni /
gong du ro bo nyid gsum gyi ngo bo ngos bzung ba'i skabs /
mdo 'di'i kun btags ngos bzung ba'i skabs gnyis kar ngo bo dang khyad par du btags pa tsam min pa'i kun btags gzhan ma gsungs pa'i rgyu mtshan ni 'chad par 'gyur ro / /
zhes zhal 'phangs mdzad pa'i don 'dir ston par /
spyir kun btags la spyi mtshan rnams dang nam mkha' sogs yod par ma zad /
dgongs 'grel dang de'i ngo bo nyid ngos bzung ba'i skabs su tha' gsungs pa yod de /
der mtshan nyid ngo bo nyid dang kun btags bstan /
yongs grub kyi dper nam mkha' yang gsungs pa'i phyir /
de @# / /
lta mod kun btags ngos 'dzin mdo rgyas kyi skabs ngo bo dang khyad par du kun btags pa'i kun btags tsam las gzhan pa'i kun btags mtshan gzhir bzung nas kun btags yin par dngos su ma gsungs pa la dgos pa yod de /
kun btags gang gis stong pa yongs grub tu 'jog pa la ngo bo dang khyad par du kun btags pa'i kun btags las nam mkha' sogs mi mkho ba'i phyir /
kun btags thams cad sgra rtog gis btags pa tsam yin mod /
de las nam mkha' dang sgra rtag stong sogs mang po zhig ming brda tsam gyis 'jog mi nus pa'i chos yin no / /
'on kyang de dag rang mtshan gyis grub pa min te /
de dag rtog pas btags pa tsam yin pa'i phyir ro /
! /
spro na /
kha cig sngon po rang 'dzin rtog pa'i zhen gzhir rang mtshan gyis ma grub pa rtogs na /
sngon po dang sngo 'dzin shes pa gnyis rdzas tha dad kyis stong pa rtogs dgos par thal /
sngon po rang 'dzin rtog pa'i zhen gzhir rang mtshan gyis ma grub pa rtogs pas rnam rig tsam la 'jug pa'i phyir na ma khyab ste /
de rtogs na phyi don du grub pa'i sngon po de ltar ma grub par rtogs pa sogs kyis rnam rig tsam la 'jug pa yin yang /
sngon po sngo 'dzin rtog pa'i zhen gzhir rang mtshan gyis ma grub pa sngon du rtogs nas /
sngon po dang sngo 'dzin rdzas tha dad kyis stong pa rjes su rtogs dgos pa'i phyir /
rtog pa la spyi 'char ba na /
zhes pa dka' 'grel dang yig char rtog pa la rang rig gi spyi 'char ba dang /
gnyal ston gyis shes pa'i spyi rtog pa la 'char ba la sbyar pa las snga ma'i rjes su 'brangs shing /
rtsod pa 'god tshul gyi zur mi 'dra ba dag las sngar bkod pa yig cha ltar ro / /
rnam pa gcig tu na shes pa de rtog med shes pa la snang ba na rgyang chad kyi gnyis snang yod par thal /
de'i spyi rtog pa la 'char ba na gnyis snang gi rnam can du 'char ba'i phyir na ma khyab ste /
rtog pa'i zhen gzhi'i snang tshul 'di shes pa'i snang tshul la mi mtshungs pa'i phyir te /
shes pa rtog med rang rig la snang tshe rgyang chad kyi gnyis snang med pa'i phyir /
der thal /
rtog pa la shes pa snang ba'i rang rig gi spyi 'char ba na myong tsam gyi rnam can du 'char ba'i phyir /
zhes bshad kyang rung ngam brtag go /
kho na re /
rang rig chos can /
gnyis snang can gyi blo ma yin par thal /
rgyang chad kyi gnyis snang nub pa'i phyir na ma khyab ste /
de 'dra'i gnyis snang nub kyang kun rdzob kyi gnyis snang 'byung bas snga ma nub pas gnyis snang nub par mi 'gro la /
phyi ma nub na gnyis snang gzhan gang yang mi 'byung bas de nub pas gnyis snang nub par 'jog pa'i phyir /
kha cig gnyis snang nub pa med par thal /
gnyis snang dang bral ba med pa'i phyir na ma khyab ste /
de dang bral na spros pa dang bral dgos pa gang /
spros bral mi srid par lam rim chung du sogs las gsungs pa'i phyir /
dang po grub ste /
spros bcas dang spros med kyi don ni gnyis snang gi spros pa yod med la byed pa'i @# / /
phyir| rtsa bar 'dod mi nus te /
gzhung las /
gnyis snang nub pa mi srid par 'gyur ba'i phyir ro / /
zhes gsungs pa'i phyir /
kha cig /
ji lta ba rtogs pa'i rnam mkhyen chos can /
gnyis snang nub pa'i blo yin par thal /
ji lta ba la ltos te gnyis snang nub pa'i blo yin pa'i phyir na ma khyab /
'dod mi nus te /
khyod la kun rdzob kyi gnyis snang yod pa'i phyir /
des na gnyis snang dang bral ba'i shes pa yin na slob pa'i mnyam gzhag rnam par mi rtog pa'i ye shes yin pas khyab byas pa la /
kho na re /
de chos can /
gnyis snang dang bral ba'i chos yin par thal /
de dang bral ba'i shes pa yin pa'i phyir na ma khyab ste /
thal 'gyur ba'i lugs la tshad ma mi slu ba'i shes pa yin yang mi slu ba'i chos ma yin pa bzhin yin pa'i phyir /
yig char /
stong thun las /
dbang shes la skra shad du snang ba'i snang pa dang /
nas /
gzugs kyi skye mched yin te /
zhes pa drangs nas /
sgyu ma'i rta glang kun btags pa'i gzugs kyi skye mched yin par gsungs kyang /
kun btags pa'i gzugs zhes pa las kun btags pa'i gzugs kyi skye mched ces pa'i tha snyad gzhung khungs ma gzhan las mi 'byung zhing /
stong thun las gsungs pa ni /
'jug pa'i rnam bshad las /
gzugs brnyan yang gzugs kyi skye mched du bzhed pa yin te /
nas /
tshul de dag ni mig la rta glang du snang ba'i sgyu ma dang brag ca sogs la yang shes par bya ste /
lugs dam pa 'di yi rnam gzhag thun mong ma yin pa'o / /
zhes gsungs pa ltar yin pas skabs 'dir khas blang mi rung ngo / /
bstan dar lhar mas pa'i gcig du bral du /
sgyu ma'i rta dang rmi lam gyi rta gnyis 'phral gyi 'khrul rgyus bslad pa'i shes pa'i snang ba tsam du mtshungs shing /
rnam 'grel las /
shes kun don ldan phyir zhe na / /
zhes sogs kyis rmi lam gyi rta ldan min min pa dang /
stong thun las /
sgyu ma'i rta glang rtog pas btags pa yin pa'i phyir /
zhes pas de kun btags yin par bsgrubs nas sgyu ma'i rta glang dngos po min par bshad pa la /
phar phyin zhib char /
rnam 'grel gyi lung don rmi lam gyi sngo sogs snang ba'i shes pa bye smras ming spyi ldan min gzung don du byas nas skyes par 'dod pa 'gog byed yin gyi /
rmi lam ldan min min par ston pa min pa dang /
sgyu ma'i rta rtag pa min te /
mdo sde rgyan las /
de med na ni de yi rgyu / /
gsal bar dmigs pa ji lta ba / /
zhes dang /
dbyig 'grel las /
ji ltar sgyu ma byas pa de med na de'i rgyu shing la sogs pa'i don yang dag pa gsal bar dmigs pa de bzhin du /
zhes dang /
gzhung las /
des na rgyu rkyen las skye bas gzhan dbang yang dag par yod mi dgos te /
gzhan du na sgyu ma la sogs pa'i rdzun pa rnams kyang bden pa'i dngos por 'gyur ro / /
zhes gsungs pa'i phyir /
des na bsdus grwa rtsom 'phro ltar sgyu ma'i rta glang dngos po dang /
de yang mdo sems gnyis dang rang rig 'dod pa'i rang rgyud pas @# / /
ldan min dang /
bye smra legs ldan thal 'gyur bas gzugs kyi skye mched du 'dod par bshad cing /
stong thun gyi don sgyu ma'i rta rta yin pa rtog pas btags tsam yin pa'i don dang /
'jug pa'i rnam bshad kyi /
lugs dam pa 'di yi rnam gzhag thun mong ma yin pa'o / /
zhes pa gzugs sgra rang mtshan gyis grub par snang ba'i dbang shes dang gzugs brnyan byad bzhin du snang ba'i dbang shes gnyis snang yul la 'khrul ma 'khrul 'dra ba dang /
sgyu ma'i rta rtar med kyang rtar snang ba'i sgyu ma'i rta yod pa bzhin du sngo sogs rang mtshan gyis grub pa med kyang der snang ba'i sngo sogs tha snyad du yod pa dpe don sbyor ba thal 'gyur ba'i thun mong min par gsungs pa'i don yin par bshad do| /
kha cig na re /
dgongs 'grel las nam mkha' sogs kun btags su bstan par thal /
der nam mkha' sogs bstan pa gang zhig /
de kun btags yin pa'i phyir na ma khyab /
yang kho na re /
dgongs 'grel du kun btags ngos 'dzin skabs kun btags kun btags su gsungs par thal /
chos rnams kyi mtshan nyid ngo bo nyid med pa nyid gang zhe na /
kun btags pa'i mtshan nyid gang yin pa'o / /
zhes sogs gsungs pa'i phyir na ma khyab ste /
des kun btags mtshan nyid ngo bo nyid med pa yin pa dang de'i rgyu mtshan sogs las kun btags kun btags su gsungs pa ma yin pa'i phyir /
kha cig na re /
gzhung las /
de dag gi mang po zhig ming dang brdas 'jog mi nus pa'i yod pa yin /
zhes sogs gsungs pa mi 'thad par thal /
kun btags yin na ming brdas bzhag pas khyab pa'i phyir te /
dgongs 'grel las /
ming dang brdas rnam par bzhag pa gang lags pa de ni kun btags pa'i mtshan nyid lags te /
zhes gsungs pa gzhung las kyang sor bzhag mdzad pa'i phyir zer na /
'di la dka' 'grel las /
kun btags rang gi mtshan nyid kyis ma grub pa'i don ming dang brdas bzhag pa tsam du gsungs pas rang gi mtshan nyid kyis yod med ni ming dang brda tsam la ltos nas bzhag ma bzhag la byed pa spyir btang la yin /
zhes dang /
sgra rtag stong dang phung po bdag med sogs sgra rtag pas stong ngo zhes dang /
phung po bdag med do zhes pa'i tshig tsam gyis 'jog mi nus /
zhes dang /
kun btags de'i nang nas sgra rtag stong dang phung po bdag med sogs mang po zhig ming dang brdas 'jog mi nus pa'i yod pa yin /
zhes gsungs pas kun btags la ming brda tsam gyis bzhag pa yin dgos pa spyir btang dang /
sgra rtag stong dang phung po bdag med sogs ming brda tsam gyis 'jog mi nus pa dmigs bsal du bzhed dam snyam la /
blo gling bas /
kun btags yin na ming brdas bzhag tsam yin pas ma khyab ste /
sgra rtag stong dang phung po bdag med lta bu ming brda tsam gyis 'jog mi nus pa'i phyir /
'o na de gnyis chos can /
rang mtshan gyis grub par thal /
ming brdas bzhag pa ma yin pa'i chos yin pa'i phyir na ma khyab ste /
de dag rtog pas btags tsam yin @# / /
pa'i phyir /
zhes pa dang /
rje btsun pas /
nam mkha' blo yul du 'char ba rang gi ming brda blo yul du 'char ba la ltos mi dgos pas ming brdas bzhag pa min pa dang /
sgra rtag stong dngos stobs kyi rigs pas sgrub dgos kyi /
brda dang grags pa tsam gyis 'jog mi nus pa ming brdas bzhag pa min par gsungs shing /
chos bdag sogs ming brdas bzhag tsam du 'dod do / /
bde legs nyi mas /
spyi mtshan ming brdas 'jog nus kyang rang 'dogs byed kyi ming brdas rang nyid kun btags su 'jog mi nus pa dang /
sbyin pa dar rgyas kyis /
nam mkha' ming brdas bzhag pa yin yang bzhag tsam min pa dang /
gzhung gi mang po zhig ming brdas 'jog mi nus zhes pa ming brda tsam gyis 'jog mi nus pa'i don du bshad do / /
yig cha las /
sgra rtag stong chos can /
ming brda tsam gyis bzhag pa yin par thal /
ming brdas bzhag tsam yin pa'i phyir na ma khyab /
rtags grub ste /
rang zhes brjod pa'i sgra dang rang 'dzin rtog pa gnyis kyis bzhag tsam gang zhig /
ming brda zhes pa'i tshig zur gyi ming de rjod byed kyi sgra dang /
de'i tshig zur gyi brda rtog pa la byed pa'i phyir /
zhes dang /
'dod mi rigs te /
sgra rtag stong du sgrub pa'i rtags yang dag dang rjes dpag 'jug pa la don yod pa'i phyir /
zhes gsungs so / /
yang snying las /
rang 'dzin rtog pa'i zhen gzhir rang mtshan gyis grub pa chos can /
ming brdas bzhag tsam ma yin par thal /
brda mi shes pa'i gang zag la'ang khyod kyi rnam pa 'char ba'i phyir te /
dgag bya'i bden snang 'byung ba brda la mi ltos pa'i phyir /
zhes dang /
sgra rtag stong ming brdas bzhag tsam yin yang /
de ming brda tsam gyis 'jog mi nus pa 'gal ba med pa'i phyir /
der thal /
de ming brdas bzhag tsam yin zhes pa'i tsam sgras rang mtshan gyis grub pa gcod la /
rang mtshan gyis ma grub par khas len kyang dgos /
ming brda tsam gyis bzhag pa yin zhes pa'i tsam sgras de 'jog byed sgra rtag stong ngo zhes pa'i sgra tsam dang /
de ltar zhen pa'i 'dod dbang tsam gyis bzhag pa las dngos po'i stobs shugs kyi rigs pas 'jog byed yod pa gcod la /
de ltar khas len mi rung ba'i phyir /
zhes dang /
gzhan yang /
de dag gis sgra rtag stong ming brdas bzhag tsam ma yin par 'dod pa dang /
rtog pas phar btags tsam du 'dod pa nang 'gal yin te /
ming brda zhes pa'i brda ni rtog pa la byed pa'i phyir dang /
khyod ltar na /
de chos can /
rtog pa tsam gyis bzhag pa yin par thal /
rtog pas bzhag tsam yin pa'i phyir /
rtags khyab khas /
'dod na /
dngos stobs kyi rigs pas sgrub mi dgos par thal /
rtag pas stong ngo snyam du zhen pa'i rtog pa tsam gyis 'jog thub pa'i phyir /
'dod mi nus te /
byas pa khyod sgrub pa'i dngos stobs kyi rtags yang dag yin pa'i phyir /
zhes rje btsun phyogs bkag pa la /
tshe brtan lha rams pas /
ming brda tsam gyis bzhag pa dang ming brdas @# / /
bzhag pa tsam la khyad yod na /
chos bdag dang nam mkha' la ming brda tsam gyis 'jog nus mi nus kyi khyad med par thal ba dang /
brda mi shes pa'i gang zag gi rgyud kyi chos kyi bdag 'dzin la chos bdag shar kyang des de'i don 'jog mi shes la /
brda mi shes pa'i gang zag gis nam mkha'i don 'jog shes pas de gnyis la ming brdas bzhag tsam yin min gyi khyad yod pa dang /
rtog pas bzhag tsam zhes pa'i rtog pa rang 'dzin rtog pa dang| ming brdas bzhag tsam zhes pa'i brda sgra spyi 'dzin pa'i rtog pa la byed pas nam mkha' rtog pas btags tsam yin yang ming brdas bzhag tsam min byas na nang 'gal med pa dang /
brda mi shes pa'i rgyud la brda yod par thal /
de la rtog pa yod pa'i phyir /
zhes dang /
bum med brdas bzhag tsam yin na bum pa tshad mas ma dmigs pa de bum pas dag pa'i sa phyogs bum med du sgrub pa'i grags rtags yang dag tu 'gyur ba'i skyon 'byung bar bshad de sgo mang la skyon bstan nas /
rang lugs la gzhung las /
'dir rang gi mtshan nyid kyis yod med bstan tshod ni ming dang brda la ltos nas bzhag ma bzhag yin /
zhes chos de 'jog pa ming brda la ltos dgos pa rang mtshan gyis ma grub pa dang mi dgos pa rang mtshan gyis grub par 'jog pa'i mdo'i dngos bstan bstan tshod ltar gyi don bshad pa las /
spying kun btags rang mtshan gyis ma grub pa'i don ni rtog pas btags tsam yin pa la byed pas| chos gang yin yang de'i don blo la 'char ba ming la nges par ltos dgos pa ming brdas bzhag tsam dang /
de 'jog pa rtog pa la ltos pa ni rtog pas btags tsam gyi don yin no / /
des na brda mi shes pa la'ang thogs reg gis stong pa shar te lhung dogs pa'i 'jigs pa 'byung bas nam mkha' 'jog pa ming brda la mi ltos pa dang /
sgra rtag stong ming brda la ma ltos par sgra mi rtag rtogs pa'i shugs la rtogs nus pas ming brda la mi ltos par 'jog nus kyang /
ngo bo dang khyad par la kun btags pa'i kun btags ming brda la ma ltos par 'jog mi nus par smra'o / /
de la gzhan dag skyon dang po mi 'jug ste /
de gnyis la yul steng nas grub ma grub kyi khyad yod pa'i phyir /
skyon gnyis pa la'o na /
chos bdag gi don chos can /
rtog pas bzhag tsam ma yin par thal /
rang 'dzin rtog pas 'jog mi nus pa'i phyir te /
brda mi shes pa'i gang zag gi rgyud kyi chos kyi bdag 'dzin gyis 'jog mi shes pa'i blo rtse 'thad pa'i phyir /
rtsa bar 'dod mi nus te /
gzhung las /
sgyu ma rta glang yin pa /
nas /
rtog pas bzhag pa tsam yin pa'i phyir ro / /
zhes gsungs pa'i phyir /
skyon gsum pa ni dpyad bya ste /
nam mkha'i ming thos pa'i tshad ma rgyud ldan gyi ba lang gis nam mkha'i ming rtogs pas de'i rgyud na tshad ma des drangs pa'i nam mkha'i ming spyi'am sgra spyi 'dzin pa'i rtog pa yod dgos la /
de ltar na des nam mkha' ming brdas 'jog nus par 'gyur ba'i phyir /
skyon bzhi pa yang mi @# / /
'jug ste /
de la 'dod lan thebs shing de'i rgyud na yod na des shes mi dgos pa'i phyir /
skyon lnga ba'ang mi 'jug ste /
ming brda tsam gyis bzhag pa zhes pa'i tsam sgras yul gyi ngos nas grub pa dang /
brda'i dbang tsam gyis bzhag pa zhes pa'i tsam sgras dngos stobs kyis grub pa gcod pa'i phyir /
des rang lugs bzhag pa la /
'o na /
rang 'dzin rtog pa'i zhen gzhir rang mtshan gyis grub pa chos can /
khyod gang zag gang dang gang la 'char ba na ming brda la nges par ltos nas 'char dgos par thal /
khyod mdo'i dngos bstan gyi rang mtshan gyis ma grub pa yin pa'i phyir /
'dod na /
de chos can /
ming brda mi shes pa'i gang zag la mi 'char bar thal /
'dod pa'i phyir /
'dod na| de de'i rgyud kyi chos kyi bdag 'dzin la mi 'char bar thal lo / /
zhes zer ro / /
de la gzhung las /
de nyid ming dang brdas bzhag par gsungs pa ni sgra rtog gis btags pa tsam du zad pa'i don no / /
zhes rtog pas btags tsam dang ming brdas bzhag tsam khyad med par gsungs pas de gnyis la khyad 'byed mi rung ngam snyam mo / /
dogs dpyod du /
de dag gi mang po zhig ces pa'i de sgra spyi mtshan thams cad dang nam mkha' sogs la snyegs pa'i dbang du byas nas gnod byed bstan kyang /
spyir kun btags la snyegs dgos pa gzhung bklags pa tsam gyis shes mod /
gzhung du spyi mtshan thams cad dang nam mkha' zhes nam mkha' spyi mtshan gyi nang nas zur du bkar ba'i rgyu mtshan dpyad dgos so / /
gnyis pa gzung 'dzin rdzas tha dad 'gog pa'i rigs pa ni /
phyi rol la ltos pa'i /
zhes sogs byung /
gzung 'dzin rdzas gzhan 'gog pa'i rigs pa la theg bsdus las /
yi dwags dud 'gro mi rnams dang / /
lha rnams ji ltar rigs rigs su / /
dngos gcig yid ni tha dad phyir / /
don ma grub par 'dod pa yin / /
zhes dngos po gcig la rnam shes mi mthun pa skye ba'i rigs pa dang /
'das sogs de bzhin rmi lam dang| gzugs brnyan rnam pa gnyis la yang / /
dmigs pa yod pa ma yin pas / /
de la dmigs par rung phyir ro / /
zhes phyi don med kyang shes pa yod pa'i dpe rmi lam dang gzugs brnyan la sogs pa'i rigs pa dang /
don ni don du grub gyur na / /
shes pa rtog pa med mi 'gyur / /
de med pas na sangs rgyas nyid / /
'thob par 'thad pa ma yin no / /
zhes phyi don med na 'bad pa med par grol ba'am 'bad kyang grol ba mi thob par thal ba'i rigs pa dang byang chub sems dpa' dbang thob dang / /
rnal 'byor ba la 'di ltar yang / /
mos pa'i dbang gis sa la sogs / /
dngos po de ltar dmigs par 'gyur / /
'di la su zhig blo ldan zhing / /
zhi ba grub pa thob pa yis / /
chos kun yid la byed pa la / /
de ltar don rnams snang phyir dang / /
mi rtog ye shes rgyu ba la / /
don kun snang ba med phyir yang / /
don med khong du chud par bya / /
de med pas na rnam rig med / /
ces shes pa gsum dang rjes su mthun pa'i rigs pa @# / /
ste bzhi bstan cing /
mi rtog ye shes yod mi 'gyur / /
zhes pa'i 'gyur legs la /
de las gzugs brnyan gnyis ni me long nang gi byad bzhin gyi dang mi sdug pa'i ting nge 'dzin gyi spyod yul gyi gzugs brnyan gnyis dang /
blo ldan ni byang sems dang /
zhi ba ni zhi gnas dang /
grub pa ni lhag mthong dang /
chos kun ni gsung rang yan lag bcu gnyis dang /
de med pas na rnam rig med / /
ces pa phyi don med pas na rnam rig tsam la don du byas pa yang med ces pa ste /
lhag ma 'og tu rigs pa rnams 'god pas shes so / /
nyi shu pa las /
'di ltar rdul phran mi 'grub phyir / /
drug gis cig car sbyar ba na / /
phra rab rdul cha drug tu 'gyur / /
drug po dag ni go gcig na / /
gong bu'ang rdul phran tsam du 'gyur / /
zhes rdul phran cha med 'gog pa'i rigs pa dang /
chos kyi grags pas rnam 'grel nges las phyi don 'gog pa'i rigs pa mang du gsungs mod kyang /
rnam 'grel las /
don rig gang yin so sor rig /
mngon sum gang yin 'di nyid do / /
de ni gang gis don rig yin / /
de 'dra las yin 'khrul bar 'gyur / /
zhes dang /
rnam nges las /
tshad ma'i 'bras bu don rig pa 'di gang zhig mngon sum du gyur pa'i rig pa gang yin pa 'di nyid do / /
myong ba yod pa 'dis don de rig pa yin par gang gis skyes pa dang 'dra ba dag gis so / /
'o na ni yul mtshungs pa'i shes pa de ma thag yul du 'gyur ro / /
zhes sogs dang /
rnam par shes pa yul dang 'dra ba yang ma yin te /
de la snang ba rags pa'i rnam pa ni rdul phra rab so so ba rnams la med pa'i phyir ro / /
nas /
de'i phyir gang zhig shes pa la 'dra bar byed pa'i don gcig pu ni 'ga' yang yod pa ma yin no / /
zhes gzung 'dzin gyi mtshan nyid skyes la 'dra ba 'gog pa'i rigs pa dang /
phyogs glang gis dmigs brtag las /
dbang po rnam par rig pa'i rgyu / /
phra rab rdul dag yin mod kyi / /
de mi snang phyir de yul ni / /
rdul phran ma yin dbang po bzhin / /
gang ltar snang de de las min / /
rdzas su med phyir zla gnyis bzhin / /
de lta phyi rol gnyis ka yang / /
blo yi yul du mi rung ngo / /
zhes rdul 'dus pa dang rdul phra rab gzung don yin pa 'gog pa'i rigs pa rnams gsungs sor| ! /
'dir /
phyogs snga ni nyan thos sde pa yin la /
des phyi don 'dod tshul ni /
bye smras bem po rnams kyi dang po'i rtsom gzhi ni /
cha gsil rgyu med pa'i rdul phra rab cha med gcig yin la /
de yang 'byung ba re re'i ngo bo can gyi rdzas grub gcig dang /
rdzas rdul de 'dra brgyad tshogs pa las bsags rdul phra rab gcig grub pa gnyis ka rdul phra rab yin pa dang gzugs can gzhan gyis gzhig mi nus pa dang pongs tshod che chung med cing /
de rnams 'dabs chags pa las phyi don gyi rags pa 'grub par 'gyur ro / /
de yang kha che bye smras rdul mang pos rdul gcig bskor pa na phan tshun ma reg par bar dang bcas par gnas pas ma reg par bcas dang /
bye smra kha cig gis de'i tshe bar med cing phan tshun ma @# / /
'byar bar gnas nus pas ma reg par med dang /
de las kha cig gis de'i tshe phan tshun reg nas 'byar zhing bar med pas reg cing bar med du 'dod mod /
gsum gas de ltar rdul phra rab 'dus pa las rags pa'i chos sna tshogs 'grub pas na phyi rol gyi don bden par yod par 'dod pa la khyad med do / /
mdo sde bas de las chung ngur gsil du med pa'i rdul phra rab ni 'byung ba bzhi dang 'byung 'gyur bzhi'i bdag nyid can yin yang bye smra ltar rdzas rdul yan gar ba brgyad 'dus su mi 'dod la /
rdul phra rab bdun 'dus pa rdul phran du 'jog pas rdul phra rab dang rdul phran mi 'dra zhing /
phra rab bsags pas phyi don 'grub pa ni bye smras bshad pa dang mthun no / /
de lta'i phyi don 'gog pa la theg bsdus kyi rigs pa bzhi'i dang po ni /
brlan gsher por gang chos can /
khyod phyi don du ma grub ste /
khyod phyi don du snang ba'i shes pa rang gi snang yul la 'khrul ba'i phyir /
dper na rmi lam gyi snang ba bzhin /
khyab ste /
khyod phyi don du grub na khyod kyis rang snang ba'i dbang shes la rnam pa gtod dgos pa gang /
de ltar na dbang shes de khyod kyis rnam pa gtad pa ltar du de'i rnam can du skye dgos pa'i phyir /
rtsa rtags ma grub na /
de chos can der thal /
khyod rang snang ba'i dbang shes la snang ba ltar ma grub pa'i phyir /
de chos can /
der thal /
khyod rang snang ba'i las can gyi lha mi yi dwags dud 'gro rnams kyi dbang shes la snang ba ltar ma grub pa'i phyir /
de chos can /
der thal /
khyod de 'dra'i gang zag gsum la bdud rtsi chu rnag gsum du rim par snang ba gang /
khyod de gsum du ma grub pa'i phyir /
gnyis pa ni /
sngon po chos can /
phyi don du med kyang rang la dmigs pa'i shes pa skye rigs pa yin te /
rmi lam gyi khang mig chung ngur glang po'i khyu 'khrigs pa la dmigs pa'i shes pa skye rung ba'i phyir /
gsum pa ni /
sems can thams cad 'bad med du grol ba'am 'bar kyang mi grol bar thal /
phyi don yod pa'i phyir /
khyab ste /
phyi don yod na de gnas lugs su grub dgos /
de lta na so skyes gnas lugs mngon sum du mthong bar thal ba dang /
gzung 'dzin gnyis med rtogs pa'i 'phags pa'i ye shes med par 'gyur ba'i phyir /
bzhi pa ni /
sa sogs chos can /
phyi don du ma grub ste /
shes pa rnam pa gsum dang rjes su mthun pa'i phyir /
de chos can /
der thal /
sems la dbang thob pa rnams kyi shes pa ji ltar mos pa de ltar du 'gyur ba dang /
zhi lhag gi rnal 'byor bas chos kun sems kyi bdag nyid tsam du yid la byed pa'i shes pa la de ltar snang ba las phyi don du grub par mi snang ba dang /
phyi don yod na rnam par mi rtog pa'i ye shes la snang dgos na de la mi snang ba'i phyir /
de dang 'dra bar rnam 'grel las /
phyi rol don ni yod na yang / /
ji ltar nyams su myong nyid de / /
nges pa'i bdag nyid rang ngo bos / /
ma yin du ma'i bdag skyon phyir / /
zhes gsungs pa'i rigs pa ni /
sngon po chos can /
phyi don ma yin te /
dbang @# / /
mngon gyi gzung don ma yin pa'i phyir /
de chos can /
der thal /
dbang mngon la rang gi rnam pa gtod byed ma yin pa'i phyir /
ma grub na /
sngon po chos can /
mdzes mi mdzes gnyi ga'i bdag nyid can yin par thal /
'ga' zhig gi dbang mngon la mdzes pa dang /
'ga' zhig gi dbang mngon la mi mdzes pa'i rnam pa gtod byed yin pa'i phyir /
rtags khas /
nyi shu ba las bshad pa'i rigs pa ni /
sngon po chos can /
khyod phyi don du med de /
khyod rtsom byed kyi rdul phran phyogs kyi cha med med pa'i phyir te /
phra rab gcig rdul drug gis bskor tshe dbus rdul de cha drug pa can yin pa'i phyir /
der thal /
dbus rdul gyis shar la bstan pa'i ngos de phyogs gzhan la ma bstan pa'i phyir /
ma grub na /
rdul ci tsam bsags kyang rags par mi 'gyur bar thal lo / /
de dang 'dra bar rnam 'grel las /
rdul phran de dag gang gis na / /
rags par snang pa de 'drar byed / /
ces sogs dang /
dbu ma rgyan las /
'byar ba dang ni bskor ba'am / /
bar med rnam par gnas kyang rung / /
dbus gnas rdul phran rdul gcig la / /
bltas pa'i rang bzhin gang yin pa / /
rdul phran gzhan la lta ba yang / /
de nyid gal te yin brjod na / /
de lta yin na de lta bu / /
sa chu la sogs rgyas 'gyur ram / /
rdul phran gzhan la lta ba'i ngos / /
gal te gzhan du 'dod na ni / /
rab tu phra rdul ji lta bur / /
gcig pur cha shas med par 'gyur / /
zhes dang /
dbu ma snang ba las /
de ni rdul phra rab bsags pa'i bdag nyid du yang ma grub ste /
rdul rnams cha shas med pa nyid kyis bsags pa mi rung ba'i phyir ro / /
cha shas dang bcas pa nyid yin na ni dngos po med pa nyid du thal bar 'gyur ro / /
zhes sogs gzhung che ba rnams su rdul cha med 'gog pa'i rigs pa mang du byung yang phyi don 'gog byed du dngos su gsungs pa yin min ci rigs snang ngo / /
rnam 'grel des las bshad pa'i skyes la 'dra pa 'gog pa'i rigs pa ni /
phyi don med par thal /
phyi don rig byed kyi shes pa med pa'i phyir /
de la sngo ser sogs rtogs pa'i mngon sum 'jog na /
de dag chos can /
de ma yin te /
der 'jog byed med pa'i phyir /
de la sngo ser sogs dang 'dra bar skyes pa'i shes pa 'dzag na /
de dang 'dra bar skyes pa'i shes pa yin na de rtogs pa'i shes pa yin pas khyab par thal /
'dod pa'i phyir /
'dod na /
zla ba gnyis snang gi dbang shes chos can /
zla gnyis rtogs pa'i shes pa yin par thal /
zla ba gnyis dang 'dra bar skyes pa'i shes pa yin pa'i phyir /
'khor gsum /
gzhan yang rnam 'grel des las phyi don 'gog pa'i rigs pa mang du gsungs pa rnams mang bar 'gyur pas tshang bar ma spros so / /
dmigs brtag las bshad pa'i rigs pa ni /
sngon po chos can /
khyod phyi don du med de /
khyod phyi don du yod na rang 'dzin mig shes kyi dmigs rkyen yin dgos pa la khyod de ma yin pa'i phyir /
ma @# / /
grub na /
sngon po chos can /
khyod kyi tshogs pa na yod pa'i rdul phra ba re re ba dang 'dus pa gang rung rang 'dzin dbang mngon gyi dmigs rkyen yin par thal /
'dod pa'i phyir /
'dod mi nus te /
sngo rdul phra ba de ma yin| sdo rdul du ma 'dus pa'ang de ma yin pa'i phyir /
dang po ma grub na /
sdo rdul phra ba chos can /
khyod de ma yin par thal /
khyod de la mi snang pa'i phyir /
dper na dbang po bzhin /
gnyis pa ma grub na /
sdo rdul du ma 'dus pa chos can /
khyod de ma yin par thal /
khyod rdzas su med pa'i phyir /
dper na zla gnyis bzhin /
de dang 'dra bar tshad ma mdor /
don de zhes pas kun brjod na / /
gang de de 'ba' zhig las min / /
zhes sogs kyis phra rab gzung don yin pa 'gog pa'i rigs pa gsungs so / /
rnam rig pa dag gi gzung 'dzin rdzas gzhan 'gog pa'i rigs pa'i gtso bo lhan cig dmigs des ni /
rnam 'brel las /
nges par blo dang lhan cig tu / /
cig car du ni myong 'gyur bas / /
yul ni de las gzhan nyid du / /
rnam gang gis na 'grub par 'gyur / /
zhes sogs dang /
rnam nges las /
lhan cig dmigs pa nges pa'i phyir / /
sdo dang de blo gzhan ma yin / /
zhes pa'i skabs su bstan cing /
de la rtags dgod pa ni /
sngo 'dzin tshad ma dang de la snang ba'i sngon po gnyis chos can /
rdzas tha dad du med de /
lhan cig dmigs nges yin pa'i phyir /
dper na sgra dang nyan bya bzhin /
zhes pa ste /
'di'i phyogs snga bye mdo yin la /
sngon po dang sngo 'dzin tshad ma gnyis rdzas tha dad du snang bas de gnyis rdzas tha dad du grub par zhen pa sogs la rnam rig pas bkod pa yin no / /
phyogs chos sgrub pa ni /
de chos can /
lhan cig dmigs nges yin te /
gang zag gang dang gang gis yul dus gang dang gang du cig shos tshad mas dmigs na gang zag de dang des yul dus de dang der cig shos kyang tshad mas dmigs pas khyab pa'i phyir /
ma grub na /
'o na /
gang zag gang dang gang gis yul dus gang dang gang du sngo 'dzin tshad ma la snang pa'i sngon po tshad mas dmigs pa'i tshe gang zag de dang des yul dus de dang der sngo 'dzin tshad ma tshad mas dmigs pa 'grub mi dgos par thal /
'dod pa'i phyir /
'dod na /
de dgos par zal /
gang zag des yul dus der sngo 'dzin tshad ma la snang ba'i sngon po tshad mas dmigs pa'i tshe sngo 'dzin tshad ma dmigs byed kyi tshad ma yod pa gang zhig de 'dra'i tshad ma gang zag des yul dus der sngon po tshad mas dmigs pa'i rjes su skye mi rigs pa'i phyir /
dang po ma grub na /
gang zag des yul dus deng sngo 'dzin tshad ma la snang ba'i sngon po tshad mas dmigs pa'i tshe na sngo 'dzin tshad ma chos can /
khyod dmigs byed kyi tshad ma yod par thal /
khyod tshad mas dmigs pa yin pa'i phyir /
gnyis pa grub ste /
de ltar skyes na de dmigs pa'i gzhan rig gi shes pa zhig kyang de'i rjes su skye dgos pas shes pa thug med du 'gyur ba'i phyir /
rjes khyab sgrub pa ni /
de chos can /
phan tshun dus gcig tu yod na yod dgos @# / /
pa dang /
med na med dgos pa'i 'brel ba grub par thal /
phan tshun dus gcig tu tshad mas dmigs na dmigs dgos pa'i khyab 'brel grub pa'i phyir te /
lhan cig dmigs nges yin pa'i phyir /
rtags khas /
'dod na /
de chos can /
bdag gcig 'brel yin par thal /
'brel ba gang /
lhan cig tu yod pa'i phyir /
gnyis pa ma grub na /
sngon po grub nas sngon po yod pa ma grub pa'i dus yod par thal lo /
! /
spro na /
gzhung du gzung 'dzin rdzas gzhan 'gog pa'i rigs pa'i grangs gsungs pa na theg bsdus kyi rigs pa bzhi las gnyis pa dngos su smos pa dang phyogs glang gi gzhung rjes su 'jog don brtag la /
de'i rigs pa dang po'i skabs theg bsdus las| dper na yi dwags dang dud 'gro dang mi dang lha rnams kyis dngos po gcig la rnam par rig pa tha dad pa mthong ba lta bu dang /
zhes gsungs pa ltar na /
yi dwags dud 'gro mi rnams dang / /
zhes sogs mthun dper sbyor dgos pa lta bur snang yang /
btsun pa ngo bo nyid med pa'i bshad sbyar gyi gsung phyogs la dpags na rtsod gzhir byed dgos pa lta bur yod pa bzhin red mda' ba'i kun btus TIk+ka sogs su'ang byas pas phyi ma sor bzhag go /
lcang skya'i grub mtha' las /
phyi rol gyi don grub na de nyid kyi gnas lugs su grub dgos pas gnas lugs rtogs pa'i 'phags pa'i zag med ye shes kyang rtog bcas su thal ba dang /
zhes gsungs kyang sngon po phyi don du grub na de sngon po'i gnas lugs su 'gyur dgos mod /
de'i rgyu mtshan gyis mnyam gzhag ye shes rtog bcas su 'gyur tshul dpyad /
mdo sems gnyis kyis brtsad tshe cha dang bcas pa'i rdul phra rab tshogs pa na re re bas kyang rang 'dra'i rnam pa gtod par mdo sde bas khas blangs par dmigs brtag rtsa 'grel las gsungs pa ni rnam rig pas brtags pa'i mtha' bkag tsam las mdo sde ba rang gi grub mtha' la rdul phra rab cha bcas su khas blangs par bshad pa min par lcang skya'i grub mthar bshad pa ltar la /
yul gyis rnam pa gtad pa'i stobs kyis yul can de skyes pa min yang nang gi bag chags kyi dbang gis dbang gis thun mong gi snang gzhi gcig thun mong min pa'i snang gzhi gsum du grub chog pa dang /
brlan gsher phor gang gang zag gsum la thun mong min pa'i dngos po gsum du snang zhing grub mod chu rnag bdud rtsi gsum gyi gzhi mthun yod par mi 'gyur ba dang /
snang tshul mi 'dra ba'i gang zag gsum gyi der snang gi shes pa gsum thun mong min pa'i snang gzhi la tshad ma yin pa dang /
thun mong gi snang gzhi la tshad ma yin min sogs kyang shes par bya'o / /
kha cig na re /
rdul du grub pa med par thal /
bem po med pa'i phyir te /
phyi don med pa'i phyir /
rtsa bar 'dod na /
rdul med par thal /
rdul du grub pa med pa'i phyir na /
yig cha rjes 'brang dang bcas pas /
ma khyab cing 'dod mi nus te /
rdul rags pa rtsom byed kyi rdul phra rab yod pa'i phyir te /
rdul phra rab de rdzas yod dang dbyibs zlum po can @# / /
yin pa'i phyir /
dmigs brtag las /
de ni rdul phran rdzas yod la / /
zhes dang /
phra rab rdul dag yin mod kyi / /
zhes dang /
de'i rang 'grel las /
rdul phra rab rnams ni rdzas gzhan yin du zin kyang zlum po la ni dbye ba med do / /
zhes dang /
de'i 'grel bshad las /
rdul phra ba rnams kyi zlum po yang ngo bo nyid gcig pa kho na yin no / /
zhes gsungs pa'i phyir /
gzhan yang /
rdul phra rab yod par thal /
de gcig bsgres yun la dus mtha'i skad cig mar 'jog par rnam 'grel du gsungs pa'i phyir dang /
rdul phra rab med na dpag tshad dang rgyang grags ri rab dang sa gzhi bar snang la rdul 'khrigs pa sogs med par 'gyur ba'i phyir /
zhes gsungs pa la /
kha cig /
lung dang po ni bum pa dang kham phor gyi dbyibs kyi khyad par de lta bu ni rdul phran rdzas yod la med ces pha rol po 'gog byed yin zhing /
'grel ba 'grel bshad kyi lung yang de'i thad yin no / /
lung gnyis pa ni thar lam gsal byed las| rdul phran tshad grub mdzad bzhed pa ma yin gyi /
de yod na rgyu yin du chug kyang dmigs rkyen du mi rigs so / /
zhes re zhig brtag pa mtha' bzung du khas blangs nas dmigs rkyen la dgag pa mdzad do / /
zhes dang /
TI ka chen du'ang dmigs brtag gi de don smra'i khas len la gtong rgyu ma gtogs rang rgyud du khas mi len pa'i phyogs mdzad cing /
sems tsam pas rdul khas len pa la gnod byed mang du yod de /
thar lam gsal byed drangs ma thag pa dang /
rnam 'grel TI ka chen du /
phyogs glang gis rtsod sgrub 'gog skabs rdul yod par bshad pa rnams mdo sde ba'i tshul la brten te phyi don khas blangs pa'i dbang du byas pa dang /
rgyan mkhan po rjes 'brang dang bcas pa'i rgya bod kyi TI ka byed dag ltar na /
dbang po'i rdul phra rab dbang shes kyi rgyu yin pa'i phyir dmigs yul du 'gyur ro / /
zhes pa 'di /
rang gis khas len pa yin na rang lugs la rnam rig pa'i skabs mig dbang gi rdul phran mig shes kyi rgyur khas len dgos bar 'gyur bar gsungs nas /
rdul phran khas len pa'i sems tsam pa ches ngo mtshar che'o / /
des na kun las btus kyi rtsod sgrub brtag pa'i skabs kyang /
rtsod sgrub mkhan po rnam rig pa'i lugs la brten nas 'gog pa yin zhes smra ba dag la /
rdul phran khas len pa'i sems tsam pa'i grub pa'i mtha' rang lugs su 'dod dgos pa'i skyon 'di 'byung bar shes par gyis shig /
ces dang /
rdul phran de dag gang gis na rags par gyur pa'i sngon po sngo snang dbang shes la snang ba de 'dra rtsom par byed pa 'thad pa ma yin te /
rdul phran gzhi ma grub pa'i phyir ro / /
zhes dang /
rdul phra rags khas len pa'i rnam rig pa ngo mtshar ro / /
zhes gsungs pa'i phyir zer ro / /
de la lung de dag gi sgras zin ltar na rdul khas mi len pas /
dpag tshad sogs kyi brtsam gzhi'i rdul yod kyang rdul med ces zer ba dang /
kun btus rgyal sras ma las /
bsdus pa las gyur pa ni rdul phra rab kyi gzugs so / /
zhes pa ltar de @# / /
'dra'i brtsam gzhi'i rdul yod kyang rdul phra rab med zer ba las snga ma bde 'am brtag go /
rdul du grub pa med na rdul med pas ma khyab gsungs pa'i phyogs la /
rdul du grub pa med na rdul med pas khyab par thal /
rdul yin par grub pa med na rdul med pas khyab pa'i phyir te /
yin pa srid pa'i shes bya yin na khyod du grub pa med na khyod med pas khyab pa'i phyir /
yang /
rdul du tshad mas grub pa med par thal /
rdul du grub pa med pa'i phyir /
'dod na /
rdul med par thal /
'dod pa'i phyir /
zhes sogs spro bya mang ngo / /
nyi snang las /
rdul phra rab kyi mthar thug pa la brten pa'i dbyibs /
zhes dang /
rgyan snang las /
rdul phra rab kyi dbyibs /
zhes 'byung zhing /
dmigs brtag 'grel ba 'grel bshad las rdul phra rab kyi dbyibs zlum por gsungs kyang /
mdzod las /
rdul la med / /
ces dang /
gser phreng las /
mngon pa nas rdul phra rab la dbyibs med par bshad /
ces gsungs so / /
de la bsdus grwa rtsom 'phror rdul phra rab la ring thung gru bzhi sogs kyi dbyibs med ces pa'i don yin par bshad do / /
rdul phra rab kyi don ni /
dus 'khor TI ka bshad las /
de 'dra bde nyid blos ci tsam dbye bar nus kyi bar du mthar rnam par phye ba'i chung mthar yid ngor snang ba la rdul phra rab ces pa'i tha snyad btags pa tsam mo / /
zhes gsungs pa ltar blos de las chung du 'byed mi nus pa'i rdul phra ba'i mthar thug pa zhig la rdul phra rab tu 'jog pa gong 'og mthun yang /
'og mas rang la cha gsil rgyu med pa la cha med dang /
gong mas de tsam gyis cha med du khas mi len te /
rdul drug gis rdul gcig bskor ba na cha yod par khas len pa'i phyir /
'og mas rdul phra rab la blos cha gsil rgyu med pa dang gong mas de yod par 'dod pa'ang ma yin te /
gong mas kyang de yod par mi 'dod pa'i phyir te /
gzhan du na rdul gcig la rdul drug gis bskor ba na shar cha de rdul phra rab de las chung bar thal ba'i phyir ro / /
kho na re /
rdul phra rab la blos cha gsil rgyu yod par thal /
de la blos phye na shar rdul la rig pa'i cha dang nub rdul la reg pa'i cha gnyis 'byed du yod pa'i phyir na ma khyab /
yang /
sems tsam pa'i lugs la rdul cha med yod par thal /
rang gi ngo bo la blos cha gsil rgyu med pa'i rdul yod pa'i phyir na ma khyab /
yang /
bye mdo gnyis kyis rdul phra rab cha bcas su 'dod par thal /
de gnyis kyis rdul phra rab la ldog cha du ma 'dod pa'i phyir na ma khyab ste /
de gnyis kyis kyang ldog cha mang po 'byed du med pa'i rdul mi 'dod kyang phyogs cha 'byed du med pa'i rdul phra mo 'dod pa'i phyir /
gzhan yang /
'dus ma byas gsum dang dngos po chos can /
cha med yin par thal /
rang gi bdag nyid yin zhing rang min pa'i shar cha dang nub cha rjes tha dad du ma med pa'i phyir /
khyab ste /
sde bdun rgyan las /
rang gi bdag nyid yin zhing rang min pa'i shar cha dang nub cha rdzas tha dad du ma med pa cha med pa'i don yin gyi /
zhes gsungs pa'i phyir na /
de ni rdul phra rab nyid cha dang bcas ma @# / /
bcas dpyod tshul tsam yin nam brtag go /
dbu ma rgyan gyi /
'byar ba dang ni bskor ba'am / /
zhes sogs gnyal ston gyis phyi don 'gog pa la sbyar kyang /
rgyal tshab brjed byang du rdul cha med 'gog pa tsam las der dngos su ma sbyar ro / /
lhan cig dmigs nges kyi don la /
mdo sde ba dge 'dun srungs kyis /
khyab pa 'gal ba yin te /
gzung 'dzin gnyis mngon sum tshad mas rdzas so sor snang ba ltar dmigs dgos pa'i phyir zer ba dang /
khyab pa med de /
rnam mkhyen dang gzhan sems /
sems dang sems byung rdzas tha dad kyang lhan cig dmigs nges yin pa bzhin yin pa'i phyir zer ba dang /
rtags ma grub ste /
sngo 'dzin tshad ma dmigs na sngon po dmigs pas khyab pa sngo 'dzin tshad ma nyams myong gi rang rig gis ma nges pa'i phyir zer ba'i dang po sngar bshad pa'i khyab sgrub kyi rigs pas khegs shing /
gnyis pa mi 'thad de /
sems can gyi sems rtogs kyang rnam mkhyen ma rtogs pa'i gang zag mang du yod pa'i phyir /
gsum pa la ma khyab ste /
sngar bshad pa las 'di tsam lhan cig dmigs nges kyi don ma yin pa'i phyir /
mdo sde bas sngo 'dzin mig shes la shar ba'i sngon po'i rnam pa sngo 'dzin mig shes las rdzas gzhan min par grub zin cing /
bye smras de 'dra'i rnam pa gzhi ma grub par 'dod pas lhan cig dmigs nges kyi sbyor ba'i chos can la de 'dra'i rnam pa 'dzin pa mi 'thad par rnam nges dar TI ka dang| sngo bdun rgyan gnyis kar gsungs shing /
snga mar sngon po snang ba rtsod gzhir 'dzin mi rung yang /
sngon por snang ba dang sngon po gang yin yang rung ba dang /
phyi mar sngon por snang ba rtsod gzhir 'dzin mi rigs pa dang /
bye smras mig dbang las mig shes la gzugs mi snang bar 'dod pas sngo 'dzin mig shes la sngon por snang ba gzhi ma grub par 'dod pa dang /
rnam nges dar TI ka gis dbang shes ma 'khrul ba la sngon po snang ba sngon por nyan thos sde gnyigs 'dod par gsungs so / /
kho na re /
sngo 'dzin tshad ma dang de la snang ba'i sngon po gnyis chos can du 'dzin pa mi 'thad par thal /
de la sngon po nyid 'dzin dgos pa'i phyir te /
sde bdun rgyan las /
lhan cig dmigs nges kyi rtags kyi chos can du yang sngon po nyid gzung bar bya ba yin no / /
zhes gsungs pa'i phyir na ma khyab ste /
de ni /
sngon po chos can /
sngo 'dzin mig shes dang rdzas gzhan ma yin te /
lhan cig dmigs nges yin pa'i phyir /
zhes pa'i sbyor ba 'di'i chos can la sngon po nyid 'dzin dgos pa'i don yin pa sde bdun rgyan rang nyid kyis shes pa'i phyir /
lugs 'dir sngo sogs gzhi ma grub pas chos can du 'dzin mi rung ba dang /
lhan cig dmigs nges rtags kyi mi mthun dper mi rung bar bshad pa dag mi 'thad de /
de gzhi ma grub par lugs 'dir khas len mi rung ba'i phyir dang /
sngo ser tha dad dag la ni / /
myong ba'i nges pa yod ma yin / /
zhes gsungs pa'i phyir /
'jug pa'i rnam bshad du /
rnam rig pa'i @# / /
lugs la gzugs sogs bzhag na phyi don bzhag dgos par mthong 'dug gsungs pa la brten nas bstan dar ltar mas pas dmigs brta ga 'grel bar /
sems tsam pas gzugs khas len mi len dogs gzhir bkod kyang /
de'i lugs la sngo sogs gzhi ma grub zer ba la sde bdun rgyan du gnod byed mang du bstan la /
rnam nges dar TI ka tu'ang gzugs sogs khas blangs na phyi don khas len dgos zer ba sems tsam pa'i lugs la mi mkhas pa'i mu cor du gsungs shing /
rnam bshad kyis mthong 'dug gsungs pa yang snga rabs pa 'ga' zhig tu snang ngo / /
bod sngar bas pa dag lugs 'dir sngon po shes pa yin par 'dod pa la /
sngon po yin na kun mkhyen ye shes yin pas khyab par thal ba dang /
gzhi grub na rang rig yin pas khyab par thal ba dang /
gzugs can gyi skyes bu yin na mig shes yod pas khyab par thal ba sogs 'byung ngo / /
kha cig /
lugs 'dir sngon po tha snyad du phyi don dang yang dag par shes pa yin zer ba la /
tha snyad du yod pas yod go chod na /
sngon po phyi don yin pa'am mi chod na kun rdzob thams cad med par 'gyur ro / /
de la kho na re /
tha snyad du phyi don yin pas tha snyad du phyi don yin pa'i go chod kyang don dam du phyi don yin pa'i go mi chod la /
tha snyad dang don dam gang yang min pa'i phyi don phung gsum pa med pas de gnyis gang gi yang khyad par ma sbyar bar phyi don yin pa'i go chod mi chod brtag par mi rigs zer na /
de mi 'thad par thal /
bden gnyis la phung gsum pa med kyang brtag pa gang byas de gnyis kyi khyad par sbyar ba'i tshig gis zin par byed mi dgos pa sde bdun rgyan las rgyas par gsungs pa ltar yin pa'i phyir /
kha cig /
sngo 'dzin mig shes kyi gzung rnam de tha snyad du phyi don yin zer ba ltar na sngo 'dzin mig shes kyi 'dzin rnam de tha snyad du phyi don dngos su rtogs pa'i gzhan rig gi shes par 'gyur ro / /
gser 'phreng du don snang dang der snang gi blo gnyis chos can du 'dzin par gsungs pas rnam pa chos can du mdzad kyang /
sras mchog gnyis kyis rnam pa chos can du 'dzin pa bkag pa rje'i dgongs pa yin par grub mchan du bshad do / /
rnam bden pa ltar na lhan cig dmigs nges rtags kyis rdzas gcig dang /
rnam rdzun pa ltar na rdzas gzhan ma yin pa tsam du sgrub pa yin zer ba ni rnam pa chos can du 'dzin pa min pas mi 'thad par sde bdun rgyan du gsungs so / /
lcang skya'i grub mthar lhan cig dmigs nges rtags kyi bsgrub chos la med dgag mi dgos pa'i sgrub byed du /
lugs 'di'i gzhung gang du yang de dgos par bshad pa med cing rje yab sras kyis kyang gsungs pa med pa'i phyir dang /
theg bsdus sogs su rnam rig tsam du sgrub pa'i rigs pa phal mo che'i bsgrub chos la rnam rig tsam nyid bzung ba'i phyir dang /
tshad ma mdo dang rnam 'grel nges gnyis 'grel ba dang bcas pa las gzugs sogs rang 'dzin shes pa'i rdzas su sgrub pa dang blo tshul gnyis pa 'thad par sgrub pa dang lugs @# / /
'di'i dbang shes kyi dmigs rkyen sgrub pa'i rigs pa sogs su ma yin dgag dang sgrub pa bsgrub chos su bzung ba'i phyir dang /
'di ba gzugs sogs shes pa'i rdzas su smra bas rab tu phye ba yin pas don dam dpyod pa'i rigs shes kyis rdzas gcig yin min 'tshol ba yin pa'i phyir dang /
rang 'dzin rtog pa'i zhen gzhir rang mtshan gyis grub pas stong pa dang phyi don gyis stong pa sgrub pa'i rigs pa gnyi ga rnam rig tsam gyi de kho na nyid la 'jug pa'i thabs su gsungs pa'i phyir dang /
rnam rig tsam gyi de kho na nyid ni byang sems kyi bsgom bya'i de kho na nyid mthar thug yin pa'i phyir dang /
de yang gzugs sogs shes pa dang bdag nyid gcig pa kho na la bshad pa'i phyir dang /
gzugs shes rdzas tha dad yod med 'tshol ba'i rigs pa des gzugs sogs shes pa'i bdag nyid du mi rtogs na rigs pa des rnam rig tsam la 'jug pa mi 'thad par 'gyur ba'i phyir dang /
de ltar 'tshol ba'i rigs pa des rtogs na rnam rig tsam gyi de nyid don dam dpyod pa'i tshad mas ma rnyed pa 'gal ba'i phyir dang /
rigs pa gzhan gyis rnyed na rnam rig tsam gyi de nyid don dam dpyod pa'i rigs shes kyis ma rnyed par 'gyur ba'i phyir dang /
gzugs shes pa dang rdzas tha dad du yod med brtag cing rdzas gcig yin min mi rtog pa'i rigs pa de gzugs kyi gnas lugs la mtha' chod par dpyod pa'i rigs pa ma yin pa'i phyir dang /
sngon po chos can /
khyod sngo 'dzin shes pa dang rdzas gcig yin par thal /
khyod sngo 'dzin shes pa dang rdzas tha dad rigs pas khegs shing rdzas su grub pa'i phyir /
zhes pa'i rigs pa 'dis sngon po dang de 'dzin shes pa rdzas gcig tu sgrub nus shing /
de mi nus na lhan cig dmigs nges kyi rtags kyi dgos pa'i gtso bo med par 'gyur ba'i phyir dang /
rgyal tshab rjes lhan cig dmigs nges kyi rtags kyi bsgrub bya la med dgag dgos par gsungs pa las spyir sems tsam pa'i lugs la de ltar dgos par gang du yang ma gsungs pa'i phyir /
zhes rgyu mtshan bcu gsum bkod do / /
kha cig /
de la dang po mi 'thad de /
'di ba'i lugs la'ang bdag med dngos su sgrub pa'i bsgrub bya yongs grub kyi ngo bo la med dgag 'jog pa dgongs 'grel thogs med sku mched kyi rang gzhung gzhung 'di stong thun chen mo sogs su lan gcig min par gsungs pa las lhag gsal bar gsung mi dgos pa'i phyir dang /
gzhung las /
dgag bya la mi 'dra ba'i khyad par yod pa ma gtogs pa dgag gzhi rten 'brel la rang gi dgag bya'i bdag rnam par bcad pa tsam la don dam bden par 'jog pa ni shing rta'i srol s+g+nyis mthun pas de las gzhan pa'i don dam 'jog pa mi rigs la /
zhes lugs gnyis kar don dam bden pa'i ngo bo med dgag 'ba' zhig tu gsungs pa dang /
mkhas grub lta khrid chen mo las /
sems tsam pa'i lugs kyi chos kyi bdag med ni /
nas /
nges par kun btags de lta bu rnam par bcad pa'i med dgag @# / /
'ba' zhig ma gtogs gzhan dbang gi snang ba log pa dang /
zhes 'di ba'i lugs la don dam dpyod pa'i rigs shes kyi ngor med dgag 'ba' zhig las med par gsungs pa'i phyir /
gnyis pa mi 'thad de /
theg bsdus sogs su bdag med dngos su sgrub pa'i rigs pa'i rtags sgrub sogs la bsgrub bya med dgag yin min ci rigs yod kyang rtsa ba'i dngos kyi bsgrub chos la med dgag kho na bzung ba'i phyir ro / /
gsum pa mi 'thad de /
rigs pa de gsum ni bdag med brgyud nas sgrub pa las dngos su sgrub byed ma yin pa'i phyir ro / /
bzhi pa la ma khyab ste /
'o na /
thal 'gyur ba'i lugs la'ang don dam dpyod pa'i rigs shes de rtog pas btags tsam 'tshol ba'i rigs pa yin par thal /
thal 'gyur ba'i grub mtha' rtog pas btags tsam smra bas rab tu phye ba yin pa'i phyir /
khyab pa 'grig /
lnga pa la'ang ma khyab ste /
rnam rig tsam gyi de kho na nyid la gzung 'dzin rdzas tha dad kyis stong pa'i med dgag 'jog pa'i phyir /
drug pa dang bdun pa gnyis la'ang ma khyab ste /
rnam rig tsam gyi de kho na nyid ni gzung 'dzin rdzas gzhan gyis stong pa'i med dgag la byed pa'i phyir dang /
med dgag de yang gzugs sogs shes pa dang bdag nyid gcig pa kho na yin pa'i phyir /
brgyad pa mi 'thad de /
gzhan du na /
thal 'gyur ba'i lugs la bdag med dngos su sgrub pa'i rigs pa des ming rkyang btags yod la 'jug mi nus par thal /
des dngos su bden grub bkag tsam las mi rnyed pa'i phyir /
dgu ba'i skyon med de /
des de rnyed par khas mi len pa'i phyir /
bcu pa mi 'thad de /
gzugs shes rdzas gcig yin te /
de rdzas kyi sgo nas so so ba ma yin par skyes pa'i chos yin pa'i phyir zhes pa lta bu'i rigs pas rnyed chog cing /
de 'dra'i rtags can rjes dpag kun rdzob las don dam dpyod byed min la /
gzugs shes rdzas gcig yin pa rnam rig tsam gyi de kho na nyid ma yin pa'i phyir /
bcu gcig pa mi 'thad de /
rdzas tha dad du yod med dpyad pa la rdzas gcig yin min ma dpyad na mtha' mchod par mi 'gyur ba'i phyir te /
rdzas su yod med dpyad pa la rdzas gcig dang tha dad gang du yod dpyad dgos kyi rdzas tha dad du yod med dpyod pa la de gnyis tshang mi dgos pa'i phyir te /
bden par yod med dpyad pa la bden pa'i gcig dang du ma gang du yod dpyad dgos kyi /
bden pa'i gcig tu med par dpyad pa la bden pa'i du mar yod med dpyad mi dgos pa bzhin yin pa'i phyir /
bcu gnyis pa mi 'thad de /
sngon po dang de 'dzin shes pa rdzas tha dad khegs pa rtags su byas nas de gnyis rdzas gcig yin par sgrub pa ltar na rtags de nges nas bsgrub bya de ma nges pa yod dgos pas rang la gnod byed las sgrub byed du mi rung ba'i phyir /
bcu gsum pa mi 'thad de /
rgyal tshab rjes rnam nges dang TIka tu de ltar gsungs pa spyir sems tsam pa'i lugs min na su zhig gi lugs yin pa smra dgos pa'i phyir dang /
khyed ltar na @# / /
legs ldan dang rje yab sras kyis mtha' bzhi'i skye ba 'gog pa'i bsgrub bya la med dgag dgos par gsungs kyang spyir dbu ma'i lugs la de ltar dgos par ma gsungs zhes bshad rung bar 'gyur ba'i phyir ro zhes zer na dpyad dgos so / /
kha cig sngon po dang sngo 'dzin mig shes lhan cig dmigs nges yin zer na /
sngon po dmigs byed kyi ngo bor skyes na sngo 'dzin mig shes dmigs byed kyi ngo bor skyes pas khyab par thal /
'dod pa'i phyir /
'dod na /
sngo 'dzin yid shes chos can /
der thal /
de'i phyir /
kha cig sngon po dang sngo snang dbang shes de yin zer na /
sngo snang dbang shes yod na sngon po yod pas khyab par thal /
'dod pa'i phyir /
'dod na /
sngon po'i dgag gzhir chos can /
der thal /
de'i phyir /
rtags grub ste /
gangs ri sngon por stang ba'i dbang shes yod pa'i phyir /
kha cig sngo 'dzin rtog pa dang sngon po de yin zer na /
sngon po dmigs byed kyi ngo bor skyes na sngo 'dzin rtog pa dmigs byed kyi ngo bor skyes pas khyab par thal /
'dod pa'i phyir /
'dod na /
sngo 'dzin mig shes nyams myong gi rang rig chos can /
der thal /
de'i phyir /
kha cig sngon po dang sngo 'dzin tshad ma de yin zer ba yang des khegs shing gzhan la'ang bs+b+re /
kha cig lhan cig dmigs nges kyi don /
de gnyis phan tshun tha dad cing gcig dmigs byed kyi tshad ma yin na gcig dmigs byed kyi tshad ma yin pas khyab pa la byed zer na /
sngo 'dzin tshad ma chos can /
khyod dmigs byed kyi tshad ma yin na sngon po dmigs byed kyi tshad ma yin pas khyab par thal /
'dod pa'i phyir /
'dod na /
sngo 'dzin tshad ma nyams myong gi rang rig chos can /
der thal /
de'i phyir /
ldog ste 'phen tshul yang sla /
kha cig de'i don /
rang rig mngon sum gyis cig car dmigs pa la byed zer na /
sngo 'dzin mig shes myong pa'i rang rig gis sngon po la dngos su dmigs par thal lo / /
kha cig de'i don /
sngon po dang sngo 'dzin mig shes gnyis blo nges gcig dngos su dmigs na cig shos kyang dngos su dmigs pas khyab pa la byed zer na /
sngo 'dzin mig shes chos can /
khyod kyis sngo 'dzin mig shes dngos su dmigs par thal /
khyod kyis sngon po dngos su dmigs pa'i phyir /
'dod na /
de rang rig yin par thal lo / /
kha cig /
de'i don /
gcig yod pa'i yul dus der cig shos kyang yod pas khyab pa la byed zer na /
bu ram gyi ro gzugs da lta ba chos can /
der thal /
de'i phyir /
'dod na /
khyod kyis bu ram gyi gzugs mthong na de'i ro mthong bas khyab par thal lo / /
kha cig de'i don /
phan tshun gcig tshad mas dmigs pa dang dus mnyam du gcig tshad mas dmigs pas khyab pa la byed zer ba yang des khegs so / /
de yang rnam 'grel las /
myong ba med par don 'ga' 'am / /
don med pa yi myong ba yang / /
myong bar 'gyur ba ma mthong ba / /
zhes de 'dzin shes pa 'dzin rnam gyis myong pa med na de 'dzin shes pas don myong ba med la /
@# / /
ldog ste yang na dpe lhan cig dmigs nges kyi don du gsungs pa dang /
chos mchog ltar lhan cig pa ni dus gcig pa dang /
dmigs pa ni tshad mas dmigs pa dang /
nges pa ni khyab pa la bshad pa tsam rje yab sras mthun yang /
gser 'phreng du /
dus gcig la gcig rtogs na gcig rtogs pas khyab pa dang /
rnam 'grel nges kyi dar TIka tu dus gcig tu phan tshun gcig rtogs na cig shos rtogs pa dang grub bde rdzas gcig tu skyes pas khyab pa dang /
sde bdun rgyan du /
phan tshun gcig tshad mas dmigs dus su cig shos kyang tshad mas dmigs pas khyab pa dang /
rigs rgyan du /
tha dad gang zhig phan tshun gcig dmigs na cig shos dmigs byed kyi ngo bor skyes pas khyab pa la byed pa rnams sgras zin mi 'dra ba tsam las /
mtshan gzhi dang sbyar na gang zag gang dang gang gis yul dus de dang der sngo 'dzin tshad ma la snang ba'i sngon po tshad mas dmigs na gang zag des yul dus de dang der sngo 'dzin tshad ma tshad mas dmigs pas khyab pa'am /
shes pa de sngon po dmigs byed kyi ngo bor skyes na sngo 'dzin dmigs byed kyi ngo bor skyes pas khyab pa lta bu la byed pa mthun no / /
lhan cig dmigs zhes pa'i dmigs pa tshad mas dmigs pa la byas nas rtags de'i mthun dper zla gnyis dang der snang gi dbang shes 'god pa dang /
zla gnyis kyi rnam pa dang der snang gi dbang shes 'god pa gnyig mi 'thad de /
zla gnyis tshad mas dmigs par thal ba dang /
bye smra sogs rgol ba 'gar dpe ma grub pa'i skyon du 'gyur ba'i phyir te /
de dag shes pa rnam med du smra ba'i rgol ba yin pa'i phyir ro / /
sde bdun rgyan gyi sgras zin ltar na dus mnyam pa'i rta ba lang gnyis lhan cig dmigs nges su 'gro yang dgongs pa sngar ltar la /
skabs lnga ba'i mtha' dpyod dang grub mtha' chen mo gnyis su tshig zin 'dra min byung ba yang dgongs pa mi 'gal lo / /
blo gling phar phyin mtha' dpyod las /
sngon po dang sngo 'dzin dbang shes lhan cig dmigs nges yin yang /
sngon po dang sngo 'dzin yid mngon lhan cig dmigs nges ma yin te /
de gnyis rgyu 'bras yin pa'i phyir te /
sngo 'dzin dbang mngon dang sngo 'dzin yid mngon gnyis rgyu 'bras yin pa'i phyir /
zhes bshad de de'i rnam 'grel mtha' dpyod kyang de dang mthun la /
rta nag rnam 'grel du /
de gnyis lhan cig dmigs nges su gsungs kyang sngo 'dzin dbang mngon dang yid mngon rgyu 'bras su mi byed par mngon zhing /
sgo mang bas /
dbang mngon dang yid mngon gnyis rgyu 'bras ma yin te /
yid mngon la du ma yod pa las 'dir bstan yid mngon yang rang la snang ba'i yul gzugs dang lhan cig dmigs nges yin pa'i phyir /
zhes gsungs so / /
skabs lnga ba'i mtha' dpyod du sngon po med pa'i sa phyogs su sngo 'dzin shes pa yod par gsungs pa la chos mdzad mchan du dkar po sngon por 'dzin pa'i rtog pa sngo 'dzin shes pa dang /
ka ba bum par 'dzin pa'i rtog pa bum 'dzin rtog par 'gyur zhing /
de ltar na bum 'dzin @# / /
rtog pa dang bum pa'i don spyi gnyis lhan cig dmigs nges su gsungs pa dang 'gal bar 'gyur bar bshad kyang /
khong ba ltar na sgra rtag par 'dzin pa rtag 'dzin dang bum pa gang zag gi bdag tu 'dzin pa gang zag gi bdag 'dzin ma yin par 'gyur ro / /
de la kho na re /
bum 'dzin rtog pa rang rig gis dmigs dus su bum pa'i don spyi bum 'dzin rtog pas dmigs dgos par thal /
de gnyis lhan cig dmigs nges yin pa'i phyir na ma khyab ste /
bum 'dzin rtog pa rang rig gis rtogs tshe bum pa'i don spyi yang rang rig des shugs la rtogs pa'i phyir te /
rnam 'grel TIk chen las /
bum pa 'dzin pa'i rtog pa la bum par snang ba lta bu blo'i sel ba de nyid bum 'dzin rtog pa'i snang yul dang dngos yul gnyi ga yin la /
bum 'dzin rtog pa nyams su myong ba'i rang rig mngon sum gyi shugs yul yin no / /
zhes gsungs pa'i phyir /
rigs rgyan dang grub mtha' chen mo sogs kyis sngon po dang sngo snang dbang shes gnyis phan tshun gcig dmigs byed kyi ngo bor skyes na cig shos dmigs byed kyi ngo bor skyes pas ma khyab pas lhan cig dmigs nges ma yin par gsungs pa la /
chos mdzad mchan du /
sngon po dang sngo 'dzin tshad ma gnyis lhan cig dmigs nges ma yin par thal /
'dod pa'i phyir /
ma grub na /
sngo 'dzin tshad ma skad cig gnyis pa chos can /
sngo 'dzin tshad ma dmigs byed kyi ngo bor skyes par thal /
sngon po dmigs byed kyi ngo bor skyes pa'i phyir /
gzhan yang /
sngo 'dzin shes pa'i 'bras bur gyur pa'i sngo 'dzin tshad ma 'dzin pa'i shes pa chos can /
cig shos der thal /
de'i phyir /
des na sngon po de sngo 'dzin dbang shes sogs shes pa bye brag pa gang dang yang lhan cig dmigs nges min par 'gyur la /
skabs lnga pa'i yig cha ltar na sngo 'dzin shes pa spyi tsam dang yang ldan cig dmigs nges min pas lhan cig dmigs nges kyi mtshan gzhi med par 'gyur bar bshad do / /
mchan der /
mar me'i 'od kyi gzugs dang de'i snang ba gnyis lhan cig dmigs nges yin min la rnam nges dar TIk sogs dang /
sde bdun rgyan mi mthun par bshad pa mi 'thad de /
rnam nges dar TIk dang /
rigs rgyan sogs su gzugs dmigs pa snang ba la nges par ltos pa'i dbang shes gcig gi gzung yul du gyur ba'i gzugs snang bar ma chad pa'i snang gzugs gnyis lhan cig dmigs nges yin yang /
snang gzugs tsam de min par gsungs pa dang /
sde bdun rgyan du /
snang gzugs gnyis sems can 'ga' zhig gi blo la ltos te lhan cig dmigs nges yin yang spyir lhan cig dmigs nges min par gsungs pa gnyis gnad gcig pa'i phyir te /
snang gzugs gnyis sems can 'ga' zhig gi blo la ltos te lhan cig dmigs nges yin par gsungs pa ni bshad ma thag pa ltar snang gzugs khyad par can gnyis dmigs pa'i sems can gyi blo la dgongs pa'i phyir /
kha cig lhan cig dmigs nges kyi @# / /
rtags 'god pa na sems can thams cad kyi blo la ltos pa'i lhan cig dmigs nges yin pa'i phyir zhes 'god cing /
de'i don sems can gcig gi blos sngon po nam dmigs pa na de 'dzin gyi mig shes kyang dmigs dgos pa bzhin du sems can gang gi blos sngon po dmigs pa des de 'dzin gyi mig shes kyang dmigs pas khyab ces pa yin zer na /
'o na bdag med mngon sum du rtogs pa'i shes rab dang de'i spang bya bdag 'dzin gnyis sems can thams cad kyi rgyud la ltos pa'i spang gnyen yin par thal /
sems can gcig gi rgyud la bdag med mngon sum du rtogs pa'i ye shes skyes na de'i spang bya bdag 'dzin spong ba bzhin du /
sems can gang gi rgyud la'ang shes rab de skyes na spang bya bdag 'dzin de spong bas khyab pa'i phyir /
kha cig na re /
lhan cig dmigs nges kyi rigs pas sngon po dang sngo 'dzin shes pa gnyis rdzas gcig tu sgrub par thal /
des de gnyis rdzas tha dad bkag pa'i phyir na ma khyab ste /
rigs pa des de ma bsgrubs kyang de la brten nas rjes dpag gzhan zhig skye chog pa'i phyir te /
dper na du bas du ldan gyi la la mes bud shing gi 'gyur ba skyed pa'i nus pa dpags stobs kyis bud shing gi 'gyur ba dpog par rigs rgyan sogs las gsungs pa bzhin yin pa'i phyir /
kha cig rnam 'grel nges su tshad ma'i gzhal bya shes pa'i bdag nyid du bsgrub phyir lhan cig dmigs nges kyi rigs pa gsungs pa 'brel med par thal /
rigs pa de sngo sogs nang shes pa'i bdag nyid du sgrub pa'i rigs pa ma yin pa'i phyir na ma khyab ste /
des de ma bsgrubs kyang de la brten nas de rtogs chog pa'i phyir /
gzugs rang 'dzin shes pa dang rdzas gcig pa'i don gang zag gnyis kyis bum pa gcig la bltas tshe blta bya thun mong ba'i bum pa de lta ba po gnyis ka'i mig shes dang rdzas gcig pa 'am /
re re ba'i mig shes dang rdzas gcig pa la byed /
dang po ltar na mig shes gnyis kyang phan tshun rdzas gcig dang /
gnyis pa ltar na lhas sbyin gyi mig shes dang rdzas gcig pa'i bum pa mchod sbyin gyi mig shes dang rdzas tha dad du 'gyur zhing /
de ltar na de 'dra'i bum pa de lhas byin gyis mi mthong bar 'gyur bas blta bya thun mong ba yin pa 'bud do snyam na /
rigs rgyan rjes 'brang dang bcas pa mig shes de gnyis rang rang la snang ba'i don de dag dang rdzas gcig yin yang gcig la snang ba cig shos la mi snang zhing /
gyad gzugs blta bya thun mong ba yin pa'i dper gang zag gnyis la zla gnyis snang tshe gcig la snang ba cig shos la mi snang yang gnyis kar zla gnyis snang ba dang /
skyes bu gcig la dgra gnyen gnyis kyis bltas tshe yid 'ong mi 'ong gi snang tshul mi mthun yang /
skyes bu gcig la bltas pa mtshungs pa gnyis 'god par mdzad pa la lcang skya'i grub mthas dpe snga ma phyin ci log yin pas mi mtshungs pa dang /
phyi ma bsgrub bya dang mtshungs pa'i skyon brjod pa ma gtogs gzhan rigs rgyan gyi rjes @# / /
su 'brangs so / /
sde bdun rgyan du /
gang zag gcig la snang ba cig shos la'ang snang bar gsungs pa dang bstun te /
skabs lnga pa'i yig char /
de gnyis rigs mthun gyi bag chags sad pa'i dbang gis snang bar gsungs shing /
chos mdzad mchan du /
rigs rgyan ltar na spyir sngon po de de gnyis ka la snang yang de gnyis ka la snang ba'i sngon po min zer dgos 'dra bas gzung bya thun mong ba'i sngon po 'jog mi 'jog dpyad dgos par bshad do / /
kha cig lhas byin gyi rgyud kyi mchod sbyin gyi shes pa rtogs pa'i tshad ma'i gzung byar gyur ba'i mchod sbyin gyi shes pa de tshad ma de dang rdzas gcig yin na /
de gnyis rgyud gcig tu thal zhing /
rdzas tha dad yin na tshad ma des de 'jal tshul de la rnam rig pa thun mong min pa'i gzhan rig gi tshad 'bras kyi rnam gzhag mi 'thad par 'gyur te /
de la rang gi bdag nyid du gyur ba'i yul rig pa 'bras bur 'jog dgos pa'i phyir zer na /
de la kha cig gis blta byar gyur pa'i gang zag gzhan rgyud kyi shes pa de rang rtogs pa po'i gang zag gi shes pa dang rgyud tha dad yin pas skyon med zer ba dang /
gzhan dag de gnyis rdzas gcig kyang rgyud gcig tu 'gyur ba'i skyon med de /
rdzas gcig pa ni gzhan rgyud kyi shes pa snang ba dang de 'dzin pa'i shes pa gnyis yin la /
rgyud tha dad pa ni gtan nas 'brel med kyi bdag nyid tha dad pa'i shes rgyud kyi dbang du byas pa yin pa'i phyir zer /
de la lcang skya'i grub mthar /
'dod pa dang po ltar na sgra rtag mi rtag the tshom za ba'i rgol ba la sgra mi rtag ces brjod pa'i phyogs tshig kyang de sgrub kyi sgrub byed yang dag tu thal ba'i skyon dang /
gnyis pas dogs pa mi chod de /
'brel med kyi rgyud tha dad pa nyid kyis ma nges pa'i phyir ro / /
zhes skyon brjod nas /
rang lugs la /
rjes dpag gis gzhan sems 'dzin pa ni rtags la brten nas yin zhing de yang don spyi 'dzin pa yin gyi yul rang mtshan dngos su snang ba'i sgo nas 'dzin pa min yang de la tshad mar song ba mi 'gal bas /
'di ni lkog gyur gyi yul brgyud nas 'dzin pas rang gi ngo bo dngos su mi 'dzin kyang tshad mar gyur pa shes sla zhing /
des pha rol bo'i shes pa dang rang sems rdzas gcig mi dgos pa'ang shes nus la /
gzhan sems shes pa'i mngon shes la ni rnal 'byor gyi stobs kyis gzhan sems kyi rnam pa shar bas skyon med par gsungs so / /
kha cig sangs rgyas kyi ye shes dang rdzas gcig pa'i sdug bden yod par thal /
rig bya rig byed rdzas gcig yin pa'i phyir zer na /
de'i lan du grub mtha' chen mor /
sngon po dang kun mkhyen ye shes gnyis chos can /
rdzas gcig ma yin te /
lhan cig dmigs nges ma yin pa'i phyir /
zhes gsungs nas /
rtags de'i don yang kun mkhyen ma dmigs kyang sngon po dmigs pa du ma yod pa la dgongs so / /
de la lcang skya'i grub mthar lhas byin gyis rtags 'di la brten nas sngon po dang sngo 'dzin shes pa rdzas @# / /
gzhan du med par rtogs tshe /
sngon po de lhas byin rang rgyud kyi sngo 'dzin shes pa dang rdzas tha dad 'gog pa dang /
gzhan rgyud kyi sngo 'dzin shes pa dang rdzas tha dad 'gog pa gang la yang sngon po dmigs kyang de'i rgyud kyi sngo 'dzin shes pa ma dmigs pa du ma yod pas de gnyis lhan cig dmigs nges min par 'gyur la /
gang gi'ang rgyud dang ma 'brel ba'i shes pa zhig dang rdzas tha dad 'gog na /
de 'dra'i shes pa med pas mi 'thad cing /
rang lugs rnam mkhyen gyis chos kun gzigs pa tshogs gnyis rdzogs stobs las byung bas sdug bden dang rnam mkhyen rdzas gcig pa'i skyon med par gsungs so / /
des na gang zag gnyis kyis sngon po gcig la bltas pa'i tshe gcig la snang ba'i cha cig shos la mi snang yang blta bya thun mong ba'i sngon po gcig yod pa mi 'gal ba dang /
blta bya thun mong ba'i sngon po de gang zag de gnyis gang gi shes pa dang yang rdzas gcig min yang rang 'dzin shes pa dang rdzas gcig min pa'i skyon med do / /
sngon po lta bu la gang zag gnyis kyi thun mong min pa'i snang gzhi'i sngon po re re dang thun mong gi snang gzhi'i sngon po rnams sngon po dngos gnas pa yin yang /
nyer sbas kyi gzugs la gang zag gnyis kyis bltas tshe thun mong gi de nyer sbas kyi gzugs yin yang gzhan gnyis de'i rnam can las de dngos gnas par 'dod mi rung ste /
rung na gang zag rgyud tha dad pa gsum gyi rgyud kyis bsdus pa'i nyer sbas kyi gzugs gsum yod par thal ba'i phyir ro / /
des na rnam smin gyi 'bras bu rnams la thun mong min pa'i snang bya rnams de dang de dngos gnas min zhing /
gzhan rgyud kyi shes pa 'dzin pa'i rjes dpag la don spyi snang ba yin pas shes pa de rjes dpag de dang rdzas gcig pa'i dogs pa med la /
gzhan sems shes pa'i mngon shes la zhi lhag zung 'brel gyi ting nge 'dzin gyi stobs kyis pha rol po'i sems kyi rnam pa shar bas mngon shes de pha rol bo'i sems dang rdzas gcig yin mi dgos pa dang /
kun mkhyen ye shes la chos gang snang tshogs gnyis mthar phyin pa'i stobs las byung bas de dang sdug bden sogs rdzas gcig yin mi dgos par shes par bya'o / /
lugs 'dir lhan cig dmigs nges kyi rigs pa gzung 'dzin rdzas gzhan gyis stong pa gtan la 'bebs pa'i rigs pa'i gtso bo yin pa la /
gzhung 'dir de dngos su ma gsungs par rdul cha med 'gog pa dang /
skyes la 'dra ba 'gog pa sogs kyi rigs pa dngos su gsungs pa'i rgyu mtshan brtag go /
gsum pa dgongs 'grel las bshad pa'i stong tshul shes pa gal che bar bstan pa ni /
yum gyi mdo nas /
zhes sogs byung /
spar ltar dgongs 'grel las bshad pa'i spro 'dogs kyi mtha' 'gog tshul ma shes na /
theg bsdus las /
sangs rgyas bcom ldan 'das rnams kyis theg pa chen po shin tu rgyas pa bstan pa gang yin pa'i bstan pa der kun tu @# / /
btags pa'i ngo bo nyid ji ltar rig par bya zhe na /
med pa'i rnam grangs bstan pas rig par bya'o / /
zhes sher mdor med ces gang gsungs pas kun btags 'gog par bshad pa'i don mi shes te /
dgongs 'grel du gzhi gzhan dbang la ngo bo dang khyad par du btags pa'i kun btags 'gog tshul gsungs pa 'di mi shes na /
lugs 'dir yang ches mi rigs pa du ma smra dgos par 'gyur ba'i phyir te /
sher mdor chos thams cad med ces gsungs pa kun gzung 'dzin rdzas gzhan gyi kun btags kyis stong pa kho na la bshad dgos par 'gyur ba'i phyir /
khyab ste /
de ltar na nam mkha' med ces gsungs pa'ang nam mkha' phyi don du med pa la dgongs zhes rtog ldan la skye mi srid pa'i log rtog 'gog pa kho nar sbyar te 'chad dgos par 'gyur ba'i phyir ro / /
de ni rtog ldan la skye mi srid pa'i dogs pa yin te /
nam mkha' phyi don du grub na bem por grub dgos la /
nam mkha' bem por 'dzin pa'i log rtog rtog ldan la skye ba'i gnas med pa'i phyir /
'di shes na nam mkha' rang 'dzin rtog pa'i zhen gzhir rang mtshan gyis med pa la dgongs nas nam mkha' med ces gsungs so zhes sher mdor nam mkha' med ces gsungs pa'i don 'chad tshul la mkhas par 'gyur ro / /
dgongs 'grel gyi kun btags 'jog tshul mi shes par gzung 'dzin rdzas gzhan gyis stong pa kho na la bshad na rtag mi rtag sogs gang du yang gzungs med par sher mdor gsungs pa'ang 'di bas bshad dka' 'o / /
de'i phyir bod kha cig gang du yang gzungs med par gsungs pa rnams mnyam gzhag gi dus la dgongs zer ba sogs ni zer rgyus phongs pa'o / /
byang sa sogs su shes 'tshol bzhi gsungs pa ni lugs 'di'i lta ba gtan la 'bebs byed sogs su gsungs la /
de dag gi don shes pa la dgongs 'grel du gsungs pa'i ngo bo dang khyad par la kun btags pa'i kun btags rang mtshan gyis grub pa 'gog pa'i rigs pa /
ming gi snga rol blo med phyir / /
sogs kyis bstan pa dang /
dgag bya phra mo nas shes dgos pa dang /
khyad par rigs pa de dag gis gzung 'dzin rdzas gzhan khegs nas rnam rig tsam la 'jug tshul shes dgos te /
gzhan du na /
chos kyi bdag 'dzin phyogs gcig las mi khegs shing /
chos kyi bdag med spom pa yongs su mi rdzogs pa'i phyir dang /
dgongs 'grel du gsungs pa'i ngo bo dang khyad par du btags pa'i kun btags rang mtshan gyis grub pa rigs pas bkag na de'i sgo nas rnam rig tsam la 'jug par 'gyur ba'i phyir ro /
! /
spro na /
blo gling bas /
nam mkha' dang de 'dzin tshad ma rdzas gzhan gyis stong pa ni mdo sde bas rtogs pas stong nyid phra mor mi rung bar bshad cing /
yig cha rnying bar /
nam mkha' phyi don du 'dzin pa'i blo lhan skyes med par gsungs pa yig chas bkag nas /
nam mkha' rang 'dzin shes pa dang bdag nyid gcig yin zhing de rang 'dzin shes pa @# / /
dang ngo bo tha dad du 'dzin pa'i blo lhan skyes chos kyi bdag 'dzin dang /
des zhen pa ltar grub pas stong pa chos kyi bdag med yin pa la dgongs nas /
nam mkha' bem por grub pa de phyi don du grub pa'i tshad du ma byas par| nam mkha' rang 'dzin shes pa dang ngo bo tha dad du grub pa de'i tshad du byas nas /
nam mkha' phyi don du grub pas stong pa chos kyi bdag med phra mor gsungs pa dpyad par bya ste /
gzhung las /
rnal 'byor spyod pa bdag gi lugs la yang ches mi rigs pa du ma zhig smra dgos la /
rtag mi rtag la sogs pa gang du yang gzungs med par gsungs pa rnams kyang lugs 'dis bshad par shin tu dka' 'o / /
zhes dang /
stong thun las /
'dus ma byas kyi nam mkha' med par gsungs pa'ang nam mkha' phyi rol tu med pa la dgongs so / /
zhes rtog ldan la skye mi srid pa'i log rtog 'gog pa 'ba' zhig la sbyar te 'chad dgos pa mang po 'byung ba'i phyir ro / /
zhes gsungs pa'i phyir /
des na phyi don zhes pa rang 'dzin shes pa'i gzung don nam bem po'am rdul du grub pa la byas nas /
gzugs sogs rang 'dzin shes pa'i gzung don dang de dag 'dzin pa'i shes pa de dag gi 'bras bur byas pa'i gzung 'dzin rdzas tha dad kyis stong ba phyi rol don stong gi don yin no / /
kha cig na re /
thogs med sku mched kyis rtog pa yid shes dang /
phyogs glang chos grags kyi rtog med dbang shes la ltos pa'i chos kyi bdag med tsam las mi 'dod de /
sa sde las snga ma dang tshad ma mdo dang rnam 'grel nges las phyi ma ma gtogs gsal bar ma bshad pa'i phyir na ma khyab ste /
thogs med kyis theg bsdus dang /
dbyig gnyen gyis nyi shu bar rtog med dbang shes la ltos pa'i de dang /
phyogs glang gis brgyad stong don bsdus su rtog pa yid shes la ltos pa'i de 'gog pa'i rigs pa gsal bar gsungs pa'i phyir /
gnyis pa de la rtsod pa spang ba la gnyis /
dgongs 'grel dang 'gal pa'i rtsod spong dang /
gnod 'joms dang 'gal ba'i rtsod spong ngo / /
dang po la gnyis /
rtsod pa dang /
lan no / /
dang po ni /
dgongs 'grel las /
zhes sogs byung /
de la kha cig na re /
theg chen par ma zad nyan rang gis kyang chos kyi bdag med rtogs pa dgongs 'grel gyi don du byed dam mi byed /
mi byed na /
nyan rang la chos kyi bdag med rtogs pa med par thal /
'dod pa'i phyir /
'dod mi nus te /
dgongs 'grel du /
gzhan dbang la kun btags kyi ngo bo nyid du zhen pas 'khor bar 'khor la /
gzhan dbang la de med par mthong na 'khor ba ldog par gsungs pa gang zhig theg pa gsum ga'i rnam dag gi lam dang rnam dag gcig par gsungs shing /
gzhan dbang kun btags kyis stong tshul sngar bshad pa las gzhan ma gsungs pa'i phyir /
dang po grub ste /
dgongs 'grel 'phags zhus las /
gzhan gyi dbang dang yongs su grub pa'i ngo bo nyid la kun btags pa'i mtshan nyid kyi ngo bo nyid du mngon par zhen to / /
nam /
gzhi des na nyon @# / /
mongs pa'i kun nas nyon mongs pas kyang kun nas nyon mongs par 'gyur /
las kyi kun nas nyon mongs pa dang /
skye ba'i kun nas nyon mongs pas kyang kun nas nyon mongs par 'gyur zhing /
nas /
'khor bar 'gyur te 'khor ba las mi 'da' ba'i phyir ro / /
zhes dang /
gzhan gyi dbang gi ngo bo nyid la kun btags pa'i ngo bo nyid kyi mtshan nyid du mngon par zhen pa med pas /
nas /
yang dag par 'dod chags dang bral ba dang /
yang dag par rnam par grol bar 'gyur zhing /
nyon mongs pa'i kun nas nyon mongs pa dang /
las kyi kun nas nyon mongs pa dang /
skye ba'i kun nas nyon mongs pa las kyang yongs su grol bar 'gyur ro / /
zhes gsungs pa'i phyir /
gnyis pa grub ste /
de gsum gsal ma 'di nyid dang sgrub pa 'di nyid kyis myang 'das thob par gsungs pa'i phyir te /
de nyid las /
don dam yang dag 'phags /
de la sems can nyan thos kyi theg pa'i rigs can rnams kyis kyang lam 'di nyid dang /
sgrub pa 'di nyid kyis grub pa dang bde ba bla na med pa'i mya ngan las 'das pa 'thob par 'gyur la /
sems can rang sangs rgyas kyi theg pa'i rigs can rnams dang /
de bzhin gshegs pa'i rigs can rnams kyis kyang lam 'di nyid dang /
sgrub pa 'di nyid kyis grub pa dang bde ba bla na med pa'i mya ngan las 'das pa 'thob par 'gyur bas /
'di ni nyan thos dang rang sangs rgyas dang byang chub sems dpa' rnams kyi rnam par dag pa'i lam gcig pa yin la /
rnam par dag pa gcig ste gnyis pa gang yang med /
ces gsungs pa'i phyir /
des na de dgongs 'grel gyi don du byed na /
theg pa chen po la yang dag par zhugs pa rnams la stong pa nyid smos pa'i rnam pas /
zhes chos kyi bdag med rtogs pa theg chen thun mong ma yin par sngar bshad pa dang 'gal la /
mi byed na dgongs 'grel gyi don ji ltar 'chad /
ces rtsod do / /
gnyis pa ni /
'di la byang sar yang /
zhes sogs byung /
rtog pa yid shes la ltos pa'i chos kyi bdag 'dzin gyis 'jig lta'i rtsa ba byed par lugs 'dis bzhed tshul ni /
byang sa las /
ngo bo nyid du rnam par rtog pa gang yin pa dang /
bye brag tu rnam par rtog pa gang yin pa dang /
ril bor 'dzin pa'i rnam par rtog pa gang yin pa'i rnam par rtog pa gsum po 'di dag ni rnam par rtog pa spros pa'i gnas dang /
rnam par rtog pa spros pa'i dmigs pa'i dngos po gzugs la sogs pa'i ming btags pa skyed do / /
zhes rnam rtog gsum gyis 'di gzugs so zhes pa sogs kyi rnam rtog gi dmigs pa'i dngos po dang spros pa'i gnas skyed par gsungs shing /
rnam rtog gi dmigs pa'i dngos po zhes pa de'i dmigs yul dang /
spros pa'i gnas zhes pa rnam rtog gang las 'byung ba'i gnas te de gnyis don gcig kyang go tshul so sor yod pas gnyis ka smos so / /
rnam rtog gi dmigs pa de la brten nas 'jig rten skye ba ni /
de nyid las /
dngos po de la brten nas spros par byed na /
ming gi 'du shes kyi brjod pa @# / /
yongs su bzung ba /
ming gi 'du shes kyi brjod pas yongs su bsgos pa'i rnam par rtog pa sna tshogs mang po rnam pa du ma dngos po de nyid las 'byung bar 'gyur ro / /
zhes dang /
'jig ltas nyon mongs gzhan skyed pa ni /
de nyid las /
de la bdag go snyam pa'i rnam pa gang yin pa dang /
bdag gi snyam pa'i rnam par rtog pa 'di gnyis ni 'jig tshogs la lta ba de las gzhan pa'i lta ba thams cad kyi rtsa bar gyur pa dang /
nga rgyal gyi rtsa ba nga'o snyam pa'i nga rgyal de las gzhan pa'i nga rgyal thams cad kyi rtsa bar gyur pa skyed do / /
de la sdug par rnam par rtog pa dang /
mi sdug par rnam par rtog pa dang /
de gnyi ga las ldog pa'i rnam par rtog pa ni ci rigs par 'dod chags dang /
zhe sdang dang /
gti mug rnams skyed do / /
zhes dang /
nyon mongs kyis 'khor bar 'khor ba ni /
de nyid las /
kun nas nyon mongs pa las ni 'khor ba na 'khor bar 'gyur ro / /
'khor ba na 'khor ba las ni 'khor ba'i rjes su song ba skye ba dang /
rga ba dang /
na ba dang /
'chi ba la sogs pa'i sdug bsngal 'byung bar 'gyur ro / /
zhes gsungs la /
shes 'tshol bzhis chos bdag med par shes na 'jig lta sogs ldog par 'gyur ba ni /
de nyid las /
yongs su 'tshol ba rnam pa bzhi dang /
yang dag pa ji lta ba bzhin du yongs su shes pa rnam pa bzhis 'gyur te /
nas /
gang gi tshe byang chub sems dpas yang dag pa ji lta ba bzhin du yongs su shes pa rnam pa bzhi po la brten nas /
rnam par rtog pa rnam pa brgyad po de yongs su shes par gyur pa na /
tshe 'di nyid la de yongs su shes par gyur pas phyi ma la de'i rten dang de'i dmigs pa spros par gtogs pa'i dngos po 'byung bar mi 'gyur ro / /
de ma skyes shing ma byung bas de la dmigs pa'i rnam par rtog pa yang phyi ma la 'byung bar mi 'gyur ro / /
de ltar na dngos po dang bcas pa'i rnam par rtog pa de'i 'gog pa gang yin pa de ni spros pa thams cad 'gog pa yin par rig par bya'o| /
spros pa 'gog pa de lta bu ni byang chub sems dpa' theg pa chen po yongs su mya ngan las 'das pa yin par rig par bya'o / /
zhes gsungs so / /
de ltar chos kyi bdag 'dzin gyis gang zag gi bdag 'dzin gyi gzhi byed pa ni 'di bar ma zad nyan rang la chos kyi bdag med rtogs pa med par 'dod pa'i rang rgyud pa rnams kyis kyang bzhed do / /
de ltar chos kyi bdag 'dzin gang zag gi bdag 'dzin gyi gzhi yin par gsungs nas dngos lan la /
rtags zur gnyis bkod mtshams la ma khyab ste /
lam 'di nyid ces gsungs pa ni gzhan dbang dgag bya'i kun btags kyis stong bar rtogs pa'i lam la byed kyang chos kyi bdag med rtogs pa'i lam la bya mi dgos pa'i phyir /
der thal /
'khor ba'i gzhi rtsa mthar thug ma log kyang 'khor ba las grol ba mi 'gal ba'i phyir dang /
gzhan dbang kun btags kyis stong pa la gang zag gi bdag med kyi dbang du byas pa yang kun btus dang dgongs 'grel du gsungs @# / /
pa'i phyir dang /
gang zag gi bdag med rtogs pas nyon mongs dag par byed pa dang /
nyon mongs spangs pa tsam gyi rnam grol la theg pa che chung khyad med pa'i rgyu mtshan gyis rnam dag gi lam dang rnam dag gcig par gsungs pa yin pa'i phyir /
dang po grub ste /
chos kyi bdag 'dzin zad na gang zag gi bdag 'dzin ldog kyang chos kyi bdag 'dzin ma zad na gang zag gi bdag 'dzin mi ldog pa ma yin pa'i phyir /
gnyis pa grub ste| kun btus las /
chos nyid kyi mtshan nyid kyi rab tu dbye ba gang zhe na /
phung po dang khams dang skye mched de dag nyid la bdag med cing /
sems can dang /
srog dang /
skye ba po dang /
gso ba dang /
gang zag dang /
shed las skyes dang /
shed bu med la /
bdag med pa ni yod pa nyid do / /
zhes gsungs shing /
de'i thad kyi rgyal sras mar /
gzhan dbang phung sogs la kun btags pa'i gang zag gi bdag gis stong ba yongs grub tu gsungs pa'i phyir dang /
dgongs 'grel du gzhan dbang la chos bdag tu sgro btags pa'i kun btags kyis snong pa chos kyi bdag med kyi yongs grub tu 'jog pa theg chen gyi mdo'i don du bkral ba'i shugs kyis /
gzhan dbang gang zag gi bdag tu sgro btags pa'i kun btags kyis stong pa gang zag gi bdag med kyi yongs grub tu 'jog pa'i mtshan nyid gsum gyi rnam gzhag de tsam zhig theg dman gyi mdo'i don du go nus la /
rgyu mtshan de'i phyir 'khor lo dang po'i ched du bya ba'i gdul bya 'khor lo dang po rang gi bstan tshod kyi gang zag gi bdag med rtogs pa'i snod du rung zhing /
chos kyi bdag med rtogs pa'i snod du mi rung ba la 'khor lo dang po gsungs par dgongs 'grel du chos kyi bdag med theg chen gyi mdo'i don du bkral ba'i shugs kyis 'grel ba'i phyir /
des na 'khor lo dang po'i ched du bya ba'i gdul byas gang zag gi bdag med las chos kyi bdag med rtogs mi nus pa dang /
bar ba'i des chos kyi bdag med rtogs nus par ma zad gzhan la ma brten par mdo de'i dgongs don ji bzhin rtogs nus pa dang /
tha ma'i des chos kyi bdag med rtogs nus kyang 'khor lo tha ma la ma brten par bar ba'i dgongs pa ji bzhin rtogs mi nus la /
de la brten nas bar ba'i dgongs pa dngos su go pa'i shugs la dang po'i dgongs pa yang go nus pas /
legs par phye pa'i chos 'khor theg pa thams cad la yang dag par zhugs pa'i ched du gsungs zhes pa'i theg pa thams cad la yang dag par zhugs pa'i gdul bya'i don ni 'khor lo za ma la brten nas 'khor lo gsum gyi don 'byed pa la thos bsam gyis zhugs pa'i don du byed dgos so / /
rtags gsum pa sla /
! /
'dir /
byang sar bshad pa'i rnam rtog brgyad ni /
de nyid las /
ngo bo nyid du rnam par rtog pa dang /
bye brag tu rnam par rtog pa dang /
ril por 'dzin pa'i rnam par rtog pa dang /
bdag go snyam pa'i rnam par rtog pa dang /
bdag gi snyam pa'i rnam par rtog @# / /
pa dang /
sdug par rnam par rtog pa dang /
mi sdug par rnam par rtog pa dang /
de gnyi ga las ldog pa'i rnam par rtog pa'o / /
zhes pa ltar te rim par /
gzugs sogs la 'di ni gzugs so zhes ngo bo nyid du dang /
gzugs sogs la 'di ni gzugs can no zhes sogs khyad par du dang /
gzugs sogs la bdag la sogs pa'i ming gi brda dang ldan la chos mang po bsdus pa dag la gcig tu dang /
nyer len gyi phung po la bdag tu dang /
nyer len gyi phung po la bdag gi bar dang /
mdzes pa'i dngos po la yid du 'ong bar dang /
mi mdzes pa'i dngos po la yid du mi 'ong bar dang /
bar ma'i dngos po la de gnyis ka dang bral bar rnam par rtog pa ste /
de dag kyang dngos po gsum skyed par 'jug la dngos po gsum ni rgya mtsho'i sprin las /
gzhi gsum po dbye bar bya ste /
dang po ni rnam par rtog pa la gnas pa'o / /
de nyid la lta ba las nga'o snyam pa'i nga rgyal kun tu 'jug pa ni gnyis pa'o / /
de la brten pa'i 'dod chags dang zhe sdang dang gti mug ni gsum pa'o / /
zhes pa ltar ro / /
rnam rtog dang dngos po gsum yang rten dang brten pa'i tshul du thog ma med pa dang /
gcig gi rgyu las gcig 'byung ba yin te /
thog med nas rnam rtog la brten nas rnam rtog gi rten par ma chad par byung ba'i phyir ro / /
de la rnam rtog dang po gsum gyis rnam rtog gi dmigs pa'i dngos po spros pa'i gnas skyed /
bar ba gnyis kyis lta ba dang nga'o snyam pa'i nga rgyal gyi dngos po skyed /
tha ma gsum gyis dug gsum gyi dngos po skyed do /
! /
spro na /
dka' 'grel du /
rtsod lan gnyis dang /
phung po la sogs pa gzhan dbang dang /
sogs 'phros don lta bu dang /
gnyal ston gyis rtsod pa gnyis bkod nas don tshan bdun gyis lan dang /
dran dbang yid yangs sogs su rtsod lan gsum re byas kyang sngar bshad pa dgongs par gnas sam snyam mo / /
sngar thun mong ma yin par bshad pa rnams dang 'gal lo / /
zhes pa'i mang tshig gi don /
theg pa chen po la yang dag par zhugs pa rnams la /
sogs dang /
theg pa thams cad la yang dag par zhugs pa rnams la /
sogs dgongs 'grel gyi gzhung gnyis dang /
de'i steng du byang sar chos kyi bdag med shes sgrib dag byed kyi dmigs par gsungs pa rnams dang /
gzhung rang du thun mong ma yin par bshad pa rnams la byed pa rnams las gang 'thad dad /
byang sa'i ril bor 'dzin pa zhes pa ming sna tshogs 'jug pa rnams gcig tu 'dzin pa dang| rtag gcig rang dbang ba'i rtag par 'dzin pa dang /
cha med du 'dzin pa dang /
shing gi rigs du ma tshogs pa la nags tshal zhes btags pa'i don rang mtshan du zhen pa lta bur 'dod pa rnams las gang khungs dang ldan pa rtag go /
rnam rtog gi dmigs pa'i dngos po spros pa'i gnas /
zhes pa pra sti'i drang nges rgyas par spros pa'i gnas tshul min yid byed gtsang bde rtag bdag tu 'dzin pa skyed pa la bshad kyang /
mun sel las /
rnam rtog chos @# / /
kyi bdag 'dzin gyi 'dzin stangs yod yod 'dra ba spros pa'i gnas skyed /
ces gsungs so / /
kho na re /
nyan rang dgra bcom chos can /
'khor ba'i rtsa ba spangs bar thal /
'khor ba rtsa ba nas spangs pa'i phyir na ma khyab ste /
'khor ba'i gzhi rtsa mthar thug pa'i chos kyi bdag 'dzin ma log kyang 'khor ba spangs pa mi 'ga' pa'i phyir /
kho na re /
chos kyi bdag 'dzin chos can /
khyod 'khor rtsa mthar thug ma yin par thal /
nyan rang gis khyod spong pa gtso bor mi byed pa'i phyir na ma khyab /
rtags grub ste /
de 'khor rtsa mthar thug yin yang de tsam gyis 'khor bar 'khor mi nus la /
de ma spangs kyang gang zag gi bdag 'dzin spangs pas thar ba thob nus pa'i phyir /
yig cha'i tshig zin la brten pa kha cig gang zag gi bdag med rtogs pa'i shes rab chos can /
khyod kyis bdag 'dzin zad par spong nus par thal /
khyod bdag 'dzin dang 'dzin stangs dngos 'gal gang /
rgyab rten tshad ma dang bcas pa'i sgo nas rang gi 'dzin stangs kyi yul gyi gnas lugs su song ba'i phyir zer ba la /
gzhan dag na re /
phung po mi rtag par rtogs pa'i shes rab chos can /
khyod kyis phung po rtag 'dzin spong nus bar thal /
khyod phung po rtag 'dzin dang 'dzin stangs dngos su 'gal ba gang /
rtags gnyis pa de'i phyir te /
phung po mi rtag pa de phung po'i gnas lugs yin pa'i phyir /
der thal /
de de'i kun rdzob kyi gnas lugs yin pa'i phyir na kha cig ma khyab zer ba las gang khas blang dgos dpyad do / /
dgongs 'grel gyi lam 'di nyid dang sgrub pa 'di nyid ces pa /
gnyal ston sogs kyis gang zag gi bdag med rtogs pa'i lam la sbyar ba dang /
gzhan dag spyir gzhan dbang kun btags kyis stong pa'i yongs grub rtogs pa'i lam la byed pa gnyi ga rung ste /
gzhung las /
lam 'di nyid ces gsungs pa ni gzhan dbang kun btags kyi mtshan nyid kyis stong bar rtogs pa'i lam la byed /
ces dang /
gang zag gi bdag med rtogs pas nyon mongs dag par byed pa dang /
nyon mongs spangs ba tsam gyi rnam grol la theg pa che chung khyad med pas rnam dag gi lam dang rnam dag gcig par yang gsungs so / /
zhes gsungs pa'i phyir /
de lta na yang theg chen gyis gang zag gi bdag med rtogs pas nyon mongs dag par byed tshul brtag dgos so / /
'di'i lam dang sgrub pa'i khyad la /
dgongs 'grel rnam bshad las /
lam 'di nyid dang sgrub pa 'di nyid kyis zhes bya ba ni rnam grangs te /
zhes pa las gzhan thad 'di'i dgongs 'grel gyi 'grel ba rnams su mi gsal zhing /
bse ngag dbang bkra shis kyis rim par bar chad med lam dang /
lam bden gyi khyad chos bzhi'i nang gi sgrub pa la byas so / /
gnyis pa gnod 'joms dang 'gal ba'i rtsod spong la gnyis /
lung dang 'gal ba'i rtsod pa dgod pa dang /
de la lan gdab pa'o / /
dang po ni /
gal te ngo bo dang /
zhes sogs byung /
de la jo nang pa dag na re /
dbyig @# / /
gnyen gyis yum gsum gnod 'joms su /
chos nyid kyi mig ste mig gi yongs grub ni kun btags kyi mig dang rnam btags te gzhan dbang gi mig gis stong ba ste yongs grub stong gzhir byas nas ngo bo nyid gzhan gnyis kyis stong par gsungs pa mi 'thad par thal /
skabs thams cad du gzhan dbang stong gzhir byas nas ngo bo dang khyad par du btags pa'i kun btags dang gzung 'dzin rdzas gzhan gyi kun btags gnyis kyis yin pa'i tshul gyis stong pa yongs grub tu bya dgos pa'i phyir /
rtags khas /
zhes zer ro / /
gnyis pa la gsum /
gzhan dbang kun btags kyis stong pa de kho na nyid du 'thad par bstan te lan gdab pa /
gnod 'joms kyi lung don gzhan du bstan te mi 'gal bar bsgrub pa /
de yum gyi mdo don ma yin par bstan te gnod 'joms dbyig gnyen gyi min par bshad pa'o / /
dang po la gnyis /
dngos dang /
stong tshul des bdag 'dzin la mi gnod par bstan pa'o| /
dang po ni /
de la rnal 'byor spyod pa /
zhes sogs byung /
bzhin no / /
yan gyis chos kyi bdag med kyi stong gzhi dang /
dgos so / /
yan gyis chos kyi bdag med gtan la 'phebs pa la bdag 'dzin lhan skyes kyi zhen yul 'gog dgos pa dang /
ga la yin /
yan gyis chos de'i steng gi chos kyi bdag med gtan la 'bebs pa la chos de'i steng gi gzhan dbang nyid stong gzhir 'dzin dgos pa dang /
de man gyis chos kyi bdag yod par 'dzin pa yang don gzhan zhig yod par 'dzin pa min par bstan to / /
de la dbu sems su'i lugs la yang chos kyi bdag med kyi yongs grub gtan la 'bebs pa na stong gzhi ngos gzung du yod de /
chos kyi bdag 'dzin gyis gzhi gang la chos bdag tu bzung ba de la nges par byed pa'i phyir /
dpe gzhung ltar ro / /
gzhan yang /
de gnyis su'i lugs la yang de 'dra'i yongs grub gtan la 'bebs pa na lhan skyes kyi bdag 'dzin gyis bdag tu bzung ba'i gzhi de des ji ltar bzung ba ltar bdag gis stong par bstan dgos te /
rdul cha med pa bsags pa'i phyi don lta bu lhan skyes kyis bzung tshul dang mi mthun pa'i grub mtha' kho nas btags pa tsam zhig med pa'i stong pa bstan kyang bdag 'dzin lhan skyes la mi gnod pa'i phyir te /
de grub mtha' smra ba kho na las /
sems can gzhan la med pa'i phyir /
des na grub mthas btags pa 'gog pa yang bdag 'dzin lhan skyes 'gog pa'i yan lag tu shes dgos so / /
gzhan yang /
yongs grub ngo bo nyid gzhan gnyis don gzhan du yod pas stong ngo zhes bdag med gtan la 'bebs pa ma yin par /
gzhan dbang stong gzhir bzung nas /
ngo bo dang khyad par du kun btags pa'i kun btags rang mtshan gyis grub pas stong pa gtan la 'bebs dgos te /
sems can rang dga' ba rnams kyis yongs grub la mtshan nyid gzhan gnyis don gzhan du yod par bzung nas 'khrul ba min par phyi nang gi dngos bo gzhan dbang tsam la bdag tu 'khrul nas 'dzin pa'i phyir /
gzhan yang /
chos bdag yod par @# / /
'dzin pa yang don gzhan zhig yod par 'dzin pa ma yin te /
gzung 'dzin gnyis yul yul can du so sor rgyang chad du snang ba na de ltar grub par 'dzin pa'i gnyen por gzung 'dzin rdzas gzhan du ma grub ces ston dgos kyi gzung 'dzin rdzas gzhan du grub pa ni stong gzhi gzung 'dzin de la med do zhes ston pa ma yin pa'i phyir te /
chos kyi bdag 'dzin gyis ji ltar snang ba de ltar yod par 'dzin pa'i phyir /
gnyis pa ni /
des na dbus mtha'i /
zhes sogs byung /
des na gang la bdag tu bzung ba'i gzhi gzhan dbang de ji ltar bzung ba ltar gyi kun btags kyi bdag gis stong pa yongs grub yin pa'i stong tshul de 'dra'i stong nyid bsgoms na bdag 'dzin gyi gnyen por 'gro ba las de dang mi mthun pa'i stong tshul gyi stong pa bsgoms pas bdag 'dzin la ci yang mi gnod do / /
dbus mtha'i 'grel bshad las /
gal te gnyis po ni ri bong gi r+wa dang 'dran yang ji ltar des yang dag pa ma yin pa kun rtog pa stong ste /
dper na dge slong rnams kyis gtsug lag khang bzhin du gzhan gyis gzhan stong par mthong zhe na /
dper na thag pa la'am sgyu ma la bdag nyid kyis med par sprul gyi rnam pa dang skyes bu la sogs pa lta bur snang ba de la kha cig 'dzin pa bzlog pa'i phyir sprul dang skyes bu la sogs pas stong ngo zhes brjod pa de bzhin du /
yang dag pa ma yin pa kun tu rtog pa la yang bdag nyid kyis med par gzung ba dang 'dzin pa'i rnam par snang ba de la byis pa rnams 'dzin cing mngon par zhen pa dor bar bya ba'i phyir gnyis kyis stong zhes bshad do / /
zhes gtsug lag khang dge slong gis stong pa ltar min par thag pa sprul gyis stong pa lta bu'i stong tshul dgos par gsungs shing /
chos bdag gis stong tshul gzhan yang de ltar yin pa'i phyir /
des na 'jig rten na 'dre shar sgor gnas pa la glud nub sgor gtong zhes pa ltar ma song ba dgos so / /
gnyis pa gnod 'joms kyi lung don gzhan du bstan te mi 'gal bar bsgrub pa ni /
gnod 'joms kyis /
zhes sogs byung /
gnod 'joms kyi mdor bstan skabs kyi lung sngar gzhung du drangs pa'i tshig zin ltar na yongs grub mtshan nyid gzhan gnyis kyis stong pa gnas lugs su gsungs pa ltar snang mod de'i don de ltar ma yin te /
rgyas bshad du mig gi chos nyid de 'phags pa'i mnyam gzhag rnam par mi rtog pa'i ye shes kyi ngo na brjod bya rjod byed de sgra don gyi spyi snang ba kun btags kyi gnyis snang dang /
gzung 'dzin sogs su snang ba rnam btags kyi gnyis snang dang bral ba de ni mtshan nyid gzhan gnyis kyis mnyam gzhag gi yul de stong zhes pa'i don du bshad pa'i phyir te /
de la brjod par bya ba dang rjod pa'i rnam par bzung ba'i /
sogs gsungs pa'i phyir /
lung dang po'i don snga 'grel dang bsdur na /
de la rtog pa la rjod byed sgra spyi dang brjod bya don spyi rnam par bzung ba ste snang ba'i mig ni kun btags kyi mig dang /
kun btags kyi mig de nyid gzung ba gzugs kyi skye mched la de 'dzin pa'i bdag nyid kyi mig gi rnam par so sor snang ba ni rnam btags sam gzhan dbang gi @# / /
mig dang /
gzhan dbang gi mig de nyid sgra don gyi spyir gyur pa'i brjod bya rjod byed dang rnam par bral bas brjod du med cing mig gi gzung 'dzin tu so sor snang ba dang bcas par gyur ba dang bral te mnyam bzhag so so rang rig gis rig pa ste rtogs pa'i yongs grub ni chos nyid kyi mig ste /
mdor na rtog pa la shar ba'i mig gi sgra don gyi spyi ni kun btags kyi mig dang /
mig rang mtshan pa ni rnam btags kyi mig dang /
mnyam gzhag gi ngor mtshan nyid gzhan gnyis kyis stong pa ni yongs grub kyi mig tu bshad do / /
lung gnyis pa'i don phyi 'grel dang bstun na /
khyod kyis don dam yid byed sgom pa'i tshe 'phags pa'i mnyam gzhag gi ngo na /
'du byed kyi mtshan ma'i dngos po ste gnyis chos mi snang bas /
gnyis chos rnams don dam bden par med kyi kun rdzob bden par yod par shes par gyis /
zhes pa'i don no / /
des na gnod 'dzoms su 'phags pa'i mnyam gzhag gi ngor yongs grub mtshan nyid gzhan gnyis kyis stong par bshad pa de ni mnyam gzhag gi snang tshul las gzhi'i lta ba chos kyi bdag med kyi yongs grub gtan la 'bebs tshul mthar thug min no / /
mnyam gzhag gis stong nyid rtogs par 'dod pa'i dbu sems kun kyang rang gi yul can gyi ngo na yul yod par 'dod pa kho na yin pas /
gnod 'joms su de'i don yod pa tsam la don dam par yod pa zhes bshad kyang de tsam gyis de'i lugs la don dam par yod med rtsod pa'i don dam de yod par khas blangs pa ga la yin /
don dam dpyod pa'i rigs pas dpyad bzod kyi don dam par yod pa gnod 'joms kyis gtan nas mi 'dod pa ni /
de nyid las /
ci stong pa nyid ces bya ba chos kyi rnam par yod dam 'on te med /
gal te stong pa nyid ces bya ba zhig yod na ni stong pa nyid yod pas stong pa ma yin pa nyid kyang yod par 'gyur te /
mi mthun pa'i phyogs med par gnyen po yod par mi 'thad pa'i phyir ro / /
gal te stong pa ma yin pa yod na yang chos thams cad stong pa ma yin par 'gyur ro zhes de snyam du bsams nas yang 'di ltar gtan la 'bebs te stong pa zhes bya ba ni ci yang med pa'o / /
gal te stong pa zhes bya ba'i chos gzhan zhig yod par gyur na ni de lta na mi stong pa'i chos kyang yod par 'gyur na /
stong pa zhes bya ba'i chos gzhan du gyur pa ni gang yang med de /
zhes dang /
stong pa nyid med pas mi stong pa nyid kyang med do / /
mi stong pa med pas stong pa nyid kyang med do / /
zhes 'dir de skad byar ni rung ngo / /
stong pa nyid med do zhes kyang brjod par mi bya ste /
'di ltar chos thams cad stong pa'i phyir ro / /
stong pa nyid yod do zhes kyang brjod par mi bya ste 'di ltar rnam par brtags na stong pa nyid ces bya ba'i chos gzhan du gyur pa gang yang med pa'i phyir ro / /
zhes dang /
gal te stong pa nyid kyang stong pa nyid kyi mtshan nyid kyis stong pa ma yin na /
de lta na ni mi stong pa'i chos shig yod par gyur pas chos thams cad stong ngo zhes bya ba dang /
stong pa nyid kyi mtshan nyid 'di 'gal @# / /
ba'i phyir stong pa nyid dang 'gal bar 'gyur ba zhig na /
'di ltar stong pa nyid kyang stong pa nyid ces bya ba'i chos gzhan du gyur pa gang yang med pas stong pa nyid kyi mtshan nyid kyis stong par khas len te /
zhes dang /
mya ngan las 'das pa de yang mya ngan las 'das pas stong ngo zhes bya ba ni don dam pa'i mya ngan las 'das pa ni kun btags pa'i mya ngan las 'das pa'i ngo bo nyid kyis stong ngo / /
mya ngan las 'das pa ther zug tu gnas pa zhes mi bya'am zhen /
nyan thos kyi theg pa rtog pa dang bcas pa kha cig gis tshul ni de ltar yin gyi don dam par ni mya ngan las 'das pa zhes bya ba'i chos gang yang med do / /
zhes dang /
nyan thos kyi tshul gyis kyang 'di dag don dam par yod pa ma yin na stong pa nyid kyi tshul la lta smos kyang ci dgos /
zhes stong pa nyid stong pa nyid sogs kyi skabs su gzhan stong la dmigs kyis mang du bkag nas rang gi ngo bo stong pa la rtsal 'don mdzad pas shes te /
'dir mngas pas 'jigs nas ma bris gsungs pa gser 'phreng gis ye shes kyi tshogs bshad pa'i skabs rgyas par gsungs pa ltar ro / /
gsum pa de yum gyi mdo don ma yin par bstan te gnod 'joms dbyig gnyen gyi min par bshad pa ni /
yum gyi mdo nyid las /
zhes sogs byung /
de la /
mi snang ngo / /
yan gyis gnod 'joms kyis bshad pa yum gyi mdo don min pa dang /
de man gyis gnod 'joms dbyig gnyen gyis mdzad pa min par gsungs so / /
de yang /
gnod 'joms kyis mnyam gzhag gi ngor yongs grub gzhan dbang dang kun btags gnyis kyis stong pa sher mdo'i mig ni mig gis stong ngo zhes sogs kyi don du 'chad pa mi legs te /
de'i don spyir rnam btags kyi mig kun btags kyi mig gis stong pa chos nyid du bshad dgos pa'i phyir te /
mdo der chos kun la mtshan nyid gsum gsum gyi rnam gzhag byas nas stong gzhi gzhan dbang dgag bya'i kun btags kyis stong pa chos nyid yongs grub tu bshad pa'i phyir /
gnod 'joms chos can /
dbyig gnyen gyis mdzad pa ma yin te /
btsun pa'i nyi khri rnam 'grel la kha 'phangs mdzad pa dang /
gzhan dbang yongs grub bden med du bshad pa dang /
dbyig gnyen gyi mdo rgyan 'grel ba dang rnam bshad rigs pa'i bshad tshul dang mi ma zun pa dang /
zhi 'tsho'i bshad yam mdzad pa dad /
yod pa bzhag nas med pa btsal ba'i skyon rnams yod pa'i phyir ro / /
khyab pa yod de /
btsun pa grol sde dbyig gnyen gyi rjes su byon pa'i phyir dang /
kun btags bden med dang ngo bo nyid gzhan gnyis bden grub tu dam 'cha' ba dbyig gnyen gyi rang lugs yin pa'i phyir dang /
dbyig gnyen gyi gzhung yin na de'i gzhung che bdag dang mthun dgos pa'i phyir dang /
zhi 'tshod byig gnyen gyi rjes 'gyangs tsam nas byon pa'i phyir dang /
kun mkhyen gnyis pa zhig la yod pa bzhag nas med pa 'tshol ba'i 'khrul ba rags pa mi 'byung ba'i phyir /
rtsa rtags dang po grub ste /
gnod 'joms su nyan thos kyi skyes bu chen po'i rnam rtog brgyad rnam 'grel du kha @# / /
'phangs pa gang /
don de btsun pa'i rnam 'grel na yod pa'i phyir /
dang po grub ste /
skyes bu chen po'i rnam par rtog pa brgyad ces bya ba la nyan thos kyi rnam par rtog pa rnams ni ji skad du rnam 'grel las bshad pa bzhin no / /
zhes gsungs pa'i phyir /
gnyis pa grub ste /
skyes bu chen po'i rnam par rtog pa brgyad ces bya ba ni mdo ji lta ba bzhin no / /
mdo las ji ltar 'byung zhen /
zhes sogs gsungs pa'i phyir /
rtsa rtags gnyis pa grub ste /
gnod 'joms su gzhan dbang yongs grub gnyis ka yin lugs dpyod pa'i rigs pas dpyad bzod yin pa bkag pa drangs zin ltar yin pa'i phyir /
rtsa rtags gsum pa grub ste /
sgrub pa la gdams pa'i mdo rtog pa bcu'i gnyen por mi 'chad la /
dbyig gnyen gyis mdo rgyan 'grel bar de ltar bshad pa gang /
rnam bshad rigs par sher mdo'i don dgongs 'grel gyis bshad pa bzhin du byed dgos par gsungs pa 'dren 'gyur ltar yin pa'i phyir /
dang po grub ste /
de nyid las /
byang chub sems dpas rnam par rtog pa rnam pa bcu spang bar bya ste /
med par rtog pa ni gang gi gnyen por shes rab kyi pha rol tu phyin pa las /
'di la byang chub sems dpas byang chub sems dpa' nyid du yod par zhes gsungs pa yin no / /
zhes sogs gsungs pa'i phyir /
rtsa rtags bzhi ba grub ste /
lnga brgya tha ma'i 'grel bar bstan pa'i gnas tshad la zhi 'tsho'i 'dod pa bkod pa'i phyir te /
shAn+ti rak+Shi ta'i bsam pa ni /
zhes gsungs pa'i phyir /
rtsa rtags lnga ba grub ste /
rgyal sras zhe brgyad kyi zhe gnyis pa'i thad du mdo na yod pa'i dge 'dun dge bcu'i las lam mi gtong ba'i sems dpa' ma bgrangs par /
mdo na med pa phyogs bcu bsdoms pa'i sems dpa' gcig bgrangs pa'i phyir te /
sum cu bdun pa dag ni phyogs bcu'i sems can yongs su smin par byas nas /
phyogs bcu'i sangs rgyas rnams la bsnyen bkur byas te /
zhes sogs gsungs pa'i phyir /
des na sngon gyi yig rnying sogs su gnod 'joms kha che daMSh+Ta sen ste mche pa'i sdes mdzad par grags pa ltar yin no /
! /
spro na /
skabs dang po'i mtha' dpyod las /
stong nyid kyi stong tshul grangs can gyi gzhan stong ltar bshad pas /
dbu sems gang dang yang mi mthun pas legs bshad snying por rgyas par bkag pa'i phyir /
zhes dang /
grub mtha' chen mo las /
yum gsum gyi gnod 'joms mkhan po'ang /
nas /
'di'i gzhan stong gi tshul de grangs can ltar yin /
zhes dang /
'on dbyig gnyen gyis mdzad par grags pa yum gsum gnod 'joms las /
nas /
mig gi yongs grub stong gzhi byas nas gzhan dbang kun btags gnyis kyis stong bar bshad pa yang mi 'thad dam zhe na /
de shin tu mi 'thad de /
de'i stong gzhi dang stong tshul thams cad dbu sems kyi shing rta chen po dag dang mi mthun la /
grangs can gyi stong tshul yin pas stong tshul tha shal lam sdug shos yin par ston pas gsungs la /
mkhas ba du mas kyang smad pa'i phyir /
zhes dang /
yig cha las /
@# / /
kun mkhyen dol bo rjes 'brangs dang bcas pa na re /
nas /
de ltar yum gsum gnod 'joms las bshad pa'i phyir na ma khyab /
ces dang /
des na gnod 'joms dang khyed cag gi stong tshul /
zhes dang /
gnod 'joms las 'phags pa'i mnyam gzhag gi ngo na yod pa de don dam par yod pa'i don du bshad pa dang /
gzhan dbang yongs grub gnyis ka rigs pas dpyad bzod 'gog pa'ang mi 'thad /
ces gsungs pa rnams gung bsgrigs na kun mkhyen bla mas gnod 'joms kyis stong tshul bshad pa dang grangs can dang jo nang bas gzhan stong 'dod tshul gsum 'dra ba dang /
gnod 'joms kyi bshad tshul de gzhung 'di las rgyas par bkag pa dang /
de stong tshul sdug shos yin par ston pas gsungs pa dang /
der mnyam gzhag gi ngor yod pa don dam par yod pa'i don du bshad pa mi 'thad par bzhed do / /
de la gzhan dag na re /
'dod tshul dang po mi 'thad de /
der stong tshul gsungs pa jo nang bas 'dod tshul dang mi 'dra ba dang /
grangs can gyis gzhan stong mi 'dod pa'i phyir /
dang po der thal /
der mnyam gzhag gi don yongs grub mtshan nyid gzhan gnyis kyis stong pa dgag bya'i stong tshul du bshad pa gang /
jo nang bas yongs grub kun rdzob pa'i chos gzhan gyis stong pa gzhan stong gi don du bshad pa'i phyir /
khyab ste /
gser 'phreng las /
de ltar phyogs 'di dang gnod 'joms gnyis yongs grub stong gzhi dang mtshan nyid gzhan gnyis gang gis stong ba'i chos su byed pa ming tsam mthun yang don gtan nas mi mthun te /
de yang gsum gyi gnod 'joms su /
nas /
skabs du mar don dam dang stong nyid rang gi ngo bos stong bar du ma zhig gsungs pa dang /
don dam dang stong nyid ngo bos mi stong bar gshis la ther zug gi rtag par 'dod pa gnyis ka la mtshungs /
zhes gsungs pa'i phyir /
dang po grub ste /
gzhung las /
gnod 'joms kyis bshad pa ni /
nas /
mig gi chos nyid de 'phags pa'i mnyam gzhag gis rig pa'i ngo na brjod bya rjod byed dang gzung 'dzin tu snang ba'i gnyis snang dang bral ba la ngo bo nyid gzhan gnyis kyis mnyam gzhag gi yul de stong zhes bya ste gnyis snang snga ma ni kun btags dang phyi ma ni rnam btags yin pa'i phyir ro / /
zhes dang /
'phags pa'i mnyam gzhag gi don gnyis snang med pa la bshad pa'i phyir ro / /
zhes gsungs pa'i phyir /
rtags gnyis pa sla /
gong gi rtags gnyis pa grub ste /
grangs can gyis gzhan stong 'dod pa'i don bum pa ka bas stong pa sogs la byed na phyi nang gi grub mtha' smra ba thams cad gzhan stong smra ba por 'gyur zhing /
spyi bdag gnyis rnam 'gyur nyer gsum gyis stong pa grangs can pas stong nyid du 'dod pa la byed na /
des de 'dra'i stong nyid 'dod par rgya bod kyi mkhas pa sus kyang ma bshad la /
'dod kyang de gzhan stong du 'dod sar mi 'grub pa'i phyir /
skabs dang po'i zhib cha dang /
grub zin nyin byed snang bar /
dbu ma snying por /
bdag kyang gzhan @# / /
la rang bzhin gzhan / /
zhes sogs grangs can gyis gzhan stong 'dod pa'i khungs su byas kyang der gzhan stong gi tha snyad gsal bar mi 'byung bas da dung 'dren dgos so / /
'dod tshul gnyis pa mi 'thad do /
gzhung gis gnod 'joms kyis mdo'i don bshad pa mi legs par gsungs pa las des stong tshul bshad pa ma bkag pa'i phyir /
'dod tshul gsum pa mi 'thad de /
der bshad pa'i stong tshul de rnam dag yin pa'i phyir dang /
lang gshegs las kyang rang spyi'i mtshan nyid gcig gis gcig stong pa sogs las /
mnyam gzhag gi ngor yongs grub mtshan nyid gzhan gnyis kyis stong pa'i stong tshul tha shal du gsungs pa ma yin pa'i phyir /
'dod tshul bzhi ba mi 'thad de /
der 'phags pa'i mnyam gzhag gi ngo na yod pa don dam bden par bshad pa las der yod pa don dam du yod med rtsod pa'i don dam du yod par gsungs pa ma yin pa'i phyir te /
gzhung las /
gnod 'joms las 'phags pa'i mnyam gzhag gi ngo na yod pa tsam la don dam par yod pa zhes bshad kyang /
nas /
don dam par yod med rtsod pa'i don dam par yod pa de ga la yin /
zhes gsungs pa'i phyir zer na brtag go /
da lta bstan 'gyur khrod du chud pa'i yum gsum gnod 'joms 'di bcom ral dang dol bob sogs dbyig gnyen gyis mdzad par bshad cing /
bu'i lung snye dang chos 'byung gnyi gar /
'bum TIka shing rta'i srol 'byed bzhi'i ya gyal la bzhag nas gzhung de gnyigs daMSh+Ta se nas mdzad par byas te gzhung phyi mas dbyig gnyen gyi gzhung 'grel du'ang byas so / /
de yang chos 'byung las /
'di ni dbyig gnyen gyi gzhung 'grel yin te /
thub pa dgongs rgyan la sogs par nyi khri gzhung 'grel las drangs pa'i tshig rnams der ji lta ba bzhin snang ba'i phyir dang /
dbur yang /
'di yi gzhung 'grel gnod 'joms bya bar 'dod / /
ces 'byung ba'i phyir ro / /
zhes gsungs so / /
'grel ba don gsal sher sgron grags cha gsum du gzhung tshig 'dra ba mang bas mtshon gzhung gzhan du yang de 'dra ci rigs 'byung bas rgyu mtshan dang po ma nges la /
brtsam par dam bca' de gnod 'joms che chung gnyi gar yang khyad med pas mi 'grub po| /
nya TIka tu /
bus 'bum 'grel dang yum gsum gnod 'joms khyad ma phyed par bshad kyang chos 'byung la dpags na mi bden 'dra'o / /
rong par dang grub mtha' kun shes su yang shing rta'i srol 'byed bzhi'i ya gyal 'bum TIka tu byas nas de dpa' pos mdzad par bshad kyang /
grub mtha' chen mos gnod 'joms mkhan po yang shing rta'i srol 'byed yin pa mi 'thad ces 'gog pa la bltas na /
phyogs snga bsu skabs dpa' bos mdzad par 'dod pa zhes pa yum gyi gnod 'joms la sbyor rgyu'i dogs pa yod pas brtag go /
sa skya gnas drug pas /
srog gsum rnam grangs bcu gcig gis / /
bshad pa daMSh+Ta se na'i lugs / /
zhes dang /
de nyid 'bum gyi bshad @# / /
par byas / /
la lar phri zhing la lar bsnan / /
de yang daMSh+Ta se na'i min / /
khri srong rgyal bos mdzad par grags / /
zhes dang /
yar 'brog pas kyang /
daMSh+Ta se na'i gnod 'joms 'di / /
btsun pa grol sde'i rting du brtsams / /
de yang mkhas pa gnas drug pa / /
kho nas rtogs kyi gzhan du min / /
zhes pa ltar gnas drug pa'i rjes su gser 'phreng yang 'brangs so / /
ye shes thog tog tu daMSh+Ta se na sing+ga la'i slob dpon du bshad na yang gser 'phreng du kha che bar mdzad do / /
dpal ldan chos rje'i phar mchan las /
gnod 'joms 'di man ngag rjes 'brang dang bod kyi mkhas pa kha cig gis dbyig gnyen gyi gzhung 'grel du bshad kyang /
zhes dang /
grub mchan las /
man ngag rjes 'brang mkhan po zhi ba 'byung gnas kyis kyang dbyig gnyen gyi dgongs ba dbu mar bkral ba dang /
yum gsum gzhung 'grel de dbyig gnyen gyi gzhung 'grel du bshad do /
don de ltar gser 'phreng las bshad pa'i phyir /
zhes bshad pa dang phyogs mthun par yar 'brog pas kyang /
deng sang gzhung 'grel gnod 'joms 'di nyid yin pas de slob dpon dbyig gnyen gyis mdzad ces rgya gar ba 'ga' zhig dang bod 'ga' zhig la grags /
zhes 'chad do| /
dbyig gnyen gyi gzhung 'grel du klu sgrub kyi lung shes byed du drangs par man ngag rjes 'brang gis bshad na'ang de yum gsum gnod 'joms la bsams par mi 'grub cing /
der klu sgrub kyi lung shes byed du ma drangs par smra mi nus te /
dbu sems thun mong du khas len pa'i don 'ga' zhig la klu sgrub kyi lung shes byed du drangs pa la 'gal ba med pa'i phyir /
gzhung 'grel du klu sgrub kyi lung shes byed du drangs nas 'chad pas klu sgrub dang dbyig gnyen lta ba'i 'gangs mthun par man ngag rjes 'brang du gsungs pa gser 'phreng du bkag pa las /
yum gsum gnod 'joms su klu sgrub kyi lung drangs pa'i rgyu mtshan gyis de gnyis lta ba'i 'gangs mthun par man ngag rjes 'brang gis gsungs par mi 'grub snyam pas dpyad do / /
gser 'phreng las /
man ngag rjes 'brang du yang nyi khri'i gzhung 'grel zhes grags kyi yum gsum gzhung 'grel zhes pa mi snang ba dang /
zhes pa'i don yang /
rgyan snang las /
slob dpon dbyig gnyen gyis ni gzhung gi 'grel bar don bshad pa la gnas thob gyur / /
ces dang /
thub dgongs las /
slob dpon dbyig gnyen gyis kyang gzhung 'grel du /
zhes dbyig gnyen gyi de la gzhung 'grel du bshad par ma zad /
man ngag rjes 'brang las kyang /
gang zhig gzhung 'grel dang ni pha rol phyin tshul dang / /
zhes dang /
nyi khri'i gzhung 'grel las so / /
zhes dang /
de ltar re zhig nyi khri'i gzhung 'grel gyi rjes su 'brangs nas /
zhes dang /
gzhung 'grel las log pa'i gzhan rnams kyi bshad pa gzung bya ma yin pa nyid do / /
zhes sogs nyi khri'i gsung 'grel zhes gsungs kyi yum gsum gzhung 'grel zhes pa mi snang bas yum gsum gnod 'joms dbyig gnyen gyi min @# / /
par gser 'phreng gis gsungs pa bsnyon du med pas /
de'i don grub mchan las /
dbyig gnyen gyi gzhung 'grel ni nyi khri'i gzhung 'grel zhes grags kyi yum gsum gzhung 'grel zhes 'phags yul ba su la yang ma grags pa'i shes byed yin /
zhes pa'ang 'thad dka' 'am snyam ste /
de yum gsum gzhung 'grel yin na 'phags yul du de ltar grags dgos pa'i phyir ro / /
des na gser 'phreng gi don par phyin zhib char /
thub dgongs ma zad man ngag rjes 'brang du yang nyi khri'i gzhung 'grel yum gsum gzhung 'grel yin pa ma shes shing der 'khrul ba la byas pa yang brtag go /
yum gsum gnod 'joms la /
dkar chag 'phang thang mar bam po nyer bdun zhes byung yang /
nyer dgu kho rang las 'byung ngo / /
zhes gser 'breng du gsungs pas /
da lta bstan 'gyur gras su chud pa'i bsgyur 'phro 'di la bam po nyer bdun las med na'ang 'gyur rdzogs pa zhig yod pa'am gang ltar yang bam po nyer dgu can zhig yod par nges so / /
da lta btsun pa'i rnam 'grel du grags pa 'di btsun pa'i de dngos gnas pa yin min dpyad pa kho bos gzhan du byas pa ltar dang /
gnod 'joms su zhi 'tsho'i bshad yam bkod pa sde par du chad pas 'khrul gzhi byas te chos mdzad bstan sgron sogs kyis gnod 'joms rang du de ltar yod med dogs pa byed mod /
snar thang dang rgya par na gser 'phreng du 'byung ba ji bzhin yod pas tshom pa mi 'tshal lo / /
gsum pa des gsung rab kyi drang nges 'byed pa'i tshul la gnyis /
rang lugs gzhag pa dang /
gzhan lugs dgag pa'o / /
dang po la gsum /
'khor lo gsum gyi drang nges spyir bstan pa /
'khor lo bar ba drang don du sgrub tshul bye brag tu bshad pa /
'khor lo gsum ngos gzung ba'o / /
dang po la gsum /
'khor lo dang po drang don du bstan pa /
'khor lo bar ba drang don du bstan pa /
'khor lo tha ma nges don du bstan pa'o / /
dang po ni /
dngos po'i de kho na nyid /
ces sogs byung /
de la /
dngos po'i de kho na nyid thogs med sku mched kyis bkral tshul de ltar byas na zhes mtshams sbyar nas /
rnams so / /
yan gyis 'khor lo dang po las phyi don gsungs pa drang don du bstan /
de man gyis chos kun rang mtshan gyis yod par gsungs pa drang don du bstan pa las /
phyi don gyi gzugs sogs sgye mched yod par ston pa'i 'dir bstan 'khor lo dang pos gzung 'dzin rdzas tha dad du gsungs pa'i dgongs gzhi yod de /
rnam shes drug gang yin yang rang rang gi sa bon gang dang gang yin pa de las su ste de las ni mig sogs rnam rig dang gzugs sogs don gyi snang ba gang dag 'byung ba'i sa bon de dang /
snang ba de dag ni rim bzhin mig sogs nang dang gzugs sogs phyi de dang de yi skye mched ni rnam pa gnyis su thub pas gsungs shing de lta bu'i sa bon dang snang ba gnyis po de de yin pa'i phyir /
de ltar du nyi shu ba las /
rang gi sa bon gang las su /
@# / /
sogs gsungs te /
rnam rig snang ba gang 'byung ba / /
zhes pa'i 'gyur legs so / /
des gzugs sogs phyi rol gyi skye mched yod par gsungs pa'i dgos pa yod de /
de ltar bstan pa des 'dul ba'i skye bo bye mdo gnyis la phyi nang gi skye mched la brten nas gzugs lta ba sogs kyi rnam shes 'byung bar bstan pa na /
de dag las don gzhan pa'i lta ba po sogs kyi gang zag gi bdag med par rtogs pa de de yin pa'i phyir /
dper na skye ba snga phyi med par lta ba'i rgyang pan pa rnams kyi don du bar srid la dgongs nas rdzus te 'byung ba'i sems can yod ces bstan pa bzhin no / /
de ltar du /
nyi shu bar /
gzugs sogs skye mched yod par ni / /
sogs so / /
skabs 'di'i rdzus te 'byung ba'i sems can ni gang zag gi bdag la byed dgos pa /
nyi shu ba'i 'grel bshad las /
bcom ldan 'das kyis dgongs pa 'dis rdzus te byung ba'i sems can yod do zhes gsungs kyi yang dag pa'i don du na bdag ni med do / /
nas /
bdag ni rtag pa'i phyir rdzus te byung ba ma yin te /
zhes sogs gsungs pa ltar te rdzus te 'byung ba'i sems can zhes pa rdzus skyes dang mi 'dra bar gang zag gi bdag gi rnam grangs yin min brtag go /
chos khams la khyad ma phye bar thams cad rang mtshan gyis grub sems can zhes pa rdzus skyes dang mi 'dra bar gang zag gi bdag pa'i dgongs gzhi gzhan dbang yongs grub rang mtshan gyis grub pa dang /
dgos pa kun btags gtan med du 'dzin pa'i chad lta dgag pa dang /
dngos zin la gnod byed kun btags rang mtshan gyis ma grub par sgrub pa'i rigs pa rnams so / /
gnyis pa ni /
kun las btus las /
zhes sogs byung /
de la /
gnyis par bzhed do / /
yan gyis 'khor lo bar ba ngos bzung /
mi 'chad pa'i phyir ro / /
yan gyis de drang don du 'chad tshul 'khor lo dang po dang mi 'dra bar bstan /
de man gyis 'khor lo bar ba drang don du 'grel tshul bstan to| /
de la kun btus dang theg bsdus su dgongs gzhi gsungs pa'i mdo ni 'bum par snang bas 'khor lo bar pa drang don du bshad pa yang 'bum dang /
de dang brjod bya phyogs mthun pa rnams la bzhed do / /
rnam bshad rigs par yang sher mdor ngo bo nyid med pa sogs su bshad pa sgra ji bzhin pa bkag nas /
de nyid las /
dgongs pa nges par 'grel ba'i mdo las /
sogs gsungs pas sher mdo 'khor lo gnyis par bzhed do / /
kun btus sngar mdo sde rgyan gyi mtha' gnyis spong tshul gyi don 'chad skabs dang /
theg bsdus brgyad stong don bsdus kyis bshad pa theg bsdus dang mthun tshul bshad skabs drangs nas bkral pa ltar la /
rnam bshad rigs pa'i lung gzhung du drangs pa ltar ro / /
'khor lo bar ba drang don du 'chad tshul ni 'khor lo dang bor rang 'dzin shes pa dang rdzas tha dad pa'i gzung 'dzin gsungs pa drang don du 'gro lugs dang ches mi 'dra ste /
dgongs gzhi brjod byar byed tshul mi mtshungs pa @# / /
gang zhig sgras zin brjod byar byed tshul mi mtshungs pa'i phyir /
dang po grub ste /
phyi don yod par ston pa'i 'khor lo dang po'i dgongs gzhi yin na 'khor lo dang po'i brjod bya ma yin pas khyab pa gang /
bar ba'i dgongs gzhi yin na bar ba'i brjod bya yin pas khyab pa'i phyir /
dang po der thal /
rang 'dzin shes pa dang rdzas tha dad pa'i mig dang gzugs kyi skye mched yod par gsungs pa'i dgongs gzhi ni mig gi rnam shes kyi rten du gyur pa'i kun gzhi'i steng gi nus pa la rnam smin gyi bag chags zhes bya bas /
mig gi rnam shes kyi sa bon smin pa ste mig gi rnam shes de nyid gang las byung ba'i sa bon dang /
mig shes la gzugs sogs phyi don du snang ba gnyis po ni de'i dgongs gzhi yin la /
de theg dman gyi mdo de dag gi brjod byar mi rung ba'i phyir te /
mdo de'i ched du bya ba'i gdul bya la de ston mi rung ba'i phyir /
gnyis pa der thal /
'dir bstan 'khor lo bar bas chos kun ngo bo nyid med pa sogs su gsungs pa'i dgongs gzhi ni ngo bo nyid med tshul gsum la byed cing /
de sher mdo'i don du 'chad pa'i phyir te /
mdo de'i ched du bya ba'i gdul bya la de ston rung ba'i phyir /
rtsa rtags gnyis pa grub ste /
'dir bstan 'khor lo dang po'i sgras zin gyi brjod bya de'i ched du bya ba'i gdul bya la ston dgos pa gang /
'dir bstan 'khor lo bar ba'i sgras zin gyi brjod bya de'i ched du bya ba'i gdul bya la ston mi rung ba'i phyir /
dang po der thal /
phyi don gyi skye mched yod pa 'dir bstan 'khor lo dang po'i sgras zin gyi brjod don yin zhing /
de de'i ched du bya ba'i gdul bya bye mdo la ston dgos pa'i phyir /
gnyis pa der thal /
ngo bo nyid med tshul ma phye bar don dam par ngo bo nyid gtan med yum gyi mdo'i sgras zin gyi brjod don yin zhing /
de yum gyi ched du bya ba'i gdul bya sems tsam pa la ston mi rung ba'i phyir /
des na lugs 'dis khyad ma phye bar chos kun don dam par ngo bo nyid med par 'chad pa sher mdo'i don yin yang /
de drang don yin zhes mi 'grel bar /
de ltar gsungs pa de sgra ji bzhin par gzung du mi rung bas don de tsam du ma nges par da dung de'i don bshad dgos pa'i sgo nas drang don du 'chad do / /
'dir bstan 'khor lo bar ba drang don du 'grel tshul dngos ni /
don dam par ngo bo nyid med pa gsum dgongs gzhi dang /
thal 'gyur pa sogs 'di'i lta ba la kha drang ba dgos pa dang /
gzhan dbang yongs grub rang mtshan gyis ma grub pa la gnod byed kyi rigs pa rnams dngos la gnod byed do / /
de'i phyir yum gyi sgras zin bzhin 'dzin pa ngo bo nyid med par smra ba rnams ni sher mdo'i ched du bya ba'i gdul byar mi 'dod cing de'i ched du bya ba'i gdul bya ni sems tsam par bzhed pas 'khor lo phyi ma gnyis kyi dgongs pa gcig go /
'dir bstan 'khor lo bar bas chos kun rang mtshan gyis ma grub par gsungs pa'i dgos pa ni /
bsdu ba las /
bcom ldan 'das kyis ci la dgongs @# / /
nas chos thams cad ngo bo nyid med pa zhes gsungs she na /
smras pa /
'dul ba'i dbang gis de dang der ngo bo nyid med pa nyid rnam pa gsum la dgongs nas gsungs te /
zhes pa la brten nas yig char snar ltar gsungs so / /
gsum pa ni /
shin tu rgyas pa /
zhes sogs byung /
'khor lo tha ma dgongs 'grel chos can /
nges don gyi mdo yin te /
thal 'gyur ba sogs sher mdor mos kyang de sgra ji bzhin du bzung nas sgras zin gyi don mdo de'i dgongs don yin no zhes smra ba bkag nas sher mdo'i don dngos gnas pa gsal bar ston pa'i mdo yin pa'i phyir /
gnyis pa 'khor lo bar ba drang don du sgrub tshul bye brag tu bshad pa la gnyis /
dngos dang /
zhar byung ngo / /
dang po ni /
yum gyi mdos /
zhes sogs byung /
yum gyi mdos mtshan nyid gsum la bden par yod med kyi khyad ma phye bar chos kun rang mtshan gyis med mnyam du bstan cing /
de sgra ji bzhin par gzung du mi rung bas drang don zhes bya zhing /
sher mdo sgra ji bzhin par bzung na mtshan nyid gsum ga rang mtshan gyis ma grub par 'dzin pa'i skur 'debs su 'gyur ba ni 'khor lo bar ba sgra ji bzhin pa la gnod byed de /
de yang rnam bshad rigs par /
sher mdor chos kun ngo bo nyid med pa sogs su lan du mar gsungs pa dang /
rgyal sras kyi spyod par srob 'dod pa rnams kyis sdig pa bshags pa sogs la bslab par yang gsungs pa'i snga ma sgra ji bzhin pa yin na phyi ma dang 'gal te /
dge ba las bde ba 'di 'byung ngo zhes blang du mi rung ba dang /
blang bya gang yin blang bya ci zhig blang bar sems pa ste blang bya dang thob 'dod med pa'i phyir /
des na snga ma sgra ji bzhin pa min gyi dgongs pa can no / /
des ni ngo bo nyid med pa la sogs pa sgra ji bzhin pa yin pa la nang 'gal ston to / /
'gal tshul yang bsdu na chos kun ngo bo nyid med pa yin na blang bya dang 'dod pa dang rgyu 'bras mi rung zhes smra ste gtso cher gzhan dbang mi rung zhes pa'o / /
sher mdo nges don gyi mdor bzhed pa thal 'gyur ba sogs kyis kyang /
der blang dor dang rgyu 'bras sogs la tha snyad du yod pa las don dam par yod pa min zhes yang yang gsungs pa ltar 'dod kyi /
blang dor rgyu 'bras sogs gtan med dam tha snyad du med par mi 'dod la /
mdo'i sgras zin la rnam bshad rigs pas skyon brjod pa'ang mdo nas chos re re la ma sbyar kyang spyi la don dam par med pa sbyar zin pas don dam par med pa sgra ji bzhin par 'dod na rgyu 'bras sogs mi rung zhes pa'i don yin te /
byang sa dang bsdu bar yang chos kun don dam par med par lta ba skur 'debs su bshad cing bkag pa sngar sgro skur spyir bstan du bshad zin pa ltar yin pa'i phyir ro / /
gnyis pa ni /
don dam pa la /
zhes sogs byung /
spyir don dam pa la brtsams nas gsungs pa'i gsung rab kyi drang nges 'byed pa ni /
sgra ji bzhin pa la rigs pa'i gnod pa yod med la thug cing /
@# / /
skabs 'dir don dam pa la brtsams nas gsungs pa'i 'khor lo bar bar gnod pa bstan pa la don dam par yod pa legs par 'gog shes pa dang /
de ltar khegs pa'i dngos po la rgyu 'bras 'ching grol bya byed sogs tshad mas grub par 'jog legs par shes pa ste khyad par gnyis ldan gyi thal 'gyur pa'i lugs la mkhas na lan thebs so / /
de lta min par myu gu'i skye ba tshad mas grub na de don dam pa'i skye bar song nas myu gu 'khrul shes kyis skye bar rlom pa'i ngor skye bas de kun rdzob tu 'thad kyi spyir yod pa min zhes bod snga ma dag gis smras pas gnod pa spong mi nus la /
de bas rnam rig pa'i lugs la brten na skur 'debs mang po byed mi dgos pas mdzes so / /
drang don du 'grel lugs la sgra ji bzhin pa yin min dang /
don dam bden pa dngos bstan bstan bya'i gtso bor byed mi byed sogs sgo mang po yod kyang /
rnam rig pas 'khor lo gnyis pa drang don du 'grel lugs sgra ji bzhin pa yin min gyis phye ba bshad ma thag pa ltar yin par shes par bya'o / /
gsum pa 'khor lo gsum ngos bzung ba ni /
dgongs 'grel las /
zhes sogs byung /
dgongs 'grel du 'khor lo gsum gsungs ba jo nang ba ltar 'khor gyi 'du thebs dang /
mchims khro chag gsum ltar sku tshe'i tshigs sogs kyis min par brjod byas 'jog go /
de yang bdag med gtan la 'bebs tshul gyi dbang du byas pa ste /
de'i tshul yang bdag med gtan la 'bebs tshul skor gsum byung ba'i gnad kyis so / /
ston tshul de dag las gzhan du ston pa'i lnga sde la sham thabs zlum por bgo bar gsungs pa lta bu'i mdo gzhan rnams skabs 'di'i drang nges dpyod pa'i gzhir mi 'ong la /
dang bor wa ra NA sir sogs kyi don sla'o /
! /
spro na /
'khor lo bar ba'i dgos pa ni blo rje gnyigs sems tsam pa dbang rnon rjes su gzung ba dang /
yig char thal 'gyur ba sogs kha drang ba dang /
lcang skya'i grub mthar rnam g.yeng gi rtog pa bcu 'gog pa dang /
gzhan dag bka' dang po sgra ji bzhin par 'dzin pa'i rtag lta dgag ched yin par bshad do / /
kho na re /
sher mdo'i don gzhan du drang mi dgos par thal /
chos rnams don dam par med pa sher mdo'i sgras zin las de'i don ma yin pa'i phyir na kha cig ma khyab zer /
'dod na /
sher mdo chos can /
drang don gyi mdo ma yin par thal /
don gzhan du drang dgos kyi mdo ma yin pa'i phyir na ma khyab /
khyab par thal /
sgras zin gzhan du drang dgos kyi mdo min na drang don gyi mdo ma yin pas khyab pa'i phyir na yang ma khyab /
kho na re /
sher mdo las chos kun don dam par med par ma bstan par thal /
chos kun don dam par med pa mdo'i don ma yin pa'i phyir /
'dod mi nus te /
sher mdor ma skyes pa sogs su bstan par yang yang gsungs pa'i phyir zer na kha rig ma khyab ste /
de ni sgras zin la bstan pa'i don tsam yin pa'i phyir te /
gzhan du na /
pha dang ma ni bsad byas shing / /
zhes pa'i mdos pha ma gsad byas bstan @# / /
bar thal ba'i phyir zer yang /
mun sel las /
thams cad don dam par med par bshad pa yum gyi mdo'i sgras zin gyi don yin yang dgongs don mthar thug min pa la don min gsungs pa yin zer lugs yod med brtag ces gsungs so / /
rnam bshad rigs pa gzhung du drangs par /
blang bar bya ba ni ci zhig blang bar bya ba ni ci zhig blang bar bya bar sems /
zhes pa dang /
sde dge par mar /
blang bar bya ba ni ci zhig blang bar bya bar sems /
zhes byung ba gang dag dang /
drang don du 'grel lugs la sgo mang po yod kyang /
zhes pa'i don la dka' 'grel dang yig char sems tsam pa'i lugs la drang don du 'grel pa'i sgo gsum yod pa dang /
dogs dpyod sogs su dbu sems kyi drang don du 'grel ba'i sgo mi 'dra ba la mdzad pa gang legs brtag go /
sems tsam pa'i lugs la drang don du 'grel ba'i sgo yang dka' 'grel du 'khor lo dang po dang /
bar ba dang /
ngan pa'i tshig gis don zab mo ston pa drang don du 'grel tshul gsum dang /
yig char /
dgongs ldem dgongs sgra ji bzhin pa yin min gsum gyis drang don du 'grel tshul gsum gsungs shing /
gzhan dag de gnyis gnad gcig ste /
'khor lo dang po gnyis la drang nges phye ba sgra ji bzhin pa yin min dang /
ngan pa'i tshig gis don zab mo ston pa drang don du 'grel ba dgongs ldem gyi sgo nas yin pa'i phyir zer bas dpyad do / /
phung po la sogs pa'i chos la nyung shas shig ma gtogs pa bden par grub pa ma bkag ces pa'i don la /
blo gling bas /
'khor lo dang por phung sogs chos nyung shas gcig bden med dang /
phal che ba bden grub tu bstan pa'i don du 'chad dgos shing /
bstan tshul de lugs 'dir khas blang mi rung ste /
lugs 'di la 'khor lo dang por chos gang yang bden med du gtan la phab pa med pa'i phyir /
des na thal 'gyur ba'i grub mtha'i shan shor ba yin zhes 'chad pa legs zhes bshad do| /
de la rgol ngan tshar gcod du /
thal 'gyur bas 'khor lo dang por chos kun bden med du bstan par mi bzhed par thal ba dang /
des 'khor lo dang pos nyi tshe ba'i stong nyid tsam zhig bstan par bzhed par thal ba dang /
des 'khor lo dang po bskor ba'i tshe lnga sde sogs kyis chos kun gyi stong nyid ma rtogs par nyung shas shig gi stong nyid rtogs par bzhed par thal ba dang /
des theg pa che chung gi sde snod las chos kyi bdag med rgyas par bstan ma bstan gsungs pa'i don dman mdor shes bya phyogs re ba bdag med du bstan pa'i don yin par thal ba dang /
des theg pa che chung gi gang zag gis chos kyi bdag med rdzogs par sgom mi sgom gsungs pa'i don theg dman pas shes bya phyogs re ba bden med du rtogs pa'i don yin par thal ba sogs kyis legs par bkag nas /
gzugs sogs nas 'phags lam yan lag gi bar gyi chos kyi nang nas chos khams dang chos kyi skye mched 'dus ma byas kyi nam mkha' la @# / /
sogs pa nyung shas gcig bden med du bstan pa ma gtogs sung? sogs 'dus byas la bden grub ma bkag cing bden par yod pa mang du gsungs ba lung de'i don du mdzad do / /
yig char de mi 'thad par gsungs nas rang lugs la /
lung des 'dir bstan 'khor lo dang por gzugs nas 'phags lam yan lag gi bar gyi chos nyung shas deg? tsam zhig so sor phye nas bstan pa ma gtogs 'dir bstan 'khor lo bar mtha' gnyis bzhin du chos mang po so sor phye nas ma bstan la /
bstan tshul yang de gang la yang bden grub dngos su ma bkag cing /
'di ba'i thun mong min pa'i bden grub mang du gsungs zhes pa yin par gsungs so / /
de la grub mchan du /
phung sogs kyi chos nyung shas gcig bden par grub pa ma bkag pa'i don du bshad na /
ma gtogs zhes pa'i tshig nus med par 'gyur ba dang /
de'i don phung sogs kyi chos nyung shas gcig la bden grub bkag pa ma gtogs gzhan phal cher bden par yod par gsungs zhes pa'i don yin zhing /
phung sogs kyi chos nyung shas gcig gi steng du 'gog rgyu'i bden grub ni gang zag gi bdag la byed pa'i shes byed du /
rje'i lta khrid bsdus pa las /
mdo sde mang por gang zag bden pa ba 'gog ces pa dang /
gzhi bsdu bar /
don dam pa dang /
rnam par gtan la dbab pa bsdu ba dang mdo rgyan dang mdzod 'grel rnams su /
rdzas yod 'gog ces pa kun don gcig ces dang /
gzhung las /
ji srid du gang bden pa med par bstan pa de la /
nas /
gzung 'dzin rdzas gzhan bkag nas gnyis stong la rang bzhin mi 'gog pa'i tshul gsungs so / /
zhes pa'i bar drangs so / /
des ni gzhan la gnod pa bstan pa nus pa chung zhing /
rang gi 'dod pa la'ang /
gzhung las /
phung po sogs kyi chos la nyung shas gcig ma gtogs pa la /
zhes yod na de ltar yin du chug kyang de med pa'i phyir dang /
de ltar 'bru gnyer ba'i dbang du byas na /
phung sogs kyi chos nyung shas gcig la gang zag gi bdag bkag par thal /
'dod pa'i phyir /
'dod na /
gzugs sogs kyi chos nyung shas gcig ma gtogs pa la gang zag gi bdag ma bkag par thal /
'dod pa'i phyir /
'dod na /
des chos kun la gang zag gi bdag ma bkag par thal lo / /
gnyis pa gzhan lugs dgag pa la gnyis /
gzhan gyi 'dod pa dgod pa dang /
de mi 'thad par bstan pa'o / /
dang po ni /
sher phyin man ngag ces sogs byung /
shAn+ti ba'i sher phyin man ngag tu /
mdo rang nyid nges don du rang nyid kyis 'grub pa dang /
mdo rang nyid nges don min par mdo gzhan gyis 'grub pa dang /
de min par rang nyid dang mdo gzhan gnyis kas 'grub pa gsum bshad pa las /
lang gshegs dang dgongs 'grel sogs chos can /
dang po'i mdo yin te /
mtshan nyid gsum la ngo bo nyid yod med kyi khyad gsal bar phye nas ston pa'i mdo yin pa'i phyir snyam pa dang /
brgyad stong sogs @# / /
chos can /
gnyis pa'i mdo yin te /
mtshan nyid gsum la ngo bo nyid yod med kyi khyad dgongs 'grel bzhin du phye ba med pa'i drang don gyi mdo yin pa'i phyir snyam pa dang /
nyi khri chos can /
khyod gsum pa'i mdo yin te /
khyod kyi byams zhus kyi le'ur rang nyid sgra ji bzhin par 'dzin pa spong phyir drang don gyi bshad pa yod pa dang /
mdo gzhan dgongs 'grel gyis mtshan nyid gsum la rang mtshan gyis grub ma grub khyad phye ste sgras zin sgra ji bzhin pa min pa'i drang don du 'grel ba'i mdo yin pa'i phyir snyam du shAn+ti bas bsams te /
sher phyin man ngag las /
mdo gar dag gi don sgra ji bzhin pa de ni /
nas /
gnyis kas kyang ngo / /
gang dag de nyid kyis yin zhe na /
'phags pa dgongs pa nges par 'grel ba dang /
'phags pa lang kar gshegs pa la sogs pa'o / /
gang dag de las gzhan pas yin zhe na /
'phags pa brgyad stong pa la sogs pa'o / /
gang dag gnyis kas yin zhe na /
'phags pa nyi khri lnga stong pa la sogs pa ste /
de'i chos kyi sku'i le'u las /
gang gi phyir phyin ci ma log pa la 'god pa'i 'phrin las /
sgra ji bzhin pa'i don la mngon par zhen pa'i mtshan nyid kyi phyin ci log yongs su spangs pa'i mtshan nyid kyi drang ba'i don gyi bshad pa yod pa'i phyir ro / /
zhes gsungs pas so / /
mdo'i mtshan gzhi gsum gyi bar ba brgyad stor ba la byams zhus kyi le'u med pas rang nyid kyis nges don min par mi 'grub par 'dod la /
gnyal ston gyis /
mdo rang nyid las nges don du 'grub pa dang /
mdo gzhan las don nges par 'grub pa dang /
rang gzhan gnyis ka'i mdo las don nges par 'grub pa dang gsum /
zhes gsungs pa dgongs pa min nam snyam mo / /
gnyis pa ni /
da gnyis don gcig ces sogs byung /
nyi khri byams zhus kyi le'u dang /
dgongs 'grel du mtshan nyid gsum gyi rnam gzhag gsungs pa gnyis don 'dra na shAn+ti pas bshad pa de ltar 'thad kyang /
des bshad pa de thogs med sku mched kyi dgongs pa ma yin te /
dbyig gnyen gyis sher mdor ngo bo nyid med pa sogs su gsungs pa ni dgongs 'grel sogs mdo gzhan la brten nas drang don du bsgrubs shing /
sher mdor sgra ji bzhin pa la sA phyi'i 'gal ba bstan pa las nyi khu'i byams zhus kyi le'u la brten nas de drang don du ma bsgrubs pa'i phyir /
khyab ste /
mdo rang nyid kyis rang nyid drang don du bkral du yod na mdo gzhan la brten nas drang don du sgrub pa'i ngal ba mdzad mi dgos pa'i phyir /
nyi khri byams zhus dang dgongs 'grel gnyis kyis mtshan nyid gsum gyi rnam gzhag bshad pa 'dra ba lta bur snang bas blo dman gyis khyad par dbye dka' ba dang /
de gnyis kyi bshad pa don 'dra na tshogs kun don dam par med pa mdo'i dgongs don du bshad mi rung ba sems tsam pa'i lugs ltar song nas thal 'gyur ba'i bzhed pa @# / /
rnams 'dor dgos par 'gyur zhing dpyad gzhi yang shin tu che ste ngo bo nyid med par smra ba'i skabs kyi mjug tu gsal bar 'gyur ro / /
de la 'ga' zhig nyi khri byams zhus kyi le'u dang dgongs 'grel gnyis brjod bya mi 'dra na /
gzhung las /
'di gnyis 'dra mo yod pas khyad par dbye dka' /
zhes gsungs pa dang 'gal la /
'dra na /
de gnyis don gcig na de ltar 'thad kyang /
nas /
dgongs pa min no / /
zhes gsungs pa dang 'gal zer ba'ang bshad ma thag pa des sel nus so / /
