@# / /
skyes bu gsum gyis nyams su blang ba'i byang chub lam gyi rim pa 'bring po sa bcad kha skong dang bcas pa bzhugs so / /
@## / /
rje btsun dam pa thugs rje chen po dang ldan pa rnams kyi zhabs la gus pas phyag 'tshal lo / /
de la 'dir 'jam mgon chos kyi rgyal po tsong kha pa chen pos mdzad pa'i byang chub lam gyi rim pa che 'bring chung gsum gyi nang tshan 'bring po'am /
yongs grags lam rim chung bar grags pa'i gzhung 'di nyid 'chad pa las bcad gsum ste /
bshad pa la 'jug pa'i yan lag /
bshad pa nyid nye bar 'god pa /
bshad ba mthar phyin pa'i tshul lo / /
dang po la gsum /
mchod par brjod pa /
rtsom par dam bca' ba /
mtshan don dang 'brel bar bshad bya'i chos ngos bzung ba'o / /
dang po mchod par brjod pa ni /
mi mjed zhing gi dbang phyug bcom ldan 'das / /
rgyal ba'i rgyal tshab byams mgon chos kyi rje / /
bde gshegs kun gyi yab gcig 'jam pa'i dbyangs / /
rgyal bas lung bstan klu sgrub thogs med la / /
gus pas btud nas gnyis pa rtsom par dam bca' ba ni /
zab mo lta ba dang / /
rgya chen spyod pa'i lam gyi rim pa la / /
bde blag nyid du 'jug phyir slar yang ni / /
mdor bsdus tshul gyis 'dir ni bshad par bya / /
gsuM pa mtshan don dang 'brel ngar bshad bya'i chos ngos bzung ba ni /
'dir rgyal ba'i gsung rab @## / /
thams cad kyi gnad bsdus pa /
shing rta chen po klu sgrub dang thogs med gnyis kyi lam srol /
rnam pa thams cad mkhyen pa'i sar 'gro ba'i skye bo mchog gi chos lugs /
skyes bu gsum gyis nyams su blang ba'i rim pa thams cad ma tshang ba med par bsdus pa /
byang chub lam gyi rim pa'i sgo nas skal ba dang ldan pa sangs rgyas kyi sar 'khrid pa'i tshul ni gang bshad par bya ba'i chos so / /
gnyis pa bshad pa nyid nye bar 'god pa la gnyis las /
dang po 'chad tshul mkhas pa'i bzhed pa ltar ni /
de la dpal bri ka ma la sha'i la'i mkhas pa rnams ni /
chos rtsom pa po'i che ba dang /
chos kyi che ba dang /
de ji ltar bshad cing nyan pa'i tshul gsum sngon du gal che bar bzhed pa ltar gnyis ba de ltar bshad pa dngos ni /
byang chub lam gyi rim pa'i khrid la bzhi /
chos khungs btsun par bstan pa'i phyir mdzad pa po'i che ba bstan pa dang /
gdams ngag la gus pa bskyed pa'i phyir chos kyi che ba bstan pa dang /
che ba gnyis dang ldan pa'i chos la nyan bshad ji ltar bya ba dang /
gdams pa dngos kyis slob ma ji ltar bkri ba'i rim pa'o / /
dang po la gnyis las /
dang po rtsa ba dang dngos kyi mdzad pa po ni /
gdams ngag 'di spyir rje btsun byams mgon gyi mngon par rtogs pa'i rgyan gyi gdams ngag yin la /
khyad par du 'di'i gzhung ni byang chub lam gyi sgron ma yin pas /
de mdzad pa po nyid 'di'i yang mdzad pa po'o / /
de yang slob dpon chen po 'di paM kA ra shrI dz+nyA na mtshan gzhan dpal ldan a ti sha zhes yongs su grags pa ste /
gnyis pa ni /
de'i che ba la gsum /
rigs phun sum tshogs par skye ba bzhes pa'i tshul /
rten de la yon tan brnyes pa'i tshul /
brnyes nas bstan pa la bya ba mdzad pa'i tshul lo / /
dang po ni /
lo ts+tsha ba'i bstod pa las /
shar phyogs za hor yul mchog na / /
de na grong khyer chen po yod / /
bi kra ma ni pu ra yin / /
de yi dbus na rgyal po'i khab / /
pho brang shin tu yangs pa yod / /
gser gyi rgyal mtshan can zhes bya / /
longs spyod mnga' thang 'byor pa ni / /
rgya nag stong khun rgyal po 'dra / /
yul de'i rgyal po dge ba'i dpal / /
btsun mo dpal mo 'od zer can / /
yab yum gnyis la sras gsum mnga' / /
padma'i snying dang zla ba'i snying / /
dpal gyi snying po zhes bya'o / /
rgyal bu padma'i snying po la / /
btsun mo lnga yod sras ni dgu / /
sras kyi thu bo bsod nams dpal / /
da lta'i dus na mkhas pa che / /
d+ha na shrI zhes bya bar grags / /
chung ba dpal gyi snying po ni / /
dge slong bir+ya tsan+d+ra yin / /
'bring po zla ba'i snying po ni / /
da lta bla ma rje btsun yin / /
zhes 'byung ba ltar ro / /
@# / /
gnyis pa /
yon tan brnyes pa'i tshul la gnyis /
mang du mkhyen pa lung gi yon tan brnyes pa'i tshul /
tshul bzhin bsgrubs pa rtogs pa'i yon tan bsnyes pa'i tshul lo / /
dang po la gsum las /
rig gnas spyi la sbyangs tshul ni /
lo nyer gcig tshun la phyi pa dang nang pa'i rig pa'i gnas thun mong ba sgra dang gtan tshigs rig pa /
bzo dang gso ba rig pa bzhi la sbyangs pas mkhas pa'i phul du phyin par gyur to / /
khyad par du lo bco lnga bzhes pa'i tshe rigs thigs tshar gcig gsan nas phyi rol pa'i rtog ge pa mkhas par grags pa gcig dang brtsad de /
de pham par mdzad pas /
snyan pa'i grags pa kun du rgyaso / /
zhes gro lung pa chen po gsung ngo / /
gnyis pa sngags la sbyangs tshul ni /
de nas ri nag po'i gtsug lag khang gi rnal 'byor gyi dbang phyug dpal kyai rdo rje'i zhal gzigs shing /
rdo rje mkha' 'gro ma'i lung bstan pa thob pa'i bla ma ra hu la gu p+ta la dbang yongs su rdzogs par zhus shing /
gsang mtshan ye shes gsang ba'i rdo rje zhes bya bar btags te /
dgung lo nyer dgu tshun la dngos grub brnyes pa'i bla ma du ma'i spyan sngar rdo rje theg pa la sbyangs pas /
gzhung dang gdams ngag ma lus pa la mkhas par gyur te /
gsang sngags la nga nyid mkhas so / /
snyam du dgongs pa byung ba na /
DA ki ma rnams kyis sngags kyi glegs bam sngar mthong ma myong ba mang po mnal lam du bstan nas thugs rgyal bcag go /
gsum pa rab tu byung zhing nang rig pa'i sde snod la sbyar tshul ni /
de nas bla ma dang yi dam rnams kyis /
dngos dang rmi lam ci rigs par /
rab tu byung na bstan pa dang 'gro ba mang po la phan pa rgya chen po 'byung bar bskul ba la brten nas /
phal chen sde pa'i gnas brtan 'dul ba 'dzin pa chen po shI la rak+Shi ta zhes bya ba /
sbyor ba'i lam gyi de kho na nyid kyi phyogs gcig la zhugs pa'i ting nge 'dzin brnyes pa zhig la mkhan po mdzad nas rab tu byung ste /
mtshan dpal mar me mdzad ye shes zhes btags so / /
de nas lo sum cu rtsa gcig gi bar du mtshan nyid kyi theg pa'i nang rig pa'i sde snod gong 'og rnams la sbyangs shing /
khyad par du bya brag tu bshad pa chen po la bla ma d+harma rak+Shi ta'i spyan sngar o tan+ta pu rir lo bcu gnyis su gsan no / /
rtsa ba'i sde bzhi'i gzhung la shin tu mkhas pas /
sde pa tha dad pa rnams kyi byin len la sogs pa blang dor gyi cha phra mo rnams kyang ma 'dres par mkhyen no / /
gnyis pa la gnyis las /
rtogs pa'i yon tan thams cad bslab pa gsum du 'du tshul ni /
spyir rgyal ba'i lung gi bstan pa thams cad sde snod rin po che gsum du 'du bas /
rtogs pa'i bstan pa yang bslab pa rin po che gsum du 'du'o / /
gnyis pa bslab pa gsum dang ldan tshul la gsum /
dang po la gsum las /
dang po tshul khrims la mtshams sbyar ba ni /
de la tshul khrims kyi bslab pa ni ting nge 'dzin dang shes rab kyi bslab pa la sogs pa'i yon tan thams cad kyi rten du gsung rab dgongs 'grel dang bcas pa las lan du mar bsngags pas na /
thog mar tshul khrims kyi bslab pa'i dbang du byas pa'i rtogs pa'i yon tan dang ldan dgos @# / /
so| |gnyis pa ldan tshul dngos tshul khrims de la gsum las /
dang po so sor thar pa'i sdom pa mchog dang ldan pa'i tshul ni /
dge slong gi sdom pa mnos nas /
rnga rtsid la chags pa'i g.yag gis /
rngam nyag ma re re shing la thogs pa na rngon pas srog dang 'phral bar mthong yang /
srog dang bsdos te rnga ma mi gcod par bsrung ba ltar /
khas blangs pa'i bslab pa'i gzhi chen po lta ci smos /
bslab pa'i gzhi phra mo re re yang srog dang bsdos te bsrungs pas gnas brtan 'du la ba 'dzin pa chen por gyur to / /
zhes 'byung ngo / /
gnyis pa byang sems kyi sdom pa dang ldan pa ni /
byams pa dang snying rje'i rtsa ba can gyi byang chub kyi sems sbyong ba'i gdams pa mang po dang /
khyad par du gser gling pa bsten nas rje btsun byams pa dang /
'jam dbyangs nas /
thogs med dang /
zhi ba lha las brgyud pa'i gdams pa mchog la ring du sbyangs pas /
bdag pas gzhan gces pa'i byang chub kyi sems thugs la 'khrungs shing /
smon pa'i sems des drangs pa'i 'jug pa'i sems byang chub sems dpa'i spyod pa rlabs che ba la slob par khas blangs pa'i rjes su 'gro ba'i bslab pa la slob pa'i spyod pa bzang pos /
rgyal sras rnams kyi bcas pa'i mtshams las mi 'da' bar mdzad do / /
gsum pa rdo rje theg pa'i sdom pa dang ldan pa ni /
rang gi lus lhar gzigs pa'i bskyed pa'i rim pa dang /
rdo rje'i thugs rdzogs pa'i rim pa'i ting nge 'dzin dang ldan pas rnal 'byor pa'i gtso bor gyur pa dang /
khyad par du bcas mtshams las mi 'da' bar dam tshig tshul bzhin du bsrung bar mdzad do / /
gsum pa tshul bzhin du bsrung ba ni /
sdom pa gsum gyi tshul khrims kyi bslab pa rnams khas len pa la dpa' ba tsam min par /
ji ltar khas blangs pa'i rjes su 'brangs te /
bcas pa'i mtshams las mi 'da' bar bsrung zhing /
brgya la cung zad 'das na'ang myur ba myur bar rang rang gi phyir bcos kyi cho gas dag par mdzad do / /
gnyis pa ting nge 'dzin gyi bslab pa dang ldan pa la gnyis las /
thun mong ba ni /
zhi gnas kyi sems las su rung ba brnyes shing /
thun mong ma yin pa ni /
bskyed pa'i rim ba shin tu brtan pa mnga' ste /
de yang rig pa brtul zhugs kyi spyod pa lo drug gam /
gsum du mdzad do / /
gsum pa shes rab kyi bslab pa dang ldan pa la gnyis las /
thun mong ba ni /
zhi lhag zung du 'brel ba'i lhag mthong gi ting nge 'dzin brnyes shing /
thun mong ma yin pa ni /
rdzogs pa'i rim pa'i ting nge 'dzin khyad par can brnyes pa'o / /
gsum pa yon tan brnyes nas bstan pa la bya ba mdzad pa la gnyis /
rgya gar du mdzad tshul dang /
bod du mdzad tshul lo / /
dang po ni /
rdo rje'i gdan byang chub chen po'i pho brang du mu stegs kyi smra ba ngan pa lan gsum du chos kyis pham par mdzad nas sangs rgyas kyi bstan pa bzung zhing /
rang gi sde pa gong 'og gi bstan pa la yang ma rtogs pa dang /
log par rtog pa dang /
the tshom gyi dri ma ngan pa rnams bsal nas bstan pa rgyas par mdzad pas /
sde pa thams @# / /
cad kyis kyang phyogs ris med par gtsug gi rgyan du 'dzin no / /
bod du mdzad tshul la bzhi las /
dang po chos kyi log rtog bsal zhing gsar du srol gtod pa ni /
lha bla ma khu dbon gyis lo tsA brgya brtson seng dang nag tsho tshul khrims rgyal ba gnyis /
rim pa bzhin rgya gar du brdzangs te /
'bad pa chen pos yang dang yang du spyan 'dren btang bas /
byung chub 'od kyi ring la spyan 'drongs te mnga' ris stod du phebs nas /
sangs rgyas kyi bstan pa'i dag ter mdzad par gsol ba btab pa la brten nas /
mdo sngags kyi gnad thams cad bsdus te nyams su len pa'i rim par dril ba'i gzhung /
byang chub lam gyi sgron ma mdzad pa la sogs pa'i sgo nas bstan pa rgyas par mdzad de| de yang mnga' ris su lo gsum /
snye thang du lo dgu /
dbus gtsang gzhan du lo lnga'i bar du skal ba dang ldan pa rnams la /
mdo sngags kyi gzhung dang gdams ngag ma lus pa bstan nas /
bstan pa'i srol nub pa rnams gsar du btsugs /
srol cung zad yod pa rnams 'phel bar mdzad /
log par rtog pa'i dri mas sbags pa rnams legs par bsal te /
bstan pa rin po che dri ma dang bral bar mdzad do / /
gnyis pa bstan bcos rtsom pa phun sum tshogs pa'i rgyu gsum ngos bzung ba ni /
de ltar thub pa'i dgongs pa gsal bar byed pa'i gzhung rtsom pa la yang phun sum tshogs pa'i rgyu gsum yod de /
'di ltar shes bya rig pa'i gnas lnga la mkhas pa dang /
de dag gi don nyams su len pa'i gnad kyi gdams pa /
yang dag par rdzogs pa'i sangs rgyas nas bzung ste /
dam pa bar ma chad pa las brgyud pa'i man ngag dang ldan pa dang /
yi dam gyi lha'i zhal gzigs nas gsung gi gnang ba thob pa'o / /
'di dag re res kyang gzhung rtsom par nus na /
gsum ga tshang na ches phun sum tshogs par 'gyur ro / /
slob dpon chen po 'di la ni gsum ga mnga' 'o / /
gsum pa rgyu de gsum dang ldan pas rgyal ba'i dgongs pa gtan la 'bebs nus pa bstan pa la gsum las /
dang po ni /
de la yi dam gyis rjes su bzung ba ni /
bstod pa las /
dpal ldan dgyes pa'i rdo rje dang / /
dam tshig bkod pa'i rgyal po dang / /
dpa' bo 'jig rten dbang phyug dang / /
jo mo rje btsun sgrol ma sogs / /
zhal gzigs gnang ba thob pas na /
rmi lam na'am mngon sum du / /
zab pa dang ni rgya che ba'i / /
dam chos rtag tu gsan pa lags / /
zhes gsungs pa ltar ro / /
gnyis pa brgyud pa bar ma chad tshul ni /
bla ma brgyud pa la theg pa thun mong ba dang /
theg pa chen po'i brgyud pa gnyis /
de la pha rol tu phyin pa dang /
gsang sngags gnyis las /
dang po la lta ba'i brgyud pa dang /
spyod pa'i brgyud pa gnyis /
phyi ma la byams pa nas brgyud pa dang /
'jam dbyangs nas brgyud pa ste brgyud pa gsumo / /
gsang sngags la yang brgyud pa lugs lnga dang /
gzhan yang grub mtha'i brgyud pa dang /
byin rlabs kyi brgyud pa dang /
gdams pa sna tshogs pa'i brgyud pa la sogs pa brgyud pa du ma dang ldan zhing /
dngos su gsan pa'i bla ma ni /
bstod pa las /
@# / /
rtag tu bsten pa'i bla ma ni / /
shin+ti pa dang gser gling pa / /
b+ha dra bo d+hi dz+nyA na shrI / /
dngos grub thob pa mang po dang / /
khyad par du ni klu sgrub nas / /
gcig nas gcig tu brgyud pa yi / /
zab pa dang ni rgya che ba'i / /
gdaMs pa khyod la mnga' ba yin / /
zhes gsungs pa ltar te /
dngos grub brnyes pa'i bla ma bcu gnyis yod par grags shing /
gzhan yang mang ngo / /
gsum pa rig pa'i gnas lnga la mkhas pa ni bshad zin to / /
de'i phyir srob dpon 'dis rgyal ba'i dgongs pa legs par gtan la 'bebs nus so / /
bzhi pa slob ma'i khyad par la gnyis las /
dang po rgya gar /
mnga' ris /
bod gsum gyi slob ma ni /
de lta bu'i slob dpon 'di la rgya gar kha che u rgyan bal po ngod rnams na slob ma bsam gyis mi khyab pa zhig yod kyang /
gtso bo ni rgya gar na jo bo dang mkhyen pa mnyam pa'i paN+Di ta chen po pi to pa /
d+har+m+ma a ka ra ma ti /
dbu ma seng ge /
sa'i snying po ste bzhi /
kha cig bshes gnyen gsang ba dang lngar byed do / /
mnga' ris nas lo tsA ba rin chen bzang po /
nag tsho lo tsA ba /
lha bla ma byang chub 'od /
gtsang nas ma gar dge ba dang 'gos khug pa lhas btsas /
lho brag nas chag pa khri mchog dang dge ba skyong /
khams nas rnal 'byor pa chen po /
dgon pa pa /
shes rab rdo rje /
phya dar ston pa /
dbus nas khu rngog 'broM gsum byung ngo / /
gnyis pa slob ma mchog ni /
de dag gi nang nas kyang bla ma nyid kyi 'phrin las rgyas par byed pa'i brgyud 'dzin chen po ni| sgrol mas lung bstan pa'i 'brom ston pa rgyal ba'i 'byung gnas so / /
'di dag ni mdzad pa po'i che ba mdor bsdus pa ste /
rgyas par ni rnam thar gyi yi ge chen mo rnams su shes par bya'o / /
gnyis pa chos kyi che ba bstan pa la /
gsum las /
dang po chos ngos bzung ni /
chos ni gdams ngag 'di'i gzhung /
byang chub lam gyi sgron ma'o / /
gnyis pa yongs su rdzogs pa dang /
lag tu blang bde ba dang /
lugs khyad par du 'phags pa gsum ldan du bshad pa ni /
jo bos mdzad pa'i gzhung mang du yod kyang /
rtsa ba lta bu yongs su rdzogs pa ni lam sgron yin te /
mdo sngags gnyis ka'i gnad bsdus nas ston pas /
brjod bya yongs su rdzogs pa dang /
sems 'dul ba'i rim pa gtso bor byas pas /
lag tu blang bde ba dang /
shing rta chen po gnyis kyi lugs la mkhas pa'i bla ma gnyis kyi gdams pas brgyan pas /
lugs gzhan las khyad par du 'phags pa'o / /
gsum pa che ba bzhi ldan du bshad pa ni /
gzhung de'i gdams ngag gi che ba la bzhi las /
dang po bstan pa thams cad 'gal med du rtogs pa'i che ba la lnga las /
dang po bstan pa ngos bzung ba ni /
rgyal bas gsungs pa ji snyed pa thams cad do / /
gnyis pa bstan pa thams cad 'gal med du rtogs tshul ni /
de thams cad 'dir gang zag gcig 'tshang rgya ba'i lam du go ba ste /
de yang kha cig ni lam gyi gtso bo /
kha cig ni lam gyi yan lag ci rigs par 'gyur ba'o / /
gsum pa de ltar mi 'dod na lung rigs kyis 'gal bar bstan pa ni /
de la byang chub sems dpa' rnams kyi @# / /
bzhed don ni 'jig rten gyi don sgrub pa yin la /
gdul bya yang rigs can gsum ga rjes su 'dzin dgos bas de dag gi lam la bslab dgos te /
theg pa gsum gyi lam shes pa ni /
byang chub sems dpa'i bzhed don sgrub byed kyi thabs yin par rje btsun byams pas gsungs pa'i phyir ro / /
bzhi pa bstan pa 'gal med kyi sgrub byed ni /
theg chen gyi lam la thun mong ba yin min gnyis kyi /
dang po ni theg dman gyi lde snod nas 'byung ba rnams yin la /
de yang rang gcig pu zhi bde don gnyer la sogs pa'i bsam pa thun mong ma yin pa dang /
bcas pa thun mong ma yin pa sogs ma gtogs pa'o / /
gzhan yang yang dag par rdzogs pa'i sangs rgyas ni skyon phyogs re zad pa dang /
yon tan phyogs re rdzogs pa min gyi /
skyon gyi rigs thams cad zad cing yon tan gyi rigs mtha' dag rdzogs pa yin la /
de sgrub pa'i theg pa chen po yang skyon mtha' dag 'gog cing yon tan mtha' dag skyed pas na /
theg pa gzhan thams cad kyi spangs rtogs kyi yon tan gyi rigs thams cad theg pa chen po'i lam du 'du ba yin no / /
de'i phyir sangs rgyas sgrub pa'i theg chen gyi lam gyi yan lag tu gsung rab thams cad 'du ste /
skyon sna re zad par byed pa'am /
yon tan sna re skyed pa min pa'i thub pa'i gsung med pa'i phyir dang /
de thams cad kyang theg chen pas mi sgrub pa med pa'i phyir ro / /
lnga pa dogs dpyod ni /
gal te pha rol tu phyin pa'i theg pa la de ltar yin yang /
rdo rje theg par 'jug pa la de ltar ma yin no snyam na /
phar phyin gyi theg par sbyin sogs kyi gsal ba'i dbye ba mtha' yas pa la slob pa'i tshul sngags dang mi 'dra yang /
spyod pa'i rten sems skyed pa dang /
spyod pa phyin drug la slob pa'i lam gyi lus rags pa la 'dra bas de tsam zhig ni thun mong ba yin te /
rdo rje rtse mo las /
'tsho ba'i srog gi phyir yang ni / /
byang chub sems ni dor mi bya / /
zhes dang /
pha rol phyin drug spyod pa ni / /
nam yang dor bar mi bya'o / /
zhes gsungs shing /
gzhan yang sngags kyi gzhung du mar gsungs so / /
rnal 'byor bla med kyi dkyil chog khungs thub du mar yang /
thun mong ba dang /
thun mong ma yin pa'i sdom pa gnyis gnyis gzung dgos par gsungs pa'i snga ma ni byang sems kyi sdom pa yin pa'i phyir ro / /
ston pa rin po che'i zhal nas kyang /
bstan pa thams cad gru bzhin lam gyis 'khyer shes pa nga'i bla ma /
zhes gsung ste tshig 'di dpyad gzhi che ba yin no / /
gnyis pa gsung rab thams cad gdams ngag tu 'char ba'i che ba la gsum las /
dang po go lugs dag ma dag gi khyad par ni /
gang yang gzhung chen mo rnams la nyams len gyi gnad med pa'i bshad chos su byas shing /
nyams len gyi gnad snying po'i don ston pa'i man ngag zur du yod par go nas /
dam pa'i chos rang la /
bshad pa dang sgrub pa'i chos logs logs pa @# / /
gnyis yod par 'dzin pa ni /
dri ma med pa'i mdo rgyud dang dgongs 'grel gyi bstan bcos la gus pa chen po skye ba'i gegs byed cing /
de dag la nang gi don mi ston pa'i phyi'i go rgya tsam gcod pa'o / /
zhes brnyas pa'i gnas su 'dzin pa'i chos spong ba'i las kyi sgrib pa gsog par shes par bya'o / /
des na thar 'dod rnams la mi bslu ba'i gdams pa mchog ni gzhung chen mo rnams yin mod /
'on kyang rang nyid blo zhan pa la sogs pa'i rgyu mtshan gyis /
gdams pa'i mchog tu gzhung de tsam la brten nas nges mi nus pas /
dam pa'i man ngag la brten nas de dag la nges pa btsal bar bya'o snyam du man ngag tshol dgos pa yin gyi /
gzhung rnams ni phyi rgya gcod pa tsam yin pas snying po med la /
man ngag rnams ni nang gi don ston pas mchog go snyam du mi gzung ngo / /
gnyis pa gsung rab thams cad gdams ngag tu 'char tshul ni /
rnal 'byor ba chen po byang chub rin chen gyi zhal nas /
gdams ngag la nang byan tshud pa ni /
be'u bum lag mthil tsam zhig la nges pa rnyed pa la mi zer gyi /
gsung rab thams cad gdams ngag tu go ba la zer zhes pa dang /
jo bo chen po'i slob ma sgom pa rin chen bla mas kyang /
a ti sha'i gdams ngag la stan thog gcig tu lus ngag yid gsum rdul du brlags pas /
da gzhung thams cad gdams ngag tu go ba zhig byung gsung pa ltar go dgos ba man na / /
sten pa rin po che'i zhal nas /
chos mang du bslabs nas chos byed lugs gzhan du rtsad gcod dgos pa byung na nor ba yin gsung pa ltar /
yun ring por chos mang du bslabs kyang chos byed lugs ye mi shes par chos byed 'dod byung ba na /
rtsad gzhan nas gcod dgos pa rnams kyang /
sngar bshad pa ltar ma go bas nongs te /
'di ltar /
bstan pa ni mdzod las /
ston pa'i dam chos rnam gnyis te / /
lung dang rtogs pa'i bdag nyid do / /
zhes gsungs pa ltar lung rtogs kyi bstan pa gnyis las med la /
lung gi bstan pa ni chos lag tu len pa'i tshul sgrub pa byed lugs gtan la 'bebs pa yin la /
rtogs pa'i bstan pa ni gtan la phebs pa na /
ji ltar gtan la phab pa ltar sgrub pa yin pas de gnyis rgyu 'bras su 'gro ba yin te /
dper na rta rgyug pa na /
sngon la rta la dkyus ston pa dang /
bstan zin nas der rgyug pa lta bu yin no / /
dkyus gzhan du bstan nas rgyug sa gzhan du byed na bzhad gad du 'gyur ba ltar /
thos bsam gyis gzhan zhig gtan la phab nas sgrub pa na gzhan zhig bsgrub tu ga la rung /
de ltar yang sgom rim tha ma las /
yang thos pa dang bsam pa las /
byung ba'i shes rab kyis rtogs pa gang yin pa de nyid bsgoms pa las byung ba'i shes rab kyis bsgom par bya yi /
gzhan du ma yin te /
rta dkyus kyis bstan nas rgyug pa bzhin no / /
zhes gsungs so / /
gsum pa gsung rab thams cad gdams ngag tu @# / /
'char ba'i thabs dpyad bsgom du bstan pa ni /
de ltar na gdams pa 'dis bshes gnyen bsten tshul nas /
zhi gnas dang lhag mthong gi bar gsung rab dgongs 'brel dang bcas pa'i pham gyi gnad thams cad tshang bar bsdus nas /
de dag thams cad la 'jog sgom dgos pa rnams la 'jog sgom byed /
dpyad sgom dgos pa rnams la so sor rtog pa'i shes rab kyis dpyad de nyams len gyi rim par dri la nas 'khrid pas na /
gsung rab thams cad gdams ngag tu shar nas de dag la gdams pa'i mchog tu 'dzin ba'i nges pa skyes te /
de rnams gdams ngag dngos min pa'i chos rgyab tsam du 'dzin pa'i log rtog rnams lhag ma med par ldog par 'gyur ro / /
gsum pa rgyal ba'i dgongs pa bde blag tu rnyed pa'i che ba la gnyis /
dang po /
las dang po pas bla ma'i man ngag med na rgyal ba'i dgongs pa bde blag tu mi rnyed pa ni /
gsung rab dgongs 'grel dang bcas pa'i gzhung che ba rnams gdams pa'i mchog yin yang /
yongs su ma sbyangs pa'i gang zag las dang po pas ni /
dam pa'i man ngag la ma brten par de dag la zhugs kyang dgongs pa mi rnyed la /
rnyed du chug kyang dus shin tu ring ba dang tshegs shin tu che ba la ltos so / /
gnyis pa bla ma'i man ngag gis rnyed pa ni /
bla ma'i man ngag 'di dang 'di 'dra ba la brten na ni bde blag tu rtogs par 'gyur ro / /
bzhi pa nyes spyod chen po rang 'gags su 'gro ba'i che ba la gsum las /
dang po nyes spyod che shos su chos spod bstan pa ni /
padma dkar po dang bden pa po'i le'u nas bshad pa ltar sangs rgyas kyi bka' thams cad dngos dang brgyud pas /
'tshang rgya ba'i thabs ston par ma go bar 'ga' zhig 'tshang rgya ba'i thabs dang /
'ga' zhig 'tshang rgya ba'i gegs su bzung nas bzang ngan dang rigs mi rigs dang theg pa che chung du phye ste /
byang sems kyis 'di la slob dgos la /
'di la slob mi dgos so zhes dor byar bzung na chos spong bar 'gyur ba dang /
chos spong gi las sgrib ni shes dka' ba'i phra bar rnam par 'thag pa thams cad bsdus pa'i mdo las gsungs so / /
chos spangs na nyes dmigs shin tu che ba ni /
ting nge 'dzin rgyal po las /
gang gis rdzam+bu'i gling 'dir ni / /
mchod rten thams cad bshig byed bas /
gang gis mdo sde spong byed pa'i / /
sdig pa 'di ni ches khyad 'phags / /
gang gis gang gA'i bye snyed kyi / /
dgra bcom bsad par gyur pa bas / /
gang gis mdo sde spong byed pa 'i / /
sdig pa 'di ni ches khyad 'phags / /
zhes gsungs so| |spyir chos spong 'byung ba la sgo mang du snang na'ang sngar bstan pa'i sgo 'di che shos su snang bas 'bad pas spang bar bya'o / /
gnyis pa che ba dang po gnyis ltar rtogs na nyes spyod rang 'gags su 'gro ba ni /
de yang sngar bstan pa ltar gyi nges pa rnyed pa tsam gyis ldog par 'gyur bas nyes spyod rang 'gags su 'gro ba'o / /
gsum pa de lta bu'i nges pa mdo pad dkar sogs las shes par bya ba ni /
des pa de ni bden pa po'i le'u dang dam pa'i chos padma dkar po mang du bltas pa las btsal @# / /
bar bya zhing /
chos spong gi sgo gzhan rnams ni rnam par 'thag pa bsdus pa'i mdo las shes par bya'o / /
gsum pa la gsum /
nyan pa'i tshul /
bshad pa'i tshul /
mjug tu thun mong du bya ba'i tshul lo / /
dang po la gsum /
chos thos pa'i phan yon bsam pa /
chos dang chos smra ba la rim gro bskyed pa /
nyan tshul dngos so / /
dang po ni /
thos pa'i tshoms las /
thos pas chos rnams shes par 'gyur / /
thos pas sdig las ldog par byed / /
thos pas don ma yin pa spong / /
thos pas mya ngan 'das pa 'thob / /
ces pa bzhis /
thos pa la brten nas rim pa bzhin blang dor gyi gnas shes pa dang /
shes nas nyes spyod las ldog pa'i tshul khrims dang /
de nas don ma yin pa las log nas /
dge ba'i dmigs pa la sems ji ltar 'dod bar gnas pa'i ting nge 'dzin skye ba dang /
de na sa bdag med pa'i de nyid rtogs pa'i shes rab kyi bslab pas /
'khor bar 'ching ba'i rtsa ba bcad nas rnam grol 'thob par gsungs so / /
skyes rabs las kyang /
gang zhig thos pas yid ni dad gyur nas / /
legs par dga' la brtan pa nyid du 'gyur / /
shes rab skye zhing gti mug med par 'gyur / /
rang gi shis kyang de ni nyo ba'i rigs / /
thos pa gti mug mun sel sgron me yin / /
rkun po la sogs mi 'khyer nor gyi mchog /
kun du rmongs pa'i dgra 'joms mtshon cha yin / /
thabs tshul man ngag ston pas grogs kyi mchog /
phongs par gyur kyang mi 'gyur mdza' bo yin / /
gnod pa med pa mya ngan nad kyi sman / /
nyes pa chen po'i dpung 'joms dpung gi mchog /
grags dang dpal dang gtar gyi mchog kyang yin / /
ya rabs rnams dang phrad na skyes kyi mchog /
tshogs kyi na ngan mkhas pa mgu bar 'gyur / /
zhes dang /
thos pa'i rjes 'jug sgrub pa snying por byed / /
skye ba'i rdzong las tshegs chung thar bar 'gyur / /
zhes gsungs pa la sogs pa'i thos pa'i phan yon rnams yang dang yang du bsams la snying thag pa nas mos pa bskyed do / /
gnyis pa ni /
sa'i snying po'i mdo las /
gcig tu dad cing gus pas chos mnyan gyi / /
de la 'phya zhing skur bar mi bya'o / /
chos smra ba la mchod pa bya ba ni / /
sangs rgyas 'dra bar de la 'du shes bskyed / /
ces gsungs pa ltar sangs rgyas dang 'dra bar bltas la seng ge'i khri la sogs pa'i bkur sti dang rnyed pas mchod de ma gus pa spang zhing /
byang sa las /
khengs pa dang /
chos dang chos smra ba la khyad du gsod pa dang bral zhing /
de gnyis la gus par bya bar gsungs pa dang /
skyes rabs las kyang /
rab tu dma' ba'i stan la 'dug /
dul ba'i dpal ni rnam par bskyed / /
dga' dang ldan pa'i mig gis blta / /
tshig gi bdud rtsi 'thung ba bzhin / /
gus pa bskyed cing rtse gcig btud / /
rab tu dang la dri med yid / /
nad pas sman pa'i tshig nyan bzhin / /
rim gro bskyed de chos nyon cig /
ces @# / /
gsungs so / /
gsum pa la gsum las /
dang po nyan tshul spyir bstan pa la gnyis /
snod kyi skyon gsum spang ba /
'du shes drug bsten pa'o / /
dang po ni /
snod kha sbub pa dang /
kha gyen du bzed kyang mi gtsang ba dang /
gtsang du zin kyang zhabs rdol na /
der lhas char phab kyang nang du mi 'gro ba dang /
song yang mi gtsang bas spags pas 'thung ba la sogs pa'i dgos pa mi 'grub pa dang /
mi gtsang bas ma bslad kyang nang du mi gnas par zags nas 'gro ba'o / /
de bzhin du chos 'chad pa'i grwar bsdad du zin kyang rna legs par mi gtod pa dang /
gtad du zin kyang log par bzung ba'am /
kun slong skyon chags pa la sogs pa dang /
skyon de dag med kyang nyan pa'i dus su bzung ba'i tshig dang don brtan par ma byas par brjed pa la sogs pas nyams par gyur na /
chos thos pa dgos pa chen por mi 'gyur bas /
de dag dang bral dgos te /
de gsum gyi gnyen por mdo las /
legs par rab tu nyon la yid la zungs shig /
ces tshig gsum gsungs shing /
byang sa las kyang /
kun shes par 'dod pa dang /
rtse gcig pa dang /
rna blags pa dang /
yid btud pa dang /
sems thams cad kyis bsams nas nyan par gsungs so / /
gnyis pa la drug /
rang la nad pa lta bu'i 'du shes gzhag pa /
chos smra ba la sman pa lta bu'i 'du shes gzhag pa /
rjes su bstan pa la sman gyi 'du shes bskyed pa /
nan tan nyams su blang ba la nad 'tsho ba'i 'du shes bskyed pa /
de bzhin gshegs pa la skyes bu dam pa'i 'du shes gzhag pa /
chos kyi tshul la ring du gnas pa'i 'du shes bskyed pa'o / /
dang po ni /
spyod 'jug las /
tha ma la nad kyis btab pa yang / /
sman pa'i ngag bzhin bya dgos na / /
'dod chags la sogs nyes brgya yi / /
nad kyis rtag btab smos ci dgos / /
zhes gsungs pa ltar rgyun ring ba gso dka' ba sdug bsngal drag po skyed pa'i nad chags sogs nyon mongs pas dus rtag tu na ba yin pas de la der ngo shes par byed dgos /
ka ma ba'i zhal nas /
don la min na de ltar sgom pa phyin ci log tu 'gro ste /
dug gsum gyi gcong nad chen pos thebs nas nad tshabs shin tu che ba la /
'o skol gyis na bar ye ma shes gsung /
gnyis pa ni /
dper na rlung 'khris la sogs pa'i nad tshabs po ches btab pa na sman pa mkhas pa 'tshol /
de dang phrad pa na dga' ba chen po skye /
ci zer nyan /
gus pas bsnyen bkur ba ltar chos ston pa'i bshes gnyen la yang de ltar 'tshol ba dang /
rnyed nas khur du mi 'gro bar rgyan du 'dzin te ci gsung sgrub cing gus pas bsnyen bkur bar byed pa'o / /
gsum pa ni /
nad pas sman pas sbyar ba'i sman la gces spras chen po byed pa ltar chos smra bas gsungs pa'i gdams ngag dang rjes su bstan pa la gal po cher mthong nas /
'bad pa du mas gces spras su 'dzin cing brjed pa la sogs pa'i sgo nas chud 'dza' @# / /
bar mi byed pa'o / /
bzhi pala gsum las /
dang po nyams su mi len par tshig lhur len pa smad pani /
nad pas /
sman pas sbyar ba'i sman ma 'thung na /
nad zhi mi nus par mthong nas 'thung ba ltar /
chos smra bas bstan pa'i gdams pa nyams su ma blangs na /
chags sogs gzhom mi nus par mthong nas nan tan gyis nyams su len par byed kyi /
nyams len med par rnam grangs mang po gsog pa'i tshig lhur mi len pa'o / /
de yang mdze can lag pa dang rkang pa chad pa la sman thun re re gnyis gnyis bsten pas cir yang mi 'gyur ba ltar /
'o skol thog ma med pa nas nyon mongs pa'i nad gzhi tshabs can gyis thebs pa la /
gdams ngag gi don yan ra re gnyis gnyis tsam nyams su blangs pas mi chog pas /
lam gyi cha thams cad rdzogs pa la so sor rtog pa'i shes rab kyis dpyad cing /
chu bo'i rgyun bzhin du 'bad 'tshal te /
bshakam bstod las /
der yang rgyun na sems ci rnam rmongs la / /
yun ring dus su nad gzhi sten byed cing / /
mdze can rkang pa lag pa chad pa la / /
thang 'ga' sman bsten pa yis ci bgyir mchis / /
zhes gsungs pa ltar ro / /
gnyis pa /
de la rang la nad pa lta bu'i btung che ba ni /
de ltar na rang la nad pa lta bu'i 'du shes shin tu gal che ste /
de yod na gzhan rnams kyang 'byung la /
de tshig tsam du song na nyon mongs pa bsal ba'i phyir du /
gdams pa'i don mi sgrub par /
nyan pa tsam zhig tu 'gyur bas /
sman pa btsal nas sman mi 'thung bar /
sman sbyor ba kho na lhur blangs na /
nad pa nad las mi thar pa dang 'dra bar ting nge 'dzin rgyal po las gsungs shing /
yang der /
ngas ni rab tu bzang po'i chos bshad kyang / /
khyod kyis thos nas yang dag ma spyad na / /
nad pa sman gyi rkyal pa thogs pa dag /
bdag gi nad ni gso bar mi nus bzhin / /
zhes dang /
spyod 'jug las kyang /
lus kyis 'di dag spyad par bya / /
tshig tsam brjod pas ci zhig 'grub / /
sman dpyad bklags pa tsam gyis ni / /
nad pa dag la phan 'gyur ram / /
zhes gsungs so / /
gsum pa nan tan ngos bzung nas byed par gdams pa ni /
des na nan tan la ni nad sel ba'i 'du shes bskyed par bya'o / /
zhes gsungs pa'i nan tan ni /
bshes gnyen gyis gdams pa'i blang dor gyi gnas rnams la lag len du byed pa ste /
de yang /
byed pa la shes dgos shing /
de la thos dgos pa dang /
thos nas shes par byas pa'i dgos pa yang /
byed pa yin pas /
thos pa'i don la nus pa dang bstun pa'i lag len re gnad du che'o / /
de lta ma yin na 'chi ba'i tshe sgrub pa ma byas pa la 'gyod pa skye ba dang /
zlos gar mkhan gzhan gyi lad mo byed pa dang /
bu ram don du gnyer bas bur shing tsam za ba dang 'dra ste /
lhag bsam skul ba las /
bdag ni sgrub nyams da ni ci bya zhes / /
'chi ba'i dus tshe byis pa mya ngan byed / /
gting rnyed ma gyur shin tu sdug bsngal 'gyur / /
smra la dga' ba'i nyes pa 'di dag go /
zhes dang /
gar la lta ba'i khrod na @# / /
'dug pa zhig /
dpa' bo gzhan gyi yon tan brjod pa bzhin / /
bdag nyid nan tan nyams par 'gyur ba ste / /
smra la dga' ba'i nyes pa 'di dag go /
zhes dang /
bur ma shing shun snying po ci yang med / /
dga' bar bya ba'i ro ni nang na 'dug /
shun pa zos pas mis ni bu ram ro / /
zhim po rnyed par nus pa ma yin no / /
ji ltar shun pa de bzhin smra ba ste / /
ro lta bu ni 'di la don sems yin / /
de lta bas na smral dga' spongs te / /
rtag tu bag yod byos la don soms shig /
ces gsungs so / /
lnga pa ni /
chos gsung ba po bcom ldan 'das rjes su dran nas gus pa skyed pa'o / /
drug pa ni /
chos 'di lta bu mnyan pa la brten nas /
rgyal ba'i bstan pa 'jig rten na ring du gnas na ci ma rung snyam du sems pa'o / /
gnyis pa rgyud steng du sbyar nas nyan dgos tshul ni /
gzhan yang chos 'chad pa'am nyan pa na rang gi rgyud logs su bzhag /
chos logs su bshad pa des /
ci bshad kyang gnad du mi 'gro bas /
rang gi rgyud gtan la dbab pa'i ched du nyan pa zhig dgos so / /
dper na byad bzhin gyi nag nog la sogs pa'i dri ma yod med rtog par 'dod pa na /
me long la bltas nas shes par byas te dri ma sel ba ltar rang gi spyod pa skyon chags pa rnams kyang chos nyan pa na chos kyi me long du 'char la /
de'i tshe bdag gi rgyud 'di lta bur song ngo / /
zhes yid la gdung bskyed te /
de nas skyon sel zhing yon tan sgrub pa la 'jug pas chos kyi rjes su slob pa zhig dgos te /
skyes rabs las /
bdag gi spyod pa ngan pa'i gzugs / /
chos kyi me long gsal mthong na / /
yid la gdung bar bskyes te / /
bdag ni chos la phyogs par 'gyur / /
zhes su ta sa'i bus rgyal sras zla ba la chos ston pa'i phyir zhus pa na /
byang chub sems dpas de'i bsam pa chos nyan pa'i snod du gyur par mkhyen nas /
chos gsungs pa ltar ro / /
gsum pa grub don yid la byed tshul ni /
mdor na bdag gis sems can thams cad kyi don du sangs rgyas thob par bya /
de thob pa la de'i rgyu la bslab dgos /
de la chos thos pa dgos par snang bas /
chos mnyan par bya'o snyam du byang chub kyi sems bskyed /
thos pa'i phan yon dran par byas te /
spro sing ba byas nas snod kyi skyon spong ba sogs byas te mnyan no / /
gnyis pa la bzhi /
chos bshad pa'i phan yon bsam pa /
ston pa dang chos la rim gro bskyed pa /
bsam pa dang sbyor ba ji lta bus bshad pa /
yul gang la bshad pa dang mi bshad pa'i khyad par ro / /
dang po ni /
mdzod las /
chos sbyin nyon mongs can min pas / /
mdo sogs yang dag ji bzhin ston / /
zhes dang /
de'i rang 'grel las /
de'i phyir gang dag chos log par 'chad par byed pa dang /
sems nyon mongs pa can /
rnyed pa dang /
bkur sti dang /
grags pa 'dod pas 'chad pa de dag ni bdag nyid kyi bsod nams chen po nyams par byed pa yin no / /
zhes gsungs pas /
chos ston pa'i kun slong dag pa shin tu gal che la /
de @# / /
yang mngar sgom pas kho bos ni mi rtag pa thun re sngon du ma bsgoms par chos bshad ma myong gsung ba ltar /
sngon du kun slong 'chos pa gnad che'o / /
rnyed bkur sogs la lta ba'i zang zing med pa'i chos kyi sbyin pa byin pa la phan yon nyi shu ba tshan pa gnyis 'byung bar lhag bsam skul ba las gsungs la /
drag shul can las kyang /
khyim pas zang zing dpag tu med pa byin pa pas /
rab tu byung bas chos tshigs su bcad pa gcig tsam byin pa bsod nams lhag par gsungs so / /
gnyis pa ni /
rgyal ba'i yum gsung ba na /
ston pa nyid kyis gdan bsham pa sogs mdzad pa ltar /
chos ni sangs rgyas rnams kyi'ang bkur ba'i zhing yin pas /
chos dang /
ston pa'i yon tan dang bka' drin dran te gus pa bskyed par bya'o / /
gsum pa la gnyis /
bsam pa dang /
sbyor ba'o / /
dang po ni /
blo gros rgya mtshos zhus pa las gsungs pa'i 'du shes lnga bzhag ste /
rang la sman pa dang /
chos la sman dang /
chos nyan pa la nad pa dang /
de bzhin gshegs pa la skyes bu dam pa dang /
chos kyi tshul la ring du gnas pa'i 'du shes bskyed pa dang /
'khor la byams pa bsgom /
gzhan mtho bar dogs pa'i phrag dog dang /
phyi bshol byed pa'i le lo dang /
yang yang 'chad pas ngal ba'i skyo ba dang /
bdag nyid sgrogs shing gzhan gyi skyon gleng ba dang /
chos la dpe ma khyud byed pa dang /
zas gos la soD pa'i zang zing la lta ba spangs te /
rang gzhan gyis sangs rgyas thob pa'i phyir du bstan pa'i bsod nams de nyid bdag gi bde ba'i yo byad do / /
snyam du bsam pa'o / /
gnyis pa ni /
khrus byas shing gtsang spra dang ldan pas gos gtsang ma bgos te /
gtsang zhing yid du 'ong ba'i sa phyogs su chos kyi khri dang stan la 'khod nas /
bdud tshar gcod pa'i sngags kha ton du bton na /
de'i khor yug dpag tshad brgya tshun chad du bdud dang bdud kyi ris kyi lha rnams mi 'ong la /
'ongs kyang bar chad bya mi nus par blo gros rgya mtshos zhus pa las gsungs pas sngags de gdon la /
bzhin gyi mdangs rab tu gsal bas don nges pa'i yan lag /
dpe dang /
gtan tshigs dang /
lung dang ldan par bshad do / /
bzhi pa ni /
'dul ba'i mdo las /
ma gsol bar mi bya'o / /
zhes gsungs pa ltar gsol ba ma btab par mi 'chad cing /
gsol ba 'debs pa la yang snod brtag pa dang /
snod du shes na ma gsol bar yang bshad du rung ba ni ting de 'dzin rgyal po las gsungs la /
kun spyod gzhan rnams ni 'dul ba'i mdo las gsungs so / /
gsum pala bzhi las /
dang po mjug tu ji ltar bya ba dngosni /
de ltar bshad pa dang mnyan pa'i dge rtsa rnams bzang po spyod pa la sogs pa'i smon lam rnam par dag pas rgyas gdab par bya'o / /
gnyis pa de'i phan yon ni /
de lta bu'i tshul gyis chos bshad cing nyan na thun re tsam la yang ji skad gsungs pa'i phan yon rnams gdon mi za bar 'byung la /
chos nyan bshad @# / /
gnad du song bal brten nas /
chos dang chos smra ba la ma gus pa la sogs pa'i las kyi sgrib pa sngar bsags pa thams cad kyang 'dag cing /
gsar du gsog pa thams cad kyang 'phro 'chad pa dang /
gsum pa dam pa spyi'i mdzad tshul ni /
nyan pa'i tshul gnad du song bas /
bshad pa'i gdams ngag gis kyang /
rgyud la phan thogs par 'gyur bar gzigs nas /
spyir na dam pa snga ma thams cad /
de la nan tan mdzad cing /
khyad par du gdams ngag 'di'i bla ma gong ma rnams nan tan shin tu che bar mdzad do / /
bzhi pa de las bzlog na nyis pa che bas gces par gdams pa ni /
de ni gdams ngag chen por snang ste /
'di la nges pa ma rnyed cing blo sna ma 'gyur bas chos zab la rgya che ba ji tsam bshad kyang /
lha bdud du babs pa ltar gyur nas /
chos de nyid nyon mongs pa'i grogs su 'gro ba ches mang bar snang ngo / /
de bas na tshes gcig nas 'chugs na bco lnga'i bar /
zhes zer ba ltar yin pas nyan pa dang bshad pa lam du gtong tshul 'di la blo dang ldan pa rnams kyis 'bad nas /
'chad pa dang nyan pa byung res kyis ma mtha' re dang ldan par bya ste /
gdams pa ston pa'i sngon 'gro'i mchog ni 'di yin pa'i phyir ro / /
bzhi pagdams pa dngos kyis slob ma ji ltar bkri ba'i rim pala gnyis /
lam gyi rtsa ba bshes gnyen bsten pa'i tshul /
bsten nas blo ji ltar sbyang ba'i rim pa'o / /
dang po la gnyis /
nges pa bskyed pa'i phyir cung zad spros te bshad pa /
skyong tshul mdor bsdus te bstan pa'o / /
dang pola gnyis las /
yon tan thams cad bla ma la rag las pas bsten dgos pani /
slob ma'i rgyud la yon tan sna gcig skye ba dang /
skyon sna gcig 'grib pa yan chad /
bde legs thams cad kyi rtsa ba dam pa'i bshes yin pas thog mar de'i bsten tshul gal che'o /
gnyis pa bsten tshul dngos ni /
de la drug /
bsten bya dge ba'i bshes gnyen gyi mtshan nyid /
sten byed slob slob ma'i mtshan nyid /
des de ji ltar bsten pa'i tshul /
bsten pa'i phan yon /
ma bsten pa'i nyes dmigs /
de dag gi don bsdu ba'o / /
dang po la gnyis /
bla ma ngos bzung ba dang /
de'i mtshan nyid do / /
dang po ni /
spyir gsung rab dgongs 'grel dang bcas pa nas theg pa so so'i dbang du byas pa mang po zhig gsungs kyang /
'dir skyes bu gsum gyi lam la rim gyis khrid nas /
sangs rgyas kyi lam theg pa chen po la 'khrid pa'i dge ba'i bshes gnyen zhig ston pa yin no / /
gnyis pa mtshan nyid la rab dang 'bring dang tha ma'i mtshan nyid dang gsum /
dang po la gnyis las rang la dgos pa'i yon tan ni /
de ni mdo sde'i rgyan las /
bshes gnyen du la bzhi zhing nyer zhi ba / /
yon tan lhag pa brtson bcas lung gis phyug /
de nyid rab rtogs pa smra mkhas ldan / /
brtse ba'i bdag nyid skyo ba spangs la brten / /
zhes bshes gnyen chos bcu dang ldan pa zhig la /
slob mas brten dgos par gsungs so / /
de yang rang ma dul bas /
gzhan 'dul ba gnas med @# / /
par gsungs pas /
gzhan 'dul ba'i bla ma des /
thog mar rang gi rgyud btul ba zhig dgos so / /
'o na ji ltar btul ba zhig dgos snyam na /
gang byung byung gi sgrub pa byas nas /
rtogs pa'i yon tan du ming btags pa re rgyud la yod pas mi phan pas /
rgyal ba'i bstan pa spyi dang mthun pa'i rgyud 'dul lugs shig dgos te /
de ni bslab pa rin po che gsum du nges pas /
dul ba la sogs pa gsum gsungs so / /
de la dul ba ni tshul khrims kyi bslab pa ste /
so sor thar pa las /
rtag tu 'bad pas 'da' ba yi / /
sems rta kha blan dka' ba la / /
mthun pa'i gzer rnon brgya pa yi / /
srab ni so sor thar 'di yin / /
zhes gsungs pa ltar /
rta dmu rgod /
'dul sbyong mkhan gyis srab bzang pos 'dul ba ltar /
dbang po log pa'i yul gyi rjes su 'brang ba rta dmu rgod lta bu /
bya ba ma yin pa la 'jug na tshar gcod cing /
'bad pa du mas bya bar 'os pa'i phyogs la 'jug par byed pa'i tshul khrims la bslabs pas sems kyi rta thul bar byas pa'o / /
zhi ba ni de ltar legs par spyang pa dang nyes par spyad pa'i 'jug ldog la dran pa dang shes bzhin bsten pas /
sems nang du zhi bar gnas pa'i ting nge 'dzin gyi bslab pa skyes pa'o / /
nye bar zhi ba ni sems las su rung ba'i zhi gnas la brten nas yang dag pa'i don la so sor dpyad pas shes rab kyi bslab pa skyes pa'o / /
de ltar bslab pa gsum gyis rgyud dul bar byas pa'i rtogs pa'i yon tan tsam dang ldan pas mi chog gi /
lung gi yon tan dang yang ldan dgos pas lung gis phyug ces pa ni /
sde snod gsum la sogs pa la mang du thos pa dang ldan pa'o / /
dge bshes ston pa'i zhal nas /
theg chen gyi bla ma bya ba /
bshad pa na 'byam klas par go ba skyed la /
lag tu len pa na bstan pa'i tha ma la gang phan dang thad kar don du gang 'gyur ston pa zhig dgos gsung ngo / /
de nyid rtogs pa ni /
shes rab kyi bslab pa khyad par can chos bdag med pa rtogs pa'am /
yang na de kho na nyid mngon du gyur pa gtso bor bzung ste /
de med na'ang lung rigs kyis rtogs pas kyang 'grub /
ces gsung ngo / /
de ltar lung rtogs dang ldan yang slob ma las dman pa dang mnyam pas mi chog pas /
yon tan lhag pa zhig dgos te /
tshoms las /
dman pa bsten pas mi dag nyams 'gyur zhing / /
thad kar bab pa bsten pas so na gnas / /
gtso bo bsten pas dam pa thob 'gyur ba / /
de phyir bdag pas gtsor gyur bsten par bya / /
tshul khrims nye bar zhi ba dang / /
shes rab ches mchog ldan pa yi / /
gtso bo gang yin de bsten na / /
gtso bo bas kyang ches gtsor 'gyur / /
zhes gsungs pa'i phyir ro / /
phu chung pas /
dam pa rnam+s+k+yi lo rgyus gsan tsa na /
de la ni nga yar lta ba yin gsung ba dang /
mtha' bzhi'i zhal nas /
nga ni ra sgreng rgad po de rnams la mig rten byed gsung ba ltar /
yon tan lhag pa la mig yar lta ba zhig dgos so /
@# / /
de ltar chos drug po de ni rang gis thob pa'i yon tan no / /
gnyis pa gzhan don la dgos pa'i yon tan ni /
lhag ma ni gzhan rjes su 'dzin pa'i yon tan te /
de yang ji skad du /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la spo min te / /
chos nyid bden pa bstan pas grol bar mdzad / /
ces gsungs pa ltar gzhan la lam ma nor ba bstan nas rjes su 'dzin pa ma gtogs pa /
sdig pa chus 'khru ba sogs byar med do / /
de la chos bzhi las /
smra mkhas pa ni ji ltar bkri ba'i rim pa la mkhas shing don gdul bya'i blo la skyel ba la bzo ba'o / /
brtse ba ni chos ston pa'i kun slong dag pa ste /
rnyed bkur sogs la mi lta bar snying rjes kun nas bslangs te ston pa'o / /
po to ba'i zhal nas /
spyan snga ba la /
li mo'i bu /
ji tsam pa'i chos bshad cig byas te legs so zhig kyang bdag gir byed ma myong /
'gro ba nyam thag pa min pa med /
gsung ba 'dra ba zhig dgos pa yin par gda' /
brtson bcas ni gzhan gyi don la spro ba brtan pa'o / /
skyo ba spangs pa ni yang yang 'chad pas mi ngal ba ste /
'chad pa'i dka' spyad bzod pa'o / /
gnyis pa 'bring gi mtshan nyid ni /
po to ba'i zhal nas /
bslab pa gsum dang /
de nyid rtogs pa dang /
snying brtse ba dang lnga gtso bo yin /
nged kyi slob dpon zhang btsun kun la mang du thos pa yang med /
skyo ba bzod pa yang med pas /
gla 'o drin du gcags pa re byed pa yang med de /
snga ma lnga yod pas /
drung na su yod pa la phan /
gnyan ston la smra mkhas pa ye med /
yon bshad re byed pa yang 'di kun gyis da res mi go snyam pa las mi shes te /
lnga po yod pas su nye ba la phan gsung ngo / /
gsum pa la gnyis las tha ma'i mtshan nyid dngos ni /
de 'dra ba'i mtshan nyid rdzogs par tshang ba dus kyi dbang gis rnyed dka' na'ang /
skyon shas che ba dang /
skyon yon cha mnyam pa la mi brten pa dang /
yon tan lhag pa zhig la brten dgos par gsungs so / /
gnyis pa mtshan nyid dang ldan thabs ni /
de ltar rnam grol sgrub pa'i bla ma ni gtan gyi 'dun ma'i rtsa ba yin pas /
bla ma bsten pra 'dod pa rnams kyis ni de dag shes par byas la /
mtshan nyid dang ldan pa 'tshol ba la 'bad par bya zhing /
slob ma bsten 'dod pa rnams kyis kyang mtshan nyid de dag dang ldan par bya ba la 'bad do / /
gnyis pasten byed slob ma'i mtshan nyid bshad pa la bzhi las /
dang po mtshan nyid lnga ldan du tshang ma tshang gi skyon yon+ni /
bzhi brgya pa las /
gzur gnas blo ldan don gnyer ba / /
nyan po snod ces bya bar bshad / /
smra po yon tan rnam gzhan du / /
mi 'gyur nyan pa po la'ang min / /
zhes chos gsum dang ldan pa zhig nyan pa'i snod du rung ba dang /
de gsum tshang na chos smra ba po'i y+tony+ton du snang gi /
skyon du mi snang la /
der ma zad nyan pa po'i yon tan rnams kyang gang zag de la yon tan du snang gi /
skyon @# / /
du mi snang bar gsungs te /
snod kyi mtshan nyid rnams ma tshang na chos smra ba po'i bshes gnyen ches yongs su dag kyang /
nyan pa po'i skyon gyi dbang gis skyon can du 'dzud la /
'chang pa po'i skyon yang yon tan du 'dzin par 'grel pa las gsungs so / /
gnyis pa mtshan nyid kyi khyad par so sor bshad pa ni /
de la gzu bor gnas pa ni phyogs lhung med pa ste /
de yod na des bsgribs nas yon tan mi mthong bas /
legs par bshad pa'i don mi rnyed de /
dbu ma snying po las /
phyogs su lhung bas sems gdungs pas / /
zhi ba nam yang rtogs mi 'gyur / /
zhes gsungs pa ltar ro / /
phyogs lhung ni rang gi lugs la chags pa dang /
gzhan gyi lugs la sdang ba'o / /
de 'dra ba de rang rgyud la brtags te 'dor dgos so / /
de tsam gyis chog gam snyam na /
gzu bor gnas kyang legs bshad lam yang dag dang /
nyes bshad lam ltar snang gnyis 'byed pa'i blo'i mthu med na snod du mi rung bas /
de gnyis go ba'i blo dang ldan pa dgos so / /
de gnyis tsam gyis chog gam snyam na /
de gnyis yod kyang ri mo'i chos nyan ltar song na snod du mi rung bas /
don gnyer chen po dang ldan dgos so / /
'gre pa las /
chos dang chos smra ba la gus pa dang /
yid gtod pa gnyis bsnan te lngar gsungs so / /
gsum pa mtshan nyid bzhi ldan gyi mthun rkyen sgrub pa dang /
'gal rkyen dor ba'i khyad par ni /
de ltar na chos la don gnyer che ba /
nyan ba'i tshe ling legs par gtod pa /
chos dang chos smra ba la gus pa chen po 'jog pa /
nyes bshad dor nas legs bshad 'dzin pa ste bzhi'o / /
bzhi po de'i mthun rkyen ni blo dang ldan pa yin la /
'gal rkyen 'dor ba ni gzu bor gnas pa'o / /
bzhi ba mtshan nyid de dag la 'bad dgos tshul ni /
bla mas bkrir rung ba'i chos de rnams tshang ma tshang brtags la /
tshang na dga' ba bsgom /
ma tshang na /
phyi ma tshun chad du tshang ba'i rgyu la 'bad par bya'o / /
gsum pades de ji ltar bsten pa'i tshul la gnyis las /
dang po mtshan nyid dang ldan pa zhig bsten dgos par bshad pani /
de ltar snod dang ldan pa des bla ma mtshan nyid dang ldan mi ldan sngar bshad pa ltar brtags la /
mtshan nyid dang ldan pa la chos kyi bka' drin nod par bya'o / /
gnyis pa mtshan nyid dang ldan pa la bsten tshul dngos ni /
de ltar bka' drin mnos pa spyi dang /
khyad par du yongs su rdzogs pa'i gdams ngag gis blo legs par 'khrid pa'i bshes gnyen de bsten pa'i tshul la gnyis /
bsam pas bsten pa'i tshul /
sbyor bas bsten pa'i tshul lo| |dang po la gnyis /
rtsa ba dad pa sbyang ba /
bka' drin rjes su dran te gus par bya ba'o / /
dang pola lnga las /
dang po dad pa yon tan thams cad kyi gzhir bshad pani /
dkon mchog ta la la'i gzungs las /
dang bsngon 'gro ma ltar skyed pa ste / /
yon tan thams cad srung zhing 'phel bar byed / /
ces dad pas yon tan ma skyes pa skyed pa dang /
skyes zin gnas pa dang gong nas gong du spel bar gsungs la /
chos bcu pa las kyang /
gang gis 'dren pa nyes 'byung la /
@# / /
dad pa theg pa'i mchog yin te / /
de phyir blo dang ldan pa'i mis / /
dad pa'i rjes su 'brang ba bsten / /
ma dad pa yi mi dag la / /
dkar po'i chos rnams mi skye ste / /
sa bon me yis tshig pa las / /
myu gu sngon po ji bzhin no / /
zhes rjes su 'gro ldog gi sgo nas /
dad pa yon tan thams cad kyi gzhir gsungs so / /
gnyis pa dad pa ngos 'dzin pa ni /
de la spyir dkon mchog dang /
las 'bras dang /
bden bzhi la dad pa mang du yod kyang /
'dir ni bla ma la dad pa'o / /
gsum pa bla ma la sangs rgyas kyi 'du shes dgos pa ni /
de yang bla ma la ji ltar blta ba ni /
lag na rdo rje dbang bskur ba'i rgyud las /
gsang ba pa'i bdag po| slob dpon la slob mas ji ltar blta bar bya zhe na /
sangs rgyas bcom ldan 'das la ji lta ba de bzhin du'o / /
zhes gsungs la /
theg pa chen po'i mdo sde dang /
'dul ba las kyang de ltar gsungs pa yod do / /
de dag gi don ni /
ji ltar sangs rgyas yin par shes na /
de la skyon rtog gi blo mi 'byung zhing yon tan sems pa'i blo 'byung ba ltar /
bla ma la yang ched du byas te skyon rtog pa rnam pa thams cad du 'dor zhing yon tan rtog pa'i blo sbyong ba'o / /
bzhi pa skyon rtog gi nyes pa ni /
de yang rgyud der /
slob dpon gyi ni yon tan gzung / /
skyon ni nam yang gzung mi bya / /
yon tan bzung na dngos grub 'thob / /
skyon rnams bzung na dngos mi 'grub / /
ces gsungs pa ltar bya ste /
'di ltar bla ma yon tan shas che ba yin yang /
de'i skyon cung zad yod pa'i ngos nas brtags na rang la dngos grub kyi gegs su 'gyur la /
skyon shas che yang /
skyon gyi ngos nas ma brtags par yon tan gyi ngos nas dad pa sbyangs na dngos grub 'byung ba'i rgyur 'gyur ro / /
de'i phyir rang gi bla ma yin na skyon che chung ci yod kyang /
de'i ngos nas rtog pa'i nyes dmigs bsams la spong sems mang du byas te dgag par bya'o / /
lnga pa skyon rtog sdom tshul ni /
gal te bag med pa'am nyon mongs mang ba sogs kyis skyon rtog pa byung ba'i tshe na'ang bshags bsdam la 'bad par bya'o / /
de ltar goms pa na skyon than thun yod par mthong yang /
blos yon tan gyi phyogs 'dzin pas dad pa la gegs su mi 'gro ste /
dper na jo bo chen po lta ba dbu ma 'dzin zhing gser gling pa lta ba sems tsam rnam bden 'dzin pas lta ba'i sgo nas mchog dman yod kyang /
theg pa chen po'i lam gyi rim pa spyi dang /
byang chub kyi thugs khong la brten nas rnyed pas /
gser gling pa bla ma rnams kyi 'gran gyi do med du 'dzin pa bzhin no / /
gnyis pabka' drin rjes su dran te gus pa bskyed pani /
chos bcu pa las /
bdag yun ring du 'khor par 'khyams pa 'tshol bar byed pa dang /
yun ring du gti mug gis bsgribs shing gnyid log pa'i sad byed dang /
srid pa'i rgya mtsho'i nang du bying ba'i 'byin byed dang /
lam ngan par zhugs pa la lam bzang po ston byed dang /
srid pa'i btson rar bcings pa 'grol byed dang /
yun ring @# / /
por nad kyis nyam thag pa'i sman pa dang /
bdag 'dod chags la sogs pa'i mes kun du 'bar ba zhi bar byed pa'i char sprin gyi 'du shes bskyed do / /
zhes gsungs shing /
sdong po bkong ba las kyang /
'di ni bdag gi dge bshes chos smra ba / /
chos kun yon tan yongs su ston byed de / /
byang chub sems dpa'i spyod lam yongs ston pa / /
yin zhes sems cig bsams nas 'dir 'ongs so / /
'di dag skyed pas bdag gi ma lta bu / /
yon tan 'o ma ldud pas ma ma 'dra / /
byang chub yan lag yongs su sbyong ba yin / /
dge bshes 'di dag gnod pa rnam par zlog /
rga shi thar byed sman pa lta bu ste / /
bdud rtsi'i char 'bebs lha dbang brgya byin 'dra / /
zla nya lta bur dkar po'i chos kyis rgyas / /
zhi ba'i phyogs ston nyi ma gsal ba 'dra / /
dgra dang grogs la ri bo 'dra ba ste / /
rgya mtsho bzhin du mi 'khrug sems dang ldan / /
yongs su skyong dang mnyan pa 'dra ba zhes / /
de 'dra'i sems kyis nor bzang 'dir 'ongs so / /
byang chub sams dpa' bdag gi blo skyed pa / /
sangs rgyas sras po byang chub skyed byed pa / /
'di dag bdag bshes sangs rgyas bsngags pa zhes / /
de ltar dge ba'i sems kyis 'dir 'ongs so / /
'jig rten skyob pas dpa' bo lta bu ste / /
ded dpon mgon dang skyabs su gyur pa yin / /
'di bdag bdag la bde stob mig yin zhes / /
de 'dra'i sems kyis dge bshes bsnyen bkur byed / /
zhes gsungs pa ltar tshigs su bcad pa'i dbyangs kyis kyang dran par bya ste /
nor bzang ni rang la 'don pa bsgyur ro / /
gnyis pasbyor bas bsten tshul la gsum las /
dang po sbyor bas bsten dgos pani /
bla ma lnga bcu pa las /
'dir mang smos pas ci zhig dgos / /
bla ma dgyes byed gang yin bya / /
mi mnyes byed kun spang ba ni / /
de dang de la 'bad de brtag /
dngos grub slob dpon rjes 'brang zhes / /
rdo rje 'dzin pa nyid gsung bar / /
shes nas dngos po thams cad kyis / /
bla ma yongs su mnyes par bya / /
zhes gsungs pa ltar /
mdor bsdu na mnyes pa sgrub pa dang mi mnyes pa spong ba la 'bad par byed pa'o / /
gnyis pa mnyes pa'i sgo gsum mdor bsdus bshad pa ni /
mnyes pa sgrub pa ni sgo gsum ste /
zang zing dbul ba dang /
lus ngag gis bsnyen bkur ba dang /
bka' bzhin du sgrub pa'o / /
de yang mdo sde'i rgyan las /
bkur sti rnyed pa dag dang rim gro dang / /
sgrub pa'i sgo nas bshes gnyen bsten par bya / /
zhes so / /
gsum pa de gsum rgyas par bshad pa la gsum las /
de la dang pozang zing 'bul bani /
lnga bcu pa las /
rang gi dam tshig slob dpon ni / /
sbyin min bu dang chung ma dang / /
rang srog gis rtag bsten bya na / /
longs spyod g.yo bas smos ci dgos / /
zhes dang /
de byin sangs rgyas thams cad la / /
rtag tu phul ba nyid du 'gyur /
de phul bsod nams tshogs yin te / /
tshogs las dngos grub mchog tu 'gyur / /
zhes gsungs pa ltar ro / /
gnyis pabsnyen bkurni /
khrus bsku mnye dril phyis bsnyung g.yog sogs dang /
de'i yon tan brjod pa sogs so / /
@# / /
gsum pabka' bzhin sgrub pani /
ji ltar gdams pa las mi 'gal bar sgrub pa yin la /
de nyid gtso bo yin te /
skyes rabs las /
phan pa'i lan du mchod pa bya ba ni / /
bsgo ba'i tshig bzhin nyams su len pa yin /
zhes gsungs so / /
bzhi pabsten pa'i phan yon la gnyis las /
dang po sangs rgyas kyi go 'phang la nye ba sogs kyi phan yon ni /
sangs rgyas kyi go 'phang la nye ba dang /
rgyal ba rnams dgyes pa dang /
dge ba'i bshes gnyen gyis mi phongs pa dang /
ngan 'gror mi ltung ba dang /
las ngan pa dang nyon mongs pas thub par dka' ba dang /
byang sems kyi spyod pa dang mi 'gal zhing de la dran pa dang ldan pas /
yon tan gyi tshogs kyis je mtho je mthor 'gyur zhing gnas skabs dang mthar thug gi don thams cad 'grub par gsungs pa dang /
gnyis pa las ngan rnams zad pa dang /
sangs rgyas mang por phul ba bas kyang lhag pa ni /
gzhan yang bshes gnyen bsnyen bkur bas ni /
ngan 'gro myong ba'i las rnams tshe 'di la lus sems la gnod pa phra mo tsam mam /
rmi lam du myong bas kyang las de 'drongs nas zad par 'gyur ba dang /
sangs rgyas dpag tu med pa la yon phul ba sogs kyi dge rtsa rnams zil gyis gnon pa sogs kyi phan yon shin tu che bar gsungs so / /
lnga patshul bzhin ma bsten pa'i nyes dmigs la gsum las /
dang por tshe 'di phyir phud tshul+ni /
bshes gnyen dubyas nas bsten tshul log na tshe 'dir nad dang gdon du mas 'tshe ba dang /
phyi mar ngan 'gro'i sdug bsngal dpag tu med pa myong bar 'gyur te /
lnga bcu pa las /
nam yang slob dpon dag gi ni / /
kun du sems dkrug mi bya ste / /
gal te rmongs pas byas gyur na / /
dmyal bar nges par 'tshed par 'gyur /
mnar med la sogs 'jigs rung ba'i / /
dmyal ba bstan pa gang yin pa / /
slob dpon la ni smod pa rnams / /
der ni gnas par yang dag bshad / /
ces dang /
dgra nag gi bka' 'grel du drangs pa las kyang /
tshigs bcad gcig tsam mnyan pa la / /
gang gis bla mar mi 'dzin pa / /
khyi yi skye gnas brgyar skyes nas / /
sme sha can du skye bar 'gyur / /
zhes gsungs so / /
gnyis pa yon tan mi thob cing sngar yod nyams pa ni /
gzhan yang yon tan ma skyes pa rnams mi skye la / /
skyes pa rnams kyang nyams nas 'gro zhing /
gsum pa mi dge ba'i bshes gnyen dang /
sdig grogs bsten pa'i nyes dmigs ni /
mi dge ba'i bshes gnyen dang sdig grogs bsten na'ang /
yon tan 'grib cing skyon 'phel nas mi 'dod pa skyed pas /
rnam pa thams cad du spang bar bya bar gsungs so / /
drug pade dag gi don bsdu ba la gsum las /
dang po gtan gyi mdun ma'i rtsa bar tshul bzhin bsten pa gal che ba ni /
de ltar na bla ma'i rnal 'byor zhes yongs su grags pa'i gdams pa yang sngar bshad pa ltar go dgos kyi dmigs pa thun re tsam gyis mi chog la /
snying thag pa nas chos shig byed na ni ma nor bar 'khrid pa'i bshes gnyen cig la rgyun ring du bsten dgos shing /
de'i tshe yang 'chad kha ba'i zhal nas /
bla @# / /
ma bsten bsdo tsa na spangs dogs yod gsung ba ltar /
bsten tshul ma shes na ni khe med par gyong 'byung bas /
bshes gnyen bsten pa'i chos skor 'di rnams gang las kyang gal che ba gtan gyi 'dun ma'i rtsa bar snang ngo / /
gnyis pa tshul bzhin bsten pa de ma byung na nyes pa che bas bshags sdom dgos pa ni /
'o skol nyon mongs rags la bshes gnyen bsten tshul mi shes shing shes kyang mi byed bar /
du ma la chos nyan pa rnams la bla ma la brten pa'i kha na ma tho ba mang po 'byung zhing /
de la yang bshags pa dang sdom pa sogs kyi blo 'byung dka' bas /
sngar bshad pa ltar phan yon dang nyes dmigs rnams shes par byas te /
bsten tshul ji lta ba bzhin ma byung ba rnams bsam pa thag pa nas bshags shing sdom sems mang du bya'o / /
gsum pa de ltar byas na bsten tshul gyi rtogs pa mi ring bar skye tshul ni /
de ltar byas na ring por mi thogs par rgyal sras rtag tu du dang /
bshes gnyen tshol bas ngoms mi shes pa gzhon nu nor bzang lta bur 'gyur ro / /
gnyis pa la gnyis /
skyong tshul dngos /
skyong tshul gnyis kyis bskyang dgos pa'i rgyu mtshan no / /
dang po la gnyis /
thun gyi ngo bo la ji ltar bya ba dang /
thun mtshams su ji ltar bya ba'o / /
dang po la gsum /
sbyor ba /
dngos gzhi /
mjug tu ji ltar bya ba'o / /
dang po ni /
sbyor ba'i chos drug ste /
dang po /
gser gling pa'i rnam thar yin pas /
gnas khang byi dor byas la sku gsung thugs kyi rten dgram /
gnyis pa /
mchod pa g.yo med cing bkod pa mdzes par bsham /
gsum pa /
stan bde ba la lus drang po bsrangs te /
skyil mo krung ngam skyil mo krung phyed du yang rung ba'i spyod lam gyis 'khod nas skyabs 'gro sems skyed rgyud dang 'dres nges pa zhig bya /
bzhi pa /
mdun gyi nam mkhar rgya chen spyod pa dang zab mo lta ba'i brgyud pa'i bla ma dang /
sangs rgyas byang sems 'phags pa nyan rang bka' sdod dang bcas pa dpag tu med pa bzhugs par bsams te tshogs zhing gsal gdab /
lnga pa la bsag sbyang dgos pa'i rgyu mtshan dang /
bsag sbyang so sor bshad pa dang /
so so'i dbye ba bsdu tshul gsum las /
dang po ni /
lam rgyud la skye ba'i mthun rkyen tshogs bsag pa dang /
'gal rkyen sgrib pa sbyong ba gnyis med na lam shin tu skye dka' bas /
bsag sbyang gi gnad bsdus pa'i yan lag bdun pas rgyud sbyang ba dgos so / /
gnyis pa la so sor bshad sa dngos dang /
de dag gi tshig don yid la bya dgos tshul gnyis /
dang po la bdun las /
dang po ni /
de la phyag 'tshal ba'i yan lag lagnyis las dang posgo gsum bsdom pa'i phyag ni /
ji snyed su dag ces pa'i tshigs bcad gcig ste 'jig rten gyi khams phyogs re ba dang /
dus re re'i sangs rgyas ma yin gyi /
phyogs bcu ga dang /
dus gsum gar bzhugs pa'i rgyal ba thams cad la dmigs nas /
bsam pa thag pa nas sgo gsum gus pas phyag 'tshal ba'o / /
gnyis pasgo gsum so so'i phyag lagsum las dang polus kyi phyag ni /
bzang po spyod pa'i zhes @# / /
sogs tshigs bcad gcig ste /
phyogs dang dus kyis bsdus pa'i rgyal ba thams cad yid kyi yul du mngon sum pa ltar dmigs la /
rang gi lus rdul phra rab dang grangs mnyam par sprul te phyag bya'o / /
de yang yul rnams kyi bzang po'i spyod pa la dad pa'i stobs bskyed la des kun nas bslang ste'o / /
gnyis payid kyi phyag ni /
rdul gcig steng na zhes pa'i tshigs bcad gcig ste /
rdul phra rab re re'i steng na yang rdul thams cad kyi grangs dang mnyam pa'i sangs rgyas byang sems kyis bskor ba'i dbus na bzhugs pa la /
de dag gi yon tan rjes su dran pa'i mos pa skyed pa'o / /
gsum pangag gi phyag ni /
de dag bsngags pa zhes sogs tshigs bcad gcig ste /
yul rnams kyi yon tan gyi bsngags pa zad mi shes pa rnams /
lus re re la mgo bo dpag tu med pa dang /
mgo bo re re la'ang lce dpag tu med par sprul nas snyan pa'i dbyangs kyis brjod pa'o / /
'dir dbyangs ni bstod pa yin la /
de'i yan lag ni rgyu ste lce'o / /
rgya mtsho ni mang po'i tshig go / /
gnyis pamchod pa lagnyis las dang pobla na yod pa'i mchod pa ni /
me tog dam pa zhes sogs tshigs bcad gnyis te /
me tog dam pa ni lha dang mi'i me tog rmad du byung ba'i sil ma rnams so / /
phreng ba ni me tog sna tshogs spel nas brgyus pa ste /
de gnyis ka'ang dngos dang /
bcos ma thams cad do / /
sil snyan ni rol mo rgyud can la sogs pa'i sgra'o / /
byug pa ni spos zhim po'i lde gu'o / /
gdugs mchog ni gdugs rnams kyi mchog go / /
mar me ni spos mar la sogs pa dri zhim la 'od gsal ba dang /
rin po che 'od gsal ba'o / /
bdug pa ni bdug spos sbyar ba dang /
sna gcig pa'o / /
na bza' dam pa ni gos kyi mchog go / /
dri mchog ni stong gsum du dri ngang ldang ba'i dris bsgos pa'i chu la sogs pa'o / /
phye ma phur ma ni /
spos zhim po'i phye ma /
gtor zhing bdug tu rung ba thum por byas pa'am /
dkyil 'khor bris pa'itshon phye spel ba'i rim pa rgya ngang rngams ri rab dang mnyam pa'o / /
bkod pa ni /
gong ma kun gyi mthar sbyor pa ste /
phal che ba dang /
spras pa dang /
sna tshogs pa la bya'o / /
gnyis pa la dngos dang /
phyag mchod kyi kun slong gnyis /
dang pomchod pa bla na med pa ni /
mchod pa gang rnams zhes soD tshigs bcad gcig ste /
bla na yod pa ni 'jig rten pa'i mchod pa yin pas /
'dir ni byang chub sems dpa' la sogs pa mthu chen rnams kyis bzang dgu sprul pa'o / /
gnyis pa kun slong ni /
tshig rkang tha ma gnyis ni /
gong ma de gnyis ma tshang ba thams cad la sbyar te phyag dang mchod pa rnams kyi kun slong dang yul ston pa'o / /
gsum pasdig pa bshags pa ni /
'dod chags zhes sogs tshigs bcad gcig ste /
rgyu dug gsum la brten nas gzhi lus la sogs pa gsum gyis /
rang bzhin ni bdag gis bgyis pa ste /
de yang rang gis dngos su byas pa dang /
gzhan byed du bcug pa dang /
gzhan gyis byas pa la yi rang ba'o / /
de dag thams cad spyir bsdus pa ni ci mchis pa zhes @# / /
pa ste /
de dag gi nyes dmigs dran nas snga ma la 'gyod cing phyi ma bsdam pa'i sems kyis snying thag pa nas bshags na /
sngar byas 'phel ba 'chad cing phyi ma rnams 'phro 'chad do / /
bzhi parjes su yi rang ni| phyogs bcu'i rgyal ba zhes sogs tshigs bcad gcig ste /
gang zag lnga bo de'i dge ba'i phan yon dran nas dga' ba sgom pa'o / /
lnga pachos 'khor bskor bar bskul ba ni /
gang rnams phyogs bcu'i zhes sogs tshigs bcad gcig ste /
phyogs bcu'i zhing du byang chub tu rnam par sangs rgyas te ma chags shing thogs pa med pa'i mkhyen pa brnyes nas ring du ma lon pa rnams la lus kyang de snyed du sprul nas chos ston par skul ma gdab pa'o / /
drug pagsol ba 'debs pa ni /
mya ngan 'da' ston zhes sogs tshigs bcad gcig ste /
phyogs bcu'i zhing du mya ngan las 'da' tshul ston pa rnams la /
'gro ba rnams la phan pa dang bde ba bskyed pa'i phyir du /
zhing gi rdul phra rab kyi grangs dang mnyam pa'i bskal par mya ngan mi 'da' bar bzhugs par gsol ba gdab pa'o / /
bdun pabsngo ba'i yan lag ni /
phyag 'tshal ba dang /
zhes sogs tshigs bcad gcig ste /
gong gi yan lag drug gi dge bas mtshon nas dge rtsa thams cad sems can thams cad dang thun mong du byas te rdzogs pa'i byang chub kyi rgyur 'dun pa drag pos bsngos pas nam yang mi 'dzad pa'o / /
gnyis pa de dag gi tshig don yid la bya dgos tshul ni /
de ltar tshig de dag gi don go bar byas la yid gzhan du ma yengs par dal bus ji skad bstan pa bzhin byas na bsod nams kyi phung po dpag tu med pa 'dzin no / /
gsum pa so so'i dbye bsdu ni /
de ltar na /
phyag /
mchod pa /
bskul ba /
gsol gdab /
yi rang lnga ni tshogs bsag yin la /
bshags pa ni sgrib sbyong dang /
yi rang gi phyogs gcig rang gi dge ba la dga' ba sgom pa ni dge ba spel ba dang /
bsngo bas ni bsags pa dang sbyangs pa dang /
spel ba'i dge ba rnams nyung du yang mang por spel ba dang /
gnas skabs su 'bras bu phyung nas zad par 'gyur ba rnams kyang /
nam yang mi zad par byed pa ste /
bsdu na bsag pa /
sbyang ba /
spel zhing mi zad par byed pa gsum mo / /
drug pa ni /
de nas dmigs pa gsal bar byas te maN+Dal phul la /
bshes gnyen la ma gus pa sogs phyin ci log gi blo sna mtha' dag 'gag pa dang /
bshes gnyen la gus pa sogs phyin ci ma log pa'i blo sna thams cad bde blag tu skye ba dang /
phyi nang gi bar gcod thams cad nye bar zhi bar byin gyis brlab tu gsol zhes /
'dun pa drag pos lan mang du gsol ba gdab bo / /
gnyis pa la gnyis /
spyi'i skyong tshul /
skabs 'di'i skyong tshul lo / /
dang pola gsum las /
dang po sgom ngos 'dzin dang /
dgos pani /
'chad par 'gyur ba ltar gyi lam sgom pa 'di ni /
dge ba'i dmigs pa la ji ltar 'dod 'dod du bkol du rung bar byed @# / /
pa'i ched yin la /
gnyis pa sgom ma legs pa'i nyes pa ni /
de yang gang zin zin nas dmigs pa la bskyangs na /
rang ji ltar 'dod pa ltar dge ba'i dmigs pa grangs 'di tsam dang /
go rim 'di bzhin gtang snyam nas btang yang 'gror mi nyan zhing /
dang po nas lang du song bas tshe hril po'i dge sbyor skyon can du 'gro'o / /
gsum pa sgom legs par skyong tshul ni /
des na thog mar gang bskyang rgyu'i dmigs pa rnams kyi grangs dang /
go rim nges nges bya /
de nas ji ltar nges par byas pa de las gzhan du mi snyam pa'i 'phen pa drag po btang la /
ji ltar nges par byas pa las lhag chad med par dran shes dang ldan pas bskyang bar bya'o / /
gnyis pa ni /
de la gsuM las /
dang por bsten pa'i phan yon dang /
ma bsten pa'i nyes dmigs rnams bsam /
gnyis pa yon tan bsam pa'i sgo nas dad pa sbyong tshul ni /
de nas bla ma'i skyon rtog pa'i blo ye ma shor ba bya snyam pa'i sdom sems mang du btang la /
tshul khrims dang ting nge 'dzin la sogs pa'i yon tan /
rang gis gang rtogs pa rnams bsams te sems dad ba'i rnam pa can gyi dad pa ma skyes bar du bsgom /
gsum pa bka' drin rjes dran gyi gus pa sbyong ba ni /
de nas rang la phan btags pa dang 'dogs par 'gyur ba'i bka' drin rnams /
sngar mdo sde drangs pa ltar bsams te snying thag pa nas gus pa ma skyes kyi bar du bsgom mo / /
gsum pala gnyis las dang po mjug tu ji ltar bya ba dngosni /
bsags pa'i dge ba rnams bzang po spyod pa dang /
smon lam bdun cu pa la sogs pa'i sgo nas /
gnas skabs dang mthar thug gi smon gnas rnams su 'dun pa drag pos bsngo bar bya'o / /
gnyis pa la gsum las /
dang po sgom pa'i dus bstan pa ni /
de lta bu des /
tho rangs /
snga dro| phyi dro| srod de thun bzhi la bsgom par bya ste /
gnyis pa thog mar sgom tshul ni /
de yang dang por yun ring+na bying rgod kyi dbang du 'gro sla zhing /
de la goms na blo 'chos dka' bas /
thun chung la grangs mang bar bya /
sgom 'dod pa'i 'phro la bcad kyin byas na /
phyi ma res kyang 'jug snying 'dod /
gzhan du na mal mthong ba'i tshe skyug log log 'ong gsung ba ltar ro / /
gsum pa cung zad brtan pa na skyong tshul dang /
ngal dub mi 'ong ba'i man ngag ni /
cung zad brtan du song ba na thun bsring /
de thams cad la yang sbyor ba ha cang dam drags pa dang lhod pa'i skyon dang bral bar bskyang ste /
des ni gegs nyung zhing ha cang dub pa dang bying rmugs sogs zhi bar 'gyur ro / /
gnyis pathun mtshams su ji ltar bya ba la gnyis las /
dang po dmigs pa spyi'i bogs 'don+ni /
spyir phyag dang skor ba dang kha ton sogs du ma zhig yod kyang gtso bo ni /
thun gyi ngo bo la 'bad nas /
thun btang ba'i mtshams su bskyang rgyu'i dmigs rnam la dran shes ma bsten par rgya yan tu btang na bskyed shin tu chung bas thun mtshams su yang de ston pa'i chos rnams blta ba dang /
yang yang dran par bya /
yon tan skye ba'i mthun rkyen tshogs sgo du ma nas gsog cing /
'gal rkyen sgrib pa sbyong ba yang sgo du ma nas bya /
thams cad kyi @# / /
gzhi /
khas blangs pa'i tshul khrims la sdom sems mang du bya'o / /
gnyis pa zhi lhag gi rgyu ni /
gzhan yang zhi gnas dang lhag mthong gi lam bde blag tu skye ba'i rgyu tshogs bzhi la bslab ste /
de labzhi las dang po dbang po'i sgo sdom pa ni /
yul dang dbang po la brten nas rnam shes drug skyes pa'i mjug tu /
yid shes yul yid du 'ong ba drug dang mi 'ong ba drug la chags sdang skye ba de las mi skye bar srung ba'o / /
gnyis pashes bzhin du spyod pa ni /
spyod 'jug las /
lus dang sems kyi gnas skabs la / /
yang dang yang du brtag bya ba / /
de de kho na mdor na ni / /
shes bzhin bsrung ba'i mtshan nyid do / /
zhes gsungs pa ltar /
lus la sogs pa'i bya ba gang dang gang la 'jug pa na /
bya ba dang bya ba ma yin pa shes par byas nas spyod pa'o / /
gsum pazas kyi tshod rig pa ni /
zas ha cang mang nyung du za ba spangs te dge ba'i bya ba la mi gnod pa'i tshod tsam du za ba'o / /
de yang kha zas la sred pa'i nyes dmigs bsgoms nas /
nyon mongs can ma yin pa dang /
sbyin pa po la phan gdags pa dang /
lus kyi srin bu da lta zang zing gis bsdus la ma 'ongs pa na chos kyis bsdu snyam pa dang /
sems can thams cad kyi don bsgrub snyam pa'i bsam pas bza' bar gsungs pa yang dran par bya'o / /
bshes spring las kyang /
kha zas sman dang 'dra bar rigs pa yis / /
'dod chags zhe sdang med par bsten bgyi ste /
rgya gas phyir ma lags bsnyems pa'i phyir ma lags / /
'tshag phyir ma lags lus gnas 'ba' zhig phyir / /
zhes gsungs so / /
bzhi pami nyal bar rnal 'byor la brtson zhing nyal ba'i tshe ji ltar bya bala gnyis /
dang po nyal ba'i tshe ji ltar bya ba la lnga las /
dang po nyal ba'i dusni /
bshes spring las /
rigs pa'i bdag nyid nyin par mtha' dag dang / /
mtshan mo'ang thun gyi stod smad 'das nas ni / /
mnal tshe'ang 'bras bu med par mi 'gyur par / /
dran dang ldan par de dag bar du mnol / /
zhes gsungs pas nyin mo hril po dang mtshan mo'i cha stod smad gnyis thun gyi ngo bo dang thun mtshams su ji ltar bya ba bstan pas /
'chag pa dang /
'dug nas sgrib pa lnga las sems yongs su sbyangs bas don ldan du bya'o / /
gnyis panyal ba'i kun spyod ni thun mtshams yin pas /
de yang don med du mi gtang ngo / /
de la lus kyi spyod lam ni /
mtshan mo la cha gsum du byas pa'i cha bar pa'i tshe /
glo g.yas pa phab ste rkang pa g.yon pa g.yas pa'i steng du bzhag nas seng ge ltar nyal ba'o / /
gsum padran pa ni nyin par gang goms pa shas che ba'i dge ba'i bya ba la /
dran pa gnyid du ma song gi bar du rjes su 'brang bar bsten pa'o / /
des ni gnyid log pa'i tshe yang gnyid ma log pa dang 'dra bar ting nge 'dzin la sogs pa'i dge sbyor skyong nus so / /
bzhi pashes bzhin ni /
dran pa bsten pa'i tshe nyon mongs pa gang rung byung na de shes par byas nas dang du mi len par spong ba'o / /
@# / /
lnga paldang ba'i 'du shes ni 'di tsam zhig na ldang bar bya'o snyam pa'i 'phen pa gtong ba'o / /
gnyis pa sgom thams cad kyi thun mtshams su sbyor tshul ni /
de ltar na dngos gzhi'i skabs kyi skyong tshul thun mong ma yin pa ma gtogs pa /
sbyor ba dang dngos gzhi dang mjug dang thun mtshams su ji ltar bya ba rnams ni /
'di nas bzung ste lhag mthong gi bar gyi dmigs rnam gang skyong thams cad la sbyar bar bya'o / /
gnyis paskyong tshul gnyis kyis bskyang dgos pa'i rgyu mtshan la bzhi las /
dang po la sgom la dpyad 'jog gnyis dgos pa'i rgyu mtshan dang /
dpyad 'jog gi sgom ngos bzung ba gnyis /
dang poni /
mdo sde'i rgyan las /
'di na dang por thos la brten nas tshul bzhin yid la byed pa 'byung /
tshul bzhin yid la byed pa las kyang yang dag don yul ye shes 'byung / /
zhes thos pa'i don rnams bsams byung gi shes rab kyis tshul bzhin du yid la byas pa las /
yang dag pa'i don mngon sum du rtogs pa'i bsgoms byung 'byung bar gsungs la /
mngon rtogs rgyan las kyang /
nges 'byed yan lag dang mthong ba'i / /
lam dang sgom pa'i lam nyid la / /
yang dang yang du sems pa dang / /
'jal dang nges rtog sgom pa'i lam / /
zhes theg chen 'phags pa'i sgom lam yin pa'i yang yang sems pa dang /
'jal ba dang /
nges par rtog pa yod par gsungs pa dang /
bslab btus las kyang /
de lta bas na lus dang /
longs spyod dang /
bsod nams rgyun mi 'chad par btang ba dang /
bsrung ba dang /
dag pa dang /
spel ba ci rigs par bsgom par bya'o / /
zhes lus longs spyod dge rtsa gsum re re la btang bsrung dag spel bzhi bzhi byed pa thams cad bsgom par bya bar gsungs pa'i sgom la /
so sor rtog pa'i shes rab kyis dpyad nas skyong ba'i dpyad sgom dang /
mi dpyod par rtse gcig tu 'jog pa'i 'jog sgom gnyis ka yod do / /
gnyis pa ni /
'o na lam ji 'dra ba zhig dpyad sgom yin la ji 'dra ba zhig 'jog sgom yin zhe na /
bshes gnyen la dad pa sgom pa dang /
dal 'byor don che zhing rnyed dka' ba dang /
'chi ba mi rtag pa dang /
las 'bras dang /
'khor ba'i nyes dmigs dang /
byang chub kyi sems sgom pa lta bu la ni dpyad sgom dgos so / /
'di ltar de dag la ni blo shugs drag la rgyun ring ba yid 'khul nus pa re dgos te /
de med na de dag gi zlog phyogs ma gus pa sogs 'gog mi nus pa'i phyir dang /
blo de lta bu skyed pa ni yang dang yang du so sor rtog pas dpyad nas sgom pa kho na la rag las pa'i phyir ro / /
dper na chags yul la sdug pa'i mtshan ma sgro btags nas sgom pa mang na 'dod chags drag po skye ba dang /
dgra la yid du mi 'ong ba'i mtshan ma mang du bsams na zhe sdang drag po skye ba bzhin no / /
des na lam de dag sgom pa la ni yul gyi rnam pa gsal mi gsal 'dra yi /
blo'i 'dzin stangs shugs drag la rgyun ring ba dgos pas dpyad sgom bya'o / /
sems dmigs pa gcig la gnas su mi btub pa /
dmigs pa gcig la ji ltar 'dod 'dod du @# / /
bzhag pas chog pa'i las rung du byed pa zhi gnas sgrub pa la sogs pa'i skabs su ni yang yang dpyad na sems gnas skye mi nyan pas /
de la ni 'jog sgom bya dgos so / /
gnyis pa sgom la dpyad 'jog gnyis yod kyang gang zag gcig gis mi byed par 'dod pa'i log rtog dgag pa ni /
tshul de ltar mi shes par mkhas pa yin na dpyad sgom kho na bya la /
ku sa lis ni 'jog sgom kho na bya'o zhes smra ba yang ma yin te /
re res kyang gnyis ka bya dgos pa'i phyir te /
mkhas pas kyang zhi gnas sogs sgrub dgos la /
ku sa lis kyang bshes gnyen la dad pa shugs drag pa sogs sgrub dgos pa'i phyir ro / /
des na so sor rtog pa'i shes rab kyis yang yang dpyod pa ni thos bsam gyi skabs yin te nyams len gyi skabs min no snyam du 'dzin pa mi rigs la /
gsum pa rtog pa thams cad mtshan 'dzin du 'dod pa'i log rtog dgag pa ni /
rtog pa thams cad mtshan mar 'dzin pa yin pas 'tshang rgya ba la gegs byed pa'o snyam du 'dzin pa ni| tshul min yid byed bden 'dzin gyi rtog pa dang /
tshul bzhin yid byed yang dag pa'i rtog pa gnyis ma phyed pa'i skyon no / /
bzhi pa ting 'dzin skye ba'i snga rol du dpyad sgom mang na gegs su 'dod pa'i log rtog dgag pa ni /
gdams ngag 'dir seMs dmigs pa gcig la ji ltar 'dod 'dod du bzhag pas chog pa'i mi rtog pa'i ting nge 'dzin sgrub dgos la /
snga rol du dpyad sgom mang na ting nge 'dzin skye ba'i gegs su 'gyur ro snyam du mi gzung ste /
'di ltar dper na gser dang dngul ni mgar ba mkhas pas yang dang yang du mer bsregs shing chur bkrus na /
dri ma thams cad sbyangs te /
shin tu ma nyen zhing las rung du 'gyur bas /
de nas rna rgyan la sogs pa'i rgyan cha ci 'dod 'dod du bsgyur bas chog pa bzhin du /
sngon la nyon mongs dang nye ba'i nyon mongs pa dang /
nyes spyod rnams la /
nag po'i las 'bras dang 'khor ba'i nyes dmigs sgom pa la sogs pa'i skabs nas 'byung ba ltar /
so sor rtog pa'i shes rab kyis de'i nyes dmigs yang yang sgom pa sems kun du gdung bar 'gyur ba'am /
skyo bar 'gyur ba'i yid byed kyis /
gser mer sreg pa bzhin du /
nag phyogs rnams las yid phyir phyogs par byed cing dri ma de dag sbyong la /
bshes gnyen gyi yon tan dang dal 'byor don che ba dang dkon mchog gsum gyi yon tan dang dkar po'i las 'bras dang byang chub sems kyi phan yon sogs kyi skabs nas 'byung ba ltar /
so sor rtog pa'i shes rab kyis de dag gi yon tan yang yang sgom pa sems brlan par 'gyur ba'am /
dang bar 'gyur ba'i yid byed kyis gser chur 'khru ba ltar /
dkar phyogs rnams la yid mngon du phyogs pa dang dga' bar byas nas /
dge ba'i chos kyis sems brlan par byed do / /
de ltar gyur na zhi lhag gang sgrub par 'dod pa de la yid gtad pa na tshegs med par 'grub pas /
de lta bu'i dpyad sgom ni mi rtog pa'i ting nge 'dzin sgrub pa'i thabs mchog yin pa'i phyir ro / /
de @# / /
ltar yang 'phags pa thogs med kyis /
dper na mgar ba'am mgar ba'i slob ma mkhas pa zhig gis gang gi tshe gser ram dngul zhig dri ma dang snyigs ma thams cad sbyang ba'i phyir /
dus dus su mer bsregs shing chus bkrus na rgyan de dang de dag tu bya ba mnyen zhing las su rung ba'i tshul gyis mngon sum du byas par 'gyur te /
de la mgar ba'am mgar ba'i slob ma mkhas pa de dang mthun pa'i bzo shes pa des mgar spyad kyis /
rgyan gyi rnam pa ci 'dod pa der sgyur bar byed pa de bzhin du /
rnal 'byor pas kyang gang gi tshe sems de brnab sems la sogs pa'i dri ma dang snyigs ma la mi phyogs pa nyid kyis skyo bar byas la nyon mongs pa can gyi yid mi bde ba la mi phyogs pa nyid dang /
dge ba'i phyogs la mngon par dga' ba la mngon du phyogs pa nyid kyis mngon par dga' bar byas na /
rnal 'byor pa des sems de zhi gnas kyi phyogs sam lhag mthong gi phyogs gang dang gang dag la nges par sbyor bar byed pa de dang de dag la shin tu nye bar 'byor pa dang /
shin tu rnal du 'bab pa dang /
mi g.yo ba dang /
mi 'gul bar 'gyur zhing /
ji ltar bsams pa'i don yang dag par 'grub pa'i phyir 'gro bar yang 'gyur ro / /
zhes gsungs so / /
gzhan yang sems dmigs pa gcig la brtan chags par gnas pa'i 'gal skyen gyi gtso bo ni gnyis te /
bying ba dang /
rgod pa'o / /
de la dkon mchog la sogs pa'i yon tan mthong ba'i blo shugs drag la rgyun ring ba yod na bying ba gcod par shin tu sla ste /
de'i gnyen po ni yon tan mthong ba'i sgo nas sems gzengs bstod pa yin par tshang ldan du mas gsungs pa'i phyir ro / /
mi rtag pa dang sdug bsngal la sogs pa'i nyes dmigs mthong ba'i blo shugs drag la rgyun ring ba yod na rgod pa gcod par shin tu sla ste /
rgod pa ni 'dod chags kyi char gtogs pa'i sems g.yeng ba yin pas /
de'i gnyen po la skyo shas bsngags par gzhung du ma nas gsungs pa'i phyir ro / /
gnyis pa la gnyis /
dal ba'i rten la snying po blang ba'i phyir du bskul ba dang /
snying po ji ltar len pa'i tshul lo / /
dang po la gsum /
dal 'byor ngos gzung ba dang /
de don che ba bsam pa dang /
rnyed dka' ba bsam pa'o / /
dang po la gnyis /
dal ba dang /
'byor pa'o / /
dang pola gnyis las /
dang po dal ba ngos bzung bani /
sdud pa las /
khrims kyis dud 'gro'i 'gro ba du ma'i ngo bo dang / /
mi khom brgyad spong de yis dal ba rtag tu rnyed / /
ces gsungs pa ltar mi khom pa brgyad dang bral ba ni dal ba'o / /
gnyis pami khom pa brgyad ni /
'khor rnam bzhi mi rgyu ba'i yul mtha' 'kho ba pa dang /
glen lkugs dang /
yan lag dang rna ba sogs ma tshang ba'i dbang po ma tshang ba dang /
tshe snga phyi dang las 'bras dang dkon mchog gsum med par 'dzin pa'i log lta can dan /
sangs rgyas 'byung ba med pa'i rgyal ba'i bka' med pa bzhin ni mi'i mi khom pa @# / /
yin la /
ngan song gsum dang lha tshe ting po ni mi ma yin pa'i mi khom pa'o / /
lha tshe ring po ni /
bshes spring 'grel par /
'dus hes med pa ba dang gzugs med pa gnyis la bshad pa'i dang po ni /
bsam gtan bzhi pa'i gnas 'bras bu che ba'i phyogs gcig na grong las dgon pa'i tshul du yod la /
phyi ma ni gzugs med du skyes pa'i so skye'o / /
mi khom pa brgyad kyi gtam las /
'dod pa'i bya bas rtag tu g.yengs pa'i 'dod lha lha tshe ring por bshad do / /
gnyis pa la gnyis las /
dang porang 'byor lnga ni /
mi nyid dbus skyes dbang po tshang / /
las mtha' ma log gnas la dad / /
ces pa'o / /
de la dbus su skyes pa ni 'khor rnam bzhi rgyu ba yod sar skyes pa'o / /
dbang po tshang ba ni glen lkugs su ma song zhing yan lag nyid lag mig rna sogs tshang ba'o / /
las mtha' ma log pa ni /
mtshams med byas sam byed du bcug pa ma yin pa'o / /
gnas la dad pa ni 'jig rten dang 'das pa'i dkar chos thams cad skye ba'i gnas 'dul ba la dad pa ste /
'dul ba ni 'dir sde snod gsum ga la bya'o / /
lnga po de rang rgyud kyis bsdus shing chos sgrub pa'i cha rkyen yin pas rang 'byor zhes bya'o / /
gnyis pagzhan 'byor lnga ni /
sangs rgyas byon dang dam chos ston / /
bstan pa gnas dang de rjes 'jug /
gzhan phyir snying ni brtse ba'o / /
zhes pa'o / /
de la sangs rgyas byon pa'am 'byung ba ni bskal pa grangs med pa gsum gyis tshogs bsags nas mngon par rdzogs par 'tshang rgya ba'o / /
dam chos ston pa ni sangs rgyas sam de'i nyan thos kyis chos ston pa'o / /
chos bstan pa gnas pa ni sangs rgyas shing chos bstan pa nas mya ngan las ma 'das bar du don dam pa'i chos mngon du byed pa'i tshul gyis sgrub pa'i chos ma nyams pa'o / /
chos gnas pa rjes su 'jug pa ni chos rtogs pa de nyid kyis skye bo rnams la dam chos mngon sum du bya ba'i mthu yod par rig nas /
ji ltar rtogs pa ltar bstan pa la rjes su 'jug pa'o / /
gzhan gyis phyir snying brtse bar byed pa ni sbyin pa po dang sbyin bdag gis chos gos sogs ster ba'o /
de lnga ni gzhan rgyud la yod cing chos sgrub pa'i cha rkyen yin pas gzhan 'byor ro / /
gnyis pala bzhi las /
dang po rten khyad par can de dud 'gro ltar mi rigs pa bsam pani /
gtan gyi bde ba'i phyir du tshes rnam dag sgrub pa zhig ma byung na ma shi tshun gyi bde bsgrub cing sdug bsngal sel ba tsam la brtson pa ni dud 'gro la yang yod pas bde 'gror skyes kyang dud 'gro dang 'dra la /
gnyis pa dal 'byor gyi lus mchog yin tshul ni /
theg chen gyi lam sgrub pa la ni sngar bshad pa'i rten de lta bu zhig dgos te /
slob spring las /
bder gshegs lam brten 'gro ba 'dren par chas gyur cing / /
sems kyi stobs chen mi yis rnyed pa gang yin pa / /
lam de lha dang klu yis rnyed min lha min dang / /
mkha' lding rig 'dzin @# / /
mi 'am ci dang lto 'phyes min / /
zhes gsungs so / /
gzhan yang sngon mi'i rten la lam la sbyangs pa'i bag chags 'thug pa'i 'dod lha kha cig dang por bden pa mthong ba'i rten du rung yang khams gong gi rten la dang por 'phags lam thob pa mi srid cing /
'dod lha phal cher yang sngar bshad pa ltar mi khom pa'i gnas su gsungs pas lam dang por sgrub pa'i rten la mi mchog tu gyur pa yin no / /
de yang sgra mi snyan pa sdom pa'i rten du mi rung bas gling gsum gyi rten bsngags la /
de'i nang nas yang 'dzam bu gling pa bsngags so / /
gsum pa dmigs yul de dag yid la byas nas snying po len 'dod sbyong tshul ni /
des na 'di 'dra ba'i rten bzang po thob pa 'di bdag gis ci'i phyir 'bras bu med par bya /
'di don med du byas na ni rang gis rang bslus pa dang rmongs tshabs 'di las che ba ci zhig yod /
ngan 'gro la sogs pa'i mi khom pa'i gnas kyi 'phrang mang po la brgyud brgyud nas lan cig tsam thar pa 'di don med du btang nas gnas de dag tu log nas 'gro na ni rig sngags kyis rmongs pa bzhin du bdag ni sems med par gyur pa'o snyam pa sogs kyi sgo nas yang yang bsgom par bya ste /
spyod 'jug las /
'di 'dra'i dal ba rnyed gyur nas / /
bdag gis dge goms ma byas pa / /
'di las bslus pa gzhan med de / /
'di las rmongs pa'ang gzhan med do /
zhes dang /
shin tu rnyed dka' phan pa'i sa / /
ji zhig ltar te rnyed gyur nas / /
bdag nyid shes dang ldan bzhin du / /
phyir yang dmyal ba der khrid na / /
sngags kyis rmongs par byas ba bzhin / /
bdag la 'dir sems med du zad / /
cis rmongs bdag kyang ma shes te / /
bdag gi khong na ci zhig yod / /
ces gsungs so / /
bzhi pa mthar thugi don du ma zad gnas skabs kyi don yang bde blag tu sgrub nus pas stong log mi rigs pa ni /
de ltar mthar thug la ltos te don che bar ma zad gnas skabs la ltos nas kyang mngon mtho'i lus longs spyod 'khor phun tshogs kyi rgyu sbyin pa tshul khrims bzod pa sogs rten 'dis bde blag tu sgrub nus lugs kyang bsam mo / /
don che ba'i rten des de gnyis kyi rgyu la nyin mtshan du ma 'bad na /
rin po che'i gling nas lag stong du ldog pa lta bur snang ngo / /
gsum pashin tu rnyed dka' ba bsam pa la drug las /
dang po rnyed dka' ba'i dpe ni| lung gzhi las /
ngan 'gro dang bde 'gro nas shi 'phos te ngan 'gror 'gro ba ni sa chen po dang /
de nas bde 'gror skye ba ni phyag sen gyi rtse mos bzhes pa'i rdul dang 'dra bar gsungs pas bde 'gro dang ngan 'gro gnyis ka nas rnyed dka' 'o / /
gnyis pa rnyed dka' pa'i rgyu mtshan ni /
de tsam du rnyed dka' ba ci yin snyam na /
bzhi brgya pa las /
phal mo cher na mi rnams ni / /
daM pa ma yin phyogs yongs 'dzin / /
des na so so skye bo rnaMs / /
phal cher nges par dan 'gror 'gro /
zhes gsungs ba ltar mi la sogs pa yang phal cher mi dge bcu la soD pa'i phyogs 'dzin pa mang la /
des kyang ngan 'gror 'gro ba'i phyir dang /
gzhan yang byang chub sems dpa' la khong khro ba lta bu skad cig ma re res kyang bskal par mnar med du gnas dgos na /
skye ba du mar bsags pa'i sdig pa 'bras bu ma phyung zhing gnyen @# / /
pos ma bcom par rang rgyud la yod pa rnams kyis ngan song du bskal ba du mar gnas dgos pa smos ci dgos /
gsum pa dal 'byor gyi rgyu sgrub mkhan dkon pa ni /
de lta na'ang ngan 'gro'i rgyu sngar bsags bdag nges su sbyong zhing /
gsar du 'jug pa'i sdom par byed na bde 'gro mi dkon na'ang /
de lta bu ni shin tu yang dkon no / /
de ltar ma byas na ngan 'gror 'gro la /
ngan song du song na dge ba mi byed la sdig pa rgyun du byed pas bskal ba du mar bde 'gro'i ming tsam yang mi thos par spyod 'jug las gsungs so / /
bzhi pa dmigs pa de dag bkyangs pa'i lag rjes ni /
po to ba'i zhal nas /
'phan yul na rma'i phya mkhar bya ba gdos can cig yod pa dgras phrogs nas yun ring /
ba nyen por song bas /
rgad po cig mkhar des gdungs yod pa la /
lan cig mkhar de thob zer ba thos pas /
'gro mi nus bzhin du mdung zhig bzung nas bshal drud byed cing /
rma'i phya mkhar thob pa 'di rmi lam min na rung ste zer ba ltar /
dal 'byor thob pa la yang de lta bu'i dga' brnyed nas chos sgrub dgos /
zhes gsungs pa ltar blo de lta bu rnyed rnyed du bsgom par bya'o / /
lnga brgyad par bzhi ldan du sgom tshul ni /
de ltar dal ba'i rten la snying po len 'dod mtshan nyid tshang ba zhig skyed pa la chos bzhi bsam dgos so / /
de la sgrub dgos pa ni /
sems can thams cad bde ba 'dod pa dang sdug bsngal mi 'dod pa kho na yin la /
de bsgrub pa dang sdug bsngal sel ba yang dam pa'i chos kho na la rag las pa'i phyir ro / /
sgrub nus pa ni /
phyi'i rkyen bshes gnyen dang nang gi rkyen dal 'byor dang ldan pa'i phyir ro / /
de yang tshe 'dir sgrub dgos pa ni /
'dir ma bsgrubs na skye ba du mar dal 'byor rnyed dka' ba'i phyir ro / /
da lta nyid nas sgrub dgos pa ni /
nam 'chil nges pa med pa'i phyir ro / /
de la gsum pas ni skye ba rting ma rnams su chos bya'o snyam nas 'dor ba'i le lo 'gog la /
bzhi pas ni tshe 'dir sgrub dgos kyang /
lo zla ba zhag snga ma rnams la ma grub kyang phyi ma phyi ma la bsgrubs pas chog snyam nas mi 'jug pa'i le lo 'gog pas /
de gnyis myur du sgrub par bsdus nas gsum du byas kyang chog go /
de ltar na 'chi ba dran pa ni 'dir yang 'brel mod /
'on kyang tshig tshegs che bas 'og tu bshad par bya'o / /
drug pa skyong chul gud du byas pa 'di la gnyis las /
dang po sgo sna tshogs nas bsam tshul ni /
de ltar sgo sna tshogs nas bsams na blo'i 'khrul che bas sngar bshad pa ltar bsam /
de tsam mi nus na /
dal 'byor gyi ngo bo ji lta bu yin pa dang /
gnas skabs dang mthar thug gi sgo nas don che lugs dang /
rgyu dang 'bras bu'i sgo nas rnyed dka' tshuldang gsumdu bsdus te /
ji ltar 'tsham pa re sngar bshad pa nas blangs la bsgom mo / /
gnyis pa khyad par du bsam tshul la gnyis las /
dang pode la rgyu'i sgo nas rnyed dka' ba ni /
spyir bde 'gro tsam zhig thob pa la yang tshul khrims la sogs pa'i dge ba rnam dag sna gcig byed dgos pa dang /
@# / /
khyad par du dal 'byor tshang ba thob pa la /
tshul khrims rnam par dag pas gzhi bzung /
sbyin sogs kyis grogs byas /
smon lam dri ma med pas mtshams sbyor ba sogs dge rtsa mang po zheg dgos na| rgyu de lta bu sgrub pa yang shin tu nyung bar snang bas de la dpags nas /
'bras bu bde 'gro'i rten spyi dang khyad par ba rnyed dka' bar sems pa'o / /
gnyis pa'bras bu'i sgo nas rnyed dka' ba ni /
rigs mi mthun ngan 'gro rnams la ltos te bde 'gro tsam yang srid mthar snang la /
rigs mthun bde 'gro la ltos te yang dal ba khyad par can ni ches dkon par sgom pa'o / /
dge bshes dol pas 'di lan na cher mdzad pas /
chos gzhan kun des sna drangs nas byung /
gsung ba ltar yin pas 'bad par bya'o / /
gnyis pasnying po ji ltar len tshul la gnyis /
skyes bu gsum gyi lam nyams su len tshul dang /
lam spyi'i bsdu ba'o / /
dang pola gnyis /
lam sbyi'i rnam gzhag la nges pa bskyed pa /
de la snying po len tshul dngos so / /
dang po la gnyis /
skyes bu gsum gyi lam du gsungs rab thams cad 'du ba'i tshul /
skyes bu gsum gyi sgo nas rim pa bzhin du 'khrid pa'i rgyu mtshan bstan pa'o / /
dang pola drug las /
dang bo gsung rab thams cad don gnyis sgrub par 'du tshul ni /
sangs rgyas kyis thog mar thugs bskyed pa dang /
par du tshogs bsags pa dang /
mthar mngon bar rdzogs par sangs rgyas pa thams cad sems can kho na'i don du yin pas /
chos gsungs pa thams cad kyang sems can gyi don kho na sgrub par byed pa'o / /
de ltar na bsgrub bya sems can gyi don ni gnyis te /
gnas skabs mngon mtho dang /
mthar thug nges leD so| |gnyis pa skyes bu chung dus mngon mtho sgrub tshul ni /
dang pa sgrub pa las brtsams te ji snyed gsungs pa thams cad ni /
skyes bu chung ngu dngos sam /
chung du dang thun mong ba'i chos skor du 'du ste /
skyes bu chung ngu byad par can ni tshe 'di la ched cher mi byed par /
tshe phyi ma'i mtho ris kyi phun tshogs don du gnyer zhing /
de'i rgyu rnams sgrub pa la 'jug pa'i phyir te /
lam sgron las /
gang zhig thabs ni gang dag gis / /
'khor ba'i bde ba tsam dag la / /
rang nyid don du gnyer byed pa / /
de ni skyes bu tha mar shes / /
zhes so / /
gsum pa skyes bu 'bring gis nges legs thar pa sgrub tshul ni /
des legs la gnyis 'khor ba las grol ba tsam gyi thar pa dang /
thams cad mkhyen pa'o / /
de la nyan rang gi theg pa las brtsams te ji snyed gsungs pa thams cad ni /
skyes bu 'bring dngos sam /
de dang thun mong ba'i chos skor du 'du ste /
skyes bu 'bring ni srid pa mtha' dag la skyo ba bskyed nas /
srid pa las grol ba'i thar pa rang gi don du thob byar byas te| de'i thabs bslab pa gsum la 'jug pa yin pa'i phyir te /
lam sgron las /
srid pa'i bde la rgyab phyogs shing / /
sdig pa'i las las ldog bdag nyid / /
gang zhig rang zhi tsam don gnyer / /
skyes bu de ni 'bring zhes bya / /
zhes @# / /
so /
|bzhi pa skyes bu chen pos thams cad mkhyen pa sgrub tshul ni /
rnam mkhyen sgrub pa'i thabs ni gnyis te /
gsang sdags dang phar phyin gyi theg chen no / /
de gnyis ni skyes bu chen po'i chos skor du 'du ste /
skyes bu chen po ni snying rje chen po'i gzhan dbang du gyur pas /
sems can gyi sdug bsngal thams cad zad par bya ba'i phyir du sangs rgyas thob byar byas te /
phyin drug dang rim gnyis sogs la slob pa yin pa'i phyir te /
lam sgron las /
rang rgyud gtogs pa'i sdug bsngal gyis / /
gang zhig gzhan gyi sdug bsngal kun / /
yang dag zad par kun nas 'dod / /
skyes bu de ni mchog yin no / /
zhes gsungs shing /
skyes bu des byang chub sgrub pa'i thabs la phar phyin dang sngags gnyis ka 'og nas gsungs pa'i phyir ro / /
lnga pa skyes bu gsum gyi tha snyad kyi khungs bshad pa ni /
skyes bu gsum gyi tha snyad ni gtan la dbab pa bsdu ba dang /
mdzod 'grel sogs mang por gsungs so / /
drug pa dogs gcod ni /
skyes bu chung ngu la tshe 'di lhur len pa dang /
phyi ma lhur len pa gnyis yod la kyang /
'di ni gnyis pa ste /
de yang mngon mtho'i thabs ma nor ba la zhugs pa gsung ngo / /
gnyis pa la gnyis /
skyes bu gsum gyi lam gyi sgro nas 'khring pa'i don gang yin pa /
rim pa de ltar 'khrid pa'i rgyu mtshan bstan pa'o / /
dang po ni /
de ltar skyes bu gsum du bshad kyang /
skyes bu chen po'i lam du gzhan gnyis kyi lam yang 'du pas /
de gnyis theg chen gyi lam gyi yan lag yin par slob dpon rta dbyangs kyis gsungs so / /
des na 'dir srid pa'i bde ba tsam la thob byar byed pa'i skyes bu chung ngu dang /
'khor ba las thar pa tsam rang don du thob byar byed pa'i skyes bu 'bring gi laM du 'khrid pa min gyi /
de gnyis dang thun mong ba'i lam 'ga' zhig skyes bu chen po'i lam la 'khrid pa'i sngon 'gror byas nas /
skyes bu chen po'i lam sbyong ba'i yan lag tu byed pa yin no / /
gnyis pa la gnyis /
rgyu mtshan dngos dang /
dgos pa'o / /
dang pola bcu bzhi las /
dang po theg chen gyi 'jug sgoni /
theg chen du 'jug pa'i 'jug sgo ni /
byang chub mchog tu sems bskyed pa nyid yin te /
de rgyud la skyes na /
spyod 'jug las /
byang chub sems skyes gyur na skad cig gis / /
'khor ba'i btson rar bsdams pa'i nyam thag rnams / /
bde gshegs rnams kyi sras zhes brjod bya zhing / /
zhes gsungs pa ltar byang chub sems dpa' zhes pa'i ming thob nas rten de theg chen par tshul la /
de nyams na theg chen pa'i gseb nas 'thon par 'gyur ba'i phyir ro / /
gnyis pa sems bskyed pa las sngon du de'i phan yon bsam nas spro shugs 'phel bsogs dgos pa khungs dang bcas pa ni /
des na theg chen du 'jug 'dod pa rnams kyis ni| sems de sgo du ma nas 'bad de bskyed dgos la /
de skyed pa la ni sngon du sems de bskyed pa'i phan yon bsgoms nas /
phan yon la spro shugs 'phel ba zhig dang /
yan lag bdun pa skyabs 'gro dang bcas pa dgos @# / /
par bslab btus dang spyod 'jug las gsungs so / /
gsum ba sems de la don gnyer phyed pa'i yon ni /
de ltar gsungs pa'i phan yon yang bsdu na gnyis /
gnas skabs dang mthar thug gi phan yon no / /
dang po la yang ngan 'gror mi ltung ba dang /
bde 'gror skye ba gnyis te /
sems de skyes na ngan song gi rgyu sngar bsags 'dag pa dang /
phyis gsog pa rgyun chad la /
bde 'gro'i rgyu sngar bsags rnams des zin pas rgya cher 'phel ba dang /
gsar du byed pa rnams kyang des kun nas slong bas zad pa'i mtha' med do / /
mthar thug gi don thar pa dang thams cad mkhyen pa rnams kyang sems de la brten nas bde blag tu 'grub pa la sngon du gnas skabs dang mthar thug gi phan yon la thob 'dod bcos ma min pa zhig med na /
phan yon de rnams sems bskyed las 'byung bas sems de skyed pa la 'bad par bya'o zhes smras kyang tshig tsam yin pa rang rgyud la brtags na shin tu gsal lo / /
bzhi pa phan yon de'i rten byed pa yang chung 'bring dgos tshul ni /
de la sngon du mngon mtho nges legs kyi phan yon gnyis po de la thob 'dod skyed pa la skyes bu chung 'bring dang thun mong bzhi bsam pa spyang dgos so / /
lnga pa sems dngos spyong dus kyang chung 'bring dgos tshul ni /
de ltar phan yon gnyis la thob 'dod bskyed nas phan lon can gyi sems sgom pa na /
sems de'i rtsab byams pa dang snying rje bskyed dgos la /
de yang rang bde bas phongs shing sdug bsngal gyis mnar ba'i 'khor bar 'khyams tshul bsams pa na /
ba spu g.yo 'gul med pa zhig la /
sems can gzhan bdebs phongs shing sdug bsngal gyis mnar ba la mi bzod pa 'ongs med de /
spyod 'jug las /
sems can de dag rnams la sngon / /
rang gi don du 'di 'dri'i sems / /
rmi lam du yang ma rmis na / /
gzhan gyi don du ga la skye / /
zhes gsungs so / /
de'i phyir skyes bu chung ngu'i skabs su rang la ngan song gi sdug bsngal gyi gnod pa 'bab tshul dang /
'bring gi skabs su mtho ris na yang sdug bsngal zhing /
zhi bde med tshul bsams nas /
de nas gnyen du gyur pa'i sems can rnams la yang rang nyams la dpags nas bsgoms pas byams pa dang snying rje skye ba'i rgyur 'gyur zhing /
de las byang chub kyi sems skye bas chung 'bring dang thun mong ba'i bsam pa sbyong ba ni /
byang chub kyi sems bcos ma ma yin pa skye ba'i thabs yin no / /
drug pa sems de'i cho ga'i bsag spyang la yang chung 'bring dgos tshul ni /
de bzhin du de gnyis kyi skabs su skyabs 'gro dang las 'bras bsam pa sogs kyi sgo nas bsag spyang gi sgo du ma la 'bad pa ni /
byang chub kyi sems kyi sngon 'gro rgyud spyong ba'i thabs yan lag bdun pa skyabs 'gro dang bcas pa rnams ci rigs su 'gyur bas /
de dag kyang sems de skye ba'i thabs su go bar bya'o / /
bdun pa chung 'bring gi @# / /
chos skor rnams chen po'i yan lag tu 'gro tshul gces par gdams pa ni /
'dir chung 'bring gi chos skor rnams byang chub kyi sems skye ba'i yan lag tu 'gro lugs rnams bla mas kyang brda sprad /
slob mas kyang de la nges pa rnyed par byas la /
sbyong res kyis de dag dran par byas nas sbyong ba shin tu gces te /
de ltar ma byas na skyes bu chen po'i lam dang /
lam so so ba 'brel med du 'gyur zhing /
skyes bu chen po'i lam dngos la ma sleb bar du byang chub kyi sems la nges pa mi rnyed pas sems de skye pa'i gegs sam /
de'i bar du don chen po las nyams nas 'gro bas /
'di la nan tan bya'o / /
brgyad pa la sems gnyis sogs go rim dang sbyong tshul /
slob pa'i go rim dang gnyis las /
dang po ni /
de ltar sbyangs nas byang chub kyi sems bcos ma ma yin pa rgyud la ci skye bya /
de nas sems de brtan par bya ba'i phyir du skyabs 'gro thun mong ma yin pa sngon du btang nas smon pa'i tshe ga bya /
smon pa cho gas bzung nas de'i bslab bya rnams la bslab /
de nas spyod pa phyin drug dang bsdu bzhi sogs la slob 'dod pa'i slob 'dod mang du sbyangs la /
snying thag pa nas slob 'dod byung ba na /
'jug sdom rnam dag cig blang /
gnyis pa ni /
de nas rtsa ltung gis ma gos pa la srog bsdos bya /
zag pa chung 'bring dang nyes byas rnams kyis kyang ma gos pa la 'bad cing /
ci ste gos na'ang ltung ba'i phyir bcos ji ltar gsungs pa'i sgo nas legs par sbyang /
de nas phyin drug spyi la bslab cing /
khyad par du sems dge ba'i dmigs pa la ji ltar 'dod 'dod du bkol rung du bya ba'i phyir zhig nas kyi ngo bo bsam gtan la bslab bo / /
lam sgron las mngon shes bskyed pa'i phyir du zhi gnas la bslab par gsungs pa ni mtshon pa tsam ste /
jo bo nyid kyis skabs gzhan du lhag mthong bskyed pa'i phyir du yang gsungs pas /
de'i phyir du yang zhi gnas bsgrub bo / /
de nas bdag gnyis su 'dzin pa'i 'ching ba gcad pa'i phyir du stong nyid kyi don /
lta bas thag chod par byas la sgom tshul ma nor bar bskyangs nas shes rab kyi ngo bo lhag mthong bsgrub par bya'o / /
dgu pa lam thams cad bslab pa gsum du sdud pa ni /
de ltar na zhi lhag sgrub pa ma gtogs pa'i 'jug sdom gyi bslab bya la slob pa man chad ni tshul khrims kyi bslab pa dang /
zhi gnas ni sems kyi bslab pa dang /
lhag mthong ni shes rab kyi bslab par lam sgron 'grel bar gsungs so / /
bcu pa dbye bsdu la mkhas pa'i ched lam thams cad tshogs gnyis su sdud pa ni /
gzhan yang zhi gnas man chad thabs dang /
bsod nams kyi tshogs dang /
kun rdzob bden pa la brten pa'i lam dang /
rgya che ba'i lam rim yin la /
shes rab khyad par can gsum skyed pa ni shes rab dang /
ye shes kyi tshogs dang /
don dam bden pa la brten pa dang /
zab mo'i lam rim yin pas /
de dag gi go rim dang grangs nges pa dang thabs shes ya bral gyis byang chub mi 'grub pa la @# / /
nges pa chen po bskyed par bya'o / /
bcu gcig pa sngags la 'jug dgos pa ni /
de ltar lam thun mong bas rgyud sbyangs nas ni /
nges par sngags la 'jug dgos te /
de la zhugs na myur du tshogs gnyis rdzogs par 'gyur ba'i phyir ro / /
bcu gnyis pa phar phyin rkyang pa'i lam bgrod tshul ni /
gal te de tsam las mi lcogs pa'am rigs nus chung bas mi spro na lam rim de nyid je rgyas su gtong ba tsam bya'o / /
bcu gsuM pa sngags la 'jug rim ni /
sngags la 'jug na ni spyir theg pa thams cad dang /
khyad par du sngags nas nan cher gsungs pas /
bshes gnyen bsten tshul sngon las khyad par du gyur pa zhig bya /
de nas rgyud sde rnam dag nas 'byung ba'i dbang gis rgyud smin par byas nas de'i dus su thob pa'i dam tshig dang /
sdom pa srog bsdos byas te bsrung /
khyad par du rtsa ltung phog na slar blang du yod kyang rgyud chud zos te /
yon tan skye dka' bas des ma gos bar byed /
yan lag gi ltung ba rnams kyis kyang ma gos par byed cing /
gos na'ang ji mi snyam par mi 'jog par bshags bsdam gyis dag par bya'o / /
de nas rgyud sde 'og ma ltar na mtshan bcas dang /
gong ma ltar na bskyed rim gyi rnal 'byor gang rung zhig la 'khrid /
de brtan nas rgyud sde 'og ma ltar na mtshan med kyi rnal 'byor dang /
gong ma ltar na rdzogs rim gyi rnal 'byor gang rung la bslab bo / /
bcu bzhi pa mdo sngags gnyis kar 'jug pa lam sgron sogs kyi dgongs par bshad pa ni /
de lta bu'i lam gyi rnam gzhag gi lus ni lam sgron las gsungs te /
lam rim gyis kyang de bzhin du 'khrid pa yin no / /
gnyis padgos pa la dngos dang khungs gnyis las /
dang po la dri ba dang lan gnyis /
dang poni /
gal te skyes bu chung 'bring gi chos skor rnams skyes bu chen po'i sngon 'gro yin na /
skyes bu chen po'i lam rim du byas pas chog mod /
chung 'bring dang thun mong ba'i lam rim zhes tha snyad bya ci dgos she na /
gnyis pa lan ni /
skyes bu gsum so sor phye ste khrid pa la dgos pa chen po gnyis yod de /
'di ltar /
skyes bu chung 'bring dang thun mong ba'i blo ma skyes par yang /
rang nyid skyes bu chen por khas 'che ba'i nga rgyal gzhom pa dang /
blo rab 'bring tha gsum la phan che ba'o / /
che lugs ni skyes bu gong ma gnyis la'ang mngon mtho dang thar pa don gnyer dgos pas /
bkri bar bya ba'i gang zag che 'bring gnyis la yang /
de gnyis kyi bsam pa sbyong ba bstan pa skyon du mi 'gyur zhing yon tan skyed pa'i phyir dang /
gang zag tha ma zhig yin na ni gong ma nas sbyangs kyang bsam pa gong ma mi skyel /
'og mdor bas gang yang mi skye ba'i phyir ro / /
gzhan yang gong ma'i skal ba can la lam thun mong ba bstan te sbyangs pas sngar skyes zin pa'am /
ma skyes kyang myur du yon tan de dag skye bar 'gyur bas /
'og ma 'og ma skyes pa na gong ma gong mar khrid pas chog pas /
rang lam las @# / /
'gyang ba med do / /
gnyis pa khungs ni /
blo rim gyis bskyed dgos pa ni gzungs kyi dbang phyug rgyal pos zhus pa las /
nor bu mkhan mkhas pas nor bu rim gyis sbyong ba'i dpe don du sbyar nas bka' stsal to / /
mgon po klu sgrub kyis kyang /
dang por mngon par mtho ba'i chos / /
phyis ni nges par legs 'byung ba / /
gang phyir mngon par mtho thob nas / /
rim gyis nges par legs pa 'ong / /
zhes mngon mtho nges legs kyi lam la rim can du 'khrid par gsungs pa dang /
'phags pa thogs med kyis kyang /
yang byang chub sems dpa' ni /
rim gyis dge ba'i phyogs yang dag par 'grub par bya ba'i phyir /
sems can byis pa'i shes rab can rnams la /
thog mar sla ba'i chos ston par byed cing sla ba'i gdams ngag dang /
rjes su bstan pa rjes su 'jug par byed do / /
de dag shes rab 'bring dang ldan par gyur par rtogs nas /
chos bstan pa 'bring dang /
gdams ngag dang rjes su bstan pa 'bring rjes su 'jug par byed do / /
de dag shes rab rgya chen po dang ldan par gyur par rtogs nas /
chos zab mo ston zhing /
gdams ngag dang /
rjes su bstan pa phra ba rjes su 'jug par byed de /
'di ni de'i sems can rnams la don spyod pa go rim du 'bab pa yin no / /
zhes gsungs pa dang /
'phags pa lhas kyang /
spyod bsdus sgron mer /
sngon du phar phyin gyi theg pa'i bsam pa la sbyangs nas de nas sngags la 'jug tshul rim can dgos par bsgrubs shing /
de'i don bsdus te /
sems can dang po'i las can rnams / /
dam pa'i don la 'jug pa la / /
thabs 'di rdzogs pa'i sangs rgyas kyis / /
skas kyi rim pa lta bur gsungs / /
zhes so / /
gnyis pasnying po len tshul dngosla gsum /
skyes bu chung du dang thun mong ba'i lam gyi rim pa la blo sbyang ba dang /
'bring dang thun mong ba'i lam gyi rim pa la blo sbyang ba dang /
skyes bu chen po'i lam gyi rim pa la blo sbyang ba'o / /
dang po la gsum /
chung ngu'i bsam pa sbyong ba dngos /
bsam pa de skyes pa'i tshad /
de la log rtog bsal ba'o / /
dang po la gnyis /
'jig rten phyi ma don gnyer gyi blo bskyed pa /
'jig rten phyi mar bde ba'i tha bas bsten pa'o / /
dang po la gnyis /
'jig rten 'dir ring du mi gnas pa 'chi ba rjes su dran pa bsam pa /
'jig rten phyi mar ji ltar 'gyur ba 'gro ba gnyis kyi bde sdug bsam pa'o / /
dang po la bzhi /
'chi ba dran pa ma bsgoms pa'i nyes dmigs /
bsgoms pa'i phan yon /
'chi ba dran pa'i blo ji lta bu zhig bskyed pa /
'chi ba dran pa sgom pa'i tshul lo / /
dang pola lnga las /
dang po blos mi 'chi ba'i phyogs 'dzin pa gnod pa'i sgor bstan pa ni /
da gzod mthar 'chi ba zhig 'ong+s+nyam pa kun la yod kyang /
nyi ma re re zhing de ring mi 'chi de ring yang mi 'chi snyam du /
blos mi 'chi ba'i phyogs 'dzin pa 'chi ga ma tshun la 'byung ngo / /
@# / /
gnyis pa phyi ma don gnyer tsam yang 'gog tshul ni /
de'i gnyen po yid la ma byas par de lta bu'i blo des bsgribs na /
tshe 'dir sdod pa'i blo skyes nas 'di dang 'di dgos so / /
zhes tshe 'di tsam gyi bde ba sgrub pa dang sdug bsngal sel thabs 'ba' zhig sems sems nas /
tshe phyi ma dang thar pa dang thams cad mkhyen pa sogs don chen po la dpyod pa'i blo mi skye bas chos la 'jug tu mi ster la /
gsum pa don du gnyer yang mthu chung bar byed tshul ni /
brgya la thos bsam sgom pa sogs la zhugs kyang tshe 'di pa tsam gyi ched du song nas /
dge ba ci byas mthu chung zhing /
de yang nyes spyod sdig ltung dang 'brel bar 'jug pas ngan 'gro'i rgyu dang ma 'dres pa dkon no / /
bzhi pa phyi ma'i don yang phyi bshol byed tshul ni /
gal te 'jig rten phyi ma la dmigs nas sgrub tu chug kyang /
phyi nas bsgrub bo snyam pa'i phyi bshol gyi le lo 'gog mi nus shing /
gnyid rmugs dang /
bre mo'i gtam dang /
bza' btung sogs kyi rnam g.yeng gis dus 'da' bas brtson pa chen pos tshul bzhin du sgrub pa mi 'ong ngo / /
de tsam du ma zad tshe 'di'i phun tshogs lhur blangs pas nyon mongs dang /
des drangs pa'i nyes spyod rnamS je rgyas su song nas chos kyi bdud rtsi las rbyab kyis phyogs te /
ngan song du 'khrod par byed pas de las ma rungs pa ci zhig yod /
bzhi bgya pa las kyang /
gang la 'jig rten gsum mnga' bdag rang nyid 'chi bdag byed po med / /
yod des rnal bzhin gnyid log na / /
de las ma rungs gzhan ci yod / /
ces gsungs pa dang /
spyod 'jug las kyang /
thams cad bor te cha dgos par / /
bdag gis de ltar ma shes nas / /
mdza' dang mi mdza'i don gyi phyir / /
sdig pa rnam pa sna tshogs byas / /
zhes gsungs so / /
gnyis pa la gsum las /
dang po don shin tu che ba ni /
'chi ba dran pa'i blo rnal ma zhig skyes na /
dper na de ring sang rang 'chi bar thag chod pa na /
chos kyi go ba than thun yod pa yan chad la gnyen la sogs pa dang 'grogs su med par mthong nas de la sred pa zlog cing /
gtong ba la sogs pa'i sgo nas snying po len 'dod phal cher la ngang gis 'byung ba ltar /
rnyed bkur sogs 'jig rten gyi chos kyi phyir 'bad pa thams cad snying po med par mthong nas nyes spyod las ldog cing /
skyabs 'gro dang tshul khrims la sogs pa'i las bzang po gsog pas /
go 'phang dam par rang nyid 'dzegs te /
'gro ba rnams kyang der 'khrid pas na /
de las don che ba ci zhig yod /
de'i phyir dpe du mas kyang bsngags te /
mya ngan 'das chen las /
zhing rmo ba thams cad kyi nang na ston gyi log mchog go /
rjes thams cad kyi nang na ba lang gi rjes mchog go /
'du shes thams cad kyi nang na mi rtag pa dang 'chi ba'i 'du shes mchog yin te /
'di dag gis ni khams gsum gyi 'dod pa dang /
ma rig pa dang /
nga rgyal thams cad sel lo / /
zhes so / /
de bzhin @# / /
du nyon mongs dang nyes spyod thams cad cig car 'joms pa'i tho ba dang /
dge legs thams cad cig car sgrub pa'i sgor gyur pa la sogs pas bsngags pa'o / /
gnyis pa phun tshogs thams cad kyi sgo yin pa ni /
mdor na skyes bu'i don sgrub pa'i dus ni /
rten khyad par can thob dus 'di kho na yin la /
'o skol phal cher ngan 'gror bsdad cing /
bde 'gror lan re tsam 'ongs kyang mi khom pa'i gnas su shas che bas der chos sgrub pa'i skabs ma rnyed la /
bsgrubs pas chog pa'i rten re thob pa na yang chos tshul bzhin du mi sgrub pa ni /
da dung mi 'chi snyam pa 'di la thug 'dug pas na /
blos mi 'chi ba'i phyogs 'dzin pa ni rgud pa kun gyi sgo dang /
'chi ba dran pa ni phun tshogs thams cad kyi sgo'o / /
gsum pa log rtog spangs la snying thag pa nas bsgom dgos tshul ni /
de'i phyir 'di lta bu la chos zab mo gzhan bsgom rgyu med pa rnams kyi nyams len no snyam pa dang /
bsgom bya yin yang dang por cung zad sgom gyi /
rgyun du nyams len du mi 'os so snyam du mi gzung bar /
thog mtha' bar gsum du dgos lugs la nges pa snying thag pa nas bskyed de bsgom par bya'o / /
gsum pa'chi ba dran blo ji lta bu bskyed pani /
gnyen la sogs pa dang bral gyis dogs nas skrag pa ni /
lam la ma sbyangs pa'i 'chi ba la skrag lugs yin pas 'dir de skyed pa min no / /
'o na gang snyam na /
las nyon gyi dbang gis lus blangs pa thamS cad 'chi ba las ma 'das bas de la skrag pa bskyed kyang re shig la dgag mi nus mod /
'on kyang ngan 'gro'i rgyu 'gog pa dang /
mngon mtho nges legs kyi rgyu ma bsgrubs par 'chi ba la 'jigs par bya ste /
de la ni des skrag pa bsams na de bsgrub tu yod pas /
'chi khar mi skrag par byar yod la /
don de ma bsgrubs na spyir 'khor ba las mi thar zhing /
khyad par du ngan 'gror ltung bas 'jigs nas 'chi ba'i tshe 'gyod pas gdung bar 'gyur ro / /
bzhi pa ni /
rtsa ba gsum /
rgyu mtshan dgu /
thag gcad pa gsum gyi sgo nas bsgom par bya'o / /
de la gsum /
nges par 'chi ba bsam pa dang /
nam 'chi nges med bsam pa dang /
'chi ba'i tshe chos ma gtogs pa gang gis kyang mi phan pa bsam pa'o / /
dang po la rgyu mtshan dngos dang /
thag gcad pa gnyis /
dang po la gsum /
'chi bdag nges par 'ong la de yang rkyen gyis bzlog tu med pa h+b+sam pa /
tshe la snon pa med cing 'brid byed bar ma chad du yod pa bsam pa /
gson pa'i tshe yang chos bya ba'i long med par 'chi ba bsam pa'o / /
dang po ni /
lus ji 'dra zhig blangs pa dang /
yul gang du bsdad pa dang /
dus nam yang 'chi bas 'joms par tshoms las gsungs la /
de ltar 'ong ba de yang /
mgyogs pas 'bros pa'am stobs dang nor dang rdzas dang sngags dang sman gyis bzlog tu med par rgyal po la gdams pa las gsungs so / /
ka @# / /
mnga' zhal nas /
da lta 'chi bas 'jigs pa zhig dgos /
'chi khar mi 'tsher ba zhig dgos te /
'o skol de las bzlog nas da lta mi 'jigs 'chi khar brang la sen mo 'debs /
gsung ngo| |gnyis pa ni /
mngal 'jug las gsungs pa ltar tshe tshad lo brgya thub pa ni srid mthar snang la /
de thub du chug kyang de'i bar gyi lo ni zla ba dang zla ba zhag dang zhag nyin mtshan song bas 'dzang la /
de yang snga dro sogs song bas 'dzad pas na /
tshe'i spyi tshad de yang sngar du ma zhig zad snang zhing /
lhag la yang snon pa med par 'brid byed par ma chad du yod pa'i phyir te /
spyod 'jug las /
nyin mtshan sdod pa yong med par / /
tshe 'di rtag tu god 'gyur zhing / /
snon pa'ang gud nas 'ong med na / /
bdag lta 'chi bar cis mi 'gyur / /
zhes so / /
de yang tha ga pa thags 'thag pa dang /
gsad bya gsod sar gom pa re res nyer song ba dang /
phyugs rdzis phyugs rang dbang med par rang gnas su skyel ba sogs dpe du ma'i sgo nas bsam zhing /
rgya cher rol pa las kyang /
srid gsum mi rtag ston ka'i sprin dang 'dra / /
'gro ba'i skye 'chi gar la lta dang mtshungs / /
'gro ba'i tshe 'gro nam mkha'i glog 'dra ste / /
ri gzar 'bab chu lta bur myur mgyogs 'gro / /
zhes dpe du mas gsungs so / /
des na nang du bsams pa'i 'phrig tshud pa zhig la phyi'i dngos po thams cad kyis mi rtag pa mi ston pa med /
gsungs pa ltar yin pas sgo du ma nas lan mang du bsams na nges pa skye /
cung zad re la ma byung byas pas mi phan te /
ka ma ba'i zhal nas /
bsams pas ma byung zer te /
khyed kyis nam bsams /
nyin mo ni yeng yeng byed /
mtshan mo ni gnyid log kyi 'dug na rdzun ma zer /
gsung ba ltar ro / /
tshe'i mthar 'chi bdag gis bcom ste 'jig rten pha rol du 'gro bar ma zad /
de'i bar skabs su yang tshe brin nas mi 'gro ba'i skabs ye med pas mngal du zhugs pa nas bzung ste skad cig tsam yang mi sdod par phyi mar 'gro bar kha bltas pa yin no / /
des na bar gyi gson pa yang na rga'i pho nyas khrid nas 'chi ba'i phyir du 'gro ba kho nar zad pas gson pa'i skabs la 'jig rten phyi mar mi 'gro ba'i sdod bar bzung nas dga' bar mi bya ste /
dper na brag mthon po'i rtse mo nas lhung ba'i tshe /
sa la ma lhung ba'i bar snang la 'gro ba'i skabs la dga' bar mi 'os par gsungs pa bzhin no / /
de yang bzhi brgya pa'i 'grel par drangs pa las /
mi yi dpa' bo thog ma'i mtshan mor ni / /
gang la 'jig rten mngal na gnas gyur ba / /
de nas brtsams te de ni nyin re zhing / /
'gros bshol med par 'chi bdag drung du 'gro / /
zhes so gsum pa ni /
de tsam thub tu chug kyang long yod byar mi rung ste /
mngal 'jug las gsungs pa ltar /
dang po byis pa'i dus lo bcur ni chos sgrub pa'i bsam pa mi rnyed cing /
mthar rgas pa'i skabs lo nyi shur ni chos sgrub @# / /
pa'i mthu med la /
de'i bar gyi dus su yang gnyid kyis phyed 'khyer zhing /
nad sogs kyis kyang dus du ma zhig zad nas /
chos byed pa'iskabs cung zad las med do / /
gnyis pa chos bya dgos par thag bcad pa ni /
de ltar na tshe 'di'i phun tshogs thams cad ni rmi lam thun gcig na bde ba bs+p+yad pa sad nas dran pa ltar /
'chi ba'i dus su dran pa'i yul tsam du 'gyur la /
'chi ba'i dgra ni nges par 'ong na tshe 'di'i blo brid la ci'i phyir dga' bar bya snyam du bsams te /
chos nges par bya dgos pa la thag gcad cing zhe dam mang du bya ste /
skyes rabs las /
kye ma'o 'jig rten nyon mongs dag /
gnas pa mi brten dga' mi 'gyur / /
ku mud yi dpal 'di yang / /
dran par bya ba nyid du 'gyur / /
zhes so / /
gnyis pala gsum las /
dang po nyi ma re re bzhin 'chi ba dran pa'i blo bskyad dgos pani /
de ring phan brgya tshul la 'chi ba 'ong bar des shing de'i bar du zhag gang la 'ong ma ngas pas /
de ring lta bu 'chi mi 'chi gang du yang thag mi chod mod /
'on kyang blos 'chi ba'i phyogs bzung nas de ring 'chi snyam pa'i blo bskyed dgos te /
de ring mi 'chi snyam du blos mi 'chi ba'i phyogs bzung na tshe 'di'i sdong grabs byed byed nas phyi ma'i grabs byed pa mi 'ong bas de'i bar du 'chi bdag gis bzung ste mya ngan dang bcas bzhin du 'chi dgos so / /
nyi ma re re zhing 'chi grabs byas na phyi ma'i don mang po 'grub pas ma shi yang de byas pa legs la /
shi na ni khyad par du yang de dgos so / /
gnyis pa rgyu mtshan dngos bshad pa ni /
'di la gsum /
'dzam bu gling pa'i tshe la nges pa med pas nam 'chi nges med bsam pa /
'chi rkyens shin tu mang zhing gson rkyen nyung ba bsam ba /
lus shin tu nyams chung bas nam 'chi des med bsam pa'o / /
dang po ni /
spyir sgra mi snyan pa'i tshe ni nges kyi /
gzhan rnams kyis rang rang gi tshe tshad thub pa'i nges pa med na'ang phal cher nges pa mang la /
'dzam bu gling pa ni shin tu ma nges pa yin te /
dang por lo dpag med thub pa'ang byung la /
da gdod lo bcu la ring mtha' byed dgos shing da lta yang rgan gzhon bar ma gang la 'chi nges pa mi snang ngo / /
de ltar yang mdzod las /
'di na ma nges tha mar ni / /
lo bcu dang po dpag tu med / /
ces so / /
bla ma'am grogs la sogs pa tshe mthar ma phyin par glo bur du phyi nang gi 'chi rkyen gyis shi ba rnams yid la byas la /
bdag kyang de lta bu'i chos can no / /
snyam du yang yang bsam mo / /
gnyis pa ni /
srog 'di la sems yod med kyi gnod pa mang ste /
'di ltar mi dang mi ma yin pa gdon rigs kyis 'tshe ba dang /
dud 'gro'i rigs lus srog la gnod pa du mas 'tshe tshul dang /
de bzhin du nang gi nad dang phyi'i 'byung ba rnams kyis gnod tshul zhib tu bsam mo / /
gzhan yang rang gi lus 'byung ba bzhi las grub dgos la /
de dag kyang @# / /
phan tshun gcig la gcig gnod pa byed pas 'byung pa'i khams cha ma snyoms par 'phel 'grib tu gyur na nad bskyed de srog 'phrog la /
de dag ni rang dang lhan skyes su yod pas lus srog brtan brtan ltar snang yang yid brtan med de /
'das chen las /
'chi ba'i 'du shes ni /
srog 'di rtag tu dgra sdang ba du mas bskor te skad cig re rer nyams par byed cing 'phel bar byed pa ni gang yang med do /
zhes dang /
rin chen phreng ba las kyang /
'chi bdag rkyen gyi nang gnas pa / /
rlung dmar nang 'dug mar me bzhin / /
zhes so / /
gzhan yang gson pa nyid 'chi ba'i don du zhugs pa yin pas gson rkyen mang yang de la yid brtan mi rung ste /
rin chen phreng ba las /
'chi ba'i rkyen ni mang ba ste / /
gson pa li ni nyung zad cig /
de dag rnams kyang 'chi ba'i yang / /
de bas rtag tu chos mdzod cig /
ces gsungs so / /
gsum pa ni /
lus chu'i dbu ba ltar shin tu nyam chung bas gnod pa chen po mi dgos par tsher ma zug pa lta bu re res kyang snyad 'dogs byas nas srog 'jig pas na /
'chi rkyen thams cad kyis gzhom par yang shin tu sla ste /
bshes spring las /
sa dang lhun po rgya mtsho nyi ma bdun / /
'bar bas bsregs pas lus can 'di dag kyang / /
thal ba yang ni lus par mi 'gyur na / /
shin tu nyam chung mi lta smos ci 'tshal / /
zhes so / /
gsum pa chos da lta nyid nas bya dgos par thag bcad pa ni /
de ltar bsams pa'i mthar 'chi bdag gis lus srog nam 'joms nges pa med pas long yod mi bya bar da lta nyid nas chos bya bar thag gcod pa'i zhe dam mang du bya ste /
shrI dza ga ta mi tras /
sa bdag ji ltar g.yar po'i lus / /
nad med rgud med bder gnas pa| |de nyid tshe na snying po blang / /
na 'chi rgud pas 'jigs med bgyi / /
gang tshe na rgas rgud sogs na / /
dran yang de tshe ci bgyir mchis / /
zhes gsungs pa ltar ro / /
rtsa ba gsum gyi nang nas gal che shos nam 'chi nges med bsam pa 'di nyid yin pas 'bad par bya'o / /
gsum pala dngos dang /
thag bcad pa gnyis /
dang po la gsum las /
dang poni /
de ltar 'jig rten pha rol du 'gro dgos par mthong ba na /
de'i tshe gnyen nam bshes brtse zhing gdung ba che bas mthar skor yang gcig kyang 'khrid sa med /
gnyis pa ni /
yid du 'ong ba'i nor gyi phung bo ji snyed yod kyang rdul phran tsam yang 'khyer du med de /
gsum pa ni /
lhan cig skyes pa'i sha rus kyang 'dor na /
gzhan lta ci smos /
gnyis pa chos kho na skya bar thag bcad pa la gsum /
dang po dngos ni /
des na tshe 'di'i phun tshogs thams cad kyis kyang bdag 'dor la /
bdag gis kyang 'di dag dor nas 'jig rten gzhan du 'gro ba zhig nges par 'ong /
de yang de ring 'ong snyam du bsams la /
gnyen dang lus dang longs spyod sogs kyi rkyen dbang du mi gtang bar chos bya bar thag gcod mang du bya'o / /
gnyis pa lam gyi gzhi yin pas 'bad dgos pa ni /
des na skye dka' se byung yang lam gyi gzhi yin pas 'bad @# / /
dgos te /
po to ba'i gsung nas nged kyi snang sel mi rtag pa sgom pa 'di rang yin te /
nye 'brel dang yo byad sogs tshe 'di'i snang ba kun bsal nas /
rang gcig pu gnyis su med par tshe pha rol du phyad kyis 'gro bar shes nas chos min pa cis kyang byar med snyam du tshe 'di la ma chags pa zhig gdod 'ong /
'di blo la ma skyas par du chos thams cad kyi lam 'gags nas 'dug pa yin gsung /
dol pa'i zhal nas kyang /
zhar la tshogs bsag pa dang sgrib pa sbyong /
lha dang bla ma la gsol ba 'debs shing rus shing dang bcas nas nan tan gyis bsams na lo brgyar yang mi skye snyam pa zhig kyang 'dus byas so na mi sdod pas ci zhig ltar la skye ba yin gsung ngo / /
ka ma ba la dmigs pa spo bar zhus pa na snga ma skyor skad /
'phro nas zhus tsa na 'phro ye ma thod pa /
zhes gsungs lo / /
gsum pa gsung rab thams cad nyams len du 'khyer tshul ni /
de ltar na bshes gnyen bsten pa dang /
dal 'byor dang /
mi rtag pa'i skor rnams gsung rab dgongs 'grel dang bcas pa gang na 'dug kyang skabs de dang de'i nyams len du shes nas bskyangs na rgyal ba'i dgongs pa bde blag tu rnyed par 'gyur te /
skabs gzhan du yang de ltar shes par bya'o / /
gnyis pala gnyis las /
dang po 'jig rten phyi mar ji ltar 'gyur tshul bsams pani /
de ltar myur du 'chi bar nges pas tshe 'dir bsdod long med cing shi ba'i 'og tu med de mi 'gro bar skye ba blang dgos so / /
de yang 'gro ba gnyis las gzhan skyes med pas bde 'gro'am ngan 'gror skye'o / /
de yang rang dbang med cing las kyi gzhan dbang can yin pas /
las dkar nag gis ji ltar 'phangs pa bzhin skye'o / /
gnyis pa 'gro ba gnyis kyi bde sdug gnyis las sdug bsngal bsam pa la gsum /
dang po sdug bsngal bsam dgos pa ni /
de ltar na bdag ngan song du skyes na /
bdag ji 'dra zhig tu 'gyur snyam du ngan 'gro'o sdug bsngal bsam ste /
klu sgrubs kyis /
rab tu tsha zhing grang ba yi / /
dmyal ba nyi ma gcig bzhin dran / /
bkres skom dag gis rid pa yi / /
yi dags dag kyang dran par bya / /
rmongs pa'i sdug bsngal rab mang ba'i / /
byol song blta zhing dran par bya / /
de'i rgyu rnams spang bde rgyu spyad / /
thob dka' 'dzam gling mi yi lus / /
de thob dus su ngan song rgyu / /
rab tu bsgribs te gcad par bya / /
zhes so / /
gnyis pa sdug bsngal bsam pa gnad che ba'i tshul ni /
de la 'khor ba spyi dang khyad par du ngan 'gro'i sdug bsngal sgom pa shin tu gnang che ste /
'di ltar rang nyid sdug bsngal gyi mtshor lhung tshul bsams na ni yid 'byung bas nga rgyal dang dregs pa zlog pa dang /
sdug bsngal de mi dge ba'i 'bras bur mthong nas sdig ltung la ches shin tu 'dzem pa dang /
sdug bsngal mi 'dod pas ni bde ba 'dod la /
de yang dge ba'i 'bras bur mthong nas dge ba sgrub pa la dga' ba dang /
rang nyams la dpags te gzhan @# / /
la rnying rje skye zhing 'khor ba la yid byung nas thar pa la don gnyer dang /
sdug bsngal gyis 'jigs nas skyabs 'gro shugs drag pa sogs nyams len gyi gnad du ma zhig 'dus pa'i sdom chen pa'o /
sdug bsngal gyi yon tan de rnams spyod 'jug tu rang rgyud la byung ba'i sdug bsngal gyi dbang du byas nas gsungs kyang /
sdug bsngal myong bar 'gyur ba la yang 'dra ba yin no / /
gsum pa sdug bsngal bsam tshul la dngos dang /
myong ba ma thon bar du bsgom dgos tshul gnyis /
dang po ni /
de ltar na ngan 'gro'i sdug bsngal bsam pa la gsum /
dmyal ba /
dud 'gro /
yi dwags kyis sdug bsngal bsam pa'o / /
dang po lagnyis /
dngos dang /
der skye ba'i rgyu mang du bsags zin la bsams te 'jigs dgos pa'o / /
dang po labzhi /
sems can dmyal ba chen po /
nye 'khor ba'i dmyal ba /
grang ba'i dmyal ba /
nyi tshe ba'i dmyal ba'o / /
dang po ni /
'di nas dpag tshad sum khri nyis stong gi 'og na yang sos yod la| de nas dpag tshad bzhi stong bzhi stong gis chod pa na gzhan bdun yod do / /
de ltar brgyad las dang po yang sos ni /
sems can de dag phan tshun 'dus nas las kyi dbang gis byung ba'i mtshon sna tshogs kyis gcig la gcig snun par byed do / /
de nas brgyal te sa la 'gyel ba na nam mkha' las khyed rnams yang sos par gyur cig ces sgra 'byung ngo / /
de nas yang langs te sngar bzhin bsnun pas sdug bsngal dpag tu med pa nyams su myong ngo| |thig nag ni /
sems can der skyes pa rnams dmyal srung rnams kyis zur bzhi la sogs pa du mar thig nag po btab nas de'i steng du mtshon gyis gsheg pa sogs kyis dug bsngal myong ngo / /
bsdus 'joms ni /
sems can de rnams gcig tu 'dus pa'i tshe dmyal srung rnams kyis lcags kyi ri /
ra la sogs pa'i gdong pa lta bu gnyis kyi bar du 'tshang ngo / /
de nas de ma thag tu de gnyis kyis 'tshir la /
de'i tshe sgo thams cad nas khrag gi klung 'bab bo / /
du 'bod ni /
sems can de dag gnas 'tshol zhing lcags kyi khang pa'i nang du 'jug go / /
zhugs pa dang me kun du 'bar nas sreg go / /
du 'bod chen po ni /
snga ma dang 'dra ba la khyad par ni lcags khang nyis rim mo / /
tsha ba ni /
sems can de dag dmyal srung rnams kyis lcags zang dpag tshad du ma yod pa shin tu tsha zhing 'bar bar bcug ste nya bzhin sreg cing /
lcags kyi gsal shing rab tu 'bar bas 'phongs nas phug ste spyi bor 'byin pa dang /
kha /
mig sna /
rna ba'i bu ga gnyis gnyis dang ba spu'i khung bu thams cad nas me rab tu 'bar ba dang /
lcags kyis gzhi 'bar ba la gan rgyal lam kha sbub tu bzhag ste lcags kyi tho ba me rab tu 'bar bas rdung zhing dmyal bar byed do / /
rab tu tsha ba ni /
lcags kyi gsal shing rtse gsum pa 'phongs su bcug ste rtse g.yas g.yon gnyis phrag pa gnyis dang /
dbus ma spyi bo nas 'byin to / /
de la brten nas kha la @# / /
sogs pa'i sgo rnams su me lce 'bar ba 'byung ngo / /
lcags glebs pa tsha zhing rab tu 'bar pas lus dkri zhing lcags zangs 'gyur byed 'bar bas gang ba'i nang du spyi'u tshugs byas nas bskol ba na steng 'og thad ka rnams su 'gro'o / /
de'i tshe pags pa dang sha khrag rnams zhig nas keng rus 'ba' zhig lus pa'i tshe /
yang phyung nas lcags kyi sa gzhi la 'grems so / /
de nas pags pa dang sha khrag skyes pa na /
yang nang du 'jug go /
lhag ma ni tsha ba dang 'dra'o / /
mnar med na ni /
shar phyogs nas sa gzhi dpag tshad brgya phrag du ma yod pa kun du 'bar zhing mched pa las me 'bar ba'i shugs 'ongs te /
des sems can de dag gi spags pa /
sha /
rgyus pa /
rus pa rnams rim gyis bshig nas rkang la thug par byed do / /
mar me'i snying po bzhin du lus thams cad me lce 'bar bas khyab bo / /
phyogs gzhan gsum yang de dang 'dra ste /
phyogs bzhi nas me 'ongs pa der 'dres pas sdug bsngal bar ma chud myong bas nyam thag pa'i skad 'byin pas sems can du shes pa tsam mo / /
lcags kyi zhib ma'i nang du lcags kyi me 'dag rab tu 'bar bar 'khrab tu 'jug go / /
lcags kyi sa gzhir lcags kyi ri chen po rnams la 'bab 'dzeg byed du 'jug cing /
kha nas lce phyung ste phur pa brgyas brgyangs nas glang gi ko ba la byed pa bzhin thang bcad de gnyer ma dang kham khum med par byed do / /
yang lcags kyi sa gzhi la gan rkyal du bzhag ste /
lcags kyi 'byed spyad kyis kha phye nas lcags kyi thu lum 'bar ba khar 'jug cing /
zangs bskol ba khar blugs nas kha dang lkog ma dang rgyu ma rnams tshig ste ro smad nas 'byung ngo / /
lhag ma gzhan ni rab tu tsha ba bzhin no / /
sdug bsngal de rnaMs yun ji tsam du myong ba ni bshes spring las /
de ltar sdug bsngal shin tu mi bzad lo / /
bye ba phrag brgyar nyams su myong yang ni / /
ji srid mi dge de zad ma gyur pa / /
de srid srog dang 'bral bar mi 'gyur ro / /
zhes gsungs pa ltar ro / /
de yang mi lo lnga bcu la rgyal chen rigs bzhi pa'i zhag gcig /
de sum cu la zla ba /
de bcu gnyis la lor byas pa'i lo lnga brgya ni rgyal chen rigs bzhi pa'i tshe tshad yin la /
de thams cad la zhag gcig /
de sum cu la zla ba /
de bcu gnyis la lor byas pa'i lo lnga brgya ni dmyal ba yang sos pa'i tshe tshad do / /
de bzhin du mi lo brgya dang /
nyis brgya dang /
bzhi brgya dang /
brgyad brgya dang /
stong drug brgya ni suM cu rtsa gsum pa nas gzhan 'phrul dbang byed pa'i bar gyi rim pa bzhin zhag gcig yin la /
tshe tshad ni lha'i lo stong /
nyis stong /
bzhi stong /
brgyad stong /
khri drug stong thub bo / /
de dag ni rim pa ltar thig nag nas tsha ba'i bar gyi zhag re rer byas pa'i rang lo stong nas /
khri drug stong gi bar thub la /
rab tu tsha ba pas ni bskal phyed dang /
mnar med pas ni bar bskal gcig thub par mdzod dang sa'i dngos gzhi las gsungs so / /
gnyis @# / /
panye 'khor ba'i dmyal bani /
dmyal ba brgyad po de re re la yang rtsig ngos bzhi bzhi dang sgo bzhi bzhi yod la /
de dag gi phyi rol tu ni lcags kyi ra bas bskor zhing ra ba de la yang sgo bzhi bzhi yod do / /
sgo de re re na sems can dmyal ba lhag pa bzhi bzhi yod de /
me ma mur gyi 'obas /
ro myags kyi 'dam mam phyi sa'i 'dam ro ltar mnam pa /
spu gri'i lam sogs dang /
chu klung rab med do / /
de la dang po ni me mur pus nu ba tsam yod la /
sems can de dag gnas 'tshol du 'gro ba na der rkang pa bzhag pa'i tshe pags pha dang sha khrag kun 'jig la bteg pa'i tshe de dag slar skye'o / /
gnyis pa ni de dang 'dab chags pa na phyi sa'i 'dam ro ltar mnam pa yod pa la sems can gnas 'tshol ba dag gis brgal ba dang der 'gyel nas mgo man chad bying ste 'dug go /
'dam de na 'bu mchu rnon zhes bya ba yod pas de dag gis pags pa dang sha dang rgyus pa dang rus pa rnams 'bigs shing rkang la gtugs shing 'bru bar byed do / /
gsum pa ni 'dam de dang 'dab chags pa na spu gri'i so gtams pa'i lam yod de /
sems can gnas 'tshol ba dag der song ba dang rkang pa bzhag na ni pags pa dang sha dang khrag gcod la bteg na de dag slar skye'o / /
de dang 'dab chags pa na nags tshal ral gri'i lo ma can yod de /
sems can gnas 'tshol ba dag der song ste de'i grib ma la brten cing 'khod pa na shing las ral gri lhags te de dag gis yan lag dang nyid lag gsheg go / /
de dag der 'gyel ba na khyi sre bo dag 'ongs nas rgyab nas 'thog cing za'o / /
de dang 'dab chags pa na lcags kyi shing shal ma li'i tshal yod de /
sems can gnas 'tshol ba dag der song ba dang de la 'dzeg tu 'jug ste /
'dzeg pa'i tshe tsher ma'i rtse kha thur du lta la /
'babs pa'i tshe kha gyen du lta ste /
de dag gis yan lag dang nyid lag gsheg go /
de na kha lcags kyi mchu can bya ba yod pas des phrag pa'am mgo bo la bsdad nas mig 'bras 'thog cing za'o / /
de dag ni mtshon cha'i gnod par 'dra bas gcig tu bya'o / /
bzhi pa ni /
shal ma li dang 'dab chags pa na chu klung rab med ces bya ba 'gyur byed kyi chu bskol bas gang ba yod de /
sems can gnas 'tshol ba dag der lhung nas steng 'og tu 'gro zhing 'tshed pa ni /
dper na zangs chus bkang ba me chen po spar ba'i nang du sran ma sogs blugs pa bzhin no / /
chu klung de'i 'gram gnyis na lag na dbyug pa dang mchil pa dang rgya bzung ba dag bsdad nas phyir 'byung du yang mi ster la /
mchil pa 'am rgyas phyir phyang nas sa gzhi chen po 'bar ba la gan rkyal du bzhag ste ci 'dod ces 'dri'o / /
de dag gis /
bdag gis ci yang mi shes mi mthong ste /
'on kyang bkres so / /
skom mo / /
zer ba na lcags kyi thu lum me rab tu 'bar @# / /
ba khar 'jug cing /
zangs bskol ba khar lbugs so / /
nye 'khor ba dang nyi tshe ba gnyis la tshe tshad nges med du sa'i dngos gzhir bshad do / /
'on kyang sdug bsngal de dag myong ba'i las kyi nus pa ma zad pa de srid du sdug bsngal myong bar 'gyur ro / /
gsum pagrang dmyal+ni /
sems can dmyal ba chen po brgyad kyi thad so dpag tshad khri phrag re'i pha rol na yod cing /
'di nas dpag tshad sum khri nyis stong gi 'og na chu bur can yod la /
de nas dpag tshad nyis stong nyis stong gis chod pa na gzhan bdun yod do / /
de la brgyad las chu bur can ni /
lhags ba chen pos btab pas lus thams cad chu bur byung pa bzhin du 'khums pa'o / /
chu bur rdol pa ni /
chu bur rdol ba bzhin du 'khums pa'o / /
so tham tham pa dang /
kyi hud zer ba dang /
a chu zer pa ni /
tshig 'don lugs las btags pa'o / /
ut+pal ltar gas pa ni /
lhags pa chen pos btab pas kha dog sdo zhing kha lnga 'am drug tu gas pa'o / /
padma ltar gas pa ni /
sngon po las 'das nas dmar por gyur te kha bcu'am de las mang bar gas pa'o / /
padma ltar cher gas pa ni /
pags pa shin tu dmar bar gyur nas kha brgya 'am de las kyang mang bar gas pa'o / /
de dag ni sa'i dngos gzhir bshad do / /
tshe tshad ni /
ma ga d+ha'i til gyi sbyang khal brgyad cu pa zhig til gyis byur bur bkang ste de nas lo brgya brgya na til re re phyung bas til de ma lus par zad pa las chu bur can gyi tshe ches ring ba dang /
'og ma rnams kyi tshe ni snga ma snga ma las nyi shu 'gyur du gsungs so / /
bzhi panyi tshe ba'i dmyal ba ni /
tsha dmyal dang grang dmyal gyi nye 'khor na yod cing mi'i yul na'ang yod par sa'i dngos gzhir gsungs la /
mtsho chen po'i 'gram dang nye ba na yod par yang lung gzhi las gsungs te /
dge 'dun srungs kyi rtogs brjod las 'byung ba bzhin no / /
gnyis pa /
der skye ba'i rgyu mang du bsags zin la bsams te 'jigs dgos pa ni /
de ltar na de dag tu skye ba'i rgyu ni 'og nas 'chad pa ltar shin tu 'byung nye bas nyi ma re re zhing yang mang bo gsog la /
sngar bsags kyang da dung dpag tu med pa yod pas yid bde bar sdod pa mi rigs pas de dag bsams la 'jigs par bya ste /
de dag dang bar na dbugs gyu gyu ba 'di las med pa'i phyir te /
spyod 'jug las /
dmyal ba yi ni las byas nas / /
ci phyir 'di ltar bde bar gnas / /
zhes dang /
bshes spring las kyang /
sdig can dbugs 'byung 'gag pa tsam zhig gi /
dus kyis bar du chod rnams dmyal ba yi / /
sdug bsngal gzhal yas thos nas rnam stong du / /
mi 'jigs gang lags rdo rje'i rang bzhin no / /
dmyal ba bris pa mthong dang thos pa dang / /
dran dang bklags dang gzugs su bgyis rnams kyang / /
'jigs pa skyed par 'gyur na mi bzad pa'i / /
rnam smin nyams su myong na smos ci 'tshal / /
@# / /
zhes so / /
sdug bsngal drag po yang bshes spring las /
bde ba kun gyi nang na sred zad pa / /
bde ba'i bdag po bgyid pa ji lta bar / /
de bzhin sdug bsngal kun gyi nang na ni / /
mnar med dmyal ba'i sdug bsngal rab mi bzad / /
'di ni nyin gcig mdung thung sum brgya yis / /
rab tu drag btab sdug bsngal gang lags pa / /
des ni dmyal ba'i sdug bsngal chung du la'ang / /
'ol yang mi bgyi char yang mi phod do / /
zhes so / /
de lta bu'i sdug bsngal skyed pa'i rgyu ni rang gi nyes spyod kho na yin par shes par byas la /
nyes spyod chung dus kyang mgos pa la rtsal ci yod kyis 'bad de /
de nyid las /
mi dge'i 'bras 'di rnams kyi sa bon ni / /
lus ngag yid kyi nyes spyod khyod kyis ni / /
ci nas de rdul tsam yang ma mchis pa / /
de ltar nyid kyi rtsal gyis 'bad par mdzod / /
ces so / /
gnyis pa ni /
dud 'gro rnams mthu che bas chung ba gsod pa dang /
lha mi'i yo byad du gyur te /
rang dbang med cing gzhan dbang du gyur pas gsod pa dang brdeg pa dang gnod pa byed la /
lha mi dang lhan cig rgyu bas gnas gzhan med par sa'i dngos gzhir bshad /
de dag gi gnas kyi rtsab rgya mtsho chen po dang /
gzhan rnams ni de las 'phros pa yin par mdzod 'grel las bshad do / /
gzhan yang mun pa dang chur skyes shing de dag tu rgas te 'chi ba dang khur lci bas ngal ba dang rmo ba dang spu 'breg pa dang bda' ba dang /
gsod lugs kyang mi 'dra ba du mas nyam thag par byas te gsod pa dang /
bkres skom dang nyi lhags kyis gzir ba dang /
rngon pa sogs kyis sgo du ma nas gtse bas /
de dag la dus nam yang 'jigs ye re bas sdug bsngal ba'i tshul rnams bsams te skyo zhing yid 'byung bar bya'o / /
tshe tshad ni mdzod las /
dud 'gro rnams /
mchog ring bskal pa'o / /
zhes tshe ring bas bskal pa tsam thub cing thung ba nges med du bshad do / /
gsum pa ni /
ser sna shas cher bsten pa rnams yi dwags su skye la /
de dag kyang bkres skom dang ldan pa /
pags pa dang sha khrag bskams pas sdong dum tshig pa lta bu /
gdong skras khebs pa /
kha shin tu bskams shing lces ldag pa'o / /
'di la gsum /
zas skom la phyi na sgrib pa yod pa /
zas skom la nang gi sgrib pa yod pa /
zas skom nyid la sgrib pa yod pa'o / /
drang po ni| de dag chu mig dang mtsho dang mtshe'u rnams su rgyu ba na /
der sems can ral gri dang mdung dang mdung thung bzung ba dag gis phyir 'gog par byed pa dang /
chu yang rnag khrag tu mthong nas 'thung bar mi 'dod pa'o / /
gnyis pa ni /
kha khab mig tsam yod pa dang kha 'bar ba dang wa ba can dang gsus pa che ba ste /
gzhan gyis gegs ma byas par rang gis zas skom rnyed du zin kyang bza' btung mi nus pa'o / /
gsum pa ni /
me lce'i @# / /
phreng ba can zhes bya bas ni zos ba dang 'thungs pa thams cad mer 'bar nas 'tshig la /
ljan ljin za ba zhes bya bas ni bshad gci za zhing 'thung ba dang /
mi gtsang zhing mnam la dring ba dang gnod pa dang smad par bya ba tsam la bza' btung byed do / /
kha cig ni rang gi shal bcad cing za la /
gtsang ma dang bzang po'i bza' btung spyod mi nus so / /
gnas ni /
rgyal po'i khab 'dzam bu'i gling 'di'i 'og dpag tshad lnga brgyas bcad pa na yod cing /
gzhan ni de las 'phros par mdzod 'grel las bshad do / /
tshe tshad ni sa'i dngos gzhi dang mdzod+las /
mi rnams kyi zla ba gcig la zhag gcig tu byas pa'i rang lo lnga brgya thub par gsungs la /
bshes spring las /
bar chad med par sdug bsngal bsten gyur pa / /
nyes par spyad pa'i las kyi zhags pa ni / /
sra bas bcings pa'i lus can kha cig lo / /
lnga stong dag dang khrir yang 'chi mi 'gyur /
zhes gsungs te /
yi dwags kha cig gi tshe tshad lo lnga stong dang /
kha cig gi lo khri yin par 'grel par bshad do / /
ngan song gsum ga la lus kyi tshad nges pa med de /
mi dge ba'i dbang gis che chung sna tshogs su sa'i dngos gzhir gsungs so / /
gnyis pa myong ba ma thon bar du skom dgos tshul ni /
de ltar na /
ngan 'gro'i sdug bsngal de rnams bsams pa na /
da lta me ma mur du lag pa bcug nas zhag gcig sdod pa dang /
dgun lhags sa sgang la 'khyag sbubs su gos med par de tsam du sdod pa dang /
zhag kha yar bza' btung med pa dang /
lus la sbrang bu sogs kyis so btab pa tsam yang bzod dka' na /
tsha dmyal /
grang dmyal /
yi dwags /
dud 'gro gcig gis gcig gson por mid pa'i sdug bsngal sogs bdag gis ji ltar bzod snyam du /
da ltar gyi nyams la dpags nas shin tu 'jigs shing skrag pa'i yid kyi 'gyur ba ma thon par du bsgom bar bya'o / /
da lta rten bzang bas de ltar bsams na sngar bsags sbyong ba dang /
phyi ma la 'jug pa nyung du 'gro zhing /
dge ba sngar bsags 'dun pa drag po'i smon lam gyis kha bsgyur bas mang por spel ba dang /
gsar du 'jug pa'i sgo du ma zhig la zhugs pas chog pas nyi ma re re la yang dal ba don can du byar yod la /
da lta de rnams ma bsams na ngan 'gror lhung ba'i tshe 'jigs pa de dag skyob pa'i skyabs btsal yang mi rnyed cing /
nge'i tshe bya ba dang bya ba ma yin pa'i 'dor len la blo'i mthu med par spyod 'jug las gsungs so / /
gnyis pa'jig rten phyi mar bde ba'i thabs bsten pala gnyis /
bstan pa la 'jug pa'i sgo dam pa skyabs 'gro sbyang ba /
bde legs thams cad kyi rtsa balas 'bras layid ches kyi dad pa bskyed pa'o / /
dang po la bzhi /
gang la brten nas skyabs su 'gro ba'i rgyu /
de la brten nas skyabs su 'gro ba'i yul /
ci tsam gyis skyabs su song ba'i tshul /
skyabs su @# / /
song nas bslab par bya ba'i rim pa'o / /
dang po ni /
spyir rgyu mang yang 'dir ni sngar bshad pa ltar tshe 'dir mi sdod par myur du 'chi ba dang /
shi ba'i 'og tu yang gang du skye la rang dbang med cing las kyi gzhan dbang can yin la /
las kyang spyod 'jug las /
ji ltar mtshan mo mun nag sprin rum na / /
glog 'gyu skad cig rab snang ston pa ltar / /
de bzhin sangs rgyas mthu yis brgya lam na / /
'jig rten bsod nams blo gros thang 'ga' 'byung / /
de ltas dge ba nyam chung nyid la rtag /
sdig pa stobs chen shin tu mi bzad pa / /
zhes gsungs pa ltar dkar po'i las stobs chung zhing nag po'i las shin tu stobs che bas ngan 'gror ltung ba'i tshul bsams pas ngan+'+g+ros 'jigs shing dkon mchog la de las skyob pa'i nus pa yod par yid ches pa gnyis yin no / /
des na de gnyis tshig tsam du song na skyabs 'gro yang de dang 'dra la /
de gnyis shugs drag la brtan pazhig yod na skyabs 'gro yang yid 'khul ba zhig 'ong bas rgyu gnyis la 'bad par bya'o / /
gnyis pa la gnyis /
yul ngos gzung ba /
de skyabs su 'os pa'i rgyu mtshan no / /
dang po ni /
bstod pa brgya lnga bcu pa las /
gang zhig la ni nyes pa kun / /
gtan nas yong ye mi mnga' zhing / /
gang la rnam pa thams cad du / /
yon tan thams cad gnas gyur pa / /
gal te sems shig yod na ni / /
de nyid la ni skyabs 'gro zhing / /
de bstod de ni bkur ba dang / /
de yi bstan la gnas pa'i rigs / /
zhes gsungs pa ltar skyabs dang skyabs ma yin pa 'byed pa'i blo zhig yod na ni /
slu ba med pa'i skyabs sangs rgyas bcom ldan 'das la skyabs su 'gro bar rigs so / /
des ni chos dang dge 'dun dkon mchog kyang mtshon pa yin te /
skyabs 'gro bdun cu pa las /
sangs rgyas chos dang dge 'dun ni / /
thar pa 'dod pa rnams kyi skyabs / /
zhes so / /
gnyis pala gnyis las /
dang po rgyu mtshan dngosni /
rang nyid 'jigs pa thams cad las grol /
gzhan 'jigs pa las sgrol ba'i thabs la mkhas /
kun la thugs rje chen po nye ring med par 'jug /
phan btags ma btags thams cad kyi don mdzad pa zhig skyabs su 'os la /
de yang sangs rgyas kho na la yod kyi dbang phyug sogs la med pas /
de nyid skyabs yin la /
de'i phyir des bstan pa'i chos dang nyan thos kyi dge 'dun yang skyabs su 'os so / /
gnyis pa rgyu'i gtso bo yid ches la nan tan du gdams pa ni /
des na bsdu ba nas gsungs pa 'di rnams la nges pa drangs nas rtse gcig pa'i blo ltos 'cha' nus na mi skyob pa mi srid pas snying thag pa nas nges pa bskyed par bya ste /
rang skyob pa la rgyu gnyis las phyi'i rgyu ma tshang ba med par ston pas bsgrubs zin kyang nang gi rgyu blo bkal nas skyabs su 'dzin pa ma byung bas sdug bsngal ba yin pa'i phyir ro / /
gsum pa la bzhi /
@# / /
yon tan shes pa /
khyad par shes pa /
khas blangs pa /
gzhan du mi smra bas skyabs su song ba'o / /
dang po ni /
skyabs kyi yon tan dran dgos pas de la gsum /
sangs rgyas kyi yon tan /
chos dang /
dge 'dun gyi yon tan no / /
dang po layon tan dngos dang /
'phros don gnyis las /
dang po labzhi /
sku'i yon tan /
gsung gi yon tan /
thugs kyi yon tan /
'phrin las kyi yon tan no / /
dang po ni /
sangs rgyas kyi mtshan dang dpe byad rnams dran par byed pa ste /
dpe la bstod pa las /
khyod sku mtshan gyis spras gyur pa / /
mdzes gyur mig gi bdud rtsi ni / /
sprin med ston gyi nam mkha' la / /
skar ma'i tshogs kyis spras pa 'dra / /
thub pa gser gyi mdog ldan pa / /
chos gos kyis g.yogs mdzes gyur pa / /
gser gyi ri bo'i rtse mo ni / /
mtshams kyi sprin gyis dkris pa 'dra / /
mgon khyod rgyan gyis ma brgyan kyang / /
zhal gyi dkyil 'khor mdangs gang yin / /
zla ba'i dkyil 'khor rgyas gyur pa / /
sprin dang bral la'ang de ma mchis / /
khyod kyi zhal gyi padma dang / /
padma nyi mas kha bye ba / /
bung bas mthong na pad mar ni / /
the tshom dpyang thag la 'jug 'gyur / /
khyod zhal gser gyi mdog ldan par / /
tshems dkar mdzes par gyur pa ni / /
gser gyi ri gseb ston ka yi / /
zla zer dri med zhugs pa 'dra / /
mchod 'os khyod kyi phyag g.yas ni / /
'khor lo'i mtshan gyis mdzes gyur pa / /
'khor bas skrag pa'i mi rnams la / /
phyag gis dbugs 'byin mdzad pa lags / /
thub khyod gshegs par gyur pa'i tshe / /
zhabs gnyis dpal gyi pad ma 'dras / /
sa gzhi 'di ni bris gyur pa / /
padma can gyis ji ltar mdzes / /
zhes gsungs pa ltar dran par bya'o / /
gnyis pa ni /
'jig rten gyi khams kyi sems can gang yod kyis dus gcig tu dri ba mi 'dra ba re re nas dris kyang sems kyi skad cig gcig dang ldan pa'i shes rab kyis bzung nas /
gsung gcig gis dri ba thams cad kyi lan mdzad cing /
de rnams kyis kyang rang rang gi skad du go bar 'gyur ba shin tu rmad du byung ba'i tshul sems pa ste /
bden pa po'i le'u las /
'di ltar sems can kun gyis nges pa'i tshig /
mang po dag gis dus gcig zhu zhus na / /
sems kyi skad cig gcig la thugs chud nas / /
gsung dbyangs gcig gis so sor lan yang 'debs / /
de lta bas na 'dren pa 'jig rten na / /
tshangs pa'i sgra dbyangs gsung sgrog mkhyen bar mdzod / /
de ni lha mi sdug bsngal mthar 'byin pa'i / /
chos kyi 'khor lo rab tu bskor ba mdzad / /
ces gsungs pa'i tshul gyis sems pa'o / /
gsum pa la gnyis /
mkhyen pa'i yon tan /
brtse ba'i yon tan no / /
dang po ni /
shes bya ji lta ba dang ji snyed pa thams cad la lag mthil du skyu ru ra bzhag pa ltar mkhyen pa thogs pa mi @# / /
mnga' bar 'jug pas /
shes bya mtha' dag la thub pa'i mkhyen pas khyab kyi /
de las gzhan pa rnams kyi ni shes bya rgya che la /
shes pa rgya chung bas ma khyab pa yin no / /
de yang bsngags 'os bsngags bstod las /
khyod 'ba' zhig gi ye shes kyis / /
shes bya mtha' dag khyab lags kyi / /
khyod las gzhan pa thams cad kyi / /
shes bya kho na lhag pa lags / /
zhes dang /
bcom ldan dus kun gtogs pa'i chos / /
rnam kun 'byung gnas thams cad ni / /
phyag mthil skyu ru ra lta bur / /
khyod kyi thugs kyi spyod yul gyur / /
chos rnams g.yo dang mi g.yor bcas / /
gcig dang sna tshogs so so la / /
mkha' la rlung dag rgyu ba bzhin / /
khyod kyi thugs dag thogs mi mnga' / /
zhes gsungs pa ltar bsam pa'o / /
gnyis pa ni /
sems can rnams nyon mongs pas rang dbang med par bcings pa bzhin du thub pa yang snying rje chen pos rang dbang med par bcings pas 'gro ba rnams sdug bsngal ba gzigs pa na thugs rje chen po rgyun chad med par skye ste /
brgya lnga bcu pa las /
'gro ba 'di dag thams cad ni / /
khyad med nyon mongs rnams kyis bcings / /
khyod ni 'gro ba'i nyon mongs dag /
dgrol slad yun ring thugs rjes bsdams / /
dang por khyod la phyag bgyi 'am / /
'on te gang gis 'khor bar khyod / /
skyon mkhyen yun ring de lta bur / /
bzhugs mdzad thugs rje che la bgyi / /
zhes dang /
bden pa po'i le'u las kyang /
gti mug mun pa mun nag gis rtag tu / /
sems ni bsgribs par gyur pa'i skye dgu dang / /
'khor ba'i btson rar chud par rnam gzigs na / /
drang srong dam pa de ni thugs rje skye / /
zhes gsungs pa ltar dran pa'o / /
bzhi pa ni /
sku gsung thugs kyi 'phrin las lhun gyis grub pa dang rgyun mi chad pa gnyis kyis sems can thams cad la phan 'dogs par mdzad pa'o / /
de yang gdul bya'i ngos nas bkrir rung na thub pas gdul bya de phun tshogs dang ma sprad pa dang rgud pa las ma drangs pa med pas /
bgyi bar 'os pa thams cad nges par mdzad par gsungs so / /
gnyis pa 'phros don la gsum /
dang po skyabs 'gro rnam ngag gi rgyu yid ches la nges pa rnyed pa ni /
po to ba'i zhal nas /
yang yang bsams na yid rje ches dang rgyud je dag tu song nas byin rlabs 'byung /
de la nges shes rnyed pas snying thag pa nas skyabs su song ste de'i bslab bya la slob tsam na ci byas thams cad sangs rgyas kyi chos bya ba cig tu 'gyur ba yin te /
gnyis pa yid ches ma rnyed pa ni /
'o skol sangs rgyas kyi mkhyen pa la mo ma rno shos tsam du yang mi rtsi gsung ngo / /
mo ma rno shos cig gis da lo khyod la rtsub chags med /
nga shes zer na bde 'bol gyis 'gro /
de na re /
da lo chags che 'di tsug gyis @# / /
'di ma byed zer na 'bad nas sgrub /
ma grub na 'di skad zer ba nges ma grub snyam nas blo mi bde ba byed /
sangs rgyas kyis 'di dang 'di gyis 'di dang 'di bsgrub bo zhes bcas pa la blo 'gel lam /
ma grub na blo mi bde ba 'ong ngam /
chos nas de skad bshad de da lta yul dus kyis de tsug mi btub 'di tsug byed dgos zer te /
sangs rgyas kyi gsung ras su bor nas rang shes cig gi thog tu 'gro ba yin gsung ste /
ma brtags nyams dga' ba tshig tsam la 'khrul ba min par yid nang du log nas zhib tu brtags na shin tu mang par snang ngo / /
gsum pa nges shes 'drongs pa la nan tan du gdams pa ni /
des na sangs rgyas kyi yon tan yang yang bsams la snying thag pa nas nges pa ci 'drongs la 'bad de /
de byung na de gang las byung ba'i chos dang chos de sgrub pa'i dge 'dun la yang nges pa de dang 'dra ba re 'ong bas skyabs 'gro gnad du 'gro la /
de min la ni lam gzhan lta zhog skyabs su 'gro ba yid 'khul ba'ang 'ong sa med do / /
gnyis pa ni /
sangs rgyas la gus pa rgyu mtshan du byas te /
sangs rgyas yon tan mtha' yas pa can 'di ni lung rtogs kyi chos 'gog pa dang lam gyi bden pa skyon spangs pa dang yon tan sgrub pa'i bdag nyid can mngon du byas pa dang bsgoms pa las byung ba'o / /
snyam du dran par bya ste /
chos yang dag par sdud pa'i don no / /
gsum pa ni /
gtso bo 'phags pa'i gang zag rnams yin la /
de yang chos kyi yon tan dran te de tshul bzhin du sgrub pa'i sgo nas dran par byed de /
chos yang dag par sdud pa'i don no / /
gnyis pakhyad par shes pani /
bsdu ba nas 'byung ba ltar dkon mchog gsum nang phan tshun gyi khyad par shes nas skyabs su 'gro ba'o / /
gsum pakhas blangs pani /
sangs rgyas la skyabs ston pa dang /
chos myang 'das la skyabs dngos dang /
dge 'dun la skyabs sgrub pa'i grogs su bzung ba'i sgo nas skyabs su 'gro ba ste /
'dul ba rgya cher 'grel las 'byung ba ltar ro / /
bzhi pagzhan du mi smra bani /
nang pa dang phyi pa'i ston pa dang bstan pa dang de la slob pa rnams kyi mchog dman shes nas dkon mchog gsum kho na la skyabs su 'dzin gyi /
de dag dang mi mthun pa'i ston pa sogs la skyabs su mi 'dzin pa'o / /
de gnyis kyi khyad par la ston pa'i khyad par ni /
sangs rgyas ni skyon+med cing yon tan rdzogs la /
gzhan gyi ston pa ni de las bzlog pa ste /
khyad par 'phags bstod las /
bdag ni ston pa gzhan spangs nas / /
bcom ldan khyod la skyabs mchis pa| |de ci'i slad du zhe na khyod / /
skyon mi mnga' la yon tan ldan / /
zhes dang /
mu stegs gzhan gyi gzhung lugs la / /
ji lta ji ltar rnam bsams pa / /
de lta de ltar mgon khyod la / /
bdag gi sems 'di dad par @# / /
gyur / /
de ltar thams cad mkhyen min pa'i / /
grub mtha'i skyon gyis brlag sems ldan / /
bsam brlag rnams kyis skyon med pa'i / /
ston pa khyod kyang mi mthong ngo / /
zhes gsungs pa ltar ro / /
bzhi pa ladngos dang /
ma dag pa bsal ba gnyis kyi dang po lagnyis /
so so'i bslab bya /
thun mong gi bslab bya'o / /
dang po la gnyis /
dgag pa dang /
bsgrub pa'i bslab bya'o / /
dang po ni /
myang 'das las /
gang zhig gsum la skyabs 'gro ba / /
de ni yang dag dge bsnyen te / /
nam du'ang lha ni gzhan dag la / /
skyabs su song ba ma yin no / /
dam pa'i chos la skyabs 'gro ba / /
'tshe zhing gsod pa'i sems dang bral / /
dge 'dun la yang skyabs 'gro ba / /
mu stegs can dang 'grogs pa min / /
zhes gsungs pa ltar lha gzhan la skyabs su mi 'gro ba dang /
sems can la gnod 'tshe spong ba dang /
mu stegs can dang mi 'grogs pa gsum mo / /
de la dang po ni /
'jig rten pa'i lha drag po dang khyab 'jug sogs la'ang phugs kyi skyabs su mi 'dzin na /
yi dwags su gyur pa'i gzhi bdag dang klu la lta ci smos /
de yang skyabs gsum la yid ma ches nas de dag la blo 'gel na mi rung ba yin gyi /
de dag la 'phral gyi chos ldan gyi bya ba 'ga' zhig gi grogs 'chol ba mi rung ba min no / /
dper na sbyin bdag la 'tsho ba'i grogs 'chol ba dang /
sman pa ma nad gso ba'i re ltos 'cha' ba bzhin no / /
gnyis pa ni mi dang dud 'gro sog khal brdeg pa bcing ba go rag 'jug pa sna bshugs pa mi theg bzhin du 'gel ba sogs bsam pa dang sbyor bas gnod 'tshe spong ba'o / /
gsum ba ni dkon mchog gsum la skyabs su yid mi ches shing shar bar byed ba rnams dang mthun par mi byed pa'o / /
gnyis pala gsum /
sangs rgyas chos dge 'dun gyi rten la slab tshul lo / /
dang po la gnyis las sangs rgyas kyi rten la bslab tshul dngosni /
sangs rgyas kyi sku gzugs ri mor bris ba legs nyes ci 'dra zhig la'ang dpyas mi gdags shing 'o brgyal sar mi gzhag /
gta' mar 'jog pa sogs mi gus pa dang brnyas thabs spangs nas /
ston pa ltar bkur ba'i zhing du gzung ste /
bshes spring las /
ji ltar bde gshegs sku gzugs shing las kyang / /
bgyis pa ci 'dra yang rung mkhas pas mchod / /
ces gsungs so / /
gnyis pa mgus pa'i rnam smin sngon byung gi dpe ni /
lung rnam 'byed las /
shed bu ser skyas slob pa dang mi slob pa'i dge 'dun rnams la glang po'i mgo can khyod kyis chos sam chos ma yin pa ci shes /
zhes pa sogs dan smras mi 'dra ba bco brgyad byas pas /
mgo brnyan mi 'dra ba bco brgyad yod pa'i chu srin nya'i rigs su skyes te /
ston pa 'od srungs kyi dus nas shAkya'i rgyal po'i bar du dud 'gror bsdad par gsungs @# / /
pa dang /
lung phran tshegs las /
ston pa 'khor ba 'jig mya ngan las 'das rjes su /
rgyal po mdzes ldan gyis mchod rten chen po zhig byed du bcug pa na gla mi zhig gis 'di lta bu'i mchod rten chen po nam zin par 'gyur ma shes so / /
zhes lan gnyis su 'phyas pa la /
phyis legs par zin pa na 'gyod de /
gla rngan gyis gser gyi dril bu byed du bcug ste mchod rten la btags pas /
mdog ngan zhing lus chung la skad snyan pa'i snyan pa bzang ldan du skyes par gsungs pas /
sku gzugs la 'di ni 'di 'dra'o / /
zhes mi smra zhing sku gzugs rgyu bzang po dang chen po sgrub pa la 'phya ba dang /
de las bzlog pa'i kha gtogs sogs byar mi rung ngo / /
rnal 'byor pa chen pos jo bo la 'jam dbyangs kyi sku zhig gzigs su phul nas 'di legs nyes ci 'dra /
legs na rong pa 'gar dges byin pa'i gser zho bzhi byin nas len pa lags zhus pas /
jo bo'i zhal nas rje btsun gyi sku la mi legs pa med lha bzo ni 'bring gsung nas spyi bor bzhag /
bzo zin pa kun la'ang de ltar mdzad skad /
gnyis pa chos kyi bslab bya la gnyis /
dngos dang /
gong ma rnams kyi mdzad tshul lo /
dang po ni /
chos tshig bzhi pa zhig yan chad la yang ma gus pa spang zhing /
glegs bam gtar 'jug pa /
zong du byed pa /
sa sgre bo dang 'o brgyal sar 'jog pa /
lham dang sbrags te 'khur ba dang 'gom yugs sogs spangs te chos dkon mchog ltar gus par byed do / /
gnyis pa ni /
dge bshes spyan snga ba gsung rab gdan drangs pa mthong ba na thal mo sbyar nas ldang /
phyis ldang ma nus pa na thal mo sbyor skad /
jo bo mnga' ris su byon pa na sngags pa zhig khong la chos mi nyan pa la /
yig mkhan zhig gis so dreg gis chos la skud pa gzigs nas jo bos ma bzod par a tsa ma mi rung mi rung gsungs pas sngags pa de dad de chos nyan skad /
shar ba'i zhal nas rang cag chos la rtsed mo ci yang byed par 'dug ste chos dang chos smra ba la ma gus pa shes rab 'chal ba'i rgyu yin /
rmongs pa da lta'i 'dis chog 'di las rmongs na ci btub gsung ngo / /
gsum pa dge 'dun gyi bslab pa bya la /
dngos dang /
gong ma'i mdzad tshul phan yon bcas pa gnyis las /
dang po ni /
dge 'dun nam rab byung gi rtags tsam 'dzin pa la yang mi gshe zhing mi brnyas pa dang /
khyed dang nged kyi tsho zhes ris su bcad nas dgrar lta ba rnam pa thams cad du mi bya bar dge 'dun dkon mchog ltar gus par byed de /
lhag bsam bskul ba las /
yon tan 'dod pa nags na gnas pa yis / /
pha rol dag gi skyon la brtag mi bya / /
bdag ni khyad par 'phags shing bdag mchog ces / /
de snyam du ni sems bskyed mi bya'o / /
rgyags 'di bag med kun gyi rtsa ba ste / /
dge slong dman la brnyas @# / /
par long mi bya / /
bskal ba gcig gis thar pa thob mi 'gyur / /
'di ni bstan pa 'di la go rim yin / /
zhes so / /
gnyis pa ni /
dge bshes ston pa dang rnal 'byor pa chen pos lhan pa ser po re 'gom pa'i sar yod pa yang mi 'gom par sprugs nas gtsang sar skyel ba'i phyag len ltar bslab ste /
rang nyid dkon mchog la gus pa de tsam du 'gro ba rnams kyang rang la ches cher gus par 'gyur ba'i phyir te /
ting nge 'dzin rgyal po las /
ci 'dra ba yi las byas pa / /
'bras bu de 'dra thob par 'gyur / /
zhes so / /
gnyis pa la drug /
dkon mchog gsum gyi khyad par dang yon tan rjes su dran pas yang dang yang du skyabs su 'gro ba /
bka' drin chen po rjes su dran pas dus rtag tu mchod pa la brtson zhing bza' ba dang bca' ba'i phud kyang dbul ba /
snying rje chen po rjes su dran pas 'gro ba gzhan yang tshul 'di lta bu la 'god pa /
bya ba gang byed pa dang dgos pa ci yod pa na dkon mchog gsum la mchod nas gsol ba 'debs shing 'jig rten pa'i thabs gzhan spong ba /
phan yon shes nas nyin lan gsum mtshan lan gsuM du skyabs su 'gro ba /
dkon mchog gsum srog gam bzhad gad kyi phyir yang mi gtong zhing srung ba'o / /
dang po ni /
sngar bshad pa ltar phyi nang dang dkon mchog gsum nang phan tshun gyi khyad par dang de dag gi yon tan yang yang sems pa'o / /
gnyis pala bcu las /
dang po rgyun pa'i mchod pani /
rang la bde legs gang byung thams cad dkon mchog gi drin du shes par byas la byas pa bzo ba'i bsam pas mchod par bya'o / /
gnyis pa tshegs chung dus tshogs rdzogs pa'i khyad par ni /
bza' btung rgyun du bya dgos pas /
de'i tshe de dag gi phud kyis mchod pa ma chag na'ang tshogs mang po tshegs chud dus rdzogs pas chu yan chad gang la longs spyod pa'i phud kyis kyang snying thag pa nas mchod par bya'o / /
gsum pa ma dag pa'i mchod pa ni /
de yang sha ra ba'i zhal nas /
thud kyi sngo sa dang lo ma'i ser sa lta bu nas ma yin gyi gang bzang ba nas bya dgos la /
ja phud sun re la 'bul ba kun gyis kyang rdul sel ba 'dra ba res mi 'ong /
zhes gsung ngo / /
bzhi pa mchod par gus tshul ni /
dper na zhing sa bshin pa zhig la sa bon 'debs dus su ma btab par sdus pa 'dra na de 'jog mi phod pa ltar /
'di phyi'i bde legs thams cad 'byung ba'i zhing sa dam pa dus bzhi thams cad rgyun chad med par bde legs kyi sa bon btab pas chog pa 'di la yang dad pa'i gshol gyis bsod nams kyi zhing rmed par gyur cig /
ces mdo las gsungs pa ltar bya rgyu ma byung na ches shin tu phangs pas /
lnga pa mchod par brtson dgos pa ni /
zhing gi mchog la tha mal pa'i zhing gi mthong tsam yang med pa 'di 'o skol stangs bzang bar mi 'dug pas @# / /
dkon mchog mchod pa la dus thams cad du brtson par bya'o / /
drug pa de ltar mchod pas mngon mtho dang lam sogs thob pa ni /
de ltar byas na /
zhing dam pa la dge rtsa bskrun pa'i mthu las lam gyi rim pa rnams la blo'i mthu je rgyas su 'gro bas mnyan na tshig mi zin bsams na don mi go bsgoms na rgyud la mi skye ba'i blo mthu shin tu chung ba'i dus su zhing gi mthu la brten pa ni man ngag yin no / /
bdun pa mchod pa che chung sogs sems kyi khyad par yin tshul ni /
mchod pa yang dngos po la ma 'thogs rang gi dad pa la 'thogs pa yin /
gsung ba ltar dad pa yod na maN+Dal dang chu dang blos ma bzung ba'i mchod pa sogs kyis mchod pas chog pas zang zing med kyang de ltar bya /
yod bzhin du gtong mi nus par /
bdag ni bsod nams mi ldan bkren chen te / /
mchod pa'i nor gzhan bdag la cang ma mchis / /
zhes zer ba ni /
dung phor dri ma can cig tu spang spos re btab nas tsan dan ga pur spos kyi chu /
zhes dmus long gis mig ldan la mgo skor byed /
gsung ba dang 'dra'o / /
brgyad pa mchod pa'i dngos po g.yo med par gong ma'i rjes su bslab tshul ni /
phu chung ba'i zhal nas /
ngas dang po spang spos sna tsha ting nge ba phul /
de nas reng bu bzhi sbyor mngar sing ba da bul rgyu byung /
da lta a ka ru dang du ru ka sogs bsung ching de ba 'bul /
gsungs ba ltar mchod pa chung du la brnyas nas ma phul na tshe rngas po de 'dra zhig tu 'gro la /
chung rim nas nan tan bskyed na je bzang du 'gro bas khong gi phyag len ltar bslab ste /
khong gis res gcig la gser srang nyi shu rtsa gnyis kyi spos sbyar skad /
dgu pa yo byad la dbang thob pa'i sems dpa'i mchod tshul gyis ma dag pa'i lab tshul dgag pa ni /
yo byad la dbang thob pa'i sems dpa' chen po rnams kyis lus 'bum phrag du mar sprul ba dang /
lus re re la yang lag pa brgya stong la sogs par sprul te zhing thams cad du byon nas rgyal ba rnams la bskal pa du mar mchod pa mdzad na /
yon tan ltar snang res chog shes pa dag kho bo ni de lta bu la byang chub mi re zhes smra ba ni chos rgyus shin tu chung ba'i cal col lo / /
bcu pa rgya che ba'i dngos po gzhan gyis mchod tshul zhi /
dkon mchog sprin las /
mdo sde rnams las mchod pa dang rim 'gro bya ba rgya chen po gang yin pa de lta bu dag mnyan cing de dag snying thag pa nas lhag pa'i bsam pa mchog gis sangs rgyas dang byang chub sems dpa' rnams la bsngo'o / /
zhes gsungs pa ltar bya'o / /
gsum pa ni /
sems can gzhan yang ci nus kyis skyabs su 'gro ba la brtse bas 'god pa'o / /
bzhi pa ni /
bya ba ci 'dra zhig byed pa dang dgos pa ci 'dra ba zhig mthong yang dkon mchog gsum la brten pa dang /
de dag dang rjes su mthun pa'i dkon mchog mchod pa sogs bya yi /
de dag dang mi mthun pa'i bon la sogs pa rnam pa thams cad du brten du mi @# / /
rung bas dus thams cad du dkon mchog la blo khel bar bya'o / /
lnga paphan yon+la brgyad /
nang pa sangs rgyas par tshud pa /
sdom pa thams cad kyi rten du 'gyur ba /
sngon bsags pa'i las sgrib rnams bsrabs shing zad par 'gyur ba /
bsod nams rgya chen po gsog pa /
ngan 'gror mi ltung ba /
mi dang mi ma yin gyi bar chad kyis mi tshugs pa /
ci bsams pa thams cad 'grub pa /
myur du 'tshang rgya ba'o / /
dang po ni /
spyir phyi nang la 'jog tshul mang du snang na'ang jo bo dang shAn+ti pa skyabs 'gros 'byed par grags pas skyabs 'gro thob la ma btang ba la bya'o / /
des na sangs rgyas par tshud pa la dkon mchog gsum la snying thag pa nas ston pa la sogs par 'dzin pa dgos kyi de med na dge ba gang byas kyang sangs rgyas par mi tshud do / /
gnyis pa ni /
mdzod 'grel las /
skyabs su 'gro ba rnams ni sdom pa yang dag par blang ba thams cad la sgor gyur pa yin no / /
zhes dang /
skyabs 'gro bdun cu pa las kyang /
dge bsnyen gsum la skyabs 'gro ba / /
de ni sdom brgyad rtsa ba yin / /
zhes gsungs te /
skyabs 'gros myang 'das kyi bsam pa brtan par byed cing de las sdom pa skye ba la dgongs so / /
gsum pa ni /
bslab btus su skyabs 'gros sdig pa 'dag par ston pa'i skabs su 'dir phag gi rtogs brjod dper bya'o / /
zhes gsungs pas phag tu skye bar 'gyur ba'i lha'i bus skyabs 'gro byas pas der ma skyes pa lta bu'o / /
gang dag sangs rgyas skyabs dong ba / /
med dag ngan 'gror 'gro mi 'gyur / /
mi yi lu ni spangs nas su / /
de dag lha yi lus 'thob bo| |zhes chos dang dge 'dun la yang de ltar gsungs so / /
bzhi pa ni /
phar phyin bsdus pa las /
skyabs song bsod nams gzugs mchis na / /
khams gsum 'di yang snod du chung / /
rgya mtsho chen po chu yi gter /
phul gyis gcal bar gzhal mi nus / /
zhes gsungs pa ltar ro / /
lnga pa ni /
snga mas shes par bya'o / /
drug pa ni /
go sla'o / /
bdun pa ni /
chos ldan gyi bya ba gang sgrub pa'i thog mar dkon mchog la mchod de skyabs su song nas gsol ba btab na bde blag tu 'grub pa'o / /
brgyad pa ni /
seng ges zhus pa las /
dad pas mi khom spong bar 'gyur / /
zhes gsungs pa ltar dal ba khyad par can rnyed cing skyabs dang mjal nas lam khyad par can la slob la /
des ni ring po mi thogs par 'tshang rgya'o / /
de lta bu'i phan yon dran pas nyin lan gsum mtshan lan gsum du skyabs 'gro bya'o / /
drug pa ni /
lus srog longs spyod ni gdon mi za bar 'bral bas de dag gi phyir du dkon mchog btang na ni tshe rabs kun du sdug bsngal brgyud mar 'byung ba'i phyir ci la bab kyang skyabs mi gtang ngo snyam du dam 'cha' zhing /
bzhad gad tsam gyi phyir du yang skyabs gtong ba'i @# / /
tshig smra bar mi bya'o / /
gnyis pa ma dag pa bsal ba la bslab bya min pa dgag pa /
bslab bya so so'i khungs /
nyams gtong gi khyad par /
bstan pa'i 'jug sgo sogs phan yon che tshul gyis bslab bya las mi 'da' bar gdams pa bzhi las /
dang po ni /
phyogs gar 'gro yang de'i de bzhin gshegs pa la skyabs su 'gro ba la bslab ces pa'i bslab bya zhig gong ma rnams gsung ste khungs ma mthong ngo / /
gnyis pa ni /
de ltar thun mong gi bslab bya drug ni lam sgron 'grel par 'byung ba bzhin yin la /
so so'i bslab bya dang po gsum ni mdo sde las bshad cing phyi ma gsum ni skyabs 'gro yan lag drug las 'byung ngo / /
gsum pa ni /
bslab bya de dag dang 'gal ba la nyams pa dang gtong ba'i rgyur 'gyur tshul ni /
srog gi phyir yang mi gtong ba dang 'gal ba ni skyabs 'gro gtong ba dngos yin la /
de bzhin du dkon mchog gsum ma btang yang de dag dang mi mthun pa'i ston pa sogs gsum la gnyis 'dzin byed na yang gzhan du mi smra ba ngang 'gal zhing skyabs la blo ma khel bas gtong la /
de dag ma byung na bslab bya dang 'gal ba tsam yin gyi gtong rgyu min par sems so / /
bzhi pa ni /
de ltar na skyabs su 'gro ba ni sangs rgyas kyi bstan pa la 'jug pa'i sgo chen po yin zhing /
skyabs 'gro tshig tsam min pa yod na mthu phul du byung ba la brten pa yin pas phyi nang gi bar chad kyis mi brdzib dang /
yon tan gyi khyad par rnams bskyed sla zhing nyams dka' bas gong nas gong du 'phel bar 'gyur bas sngar bshad pa ltar 'jigs pa dang yon tan dran pa sogs kyi sgo nas skyabs su bzung zhing de'i bslab bya las mi 'da' ba la 'bad pa gnad che'o / /
gnyis palas 'bras la yid ches kyi dad pa bskyed pala gsum /
las 'bras spyir bsam pa /
bye brag tu bsam pa /
bsams nas 'jug ldog bya tshul lo / /
dang po la gnyis /
spyir bsam tshul dngos /
so sor phye ste bsam pa'o /
dang po la bzhi /
las nges pa'i tshul /
las 'phel che ba /
las byas pa dang mi 'phrad pa /
las byas pa chud mi za ba'o / /
dang pola gnyis las /
las nges pa'i tshul dngosni /
so so skye bo dang 'phags pa gang yin yang tshor ba sim pa'i rnaM pa can gyi bde ba tha na sems can dmyal bar skyes pa na rlung bsil ba langs pa la brten nas skyes pa yan chad thams cad ni sngon dge ba'i las bsags pa las 'byung gi /
mi dge ba'i las las bde ba 'byung ba ni gnas med la /
tshor ba gdung ba'i rnam pa can gyi sdug bsngal tha na dgra bcom pa'i rgyud la skyes pa man chad thams cad sngon mi dge ba bsags pa las 'byung gi /
dge ba'i las las sdug bsngal 'byung ba ni gnas med de /
rin chen phreng ba las /
mi dge ba las sdug bsngal kun / /
de bzhin ngan 'gro thams cad do / /
dge las bde 'gro thams cad dang / /
skye ba kun @# / /
du bde ba dag /
ces so / /
gnyis pa dkar chos kun gyi gzhir bshad pa ni /
de'i phyir bde sdug rnams ni rgyu med dang gtso bo dang dbang phyug sogs mi mthun ba'i rgyu las byung ba yang min par dge mi dge'i las spyi las bde sdug spyi dang /
bde sdug gi khyad par sna tshogs pa rnams kyang las gnyis kyi khyad par sna tshogs las cung zad kyang ma 'tshol bar so sor 'byung ba'i las 'bras nges can nam mi slu ba la nges pa rnyed pa ni /
sangs rgyas pa thams cad kyi yang dag pa'i lta ba zhes pa dkar chos thams cad kyi gzhir bsngags pa'o / /
gnyis pa ni /
las dge ba chung du las kyang 'bras bu bde ba shin tu che ba 'byung la| las mi dge ba chung ngu las kyang 'bras bu sdug bsngal shin tu chen po 'byung bas nang gi rgyu 'bras kyi 'phel 'dra ba ni phyi rol gyi rgyu 'bras la med do / /
de yang tshoms las /
sdig pa chung du byas pas kyang / /
'jig rten pha rol 'jigs chen dang / /
phung krol chen po byed 'gyur te / /
khong par song ba'i dug bzhin no / /
bsod nams chung du byas pas kyang / /
'jig rten pha rol bde chen 'dran / /
don chen dag kyang byed 'gyur te / /
'bru rnams phun tshogs smin pa bzhin / /
zhes so / /
gsum pa ni /
bde sdug myong ba'i rgyur gyur pa'i las ma bsags na las de'i 'bras bu bde sdug gtan mi myong ba ste /
ston pas tshogs grangs med pa bsags pa'i 'bras bu la spyod pa rnams kyis kyang de'i rgyu thams cad bsag mi dgos kyang cha gcig bas dgos so / /
bzhi pa ni /
las dge mi dge byas pa rnams kyis yid du 'ong mi 'ong gi 'bras bu 'byin pa ste /
khyad par 'phags bstod las /
bram ze rnams ni dge sdig dag /
byin pa len bzhin 'pho bar smra / /
khyod kyis byas chud mi za dang / /
ma byas pa dang 'phrad med gsungs / /
zhes dang /
ting nge 'dzin rgyal po las kyang /
de yang byas nas rig par mi 'gyur min / /
gzhan gyis byas pa tsho bar 'gyur ba'ang med / /
ces dang /
lung las kyang /
las rnams bskal pa brgyar yang ni / /
chud mi za ba'ang tshogs dang dus / /
rnyed na lus can rnams la ni / /
'bras bu dag tu 'gyur ba nyid / /
ces gsungs so / /
gnyis pa la gnyis /
las lam bcu gtso bor bstan pa /
las dang 'bras bu gtan la dbab pa'o / /
dang pola gsum las /
dang po /
mdo bstan bcos kyis bcur bshad pani /
de ltar bde sdug gi rgyu 'bras so sor nges pa dang /
las 'phel che ba dang /
ma byas pa dang mi 'phrad cing byas pa chud mi za bar rig pa des las dang 'bras bu'i tshul ji 'dra zhig la thog mar nges pa bskyed nas blang dor bya zhe na /
spyir legs nyes spyad nyes spyad kyi spyod pa 'jug pa'i sgo ni gsum du nges la /
sgo gsum gyi dge mi dge thams cad las lam bcur ma 'dus kyang dge mi dge'i che long ngam rags pa kha na @# / /
ma tho ba'i gzhi che ba rnams bcom ldan 'das kyis gnad bsdus nas nag po'i las lam bcur gsungs shing /
de dag spangs na don shin tu che ba'i gnad rnams kyang bcur 'du bar gzigs nas dkar po'i las lam bcur gsungs te /
mdzod las /
de las che long bsdus nas ni / /
dge dang mi dge ci rigs par / /
las kyi lam ni bcur gsungs so / /
zhes dang /
lung rnam 'byed las kyang /
ngag rnams bsrungs shing yid kyis rab bsdams te / /
lus kyis mi dge ba dag mi byed cing / /
las lam gsum po 'di dag rab sbyangs na / /
drang srong gsungs pa'i lam ni thob par 'gyur / /
zhes gsungs so / /
gnyis pa bcu'i blang dor gces par bshad pa ni /
de'i phyir sa bcu pa'i mdo nas /
mi dge bcu spong gi tshul khrims la bsngags pa'i don dbu ma la 'jug pa las kyang /
so so skye bo rnams dang gsung skyes dang / /
rang byang chub la bdag nyid des rnams dang / /
rgyal sras rnams kyi nges par legs pa dang / /
mngon mtho'i rgyu ni tshul khrims las gzhan med / /
ces bsdus nas gsungs so / /
gsuM pa tshul 'chos pa sdangs pa ni /
de ltar tshul khrims sna re la yang sdom sems yang yang bsten nas bsrung rgyu med kyang kho bo ni theg chen pa'o zhes smra ni shin tu smad de /
sa'i snying po'i mdo las /
dge ba'i lam bcu po 'di dag gis sangs rgyas su 'gyur gyi /
gang ji srid 'tsho'i bar du tha na dge ba'i las kyi lam gcig tsam yang mi srung la /
'on kyang tshig 'di skad du ba ni theg pa chen po ste /
nga bla na med pa yang dag par rdzoD pa'i byang chub 'tshol lo zhes zer na /
gang zag de ni shin tu tshul 'chos pa rdzun chen po smra ba sangs rgyas bcom ldan 'das thams cad kyi spyan sngar 'jig rten la slu bar byed pa chad par smra ba ste /
de rmongs bzhin du 'chi ba'i dus byed cing log par ltung bar 'gro'o / /
zhes gsungs so / /
log par ltung ba ni /
thams cad du ngan 'gro'i ming gi rnam grangs su go bar bya'o / /
gnyis palas dang 'bras bu gtan la dbab pala gsum /
nag po'i las 'bras /
dkar po'i las 'bras /
las kyi rnam dbye gzhan bstan pa'o / /
dang po la gsum /
nag po'i las lam dngos /
lci yang gi khyad par /
de dag gi 'bras bu bstan pa'o / /
dang pola las lam dngos dang /
las dang lam gyi khyad par gnyis /
dang po la bcu las /
dang po srog gcod la gzhi dang /
bsam pa /
sbyor ba /
mthar thug gzhi las dang poni /
de la srog gcod kyi gzhi ni sems can pha rol po'o / /
gnyis pabsam pa la gsum las /
dang po'du shes ni bzhi ste /
gzhi sems can lta bu la der 'du shes pa dang /
sems can min par 'du shes pa dang /
sems can min pa la sems can min par 'du @# / /
shes pa dang /
sems can du 'du shes pa bzhi ste /
'du shes dang po dang /
gsum pa ni ma 'khrul ba dang /
gnyis pa dang /
bzhi pa ni 'khrul ba'o / /
'di la kun slong bye brag pa dper na lhas byin kho na gsod snyam nas sbyor ba brtsams pa na mchod byin du nor byas bsad na dngos gzhi'i sdig med pas /
de lta bu la 'du shes ma 'khrul ba dgos shing /
sbyor ba'i dus su gang byung yang gsod snyam pa kun slong spyi zhugs yod na ma 'khrul ba mi dgos so / /
tshul 'di ni lhag ma dgu la'ang ci rigs par shes par bya'o / /
gnyis panyon mongs ni dug gsum gang rung ngo / /
gsum pakun slong gi gsod par 'dod pa'o / /
gsum pa la gnyis /
dang por sbyor ba rtsom pa po nisbyor ba rang gis sam gzhan byed du 'jug pa gnyis 'dra ste /
gnyis pasbyor ba'i ngo bo ni mtshon nam dug gam rig sngags kyi sgo nas byas pa gang rung ngo / /
bzhi pamthar thug ni sbyor ba de'i rkyen gyis de'i tshe'aM gzhan gyi tshe rang gi snga rol du shi ba'o / /
gnyis pama byin len gyi gzhisogs la bzhi las dang po gzhini /
gzhan gyis yongs su bzung ba'i rdzas gang rung ngo / /
gnyis pabsam pa la gsum las 'du shes dang nyon mongs ni sngar bzhin no / /
kun slong ni ma gnang yang pha rol las dbral bar 'dod pa'o / /
gsum pasbyor ba la sbyor ba po ni sngar dang 'dra la sbyor ba'i ngo bo ni mthus 'phrog pa dang 'jabs nas rku ba gang byed kyang 'dra'o / /
de yang bu lon dang bcol ba la g.yo byas pa dang g.yo thabs gzhan gyis kyang ma byin par len pa dang rang ngam gzhan don nam pha rol la gnod pa sogs kyi phyir byed na'ang ma byin len no / /
bzhi pomthar thug ni thob blo skyes pa'o / /
de yang 'phrog tu 'jug pa'am rkur 'jug na de la k+s+yes pas chog ste dper na rang gis ma she skyang mngags pas pha rol po bsad na de nam shi ba dang gsod du 'jug mkhan la dngos gzhi'i sdig pa 'byung ba bzhin no / /
gsum polog g.yem gyi gzhi sogs kyi dang pola bzhi las /
dang pobgrod bya min pa ni /
ma la sogs pa dang /
mas bsrungs pa sogs kyi bud med dang skyes pa thams cad dang ma ning dang rab byung ma'o / /
gnyis payan lag min pa ni mngal sgo ma gtogs pa'i kha la sogs pa'o / /
gsum pagnas min pa ni bla ma lta bu rnams kyi nye 'khor dang mchod rten gyi gnas sogs so / /
bzhi padus min pa ni sbrum ma dang bsnyen la gnas pa la sogs pa'o / /
gnyis pabsam pa la gsum las /
'du shesla mkhas pa'i bzhed tshul gsum gyi dang poni /
bsdu ba las de la der 'du shes pa /
zhes ma 'khrul ba dgos par gsungs la /
gnyis pa ni /
'dul ba las /
mi tshangs spyod kyi pham pa la 'du shes 'khrul ma 'khrul 'dra bar gsungs so / /
@# / /
gsum pa ni /
mdzod 'grel las /
rang gi yin pa'i 'du shes kyis gzhan gyi chung ma'i gan du song na las lam du mi 'gyur ba dang /
gzhan zhig gi chung ma la de las gzhan pa'i chung mar 'du shes nas zhugs pa la 'gyur ba dang mi 'gyur ba'i tshul gnyis bshad do / /
nyon mongs ni dug gsum gang rung ngo / /
kun slong ni mi tshangs par spyod bas 'grod par 'dod pa'o / /
gsum pasbyor ba ni de'i don la rtsol ba'o / /
bzhi pamthar thug ni gnyis kyis gnyis sprad pa'o / /
bzhi pardzun du smra ba'i gzhi la gnyis las /
dang pobrjod pa'i gzhi ni mthong ba thos pa bye brag phyed pa rnam par shes pa bzhi dang /
de las bzlog pa bzhi'o / /
gnyis pa go bya'i yul ni pha rol pos don go ba'o / /
bsam pa la gsum las /
'du shes ni mthong ba la ma mthong bar bsgyur ba sogs so / /
nyon mongs ni gsum mo / /
kun slong 'du shes bsgyur te smra 'dod pa'o / /
sbyor bala dngos dang dogs gcod gnyis /
dang po nismra ba'am cang mi smra bas dang du len pa'am lus bsgyur ba'i mtshan mas ston pa'o / /
gnyis pa la gnyis las /
dang po dgos pa la bsten pa'i dgos gcod ni /
de yang dgos pa rang gzhan ji 'dra zhig gi phyir du smras kyang 'dra bar gsungs so / /
gnyis pa gzhan la bcol bas las lam dngos gzhi rdzogs min gyi khyad par lugs gsum las /
dang po sa sde'i lugs ni /
'dir ni rdzun phra ma tshig rtsub gsum la /
bcol bas kyang de gsum du 'gyur bar gsungs shing /
gnyis pa dbyig gnyen lugs ni /
mdzod rdza' 'grel du /
ngag gi bzhi ga bcol bas las lam du 'gyur bar bshad do / /
gsum pa 'dul pa'i lugs ltung bar sbyar ba ni /
'dul ba las ni /
de dag gi mthar thug gi ltung ba skyed pa la rang gis smras pa dgos par gsungs so / /
mthar thugla dngos dang dogs gcod gnyis /
dang poni pha rol pos go ba'o / /
gnyis pa ni /
ma go na ngag bkyal pa tsam du 'gro bar mdzod 'grel las bshad do / /
de ni phra ma dang tshig rtsub la yang 'dra'o / /
lnga paphra mo'i gzhi ni sems can mthun pa dang mi mthun pa rnams so / /
bsam pa la gsum las /
'du shes dang nyon mongs ni sngar bzhin no / /
kun slong ni sems can mthun pa la dbye 'dod dang /
mi mthun pa la mi 'dum par 'dod pa'o / /
sbyor ba ni bden pa dang mi bden pa'i tshig gang rung gis brjod bya snyan mi snyan gang rung rjod pa dang /
dgos pa rang gzhan gang rung gi phyir smra ba'o / /
mthar thug ni 'byed pa'i tshig smras pa go ba'o / /
drug patshig rtsub po'i gzhi ni /
kun nas mnar sems skye ba'i gzhir gyur pa'i sems can no / /
bsam pa la 'du shes dang nyon mongs ni sngar bzhin no / /
kun slong ni ngag rtsub pos smra 'dod pa'o / /
sbyor ba ni bden mi bden gang rung gis rigs sam lus @# / /
sam tshul khrims sam kun spyod kyi skyon las brtsams te mi snyan pa smra ba'o / /
mthar thug ni gang la smras pa'i yul des don go ba'o / /
bdun pangag bkyal pa'i gzhi ni don med pa dang ldan pa'i don no / /
bsam pa la gsum las /
'du shes ni de la der 'du shes pa'o / /
zhes pa tsam las ma gsungs kyang 'dir ni rjod 'dod pa'i don de nyid la der shes nas smra ba yin te 'di la go bya'i yul mi dgos pa'i phyir ro / /
nyon mongs ni gsum po gang rung ngo / /
kun slong ni ma 'brel ba'i byung rgyal smra dod pa'o / /
sbyor ba dag bkyal smra bar rtsom pa'o / /
mthar thug ni ngag bkyal smras zin pa'o / /
brgyad pabrnab sems kyi gzhi ni gzhan gyi nor dang yo byad do / /
bsam pa la gsum las 'du shes ni gzhi de las der 'du shes pa'o / /
nyon mongs ni gsum po gang yang rung ngo / /
kun slong ni bdag gir bya bar 'dod pa'o / /
sbyor ba ni bsams pa'i don de la rtsol ba byed pa'o / /
mthar thug ni nor la sogs pa de bdag gir gyur cig snyam pa'o / /
dgu pagnod sems kyi gzhi dang 'du shes dang nyon mongs ni tshig rtsub ji lta ba bzhin no / /
kun slong ni brdeg pa la sogs par 'dod pa ste /
bsad pa dang bcings pa dang gzhan nam rang gi ngang gis longs spyod rgud na ci ma rung snyam pa sogs so / /
sbyor ba ni bsam pa de la sbyor ba byas pa'o / /
mthar thug ni brdeg pa sogs bya bar thag bcad pa'o / /
bcu palog lta'i gzhi ni yod pa'i don no / /
bsam pa la gsum las 'du shes ni skur pa 'debs pa'i don la bden par 'du shes pa'o / /
nyon mongs ni gsum po gang rung ngo / /
kun slong ni skur pa 'debs 'dod pa'o / /
sbyor bala gnyis /
dang po dngosni bsam pa de la sbyor ba brtsams pa'o / /
gnyis pa dbye ba ni /
de yang bzhi ste /
dang porgyu la skur ba ni legs spyad nyes spyad sogs med do zhes pa'o / /
gnyis pa'bras bu la skur ba ni de gnyis kyi rnam smin med do zhes pa'o / /
gsum pabyed pa la skur ba lag sum las /
dang posa bon 'debs pa dang 'dzin pa'i byed pa la skur ba ni phas sa bon btab pa dang /
mas sa bon bzung ba med do / /
zhes pa'o / /
gnyis pa'gro 'ong gi byed pa la skur ba ni 'jig rten snga ma nas 'dir 'ong ba dang 'di nas phyi mar 'gro ba med do / /
zhes pa'o / /
gsum paskye bar 'gyur ba'i byed pa la skur ba ni sems can brdzun te skye ba bar do med do / /
zhes pa'o / /
bzhi payod pa'i dngos po la skur ba ni dgra bcom pa sogs med do / /
zhes pa'o / /
mthar thug ni skur pa gdab par nges pa'o / /
gnyis pa las dang las lam gyi khyad par ni /
de dag las /
yid la sems pa ni las yin la /
las kyi lam min no / /
lus ngag gi las bdun ni las kyang yin la /
sems pa 'jug pa'i gzhi yin pas las @# / /
kyi lam yang yin no / /
brnab sems sogs gsum ni las kyi lam yin gyi las min no / /
gnyis palci yang gi khyad parla gnyis /
las lam bcu'i lci yang dang /
zhar la stobs ldan gyi las kyi sgo bsdus te bstan pa'o / /
dang po ni /
sa'i dngos gzhi las lci ba'i tshul drug gsungs te /
dang po mngon par 'du byed pa ni dug gsum mam de gsum med pa drag pos las kun nas slong ba'o / /
gnyis pagoms pa ni dge mi dge'i las gnyis yun ring po nas kun tu bsten goms lan grangs mang du byas pa'o / /
gsum pango bo nyid ni lus ngag gi bdun phyi ma phyi ma las snga ma snga ma lci zhing yid kyi gsum ni snga ma snga ma las phyi ma phyi ma lci ba'o / /
bzhi pagzhi ni /
sangs rgyas chos dge 'dun bla ma lta bu rnams la phan gnod byed pa'o / /
lnga pami mthun pa'i phyogs gcig tu nges pa ni /
ji srid 'tsho'i bar du gcig tu nges phar mi dge ba'i las blangs te 'dug la /
dge ba ni gcig kyang mi byed pa'o / /
drug pami mthun phyogs sel ba ni /
mi dge ba'i phyogs spangs te 'dod chags dang bral nas dge ba'i las spyong ba'o / /
bshes spring las kyang /
rtag dang mngon par zhen dang gnyen po med / /
yon tan gtso ldan gzhi las byung ba'i las / /
dge dang mi dge rnam lnga chen po ste / /
de las dge ba spyod la brtson par gyis / /
zhes so / /
de yang dkon mchog la sogs pa yon tan dang ldan pa'i gzhi dang /
pha ma sogs phan 'dogs pa'i gzhi gnyis su phye bas lnga'o / /
gnyis pazhar la stobs ldan gyi las kyi sgo bsdus nas bstan pala bzhi /
zhing gi sgo nas stobs che ba /
rten gyi sgo nas stobs che ba /
dngos po'i sgo nas stobs che ba /
bsam pa'i sgo nas stobs che ba'o / /
dang pola dkon mchog gi dang /
dge 'dun gyi dang /
byang sems kyi zhing gsum las /
dang poni /
dkon mchog gsum dang bla ma dang 'dra ba dang pha ma sogs te 'di dag la ni bsam pa shugs drag po med cing phan gnod chung du zhig byas kyang bsod nams dang kha na ma tho ba che ba'i phyir ro / /
de yang dran pa nyer gzhag las /
dkon mchog gsum gyi rdzas chung du yang ma byin par blangs pa las slar phul na sangs rgyas dang chos kyi ni 'dag cing /
gnyis padge 'dun gyi ni tshor ba ma myong bar du mi 'dag la /
de yang zhal du 'du ba'i sgo yin na dmyal ba chen po dang /
gzhan yin na mnar med kyi 'khor mun nag chen por skye bar gsungs so / /
gsum pabyang chub sems dpa' ni dge mi dge'i zhing shin tu stobs che ste /
dad pa'i stobs skyed pa la 'jug pa'i phyag rgya'i mdo las /
'ga' zhig khros nas phyogs bcu'i sems can thams cad brtson ra mun nag tu bcug pa bas /
khros te byang sems la rgyab kyis phyogs te 'dug nas ma rungs pa 'di mi blta'o / /
zhes zer na sdig ches grangs med pa skyed pa dang /
mchod @# / /
rten gang+gA'i klung gi bye ma snyed bshig pa dang bsregs pa las /
byang sems la khong khro dang gnod sems bskyed cing mi snyan pa smras na sngar ltar gsungs pa dang /
nges pa dang ma nges pa la 'jug pa'i phyag rgya'i mdo las /
phyogs bcu'i sems can gyi mig phyung ba la byams pa'i sems kyis mig slar bskyed pa dang /
sems can snga ma rnams brtson ra nas bton te 'khor sgyur ram tshangs pa'i bde ba la bkod pa bas theg chen la mos pa'i byang sems la dang bas lta ba dang dang bas lta 'dod cing de'i bsngags pa brjod na bsod nams ches grangs med pa skyed par gsungs pa dang /
rab tu zhi ba rnam par nges pa'i cho 'phrul gyi mdo las kyang /
'dzam bu gling gi sems can thams cad kyi srog bcad dam /
bdog pa thams cad phrogs pa las byang sems kyis tha na dud 'gro la zan changs gcig sbyin pa'i dge ba la bar chad byas na sdig pa ches grangs med pa skyed par gsungs pas gnas 'di la ni shin tu gzab par bya'o / /
gnyis pala gsum las /
dang po mkhas pa dang mi mkhas pa'i khyad par ni /
l+chags kyi gong bu chung yang gting ngu 'bying la /
de nyid snod du byas pa ni che yang steng du 'phyo ba bzhin du /
mi mkhas pa dang mkhas pas byas pa'i sdig pa yang lci ba dang yang bar gsungs so / /
de yang snga ma la 'gyod la phyi ma sdom zhing sdig pa mi gsang bar de'i gnyen po dge ba byed pa'i mkhas pa la yang bar gsungs kyi /
de dag mi byed par khyad gsod kyi sgo nas shes bzhin du 'jug pa'i mkhas par rlom pa la ni lci ba yin no| |gnyis pa rten gyi stobs dngos ni /
rin po che'i phung po'i mdo las kyang /
stong gsum gyi sems can thams cad theg chen la zhugs te 'khor sgyur gyi rgyal srid dang ldan pas /
re res kyang mar me'i snod rgya mtsho tsam la snying po ri rab tsam gyi mar mes sangs rgyas kyi mchod rten la mchod pa bas byang sems khyim nas byung bas mar me'i snying po 'bru mar gyis bskus pa mchod rten gyi drung du 'dzin pa'i bsod nams kyi brgya'i char yang mi phod par gsungs te /
'di ni bsam pa dang zhing la khyad med cing dngos po la khyad par shin tu che yang rten gyi stobs su gsal lo / /
'di'i rigs pas sdom pa yod med dang yod pa la yang gcig ldan dang gnyis ldan dang gsum ldan gyi rten gyi lam sgom pa yang snga ma snga ma snga ma rnams las phyi ma phyi ma phyi ma sa chod che bar gsal zhing /
khyim pa lta bus sbyin gtong sogs byed pa'i tshe la dang bsnyen gnas 'dra ba'i sdom pa dang ldan pa'i steng nas byed pa dang /
sdom pa med par byed pa gnyis dge rtsa stobs cha chung shin tu che bar gsal lo / /
gsum ba tshul 'chal gyi nyes dmigs ni /
tshul khrims 'chal ba tshar gcod pa'i mdo las /
mi dge bcu dang @# / /
ldan pa'i mi zhig gis rgyun du bar chad med par lo brgya'i bar du sdig bsags pa las /
dge slong tshul khrims ral bas drang srong gi rgyal mtshan gyis g.yogs nas dad pas byin pa la zhag gcig longs spyad na mi dge ba ches mang bar gsungs pa yang rten gyi sgo nas sdig pa stobs che ba'o / /
lung rnam 'byed las kyang /
lcags gong me lce 'bar pa dag /
zos par gyur pa mchog yin gyi / /
tshul 'chal yang dag mi sdom pas / /
yul 'khor bsod snyoms za ba min / /
zhes tshul 'chal dang bslab pa la lhod pa gnyis ka la gsungs so / /
ston pa'i gsung nas /
chos la brten pa'i sdig pa'i gam na mi dge ba bcu sdig pa brud brud yin gsung ste /
mad par snang ngo / /
gsum padngos po'i sgo nasni /
sems can la sbyin pa gtong ba la chos kyi sbyin pa dang /
sangs rgyas mchod pa la sgrub pa'i mchod pa ni zang zing gi sbyin pa dang mchod pa las ches phul du byung ba ste des mtshon nas gzhan yang shes par bya'o / /
bzhi pala gnyis /
bsam pa shugs drag zhan rgyun ring thung sogs kyis che ba dang /
khong khro lhag par stobs che tshul gnyis las dang poni /
rin po che'i phung po las /
stong gsum gyi sems can thams cad so so nas sangs rgyas kyi mchod rten ri rab tsam byed la /
de dag la yang bskal pa bye ba snyed du bsti stang du bya ba thams cad kyis bsti stang du byed pa las /
byang sems kyis thams cad mkhyen pa'i sems dang ma bral bas me tog gcig tsam dor ba bsod nams mang bar gsungs te /
de bzhin du thob bya mchog dman dang rang gzhan gyi don la dmigs pa sogs bsam pa'i khyad par dang /
de yang shugs drag zhan dang rgyun ring thung sogs kyi sgo nas shes par bya'o / /
nyes spyod la yang nyon mongs pa'i bsam pa shugs drag pa dang rgyun ring ba stobs che la /
gnyis pa ni /
de'i nang nas kyang khong khro shin tu stobs che ste /
spyod 'jug las /
bskal pa stong du bsags pa yi / /
sbyin dang bder gshegs mchod la sogs / /
legs spyad gang yin de kun yang / /
khong khro gcig gis 'joms par byed / /
ces so / /
de yang tshangs pa mtshungs par spyod pa dang /
de las kyang rgyal sras la khro ba ni shin tu lci ste /
ting 'dzin rgyal po las /
gcig la gcig kyang gnod sems byas na ni / /
de la tshul khrims thos pas skyob mi nus / /
bsam gtan mi skyob dgon gnas skyob mi nus / /
sbyin pas mi skyob sangs rgyas mchod pas min / /
zhes so / /
gsum pade dag gi 'bras bula gsum /
rnam smin gyi 'bras bul /
rgyu mthun gyi 'bras bu /
bdag po'am dbang gi 'bras bu'o / /
dang po ni /
las lam bcu po re re yang gzhi dug gsum chung 'bring che gsum la brten pas gsum gsum mo / /
de la srog gcod sogs chen po bcu po re res dmyal ba /
'bring bcu po re res yi dwags /
chung @# / /
du bcu po re res dud 'gror skye bar sa'i dngos gzhir gsungs la /
sa bcu pa'i mdo las ni chung 'bring gnyis kyi 'bras bu bzlog ste gsungs so / /
gnyis pa ni /
ngan 'gro nas mir skyes kyang /
rim pa ltar tshe thung ba dang /
longs spyod kyis phongs pa dang /
chung ma ma bsrungs par 'gyur ba dang /
skur pa mang ba dang /
mdza' bo dang 'bye pa dang /
yid du mi 'ong ba'i sgra thos pa dang /
gzhan gyis tshig mi nyan pa dang /
chags sdang rmongs gsum shas che ba'o / /
gsum pa ni /
srog gcod pa'i ni /
phyi'i 'jig rten gyi bza' btung dang sman dang 'bras bu sogs mthu chung ba sogs+so / /
ma byin len gyi ni than pa dang /
char ches pa dang 'bras bu nyung ba sogs so / /
log g.yem gyi ni 'dam rdzab dang ljan ljin mang ba dang nyams mi dga' ba sogs so / /
rdzun du smra ba'i ni zhing las dang /
gru spyod pa'i las kyi mtha' rgyas par mi 'gyur ba sogs so / /
phra ma'i ni sa phyogs 'bar 'bur dang mtho dman dang bgrod dka' ba sogs so / /
ngag rtsub po'i ni sa phyogs sdong dum dang tsher ma dang rdo dang gseg ma dang gyo mo mang ba sogs so / /
tshig bkyal pa'i ni 'bras bu'i ljon shing la 'bras bu michags pa dang dus ma yin par yang 'bras buchags pa sogs so / /
brnab sems kyi ni phun tshogs thams cad lo dang zla pa dang zhag re rer yang nyams pa sogs so / /
gnod sems kyi ni yams dang gnod pa dang nad 'go ba dang 'khrug pa dang pha rol gyi dmag tshogs las 'khrug long mang ba sogs so / /
log lta'i ni snod kyi 'jig rten na 'byung khungs mchog nub pa sogs so / /
gnyis pa la gnyis /
dkar po'i las dang /
'bras bu'o / /
dang pola gnyis las /
dang po lung gis mdor bstan pani /
srog gcod pa dang /
ma byin par len pa dang /
log g.yem la nyes dmigs kyi bsam pa can dge ba'i sems dang ldan pas /
de dag yang dag par sdom pa'i sbyor ba byas pa dang bsdams pa mthar thug par byas pa'i lus kyi las so / /
de bzhin du ngang gi bzhi dang /
yid kyi gsum la yang sbyar te /
khyad par ni ngang gi las dang yid kyi las zhes bya'o / /
zhes sa'i dngos gzhir gsungs pas /
gnyis pa rgyas par bshad pa ni /
gzhi dang /
bsam pa dang /
sbyor ba dang /
mthar thug rnams ci rigs par sbyar te srog gcod spong ba'i las lam la sbyar na /
gzhi ni sems can gzhan no / /
bsam pa na nyes dmigs mthong nas spong 'dod pa'o / /
sbyor ba ni gsod pa yang dag par sdom pa'i 'du byed do / /
mthar thug ni yang dag par bsdams pa rdzogs pa'i lus kyi las so / /
tshul des gzhan yang shes par bya'o / /
gnyis pa la gsum las /
rnam smin ni /
dge ba'i las chung du dang 'bring dang chen pos mi dang 'dod lha dang @# / /
khams gong ma gnyis kyi ltar skye'o / /
rgyu mthun dang /
bdag 'bres ni /
mi dge ba las bzlog ste sbyar ro / /
gsum pa las kyi rnam dbye gzhan bstan pa la gnyis las /
dang po la lnga /
dang po 'phen rdzogs kyi dbye ba ni /
bde 'gro 'phen pa'i las ni dge ba dang /
ngan 'gro 'phen pa'i las ni mi dge ba yin la /
rdzogs byed la nges pa med de /
bde 'gror yang yan lag dang nyid lag dang dbang po ma tshang ba dang mdog mi sdug pa dang /
tshe thung ba dang nad mang ba dang dbul ba sogs ni mi dge bas byed la /
dud 'gro dang yi dwags la yang dpal 'byor phun tshogs yod pa ni dge bas byed pa'o / /
gnyis pa dge mi dge gnyis kyi 'phen rdzogs kyi las kyi dbye ba mu bzhi ni /
de ltar na 'phen byed dge pas 'phangs pa la rdzogs byed kyang dge bas rdzogs pa dang mi dge bas rdzogs pa gnyis dang /
'phen byed mi dge bas 'phangs pa la rdzogs byed mi dge bas rdzogs pa dang dge bas rdzogs pa gnyis te mu bzhi'o / /
gsum pa nges ma nges kyi dbye ba ni /
myong bar nges pa dang ma nges pa la /
myong nges ni bsams bzhin du byas pa dang bsags pa'o / /
myong bar ma nges pa ni bsams bzhin du byas la /
ma bsags pa'o / /
bzhi pa byas bsags kyi dbya ba ni /
byas pa dang bsags pa'i khyad par la /
byas pa ni bsams pa'am bsams nas kyang lus ngang gis kun nas bslang ba'o /
bsags pa ni rmi lam du byas pa sogs bcu po ma gtogs pa'i las so / /
ma bsags pa ni rmi lam du byas pa sogs rnam pa bcu po'o / /
lnga pa myong nges la 'bras bu myong ba'i dus kyi sgo nas gsum mo / /
de la dang bo mthong chos la myong ba ni las de'i 'bras bu tshe de la myong ba'o / /
gnyis pa skyes nas myong 'gyur ni tshe gnyis pa la 'bras bu myong ba'o / /
gsum palan grangs gzhan la myong ba ni tshe gsum pa phan chad du myong ba'o / /
gnyis pa la gnyis las /
dang po rten mtshan nyid tshang ba bsgrub dgos tshul+ni /
mi dge bcu spong gis kyang rten bzang po zhig rnyed mod kyang rnam mkhyen sgrub pa'i rten mtshan nyid tshang ba zhig grub na lam sgom pa'i sa chod gzhan dang mi 'dra bas rten de bsgrub par bya'o / /
gnyis pa ni /
'di la gnyis /
rnam smin gyi yon tan dang byed las /
rnam smin gyi rgyu'o / /
dang po la brgyad /
tshe phun sum tshogs pa /
kha dog phun tshogs /
dbang phyug phun tshogs /
tshig btsun pa /
dbang che bar grags pa /
skyes pa nyid dang /
stobs dang ldan pa'o / /
dang po ni /
sngon gyi 'phen pas tshe ring du 'phen zhing 'phangs pa ltar gnas pa'o / /
des ni rang gzhan gyi don las brtsams te yun ring por dge ba mang po gsog go / /
gnyis pa ni /
kha dog dang dbyibs legs la dbang po ma tshang ba med pa chu zheng gab pa'o / /
des ni mthong ba tsam gyis gdul bya dga' nas 'du zhing de'i tshig nyan no / /
gsum pa ni /
'jig rten @# / /
pas bkur zhing grags pa'i rigs mthon por skyes pa'o / /
des ni bsgo ba las mi 'da' bar sgrub bo / /
bzhi pa ni /
longs spyod dang gnyen dang 'khor phal che ba'o / /
des ni sems can rnams bsdus te smin par byed do / /
lnga pa ni /
lus ngag gis gzhan mi slu bas sems can rnams kyis tshig 'dzin pa'o / /
des ni bsdu bzhis sems can sdud cing smin par byed do / /
drug pa ni /
sbyin pa la brtson pa sogs kyi yon tan dang ldan pas skye bo chen po rnams kyi mchod gnas su gyur pa'o / /
des ni bya ba thams cad kyi grogs byas pas byas pa gzo zhing bsgo ba myur du nyan no / /
bdun pa ni /
pho dbang dang ldan pa'o / /
de ni yon tan thams cad kyi snod dang 'dun pa dang rtsol bas shes rab yangs pa'i snod du 'gyur la /
'khor du mi 'jigs pa dang sems can thams cad dang lhan cig 'gro ba'am /
dben par gnas pa la gegs byed med do / /
brgyad pa ni /
sngon gyi las kyi mthus rang bzhin gyis gnod pa chung zhing nad med la tshe 'di'i rkyen las byung ba'i spro ba che ba'o / /
des ni rang gzhan gyi don gang la yang mi skyo zhing spro shuD che la brtan pas so sor rtog pa'i stobs thob nas mngon shes myur ro / /
gnyis pargyu la brgyad du dbye ba dang /
gsum gyis phye ba gnyis las dang pola brgyad las /
dang po ni /
sems can la mi 'tshe ba dang /
mi 'tshe ba'i bsam pa bsten pa'o / /
gzhan yang /
gsod sar chud pa legs btang dang / /
de bzhin srog gis phan btags shing / /
srog chags 'tshe ba las ldog pas / /
tshe ring ba ni thob par 'gyur / /
nad pa'i bsnyen bkur byas sman pa / /
sman ni rab tu byin pa dang / /
srog chags bong ba dbyig sogs kyis / /
'tshe ba med las nad med yin / /
zhes so / /
gnyis pa ni /
mar me la sogs pa'i snang ba dang gos gsar pa sbyin pa'o / /
gzhan yang /
khro ba med la brten pa dang / /
rgyan byin pa yis gzugs bzang nyid / /
phrag dog med pa'i 'bras bu ni / /
skal ba bzang por rab tu bshad / /
ces so / /
gsum pa ni /
nga rgyal bcom nas bla ma la sogs pa dang gzhan la bran ltar gus par bya ba'o / /
bzhi pa ni /
zas gos sogs slong ba la sbyin zhing mi slong yang phan 'dogs pa dang /
sdug bsngal ba dang yon tan gyi zhing yo byad med pa la phar sbyin pa'o / /
lnga pa ni /
ngag gi mi dge ba bzhi spong ba la goms pa'o / /
drug pa ni /
phyi ma la rang la yon tan sna tshogs sgrub par smon lam 'debs shing /
dkon mchog gsum dang pha ma dang nyan rang dang mkhan slob dang bla ma la mchod par byed pa'o / /
bdun pa ni /
skyes pa'i yon tan la dga' zhing bud med la mi dga' bar nyes dmigs su lta la /
bud med kyi lus 'dod pa rnams 'dun pa bzlog pa dang /
phod bang gcod pa rnams thar par byed pa'o / /
@# / /
brgyad pa ni /
gzhan gyis gtan mi nus pa rang gis byed pa dang rang dang bsdoms pas nus pa la grogs byed pa dang bza' btung ster ba'o / /
gnyis pa ni /
rgyu brgyad po de /
rgyu gsum dang ldan na rnam par smin pa rnams phul du byung bar 'gyur ro / /
rgyu gsum la /
rgyu dang posems rnam par dag pa laltos pa gnyis kyi dang porang la ltos pa gnyis ni /
dang po rgyu bsgrubs pa'i dge ba rnams bla med byang chub tu bsngo ba ni rnam smin la mi re ba'o / /
gnyis pa snying thag pa nas rgyu rnams sgrub pa ni shugs drag pa'o / /
gnyis pa gzhan laltos pa gnyis ni /
dang po chos mthun pa rab 'bring tha gsum mthong na /
phrag dog 'gran sems brnyas pa spangs nas rjes su yi rang dang /
gnyis padag ltar ma nus na'ang nyin re bzhin spyad byar lan mang du rtog pa'o / /
rgyu gnyis pa sbyor ba dag pa laltos pa gnyis kyi dang po rang la ltos nas ni /
dus ring ba dang bar mchad pa dang shugs drag pa'o / /
gnyis pagzhan la ltos pa ni /
yang dag par ma blangs pa len du gzhug pa dang blangs pa rnams dga' ba bskyed pa'i phyir bsngags pa brjod pa dang rgyun mi 'chad par byed pa dang mi 'dor bar byed pa'o / /
rgyu gsum pa zhing dag pa ni /
bsam sbyor de gnyis nyid 'bras bu mang zhing bzang ba ster bas na zhing du 'dra bas so / /
gsum pa bsams nas 'jug ldog bya tshul la gnyis /
spyir bstan pa dang /
khyad par du stobs bzhis sbyang tshul lo / /
dang pola drug las /
dang po nyin mtshan kun tu sgom pa'i blo bskyed tshul+ni /
spyod 'jug las /
mi dge ba las sdug bsngal 'byung /
de las ji ltar nges thar zhes / /
nyin mtshan rtag tu bdag gis ni / /
'di nyid 'ba' zhig bsam par rigs / /
zhes dang /
dge ba'i phyogs ni thams cad kyi / /
rtsa ba mos par thub pas gsungs / /
de'i yang rtsa ba rtag tu ni / /
rnam smin 'bras bu sgom pas so / /
zhes gsungs pa ltar /
dkar nag gi las 'bras shes par byas nas yang dang yang du bsgom par bya ste /
'di shin tu lkog tu gyur pas nges pa ches rnyed dka' ba'i phyir ro| |gnyis pa las 'bras kyi tshul sangs rgyas kyi gsung la yid ches rnyed pa gal che ba ni /
de yang ting 'dzin rgyal po las / /
zla ba skar mar bcas pa gnas ltung zhing / /
ri dang grong du bcas pa'i sa zhig la / /
nam mkha'i khams ni rnam pa gzhan gyur kyang / /
khyod ni mi bden pa yi tshig mi gsung / /
zhes gsungs pa ltar /
de bzhin gshegs pa'i gsung la yid chas par byas la bskyang ste /
'di la bcos min gyi nges pa ma rnyed na chos gang la yang rgyal ba dgyes pa'i nges pa mi rnyed do / /
gsum pa stong nyid sgom pa las 'bras la nges rnyed kyi grogs su 'gyur ba ni /
kha cig stong pa nyid la nges brnyed pa skad zer nas las 'bras la nges pa med cing de la mi rtsi ba ni stong nyid @# / /
kyi go ba phyin ci log tu song ba ste / /
stong nyid go na ni de nyid rten 'brel gyi don du mthong nas las 'bras la nges pa skye ba'i grogs su 'gyur ba'i phyir te /
mdo de nyid las /
sgyu ma chu bur smig rgyu glog 'dra zhing / /
chos rnams thams cad chu yi zla ba bzhin / /
shi nas 'jig rten pha rol 'gro ba yi / /
sems can shed las skyes pa mi dmigs kyang / /
las rnams byas pa med par mi 'gyur te /
dkar nag ji bzhin 'bras bu smin par byed / /
rigs pa'i tshul gyi sgo 'di bzang po ste / /
phra zhing mthong dka' rgyal ba'i spyod yul yin / /
zhes so / /
bzhi pa las 'bras la ma bsams na shes lo tsam gyis mi phan pa ni /
des na las gnyis rgyu dang 'bras bur bcas pa la nges pa skyed cing nyin mtshan kun tu sgo gsum la rtog pa zhig gis ngan 'gro gcod kyi /
thog mar rgyu 'bras kyirnam dbye la mi mkhas shing cung zad shes kyang sgo gsum bag yangs su 'jug pa ni ngan 'gro'i sgo 'byed pa kho na ste /
rgya mtshos zhus pa las /
klu'i bdag po /
byang chub sems dpa' rnams kyi chos gcig gis ngan song ngan 'gro log par ltung bar skye ba yang dag par gcod do / /
chos gcig po gang zhe na /
'di lta ste /
bdag ji ltar gyur cing nyin mtshan rnams 'da' zhing 'dug snyam du dge ba'i chos rnams la so sor rtog pa ste /
zhes gsungs pa'i phyir ro / /
lnga pa de ltar bsams nas kyang nyes spyod las ldog pa'i tshul ni /
bden pa po'i le'u las /
rgyal po khyod ni srog gcod ma mdzad cig /
skye bo kun la srog ni rab tu phangs / /
de bas yun ring tshe bsrung su 'dod pas / /
yid kyi dgu la'ang srog gcod mi bsam mo / /
zhes gsungs pa ltar /
mi dge bcu la sogs pa'i kha na ma tho ba rnams la kun slong tsam yang mi rgyu bar sdom sems mang du bsten pa goms par bya'o / /
drug pa bka' gdams gong ma rnams kyi gsung bzhin bya rigs pa ni /
phu chung pa la /
kham lung pas /
dge bshes pa ni las 'bras kho na gal che bar gsung ba la /
da lta bshad pa dang nyan pa dang sgom rin med par byed de /
'di kho na nyams su blang dka' 'am snyam gsungs pas /
phu chung pa yang /
de tsug lags gsung ba dang /
ston pa'i zhal nas /
jo bo pa snying kham cher mi rung rten 'brel 'di phra gsung ba dang /
phu chung ba'i zhal nas /
nga ni rgas khar mdzangs blun la kha lhan song gsung ba dang /
sha ra ba'i zhal nas /
sangs rgyas kyis nyes skyon ci byung yang phyogs ngan dang mkhar lan la le lan ma bdas par las 'di byas pas 'dir skyes bya ba sha stag gsungs /
gsung ngo / /
gnyis pastobs bzhis sbyong tshul la drug las /
dang po sdig ltung rnams ston pa sangs rgyas kyi gsung ltar thabs sna tshogs kyis sbyong dgos tshul ni /
de ltar nyes spyod kyis ma gos pa la 'bad kyang bag med pa dang nyon mongs mang @# / /
ba la sogs pa'i dbang gis nyes pa byung na ji mi snyam par gzhag tu mi rung bas /
ston pa thugs rje can gyis phyir bcos pa'i thabs gsungs pa rnams la 'bad dgos so / /
gnyis pa ltung ba phyir bcos tshul ni /
de yang ltung ba phyir bcos tshul ni /
sdom pa gsum so so nas gsungs pa ltar bya la /
gsum pa sdig pa phyir bcos pa ni /
stobs bzhis bya'o / /
de labzhi las+s+tobs dang po sun 'byin pa'i stobs ni /
thog ma med pa nas mi dge ba byas pa la 'gyod pa mang ba yin te /
'di skye ba la rnam smin sogs kyi 'bras bu gsum skyed tshul sgom dgos so / /
lag len gyi tshe gser 'od dam pa'i bshags pa dang sangs rgyas so lnga'i sgo nas kyi bshags pa gnyis kyis bya'o / /
gnyis pa gnyen po kun tu spyod pa'i stobs la drug /
mdo sde zab mo la brten pa /
stong nyid la mos pa /
bzlas pa la brten pa /
sku gzugS la brten pa /
mchod pa la brten pa /
mtshan la brten pa'o / /
dang po ni /
sher phyin la sogs pa'i mdo sde'i tshig len pa dang 'dzin pa dang klog pa sogs so / /
gnyis pa ni /
bdag med cing 'od gsal ba'i chos nyid la 'jug cing gdod ma nas dag par yid ches pa'o / /
gsum pa la gnyis las /
dang po sdig pa'i mtshan ma ma byung bar du bzlas brjod la 'bad dgos ni /
yi ge brgya pa sogs kyi gzungs khyad par can rnams cho ga bzhin zlos pa'o / /
dpung bzang gis zhus pa las /
so ka na gas me mched pa'i me lce yis / /
ma bsgrims bzhin du tshang tshing kun sreg ltar / /
bzlas brjod me la tshul khrims rlung gis sbar / /
brtson 'grus chen po'i me lce sdig pa sreg /
ji ltar gangs la nyi ma'i 'od zer gyis / /
gdungs na gzi brjid mi bzod 'ju ba bzhin / /
tshul khrims nyi ma'i 'od zer bzlas pa rjod kyis / /
gdungs na sdig pa'i gangS kyang zad par 'gyur / /
mun nag smag la mar me phyung ba yis / /
mun nag ma lus sel bar byed pa bzhin / /
tshe rabs stong nas bsags pa'i sdig pa'i mun / /
bzlas brjod mar mes myur du sel bar byed / /
ces so / /
de yang sdig pa byang ba'i mtshan ma mthong gi bar du'o / /
gnyis pamtshan ma ni /
rmi lam na zas ngan skyug pa dang /
zho dang 'o ma sogs 'thung ba dang skyug pa dang /
nyi zla mthong ba dang nam mkha' la 'gro ba dang me 'bar ba dang /
ma he dang mi nag po thub pa dang /
dge slong dang dge slong ma'i dge 'dun mthong ba dang /
'o ma 'byung ba'i shing dang glang po dang khyu mchog dang ri dang seng ge'i khri dang khang bzang gi steng du 'dzeg pa dang /
chos nyan pa rmis pa yin par skul byed kyi gzungs las gsungs so / /
bzhi pa ni /
sangs rgyas la dad pa rnyed nas sku gzugs byed pa'o / /
lnga pa ni /
sangs rgyas dang de'i mchod rten @# / /
la mchod pa rnam pa sna tshogs byed pa'o / /
drug pa ni /
sangs rgyas dang rgyal sras chen po rnams kyi mtshan thos shing bzung ba'o / /
'di dag ni bslab btus su dngos su byung ba tsam ste gzhan yang mang ngo / /
gsum pa nyes pa las sngar ldog pa'i stobsla gnyis /
dang po dngos phan yon dang bcas pa ni /
mi dge bcu yang dag par sdom pa ste /
'dis ni srog gcod sogs kyi sgo nas sgo gsuM gyi las nyon dang /
chos kyi sgrib pa byas pa byed du bcug pa /
rjes su yi rang sngon ci byas pa thams cad 'joms par nyi ma'i snying po las gsungs so / /
gnyis pa zhe nas sdom pa gal che ba ni /
zhe thag pa nas kyi sdom sems med pa'i bshags pa tshig tsam du 'gro ba la dgongs nas /
phyin chad sdom mam /
zhes lung las gsungs par rgya cher 'grel las bshad do / /
de'i phyir phyin chad mi byed pa'i sdom sems gal che la de skye ba yang stobs dang po la rag las so / /
bzhi pa rten gyi stobs ni /
skyabs 'gro dang byang chub kyi sems sgom pa'o / /
bzhi pa stobs bzhir sdig pa'i gnyen po tshang tshul ni /
de la spyir rgyal bas /
las dang po pas sdig pa sbyong ba'i sgosna tshogs shig gsungs kyang gnyen po yongs su rdzogs pa ni stobs bzhi tshang ba'o / /
lnga pa 'dag lugs la gsum las /
dang po sbyong mkhan gnyen po rdzogs ma rdzogs sogs las mtha' gcig tu ma nges tshul ni /
sdig pa 'dag lugs ni /
ngan 'gro sdug bsngal chen por skye ba'i rgyu rnams sdug bsngal chung bar skye ba'i rgyur 'gyur ba'o /
ngan 'gror skyes kyang de'i sdug bsngal mi myong ba'am da lta'i rten la mgo bo na ba tsam gyis dag nas 'gro ba dang /
de bzhin du rgyun ring por myong dgos pa rnams yun thung du'am /
gtan myong mi dgos par 'gyur te /
de yang sbyong mkhan stobs che chung dang gnyen po stobs bzhi rdzogs ma rdzogs dang shugs drag mi drag dang rgyun ring thung sogs kyi sgo nas yin pas mtha' gcig tu nges pa med do / /
gnyis pa nges pa'i las kyang rtsa ba nas 'dag tshul ni /
mdo sde dang 'dul ba nas /
las rnams bskal pa brgyar yang ni / /
chud mi za /
zhes gsungs pa ni stobs bzhi'i gnyen po sgom pa med pa la dgongs kyi /
stobs bzhi'i gnyen pos /
bshad pa ltar sbyangs na ni myong nges kyang 'dag par brgyad stong 'grel par gsungs so / /
gsum pa sbyong mkhan stobs chung du'i las gtan nas ma dag kyang rnam smin nyams sman pas 'bras bu mi 'byin pa ni /
de ltar bshags pa dang bsdams pa la sogs pas rnam smin 'byin pa'i nus pa nyams par byas pa rnams ni rkyen gzhan dang phrad kyang rnam smin 'byin par mi 'gyur la /
de bzhin du log lta dang khong khros dge rtsa bcom pa la yang 'dra bar rtog ge 'bar ba las gsungs so / /
drug pa thog ma nas nyes pas ma gos par 'bad dgos tshul ni /
bshags bsngam gyis lhag ma ma lus par 'dag tu chu ga kyang nang po nas @# / /
nyes pas ma gos pa'i dag pa dang /
bshags nas dag pa gnyis khyad par che ste /
dper na /
byang sa las rtsa ltung byung ba la byang sems kyi sdom pa blangs pas phyir 'chos nus kyang tshe de las dang po thob mi srid par gsungs pa dang /
rnam par 'thag pa bsdus pa'i mdo las kyang /
mdo de nas bshad pa'i chos spong gi sdig pa byung ba zhig gis lo bdun gyi bar du nyin re zhing dus gsum du bshags na sdig pa 'dag kyang /
ji ltar myur yang bzod pa thob pa la bskal ba bcu dgos par gsungs so / /
des na ma lus par dag pa'i don ni 'bras bu yi du mi'ong ba 'byin pa ma lus par dag pa yin gyi /
lam gyi rtoD pa skye ba sogs ni ches ring du 'gro ba yin pas dang po nas ma gos pa la 'bad par bya'o / /
de'i phyir yang 'phags pa rnams srog gi phyir yang sdig ltung phra mo la yang shes bzhin du mi 'jug par gsungs te /
bshags pas dag pa dang dang po nas ma byung ba gnyis khyad med na /
de ltar bya mi dgos pa'i phyir ro / /
'jig rten na yang /
rkang lag sogs bsnad pa phyir bcos su yod kyang /
dang bo nas ma bsnad pa dang mi 'dra ba bzhin no / /
gnyis pabsam pa de skyes pa'i tshad ni /
sngar 'jig rten 'di don gnyer bcos ma min pa yod la 'jig rten phyi ma'i don gnyer tshig rjes 'brangs pa'i go ba tsam du 'gyur ba de go sa 'phos te /
phyi ma'i don gnyer gtso bor song zhing 'jig rten 'di zhar byung tsam du song na skyes pa yin la /
'on kyang brtan par byed dgos pas de byung nas kyang 'bad de sbyang bar bya'o / /
gsum pa de la log rtog bsal ba la gnyis /
'dod pa dgod pa dang /
de dgag pa gnyis las dang po ni /
gsung rab las 'khor ba'i phun tshogs thams cad las yid phyir phyogs dgos par gsungs pas 'khrul gzhi byas pa kha cig /
lus dang longs spyod sogs phun sum tshogs pa'i mngon mtho ni 'khor ba yin pas /
de la don gnyer skyed pa mi rigs so snyam na /
gnyis pa de dgag pa la gnyis las /
dang po lus phun tshogs rim par brgyud dgos tshul ni /
don du gnyer bya la gnas skabs dang mthar thug gi don du gnyer bya gnyis las /
'khor ba'i lus sogs kyi phun tshogs ni grol ba don gnyer gyis kyang gnas skabs su don du gnyer dgos te /
rten de rim par brgyud pa las mthar nges legs thob par bya ba yin pa'i phyir ro /
gnyis pa mthar thug gi mngon mtho la ltos te dgag pa ni /
lus longs spyod 'khor phun tshogs kyi mngon mtho gang yin thams cad 'khor bas bsdus pa ma yin te /
lus la sogs pa phun tshogs mthar phyin pa ni gzuD sku dang /
de'i zhing gi 'byor pa dang /
de'i 'khor rnams yin pa'i phyir ro / /
de la dgongs nas mdo sde'i rgyan las /
phar phyin dang po bzhis lus longs spyod 'khor rtsom pa phun tshogs kyi mngon mtho sgrub par gsungs @# / /
shing /
gzhung mang po nas de dag gis gzungs sku sgrub par gsungs pas so / /
skyes bu chung du dang thun mong ba'i lam gyi rim pa la blo sbyang ba bshad zin to / / / /
gnyis pa skyes bu 'bring dang thun mong ba'i lam la blo sbyong ba la gnyis /
dang po mtshams sbyar ba ni /
de ltar 'chi ba rjes su dran pa dang shi nas ngan 'gror ltung ba'i tshul bsams te /
'jig rten 'di las blo log nas phyi ma'i bde 'gro don gnyer skyes te /
skyabs 'gro thun mong badang dkar nag gi las 'bras nges pa'i sgo nas sdig pa spong /
dge ba sgrub pa la 'bad pas bde 'gro'i go 'phang 'thob mod kyang /
'dir ni de tsam gyis chog par mi 'dzin gyi| skyes bu chung du dang thun mong ba'i bsam pa de skyes pa dang /
'bring dang thun mong ba 'khor ba mtha' dag la zhen pa log pa'i bsam pa bskyed nas /
de la brten nas byang chub tu sems bskyed de skyes bu chen por 'khrid pas /
skyes bu 'bring gi bsam pa sbyang dgos te /
'di ltar lha mi'i go 'phang thob kyang 'du byed kyi sdug bsngal las ma 'das pas de la rang bzhin gyis bde bar 'dzin pa phyin ci log yin pas yang dag par na bde ba med la /
slar yang ngan 'gror nges par ltung bas mtha' ngan pa'i phyir ro / /
gnyis pa dngos ni /
de'i phyir skyes bu 'bring dang thun mong ba'i lam gyi rim pa la blo sbyang ba la bzhi /
bsam pa sbyang ba dngos /
de skyes pa'i tshad /
de la log rtog bsal ba /
thar par bgrod pa'i lam gyi rang bzhin gtan la dbab pa'o / /
dang po la gnyis /
thar pa don gnyer gyi blo ngos bzung ba /
de skyed pa'i thabs so / /
dang po la thar pa ngos bzung ba dang /
de don gnyer gyi blo dang gnyis las /
dang poni /
thar pa zhes pa ni bcings pa las grol ba ste /
de yang las nyon gnyis ni 'khor bar 'ching byed yin la /
de gnyis kyi dbang gis khams kyi dbang gis 'dod khams sogs gsum dang /
'gro bas phye na lha la sogs pa lnga'am drug dang /
skye gnas kyi sgo nas mngal la sogs pa bzhir phung po nyid mtshams sbyar ba ni bcings pa'i ngo bo yin pas de las grol ba ni thar pa'o / /
gnyis pa ni /
de thob par 'dod pa ni thar pa don gnyer gyi blo'o / /
gnyis pa la mtshams sbyar ba dang /
dngos gnyis /
dang po ni /
dper na skom pa'i sdug bsngal zhi ba la thob 'dod 'byung ba de /
skom pas gdungs pa la mi 'dod par mthong ba la rag las pa bzhin du /
nyer len gyi phung po'i sdug bsngal nye bar zhi ba'i thar pa la thob 'dod 'byung ba yang nyer lengyi phung po sdug bsngal gyi rang bzhin can gyi nyes dmiD mthong ba la rag las pas /
srid pa'i nyes dmigs bsgoms nas de la 'dor 'dod kyi blo ma skyes na /
sdug bsngal de zhib la thob 'dod mi 'byung ste /
bzhi brgya pa las /
gang la 'dir skyo yod min pa / /
de la zhi gus @# / /
ga la yod / /
ces gsungs pa'i phyir ro / /
gnyis pa ni /
des na de la gnyis /
sdug bden 'khor ba'i nyes dmigs bsam pa /
kun 'byung 'khor ba'i 'jug rim bsam pa'o / /
dang po la gnyis sdug bden bden bzhi'i thog mar gsungs pa'i dgongs pa bstan pa /
sdug bsngal sgom pa dngos so / /
dang po la dogs pa 'god pa dang /
lan gnyis las dang poni /
kun 'byung ni rgyu dang sdug bden ni de'i 'bras bu yin pas kun 'byung snga la sdug bsngal 'phyi ba yin na /
ci'i phyir /
bcom ldan 'das kyis /
rim pa de dang mi mthun par /
dge slong dag /
'di ni sdug bsngal 'phaD pa'i bden pa'o / /
'di ni kun 'byung 'phaD pa'i bden pa'o / /
zhes gsungs she na| gnyis pa lan la mdor bstan rgyas bshad gnyis las /
dang po ni /
de la ston pas rgyu 'bras kyi rim pa las bzlog ste gsungs pa la ni /
nyams len gyi gnad chen po yod pas skyon med do / /
gnyis pa la gsum las /
dang po lung ltar sdug bden dang kun 'byung dang 'gog lam rim pas ston dgos pa ni /
de yang gang zhe na /
'di ltar /
gdul bya rang nyid la thog mar 'khor ba las thar 'dod phyin ci ma log pa zhig ma skyes na /
rtsa ba chad pas de thar par ji ltar 'khrid /
des na thog mar gdul bya ma rig pa'i mun pas bsgribs nas 'khor ba'i phun tshogs sdug bsngal ba la bde bar 'dzin pa'i phyin ci log gis bslus pa la /
bzhi brgya pa las /
sdug bsngal rgya mtsho 'di la mtha' / /
rnam pa kun du yod min na / /
byis khyod 'dir ni bying ba la / /
'jigs pa cis na skye mi 'gyur / /
zhes gsungs pa ltar /
'di ni yang dag par na bde ba min gyi sdug bsngal lo / /
zhes sdug bsngal gyi rnam pa du ma gsungs nas skyo ba bskyed dgos pas sdug bden thog mar gsungs so / /
de nas rang sdug bsngal gyi rgya mtshor lhung ba mthong nas de las thar bar 'dod pa na sdug bsngal de bzlog dgos par mthong la /
de yang rgyu ma bzlog na mi ldog par shes nas /
de'i rgyu ji lta bu zhig yin snyam du kun 'byung bden pa shes par byed pas de'i 'og tu kun 'byung bden pa gsungs so / /
de nas 'khor ba'i sdug bsngal zag bcas kyi las dang /
las de nyon mongs kyis bskyed cing de'i rtsa ba bdag 'dzin du shes pa'i kun 'byung bden pa shes pa skyes shing /
bdag 'dzin yang bzlog nus su mthong ba na sdug bsngal 'gags pa'i 'gog pa mngon du bya bar yi dam 'cha' bas de'i 'og tu 'gog bden gsungs so / /
gnyis pa go rim de ltar bstan pa de la rtsod pa spong ba ni /
'o na sdug bden bstan pa na thar pa la 'dod pa skye bas /
sdug bden gyi 'og tu 'gog bden ston par rigs so zhe na /
skyon med de de'i tshe sdug bsngal zhi ba'i 'gog pa la thon na snyam pa'i thar 'dod yod kyang sdug bsngal gyi rgyu ngos ma zin cing rgyu de bzlog nus sum @# / /
mthong bas 'gog pa mngon du bya'o snyam du thar pa la thob byar mi 'dzin pa'i phyir ro / /
de ltar thar pa 'gog pa mngon du bya'o snyam du 'dzin pa na /
der 'gro ba'i lam gang yin snyam du lam bden la 'jug pas lam bden tha mar gsungs so / /
gsum pa rim pa de ltar dgos pa rigs pas sgrub pa ni /
de ltar na bden bzhi ni theg pa che chung kun du lan du mar gsungs shing /
'khor bar 'jug pa dang de las bzlog pa'i gnad rnams bde bar gshegs pas bsdus pa yin pas rnam grol sgrub pa la shin tu gal che zhing nyams len gyi 'gag bsdoms che bas rim pa de ltar du slob ma 'khrid dgos te /
sdug bden bsams pa'i sgo nas 'khor ba la zhen log rnal ma zhig med na /
thar pa thob 'dod tshig tsam du 'gro bas ci byas kun 'byung du 'gro la /
kun 'byung bsams pa'i sgo nas 'khor ba'i rtsa ba las nyon rnams legs par mi shes na 'ben ma mthong ba'i mnga' rdeg pa ltar /
lam gyi gnang rnams chad cing srid pa las grol ba'i lam ma yin pa la yin par bzung nas nga la ba 'bras bu med par 'gyur ba'i phyir dang /
spang bya sdug kun ma shes na de nye bar zhi ba'i thar pa yang ngos mi zin pas thar pa don gnyer yang rlom pa tsam du zad pa'i phyir ro / /
gnyis pa la gnyis /
'khor ba spyi'i sdug bsngal bsam pa /
so so'i sdug bsngal bsam pa'o / /
dang po la gnyis /
sdug bsngal brgyad bsam pa /
sdug bsngal drug bsam pa'o / /
dang po la lnga las /
dang po dbang po'i rim pas bsgom tshul ni /
'bring dang thun mong ba'i dmigs skor skyong ba thams cad la yang thun mong ba rnams ni chung du'i skabs su bshad pa rnams 'dir yang blang bar bya zhing /
thun mong ma yin pa'i skyong rgyu rnams la ni blo'i mthu yod na ji ltar bris pa ltar bskyang la /
blo'i mthu chung na lung 'dren dor nas skabs su gang bab pa'i don gyi ngo bo tsam bskyang bar bya'o / /
gnyis pa bying rgod dang bral ba dgos tshul ni / /
'di rnams dpyad sgom yin yang bsgom rgyu'i dmigs pa de dag las gzhan pa'i dge mi dge lung ma bstan gang la yang mi btang bar sems dmigs pa la rgod pa sogs dgag /
gnyis rmugs dang bying ba'i dbang du mi btang bar shes pa cher gsal zhing dwangs pa'i ngang nas breng chags su bsgoM ste| spyod 'jug las /
bzlas brjod dang ni dka' thub sogs / /
yun ring dus su spyad byas kyang / /
sems gzhan g.yengs pas byas pa ni / /
de nyid rig pas don med gsungs / /
zhes yid gzhan du yengs pa'i dge sbyor thams cad 'bras bu chung bar gsungs pa'i phyir dang /
theg pa chen po la dad pa sgom pa'i mdo las kyang /
rigs kyi bu /
rnam grangs 'dis kyang /
'di ltar byang chub sems dpa' rnams kyi theg pa @# / /
chen po la dad pa /
theg pa chen po las 'byung ba gang ci yang rung de thams cad ni rnam par ma g.yengs pa'i sems kyis /
don dang chos yang dag par bsams pa las 'byung bar rig par bya'o / /
zhes gsugns pa'i phyir ro / /
de la rnam par ma g.yengs pa'i sems ni dge ba'i dmigs pa las gzhan du mi g.yeng ba yin la /
don dang chos ni don dang tshig ste /
yang dag par bsam pa ni so sor rtog pa'i blos dpyad cing sems pa'o / /
des ni yon tan gyi chos sgrub pa thams cad la de gnyis dgos par bstan to / /
gsum pa theg pa gsum gyi yon tan thams cad de ltar bsgoms pas 'grub tshul ni /
des na theg pa gsum gyi yon tan sgrub pa thams cad la sems dge ba'i dmigs pa de las gzhan du mi g.yeng par gnas pa'i rtse gcig pa zhi gnas dngos sam de dang rjes su mthun pa zhig dang /
dge ba'i dmigs pa la so sor dpyod pa /
ji lta ba dang ji snyed pa 'byed pa'i lhag mthong dngos sam /
de dang rjes su mthun pa zhig ste gnyis dgos par gsungs so / /
de ltar yang dgongs 'grel las /
byams pa| yang nyan thos rnams kyi 'am byang chub sems dpa' rnams kyi 'am de bzhin gshegs pa rnams kyi dge ba'i chos 'jig rten pa'am 'jig rten las 'das pa thams cad kyang zhi gnas dang lhag mthong gi 'bras bur rig par bya'o / /
zhes gsungs so / /
'di la zhi lhag dngos dang rjes mthun pa gnyis ma byas na /
theg pa gsum gyi yon tan thams cad zhi lhag dngos kyi 'bras bur 'ong ba'i nges pa med do / /
bzhi pa ni| 'dir sdug bsngal brgyad kyi dang po skye ba'i sdug bsngal bsam pa la lnga las /
dang poskye basdug bsngal dang ldan pas sdug bsngal ba ni /
sems can dmyal pa dang /
mtha' gcig tu sdug bsngal ba'i yi dwags rnams dang /
mngal skyes rnams dang /
sgong skyes te bzhi po de dag ni skye ba na sdug bsngal gyi tshor ba drag po mang po dang bcas te skye'o / /
gnyis paskye ba gnas ngan len dang ldan pas ni /
nyon mongs skye ba dang gnas pa dang 'phel ba'i sa bon rjes su 'brel bas dge ba t+la bkol bzod pa'i las rung yang med cing /
'dod 'dod du dbang bsgyur du yang mi rung ba'o / /
gsum paskye ba sdug bsngal gyi gnas su gyur pas ni /
khams gsum du skye ba blangs pa de la brten nas rga ba dang na ba dang 'chi ba la sogs pa'i sdug bsngal rgyas par 'gyur ba'o / /
bzhi paskye ba nyon mongs kyi gnas su gyur pas ni /
'khor bar skyes pa na chags pa dang sdang ba dang rmongs par 'gyur ba'i yul rnams la dug gsum skye zhing /
de las kyang lus sems rab tu ma zhi bas sdug bsngal nas bde ba la mi gnas te /
nyon mongs pas sgo sna tshogs @# / /
nas lus sems gdung ba'o / /
lnga paskye ba mi 'dod bzhin du 'bral ba'i chos nyid yin pas sdug bsngal ba ni /
skyes pa thams cad kyi mtha' 'chi ba las ma 'das shing de yang mi 'dod la /
des kyang sdug bsngal kho na myong bar byed pa de rnams yang yang sems pa'o / /
gnyis pa rga ba'i sdug bsngal bsam pa largyas bshad dang /
snying po bsdu ba gnyis /
dang po lalnga las /
dang po gzuD bzang po yongs su nyams pa ni /
rked pa gzhu ltar dgu ba dang /
mgo spra ba'i me tog ltar dkar ba dang /
dpral ba dras gdan ltar gnyer mas khebs pa sogs kyis lang tsho nyams te mi sdug par gyur pa'o /
gnyis pamthu stobs nyams pa ni /
'dug na sa sgye thag pa chad pa 'dra ba dang /
ldang na shing rtsa gnam du 'don pa 'dra ba dang /
smra na ldi ba cing 'gron 'bub pa sogs pa'o / /
gsum padbang po nyams pa ni| mig la sogs pas gzugs sogs gsal bar mi mthong ba dang brjed ngas che ba sogs kyis dran pa la sogs pa'i mthu bri ba'o / /
bzhi payul la longs spyod pa nyams pa ni /
bza' btung sogs 'ju dka' zhing gzhan 'dod yon rnams la longs spyod par mi nus pa'o / /
lnga patshe yongs su nyams pa'i sdug bsngal ni /
tshe phal cher zad pas 'chi ba la phyogs pa ste de rnams yang dang yang du sems pa'o / /
gnyis pa ni /
spyan snga'i zhal nas /
'chi ba'i sdug bsngal thu ste yun thung /
rgas pa 'di ka thu gsung ngo / /
ka ma pa'i zhal nas /
rgas pa khad kyis khad kyis 'ong bas drag /
dus gcig la 'ong na bsran thabs med gsung ngo / /
gsum pa na ba'i sdug bsngal bsam pa la lnga las /
dang polus kyi rang bzhin 'gyur ba ni /
lus kyi sha zhu /
pags pa bskams pa sogs so / /
gnyis pasdug bsngal dang yid mi bde 'phel zhing de la shas cher gnas pa ni /
lus kyi chu la sogs pa'i khams rnams cha mi mnyam par shas che chung du 'khrugs pas lus la gdung ba bskyed cing des sems la mi bde ba skyed pas nyin mtshan 'da' dgos pa'o / /
gsum payul gyi longs spyod yid du 'ong ba mi 'dod pa ni /
yid du 'ong ba'i yul rnams la nad la gnod zer nas 'dod bzhin du spyad dbang med pa ste /
de bzhin du spyod lam gang 'dod pa yang byar med pa'o / /
bzhi payul gyi longs spyod yid du mi 'ong ba la mi 'dod bzhin du spyad dgos pa ni /
sman dang bza' btung sogs yid du mi 'ong ba nan gyis spyad dgos shing /
de bzhin du mes sreg pa mtshon gyis 'bugs pa sogs dpyad rtsub po rnams sten dgos pa'o / /
lnga pasrog dang 'bral bar 'gyur ba ni /
nad mi 'tsho bar mthong nas sdug bsngal skyed pa ste de rnams la zhib tu sems pa'o / /
@# / /
bzhi pa 'chi ba'i sdug bsngal bsam pa la lnga las /
longs spyod /
rtsa 'jid /
'khor /
lus sdug pa phun sum tshogs pa bzhi dang 'bral ba dang /
'chi ba'i tshe sdug bsngal dang yid mi bde drag po myong ba ste /
de rnams la yid skyo bar ma gyur gyi bar du yang yang sems pa'o / /
snga ma bzhi sdug bsngal du 'gro tshul ni bzhi po de dag dang 'bral bar mthong nas sdug bsngal ba'o / /
lnga pa mi sdug pa dang phrad pa'i sdug bsngal la lnga ste /
dgra lta bu dang phrad pa tsam gyis sdug bsngal dang yid mi bde skye ba dang /
des chad pas gcod pa'i 'jigs pa'i gnas su gyur pa dang /
gtam ngan pas 'jigs pa dang /
nyam nga bzhin du 'chi bas 'jigs pa dang /
chos dang 'gal bas shi ba'i 'og tu ngan 'gror song dogs nas 'jigs pa ste de dag la sems pa'o / /
drug pa sdug pa dang bral ba'i sdug bsngal la lnga ste /
ches phangs pa'i gnyen la sogs pa dang bral ba na des sems la mya ngan skye ba dang /
dag tu smre sngags 'don pa dang /
lus la gnod pa skyed pa dang /
yul de'i yon tan dran zhing 'dod pas yid gdung ba dang /
de'i longs spyod ma tshang ba ste de rnams sems pa'o / /
bdun pa 'dod pa btsal te ma rnyed pa'i sdug bsngal bsam pa la lnga ste /
sdug pa dang bral ba dang 'dra'o / /
'dod pa btsal te ma rnyed pa ni so nam byas kyang ston thog ma grub pa dang /
tshong byas kyang khe spogs ma thon pa sogs te /
gang la re ba de 'bad nas btsal yang ma rnyed pas yi chad pa'i sdug bsngal lo / /
brgyad pa mdor na nye bar len pa'i phung po lnga sdug bsngal zhes gsungs pa'i don bsam pa lamdor bstan /
rgyas bshad gnyis /
dang po nilnga ste /
mngon par 'grub pa'i sdug bsngal gyi snod dang /
mngon par grub pa la brten pa'i sdug bsngal gyi snod dang /
sdug bsngal gyi sdug bsngal gyi snod dang /
'gyur ba'i sdug bsngal gyi snod dang /
'du byed kyi sdug bsngal gyi rang bzhin du gyur pa ste de dag la yang yang sems pa'o / /
gnyis pa ni /
de la dang po ni nyer len gyi phung po 'di blangs pa la brten nas skye ba phyi ma phan chad kyi sdug bsngal rnams 'dren pa'o / /
gnyis pa ni phung po grub zin la brten pa'i na rga sogs kyi rten du gyur pa'o / /
gsum pa dang bzhi pa ni sdug bsngal gnyis po de'i gnas ngan len rjes su 'brel bas de gnyis skyed pa'o /
lnga pa ni nyer len gyi phung po grub tsam gyis 'du byed kyi sdug bsngal gyi rang bzhin du skye ste /
las nyon snga ma'i gzhan dbang du gyur ba'i 'du byed thams cad 'du byed kyi sdug bsngal yin pa'i phyir ro / /
lnga pa snying po sgom tshul gces par gdams pa ni /
nyer len gyi phung po'i rang bzhin gyi 'khor ba la skyo ba rnal ma zhig ma skyes na thar pa don gnyer gyi blo rnal ma skye sa @# / /
med cing sems can 'khor bar 'khyams pa la snying rje chen po yang skye thabs med pas /
theg pa che chung gang du 'jug kyang bsam pa 'di shin tu gal che'o / /
gnyis pasdug bsngal drug bsam pa la gsum /
sdug bsngal drug mdor bstan pa /
de gsum du bsdus te bstan pa /
zag bcas kyi tshor ba la ngo bo nyid kyi bde ba med tshul gsum las dang poni /
bshes spring las /
nges pa med pa dang /
ngoms mi shes pa dang /
lus yang dang yang du 'dor ba dang /
yang dang yang du nying mtshams sbyor ba dang /
yang dang yang du mtho dman du 'gyur ba dang /
grogs med pa'i nyes pa drug gsungs /
gnyispa ni /
gsum du 'du ste /
'khor ba la yid brtan bya sa med pa dang /
de'i bde ba la ji tsam spyad kyang ngoms pa'i mtha' med pa dang /
thog ma med pa nas zhugs pa'o / /
dang po la bzhi las /
lus thob pa la yid brtan mi rung ba ni yang dang yang du lus 'dor ba'o / /
phan gnod byed pa la yid brtan mi rung ba ni pha bu dang /
ma chung mar 'gyur ba dang /
dgra bshes su 'gyur ba sogs nges pa med pa'o / /
phun tshogs thob pa la yid brtan mi rung ba ni mtho sa nas dma' sar ltung ba'o / /
'grogs pa la yid brtan mi rung ba ni /
grogs med par 'gro ba'o / /
gsum pa ni yang yang nying mtshams sbyor ba ste skye ba brgyud pa'i mtha' mi mngon pa ste de ltar yang yang bsam par bya'o / /
gsum pa ni /
gzhan yang chags pa rgyas par 'gyur ba'i da lta'i tshor ba bde ba phal mo che ni /
sdug bsngal phyir bcos pa la bde ba'i blo skyes pa yin gyi /
sdug bsngal bsal ba la mi ltos pa'i ngo bo nyid kyis bde ba ni med de /
dper na 'gro ba drags pas sdug bsngal ba na /
bsdad pas bde ba'i blo 'byung ba de snga ma'i sdug bsngal che rim nas 'gags pa'i tshe bde ba rim gyis skyes par snang ba yin gyi ngo bo nyid kyis bde ba ni min te /
slar yang bsdad drags na sngar ltar sdug bsngal skyed pa'i phyir ro / /
ngo bo nyid kyis bde ba'i rgyu yin na sdug bsngal gyi rgyu ji ltar bsten pa tsam gyis sdug bsngal je 'phel du 'gro ba bzhin du /
'gro 'dug nyal ba dang bza' btang dang nyi ma dang grib ma bsten pa sogs kyang ji tsam ring du bsten pa de tsam du bde ba je 'phel du 'gro dgos pa la /
ring drags na sdug bsngal 'ba' zhig skyed par snang ngo / /
de dag kyang mngal 'jug dang bzhi brgya brtsa 'grel las gsungs so / /
gnyis pa la bzhi /
ngan song gsum gyi sdug bsngal /
mi'i sdug bsngal /
lha ma yin gyi sdug bsngal /
lha'i sdug bsngal bsam pa'o / /
dang po ni bshad zin to / /
gnyis pa ni /
bkres skom dang tsha grang gi reg pa yid du mi 'ong ba dang tshol 'gro dang ngal ba'i sdug bsngal dang /
gzhan yang skye rga na 'chi sogs bdun ni sngar bshad pas shes @# / /
par bya'o / /
gzhan yang tshogs kyi gtam las /
ngan 'gro'i sdug bsngal ma lus pa / /
mi rnams la yang yod par snang / /
sdug bsngal gzir bas dmyal ba mtshungs / /
dbul bas gshin rje'i 'jig rten pa / /
'di yi dud 'gro'i sdug bsngal yang / /
mthu ldan stobs kyis mthu med pa / /
rnam par gnon zhing 'tshe ba dag /
chu bo lta bu nyid yin no / /
zhes dang /
bzhi brgya pa las kyang /
mchog la yid kyi sdug bsngal te / /
tha mal rnams la lus skyes so / /
sdug bsngal gnyis kyis 'jig rten 'di / /
nyin re nyin re 'joms par byed / /
ces gsungs pa ltar bsam mo / /
gsum pa ni /
lha ma yin rnams lha'i dpal 'byor mi bzod pa'i phrag dog gis yid gdung la /
de la brten nas lha dang 'thab pa na lus gcad pa dang dral ba sogs kyi sdug bsngal du ma myong ba dang /
de rnams shes rab dang ldan yang rnam smin gyi sgrib pa can yin pas rten de la bden pa mthong du mi rung bar gsungs so / /
bzhi pa la gnyis /
'dod lha'i sdug bsngal /
khams gong gi lha'i sdug bsngal lo / /
dang po la gsum ste /
'chi 'pho ba dang ltung ba'i sdug bsngal /
spa gong ba'i sdug bsngal /
bcad pa dang dral ba dang gsod pa dang spyug pa'i sdug bsngal+lo / /
dang po la gnyis /
'chi 'pho ba'i sdug bsngal /
gnas 'og mar ltung ba'i sdug bsngal lo / /
dang po ni /
sngar lha'i 'dod pa la longs spyad pa las byung ba'i bde ba las /
'chi 'pho ba'i tshe 'chi ltas lnga mthong ba na de las byung ba'i sdug bsngal ches che ba 'byung ba'o / /
'chi ltas lnga ni /
lus kyi kha dog mi sdug pa dang /
stan la mi dga' ba dang /
me tog gi phreng ba brnyings pa dang /
gos la dri ma chags pa dang /
lus la sngon med pa'i rngul 'byung ba'o / /
gnyis pa ni /
bshes spring las /
lha yi 'jig rten dag nas 'phos pa la / /
gal te dge ba'i lhag mar 'ga' med na / /
de nas dbang med dud 'gro yi dwags dang / /
dmyal bar gnas pa gang yang rung bar 'gyur / /
zhes gsungs pa ltar ro / /
gnyis pa ni /
bsod nams kyi phung po ches rgya chen po dang ldan pa'i lha rnams la 'dod yon ches phul du byung ba 'byung la /
de lha'i bu bsod nams chung ba rnams kyis mthong ba na spa gong bar 'gyur zhing gzhi de las sdug bsngal dang yid mi bde chen po myong ba'o / /
gsum pa ni /
lha rnams lha ma yin dang 'thab pa na yan lag dang nying lag bcad pa dang /
lus dral ba dang gsod pa'i sdug bsngal myong ste /
mgo bcad na ni 'chi la /
yan lag dang nying lag lhag ma bcad cing dral ba rnams phyir skye zhing 'tsho'o / /
spyug pa ni lha ches stobs dang ldan pa rnams 'khrugs na /
lha'i bu ches mthu chung ba rnams rang gi gnas nas skrod par byed pa'o / /
gnyis @# / /
pala gnyis kyi dang poni /
khams gong ma gnyis kyi lha rnams la sdug bsngal gyi sdug bsngal med kyang nyon mongs pa dang ldan zhing sgrib pa dang bcas la /
'chi 'pho ba dang gnas pa la rang dbang med pas gnas ngan len gyis ni sdug bsngal ba'o / /
gnyis pa slar yang ngan song du ltung ba'i sdug bsngal yod tshul ni /
gzhan yang tshogs kyi gtam las /
gang zhig gzugs can gzugs med pa / /
sdug bsngal sdug bsngal las 'das shing / /
ting 'dzin bde ba'i bdag nyid can / /
bskal par g.yo ba med par gnas / /
de yang shin tu nges grol min / /
de las slar yang ltung bar 'gyur / /
ngan 'gro'i sdug bsngal rba klong las /
'das pa lta bur byung gyur la / /
'bad kyang ji ltar ring mi gnas / /
mkha' la lding ba'i bya dang mtshungs / /
byis pa'i stobs kyis mda' 'phangs ltar / /
de ni ltung ba'i mtha' can yin / /
mar me ring du 'bar ba dag /
skad cig re rer 'jig pa ltar / /
'du byed yongs 'gyur zhes pa yi / /
sdug bsngal dag gis nye bar gtses / /
zhes so / /
gnyis pakun 'byung 'khor ba'i 'jug rim bsam pala gsum /
nyon mongs skye ba'i tshul /
des las gsog tshul /
'chi 'pho ba dang nying mtshams sbyor ba'i tshul lo / /
dang pola gnyis /
nyon mongs gtso tshul dang /
nyon mongs ngos bzung ba'o / /
dang poni /
'khor ba 'grub pa'i rgyu la las nyon gnyis dgos kyang nyon mongs gtso bo yin te /
nyon mongs med na sngar bsags kyi las bgrang las 'das pa yod kyang rlan dang sa la sogs pa med pa'i sa bon gyis myu gu mi 'grub pa bzhin du /
las la lhan cig byed rkyen med pas sdug bsngal gyi myu gu mi 'grub pa'i phyir dang /
nyon mongs yod na las sngar bsags med kyang /
de ma thag gsar du bsags nas phung po phyi ma len pa'i phyir ro / /
de ltar yang rnam 'grel las /
srid pa'i sred las rnam brgal ba'i / /
las gzhan 'phen nus ma yin te / /
lhan cig byed pa zad phyir ro / /
zhes dang /
sred pa ni /
yod na slar yang 'byung phyir ro / /
zhes gsungs pa'i phyir ro / /
de'i phyir nyon mongs pa'i gnyen po bsten pa gal che la de yang nyon mongs shes pa la rag las pas nyon mongs rnams la mkhas par bya'o / /
gnyis pa ni /
'di la gsum /
nyon mongs ngos gzung ba /
ji ltar skye ba'i rim pa /
nyon mongs pa'i nyes dmigs so / /
dang po la bcu las /
dang po'dod chags ni /
phyi 'am nang gi yul sdug pa yid du 'ong ba la dmigs nas rjes su chags pa ste /
dper na ras la snum zhugs pa dbyung dka' ba bzhin du /
'di yang rang gi dmigs pa la zhen cing mched pa ni dmigs pa de dang dbral dka' ba'o / /
gnyis pakhong khro ba ni /
sems can rnams dang sdug bsngal dang mtshon dang tsher ma sogs sdug bsngal @# / /
gyi gnas rnams la dmigs nas kun nas mnar sems pa sems rtsub mo yul de rnams la gnod pa bya bar sems pa'o / /
gsum panga rgyal ni /
'jig lta la brten te phyi 'am nang gi mtho dman dang bzang ngan la dmigs nas sems khengs pa ste /
mtho ba'i rnam pa can du 'jug pa'o / /
bzhi pama rig pa ni /
bden bzhi dang las 'bras dang dkon mchog gi rang bzhin la blo mi gsal bas mi shes pa'i nyon mongs can no / /
lnga pathe tshom ni /
bden pa sogs gsum la dmigs nas yod dam med yin nam min snyam pa'o / /
drug pa'jig tshogs la lta ba ni /
nyer len gyi phung po la dmigs nas nga dang nga'i zhes bdag dang bdag gir lta ba'i shes rab nyon mongs can no / /
de la 'jig pa ni mi rtag pa dang /
tshogs pa ni du ma yin pas 'dis gang la blta ba'i gzhi ni mi rtag pa dang du ma'i chos tsam yin gyi /
rtag pa dang gcig pu'i gang zag ni med do / /
zhes bstan pa'i phyir du 'jig tshogs la lta ba zhes ming btags so / /
bdun pamthar 'dzin pa'i lta ba ni /
'jig ltas gang bzung ba'i bdag de la dmigs nas rtag pa ther zug pa'am 'di nas phyi mar nying mtshams sbyor ba med pa'i chad par lta ba'i shes rab nyon mongs can no / /
brgyad palta ba mchog tu 'dzin pa ni /
'jig lta mthar lta log lta gsum gang rung dang /
de dag gang la brten nas 'byung ba'i lta ba po'i phung po la dmigs nas mchog tu 'dzin pa'i shes rab nyon mongs can no / /
dgu patshul khrims dang /
brtul zhugs mchog 'dzin ni /
'chal tshul spong ba'i tshul khrims dang /
cha byang dang tshul dang lus ngag gi 'jug pa nges par byed pa'i brtul zhugs dang /
gang la brten nas de dag 'byung ba'i phung po la dmigs nas sdig pa 'dag pa dang nyon mongs las grol ba dang 'khor ba las nges par 'byin par lta ba'i shes rab nyon mongs can no / /
bcu palog lta ni /
tshe snga phyi dang las 'bras sogs med ces skur pa 'debs pa dang /
dbang phyug dang gtso bo sogs 'gro ba'i rgyur 'dzin pa'i sgro 'dogs kyi shes rab nyon mongs can no / /
de rnams ni grub mtha' gong 'og thun mong gi dbang du byas pa'i nyon mongs pa'i ngos 'dzin yin gyi /
dbu ma thal 'gyur ba'i lugs ni 'og tu 'chad par 'gyur ro / /
gnyis pala gsum las /
dang po 'jig lta dang ma rig pa 'gal bar 'dod pas sde'i lugs+ni /
'jig lta dang ma rig pa so sor 'dod pa ltar na /
dper na thag pa bsdogs pa la mun pa cung zad babs te thag pa'i gnas lugs mi gsal ba na de la sbrul 'dzin gyi blo skye ba ltar /
phung po'i gnas lugs @# / /
gsal ba la sgrib pa'i ma rig pa'i mun pa las phung po la bdag tu 'khrul pa skye la /
de las nyon mongs gzhan rnams skye'o / /
gnyis pa 'jig lta nyid ma rig par 'dod pa'i dbu ma pa dang chos grags kyi lugs ni /
de gnyis gcig tu 'dod pa ltar na 'jig lta nyid nyon mongs kyi rtsa ba'o / /
gsuM pa lugs gnyis kas kyang rtsa nyon lhag ma'i skye tshul ni /
de yang 'jig ltas bdag tu bzung ba na rang gzhan so so bar ris su gcod par byed la /
de ltar bcad nas rang phyogs la chags pa dang gzhan phyogs la zhe sdang 'byung /
bdag la dmigs nas khengs pa yang skye la /
bdag de nyid la rtag chad du 'dzin zhing bdag tu lta ba sogs dang /
de dang 'brel ba'i spyod pa ngan pa la mchog tu 'dzin pa skye'o / /
de bzhin du bdag med ston pa'i ston pa dang /
des bstan pa'i las 'bras dang bden bzhi dang dkon mchog sogs la de dag med do / /
zhes pa'i log lta'am /
yang na de lta bu yod dam med yin nam min snyam du the tshom skyed de /
rnam 'grel las /
bdag yod na ni gzhan du shes / /
bdag gzhan cha las 'dzin dang sdang /
'di dag dang ni yongs 'brel las / /
nyes pa thams cad 'byung bar 'gyur / /
zhes gsungs so / /
gsum pala gnyis las /
dang po nyes dmigs che bas dgrar blta tshul+ni /
mdo sde'i rgyun las /
nyon mongs rnams kyis bdag 'joms sems can 'joms shing tshul khrims 'joms / /
nyams bcas rnyed pas dman zhing bsrung dang de bzhin ston pas smad / /
rtsod pa mi snyan de ni gzhan du mi khom gnas su skye / /
thob dang ma thob nyams pas yid la sdug bsngal chen po 'thob / /
ces so / /
spyod 'jug las kyang /
zhe sdang sred sogs dgra rnams ni / /
rkang lag la sogs yod min la / /
dpa' mdzangs min yang ji zhig ltar / /
de dag gis bdag bran bzhin byas / /
bdag gi sems la gnas bzhin du / /
dga' mgur bdag la gnod byed pa / /
de la'ang mi khro bzod pa ni / /
gnas min bzod pa smad pa'i gnas / /
gal te lha dang lha min rnams / /
thams cad bdag la dgrar langs kyang / /
de dag gis kyang mnar med pa'i / /
me nang 'khrid cing 'jug mi nus / /
nyon mongs stobs can dgra 'dis ni / /
gang dang phrad na ri rab kyang / /
thal ba yang ni mi lus pa / /
der bdag skad cig gcig la 'dor / /
bdag gi nyon mongs dgra bo gang / /
dus ring thog mtha' med pa ltar / /
dgra gzhan kun yang de lta bur / /
yun ring thub pa ma yin no / /
mthun par rim gro bsten byas na / /
thams cad phan dang bde byed na / /
nyon mongs rnams ni bsten byas na / /
phyir zhing sdug bsngal gnod pa byed / /
ces gsungs pa'i nyes dmigs rnams bsam par @# / /
bya'o / /
gnyis pa gnyen po sgom tshul dam pa gong ma'i gsung dang sbyar ba ni /
dgon pa pa'i zhal nas /
nyon mongs spong ba la nyon mongs pa'i nyes dmigs dang mtshan nyid dang gnyen po dang skye ba'i rgyu rnams shes dgos /
nyes dmigs shes par byas nas skyon du blta /
dgrar gzung /
nyes dmigs ma shes na dgrar mi go bas /
mdo sde rgyan dang /
spyod 'jug nas gsungs pa ltar seMs pa yin /
gsung ba dang /
nyon mongs kyi mtshan nyid shes pa la yang chos mngon pa mnyan /
ma mtha' na'ang phung po lnga'i rab byed nyan la /
rtsa ba dang nye nyon rnams ngo shes par byas nas /
chags sdang la sogs pa gang rung rgyud la skyes tsa na /
'di de yin ang /
kho byung ngo /
snyam du ngos bzung gin /
nyon mongs dang 'thab pa yin no / /
gsung ba ltar go dgos so / /
gnyis pades las gsog tshul+la gnyis bsag par bya ba'i las ngos gzung ba /
de ji ltar gsog pa'i tshul lo / /
dang pola gnyis sems pa'i las dang /
bsams pa'i las so / /
dang poni /
sems pa'i las ni rang dang mtshungs par ldan pa'i sems yul rnams la g.yo zhing skul bar byed pa'i sems byung yid kyi las so / /
gnyis pa la /
dngos dang /
de'i ngo bo dang /
las gsum ngos 'thung ba dang gsum las /
dang po ni /
bsam pa ni /
sems pa des kun nas bslang ba'i lus ngag gi las te /
gnyis pa ni /
de la rig byed dang rig byed ma yin pa gnyis su byas nas gzugs can kho nar bye brag tu smra ba 'dod pa la /
slob dpon dbyig gnyen gyis bkag nas /
lus ngag gi rig byed dang mnyam du 'jug pa'i sems pa la bzhed pas /
las gnyis ka sems par bshad do / /
gsum pa ni /
de la mi dge ba'i las ni bsod nams ma yin pa'i las yin la /
bsod nams kyi las ni 'dod pa khams kyi sas bsdus pa'i dge ba'i las so / /
mi g.yo ba'i las ni gzugs gzugs med kyi sas bsdus pa'i dge ba zag pa dang bcas pa'i las so / /
gnyis pala gnyis /
'khor bar 'phen byed kyi las gsog pa po bshad pa dang /
des ji ltar gsog tshul lo / /
dang poni /
bdag med mngon sum du rtogs nas ni las nyon gyi dbang gis 'khor bar skye ba yod kyang 'phen byed kyi las gsar du mi gsog pas /
'khor bar 'phen byed kyi las gsog pa po ni theg chen sbyor lam chos mchog chen po la gnas pa man chad kyi so skye thams cad do / /
gnyis pa ni /
de yang rten des sgo gsum pos srog gcod sogs mi dge ba 'du byed na bsod nams ma yin pa'i las gsog la /
'dod khams kyi dge ba sbyin gtong dang tshul khrims bsrung ba sogs 'du byed na bsod nams kyi las dang /
bsam gtan dang gzugs med kyi sas bsdus pa'i zhi gnas sogs @# / /
sgom na mi g.yo ba'i las gsog go /
gsum pa'chi 'pho ba dang nying mtshams sbyor ba'i tshul+la lnga /
'chi ba'i rkyen /
'chi ba'i sems /
drod gang nas sdud pa /
shi nas bar do 'grub lugs /
de nas skye srid du skye ba len tshul lo / /
dang pola gsum /
tshe zang nas 'chi ba /
bsod nams zad nas 'chi ba /
yang ba ma srangs par 'chi ba gsum las /
dang poni /
tshe zad pas 'chi ba ni sngon las kyis ji ltar 'phangs ba'i tshe thams cad zad de dus la bab ste 'chi ba'o / /
gnyis pabsod nams zad nas 'chi ba ni yo byad med de 'chi ba lta bu'o / /
gsum payang ba ma spangs par 'chi ba ni 'chi ba'i rgyu rkyen kha zas tshod mi zin par za ba sogs dgu mdo nas gsungs pa lta bu'o / /
gnyis pa la 'chi pa'i sems /
de'i snang ba /
'chi sems gsum ga la sred pas mtshams sbyor ba dang gsum /
dang po la gsum gyi dang poni /
dad sogs dge ba dang /
gnyis pachags sogs mi dge ba'i sems gnyis ni /
rang gis sam gzhan gyis dran du bcug pa la brten nas /
'du byed rags pa 'jug pa'i bar du sems la 'byung la /
gsuM palung ma bstan gyi sems dang ldan par 'chi ba ni /
dge mi dge'i sems gnyis rang gis ma dran la gzhan gyis kyang dran par ma byas pa'o / /
gnyis pa de'i snang ba la gsum las /
dang po ni /
de la dge ba byed pa ni mun khrod nas snang bar 'gro ba dang 'dra la /
'chi ba'i tshe rmi lam lta bu'i gzugs yid du 'ong ba sna tshogs 'byung zhing bde bar 'chi la gnad gcod kyang shin tu tshabs chung ngo / /
gnyis pa la dngos dang /
gnad gcod kyi dogs gcod gnyis las /
dang po ni /
mi dge ba byed pa ni snang ba nas mun khrod du 'gro ba dang 'dra la 'chi ba'i tshe rmi lam lta bu'i gzugs mi sdug pa sna tshogs snang zhing sdug bsngal gyi tshor pa drag po 'byung la| gnad gcod kyang shin tu tshabs che'o / /
gnyis pagnad gcod ni lha dang dmyal ba ma gtogs pa'i skye gnas thams cad la yod do / /
gsum pa la gsum las dang po dngos ni /
lung ma bstan gyi sems dang ldan pa la ni sngar bshad pa'i bde sdug gnyis ka mi 'byung ngo / /
gnyis pa 'chi sems mngon du gang 'gyur ni /
'chi ba'i tshe dge mi dge'i sems gnyis ni gang goms pa che ba de mngon du 'gyur gyi sems gzhan rjes su mi 'jug la /
gnyis ka la goms pa mnyam na ni dang por gang dran pa de mngon du 'gyur la gzhan rjes su mi 'jug go / /
gsum pa phra mo'i 'chi sems thams cad lung ma bstan yin pa ni /
sems cha phra mor rgyu ba'i tshe ni dge mi dge'i sems gnyis ldog cing lung ma bstan gyi sems su 'gyur ro / /
gsum pa 'chi sems gsum ga la sred pas mtshams sbyor ba ni /
thams cad kyang 'chi ba'i tshe na 'du shes mi gsal ba la ma sleb pa'i bar du yun @# / /
ring mo nas goms pa'i bdag la chags pa 'byung ngo / /
de'i 'og tu bdag la chags pa'i dbang gis bdag ni med par 'gyur ro snyam nas lus la dgang bar 'gyur te de ni bar do 'grub pa'i rgyu'o / /
rgyun zhugs dang phyir 'ong la yang bdag chags 'byung mod kyi shes rab kyis brtags nas spong gi /
dang du mi len te /
dper na mi stobs ldan gyis stobs chung du brdung ba dang 'dra'o / /
phyir mi 'ong la ni bdag chags de mi 'byung ngo / /
gsum pa ni /
mi dge ba byed pa ni thog mar ro stod nas drod bsdus te snying ga bar du 'dor la /
dge ba byed pa ni dang por ro smad nas drong bsdus nas snying ga bar du 'dor zhing snying gnas rnam shes 'pho'o / /
dang po khu khrag gi dbus su rnam shes gang zhugs pa de snying gar 'gyur zhing /
tha mar phyogs gang nas 'pho ba de nyid du thog mar 'jug pa yin no / /
bzhi pala dgu las dang po bar do gnas gang nas grub pani /
sngar bshad pa ltar rnam shes gang nas 'phos pa'i phyogs de nas bar ma chad par srang mda'i mtho dman bzhin du shi ba dang bar do 'grub ste /
gnyis pa bar do'i sha tshugs sogs ni /
bar do de yang mig sogs dbang po tshang ba /
gang du skye 'gyur gyi 'gro ba de'i lus kyi rnam pa can /
skye ba ma blangs bar du mig ni lha'i mig ltar thogs pa med cing lus kyang rdzu 'phrul dang ldan pa bzhin du thogs pa med do / /
bar do ris mthun dang bsgoms pa las byung ba'i lha'i mig skyon dang bral bas mthong la /
'gro ba gang yin pa'i bar do grub na de nas skye ba gzhan du bzlog tu med par mdzod las gsungs mod kyang / /
kun las btus su ldog pa yang bshad do / /
gsum pa dge mi dge byed pa'i bar srid snang ba 'char tshul ni /
mi dge ba byed pa'i bar srid ni phyar ba nag po 'am mtshan mo mun nag tu snang ba lta bu dang /
dge ba byed pa'i bar srid ni snam bu dkar po 'am zla ba'i 'od dang bcas pa'i mtshan mo'i snang ba lta bu'o / /
bzhi pa mthong tshul ni /
rang dang rigs mthun pa'i bar do dang /
de dang rang gi skye gnas kyang mthong ngo / /
lnga pa kha dog ni| dmyal ba'i bar do ni sdong dum tshig pa dang /
dud 'gro'i bar do ni du ba dang /
yi dwags kyi bar do ni chu dang /
'dod lha dang mi'i bar do ni gser lta bu dang /
gzugs khams pa'i bar do ni dkar por mngal 'jug las gsungs so / /
drug pa bar do yod med kyi khyad par ni /
gzugs med nas khams 'og ma gnyis su skye na bar do yod la /
de gnyis nas gzugs med du skye na gang du shi ba der gzugs med kyi phung po 'grub kyi bar do med do / /
bdun pa 'gro tshul ni /
lha'i bar do ni gyen du'o / /
mi'i ni thad kar 'gro'o / /
nyes pa'i las byed pa rnams kyi ni mig thur du byas te spyi'u tshugs su 'gro bar gsungs te ngan song gsum ka la @# / /
dgongs pa 'dra'o / /
brgyad pa tshe tshad ni skye ba'i rkyen ma rnyed na re ltar thogs na'ang zhag bdun du gnas so / /
rkyen rnyed na ni nges pa med do / /
ma rnyed na'ang lus brjes nas zhag bdun phrag bdun tshun chad du gnas kyi /
de tshun chad du nges par skye ba'i rkyen rnyed pas de phan chad mi gnas so / /
dgu pa bar do gzhan du 'gyur tshul ni /
lha'i bar do lta bu de zhag bdun gyis shi 'phos nas lha'i bar do de'am /
yang na mi la sogs pa'i bar do 'grub ste /
las gzhan gyi bya ba 'gyur bas bar do'i sa bon 'gyur bar byed pa'i phyir ro / /
gzhan la yang de ltar ro / /
lnga paskye srid du skye ba len tshul la lnga las /
dang po chags sems sogs las bar srid 'pho tshul ni /
mngal du skye na pha ma'i khu khrag la phyin ci log tu mthong ba skye ste de'i tshe pha ma nyal po byed pa med bzhin du nyal po byed pa sgyu ma bzhin du mthong ste de la chags par /
sa mang po pa las gsungs la /
mdzod 'grel las /
pha ma nyal po byed pa mthong bar bshad do / /
de yang mor skye na bud med dang 'bral 'dod cing skyes pa la chags te nyal 'dod do / /
phor skye na ni skyes pa dang 'bral 'dod cing bud med la chags te nyal 'dod do / /
de lta bu'i 'dod pa skyes nas ji ltar nye bar phyogs pa de ltar skyes pa dang bud med de'i yan lag gzhan gang yang mi snang bar pho mo'i mtshan ma gnyis tsam zhig mthong ngo / /
de la khros te bar srid de 'chi 'pho zhing skye'o / /
gnyis pa yul gang la tshul ji ltar rnam shes mtshams sbyor ba ni /
de yang pha ma gnyis chags pa drag po'i skabs su bab pa na mjug kho nar khu ba ska ba 'byung la /
de'i rjes la gnyis ka las khu khrag gi thigs pa gnyis gdon mi za bar 'byung ste /
de gnyis ma'i skye gnas su 'dres nas dper na 'o ma skol ba grang ba'i spris ma bzhin du chags par gyur pa de dang lhan cig tu bar srid de 'gag par 'gyur la /
de 'gags pa dang dus gcig tu nying mtshams sbyar ba'i rnam shes kyi mthus de las gzhan pa'i dbang po'i 'byung ba chen po'i cha phra ba dang 'dres pa de dang mthun pa'i khu khrag 'dus pa dbang po dang bcas pa gzhan 'byung ste /
de'i dus su zhugs pa'i rnam shes ni kun gzhi khas len pa rnams kun gzhir 'dod la /
kun gzhi khas mi len pa rnams yid kyi rnam shes kyis nyid mtshams spyor bar 'dod do / /
gsum pa skye gnas ngan pa rnams su bar do ba de 'gro mi 'dod na mi skye ba ni /
skye gnas su 'gro 'dod med na mi 'gro la ma song na der mi skye bas dmyal bar skye ba'i las byas shing bsags pa lug gsod pa'am bya ba'am phag 'tshong sogs sdom min can rnams kyi bar srid na /
skye gnas su lug la sogs pa rmi lam bzhin du mthong nas sngon goms pa'i dga' bas der rgyug go /
@# / /
de nas skye gnas kyi gzugs de la khros nas bar srid 'gag cing skye srid du skye ste /
de bzhin du dmyal ba dang yi dwags lba can sogs su skye ba yang de dang 'dra'o / /
bzhi ba dud 'gro sogs ngan par skye tshul ni /
dud 'gro / /
yi dwags /
mi /
'dod pa dang gzugs na spyod pa'i lhar skye na ni skye gnas su rang dang rigs mthun pa dga' bar 'gyur ba'i sems can mthong zhing /
de nas der dga' ba dang 'dod pa bskyed de song ba dang /
skye gnas la khros nas bar srid 'gag cing skye srid du skye bar sa'i dngos gzhir gsungs so / /
sdom min can bya ba dang phag 'tshong sogs min pa'i dmyal bar skye tshul yang 'di dang 'dra bar bya'o / /
lnga pa skye gnas bzhi las drod gsher dang rdzus skyes kyi skye tshul ni /
mdzod du /
dri dang gnas la mngon 'dod gzhan / /
zhes drod gsher las skye na dri dang /
brdzus te skye na gnas 'dod nas skye bar gsungs la /
de yang tsha dmyal du skye na dro ba dang /
grang dmyal du skye na bsil ba 'dod nas bar srid 'gro bar 'grel pa las bshad do / /
sgong skyes kyang mngal skyes dang 'dra bar mdzod 'grel las bshad do / /
gnyis pabsam pa de skyes pa'i tshad la gnyis las /
dang po rnam dag skyes pa'i tshad bstan pa ni /
de ltar sdug kun gnyis kyi sgo nas 'khor ba'i mtshan nyid zhib tu shes par byas pa na de 'dor 'dod pa dang /
de rnams nye bar zhi ba la thob 'dod byung ba tsam nas nges 'byung gi bsam pa yin mod kyang de tsam gyis mi chog pas /
me 'bar ba'i khyim du tshud pa dang /
btson rar tshung pa'i btson gnas de la mi 'dod cing de nas thar par 'dod pa'i blo ci tsam skye ba de lta bu'i blo'i tshod tsam du bskyed par bya zhing de nas kyang ji 'phel du gtang dgos so / /
gnyis pa nges 'byung yam me ba las ma skyes na thar ba don gnyer ltar snang las mi skye ba nibsam pa 'di sha ra ba gsung pa ltar seng skyur la btab pa'i phye bzhin kha na phar lam me ba zhig las mi 'dug na 'khor ba'i rgyu kun 'byung la mi 'dod par lta ba yang de 'dra zhig las mi'ong /
de ltar na sdug zan 'gabs pa'i 'gog pa thar pa don gnyer yang de dang 'dra /
de'i phyir thar pa'i lam la sgrub pa byed par 'dod pa yang tshig tsam du 'gro zhing /
sems can gzhan 'khor bar 'khyams pa'i sdug bsngal mi bzong pa'i snying rje yang 'ongs med la /
bla med byang chub kyi sems ma bcos pa yid skul nus ba'i shugs can yang mi skye bas /
theg chen pa yang tshig rjes 'brangs pa'i go btsam du 'gyur bas yang dang ya bdu bsgoms par bya'o / /
gsuM pa de la log rtog bsal ba la gnyis /
log par rtog tshul dang /
de sel ba gnyis las /
dang poni /
gal te 'khor bas yid shin tu 'byung zhing skyo ba bsgoms na /
nyan thos ltar 'khor bar zhugs pa la mi dga' ba'i phyir zhi ba'i @# / /
mthar ltung bas skyo ba sgom pa theg dman la mdzes kyi /
byang sems la ni de sgom par mi rigs te /
de ltar gsang ba bsam gyis mi khyab pa las bshad pas so snyam na /
gnyis pa de sel ba la bzhi las /
dang po byang sems 'khor bar mi skrag pa'i lung don ni /
'di ltar byang sems 'khor ba la skrag par mi bya /
zhes gsungs pa'i don ni /
las nyon gyi dbang gis srid par 'khyams pa'i skye rga na 'chi sogs kyi sdug bsngal la yid 'byung mi bya bar ston pa min gyi /
byang sems kyis smon lam dang snying rje'i dbang gis srid par sems can gyi don du skye ba 'dzin pa la skrag par mi bya /
zhes pa'i don no / /
gnyis pa 'khor bar snying rjes skye ba la dga' yang /
las nyon gyis skye ba la skrag dgos tshul ni /
des na las nyon gyi dbang gis srid par 'khyams na sdug bsngal du mas mnar nas rang don yang mi nus na gzhan don lta ci smos /
de ni rgud pa kun gyi sgo yin pas theg dman las ches shin tu skyo bar byas la dgag dgos shing /
smon lam dang snying rje'i dbang+gis srid par skye ba 'dzin pa la ni dga' bar bya dgos so / /
de ltar yang mdo de nyid las /
byang chub sems dpa' rnams ni sems can yongs su smin pa de nyid nye bar bzung nas 'khor ba la phan yon du lta ba de ltar ni yongs su 'das pa chen po la ma lags so / /
zhes gsungs so / /
gsum pa las nyon gyis skye ba dang /
smon lam gyis skye ba sogs ma byed par de ltar smras na 'jug sdom can la nyes byas skye ba ni /
de ltar ma phyed par sngar ltar smra na ni smra ba po de la byang sems kyi sdom pa yod na nyes byas nyon mongs can zhig skyed par byang sa las gsungs so / /
bzhi pa 'khor bar yid 'byung che yang zhi mthar mi ltung bar spyod tshul gces pa ni /
'khor ba la yid 'byung bar byas nas sems can de rnams rang gi gnyen du mthong ste de dag gi don du byang chub tu sems bskyed pa ni bzhi brgya pa'i dgongs pa yin zhing /
gsal bar slob dpon chen po zla ba grags pas de'i 'grel par gsungs so / /
bzhi pa thar par bgrod pa'i lam gyi rang gtan la dbab pa la gnyis las /
dang po mtshams spyar bani /
sngar bshad pa ltar srid pa'i nyes dmigs bsgoms pas 'khor ba las nges par 'byung 'dod drag po skyes pa des /
'khor ba bzlog dgos pas /
gnyis pa lam gyi rang bzhin gtan la dbab pa dngos ni /
de la gnyis /
rten ji lta bus 'khor ba bzlog pa /
lam ji 'dra zhig bsgoms pas bzlog pa'o / /
dang po la bzhi las /
dang po dal 'byor gyi rten thob pa'i dus 'dir bzlog dgos pani /
bshes spring las /
skye ba zhes bgyi mi khom skyon brgyad po / /
de dag dang bral khom pa rnyed nas ni / /
skye ba bzlog pa'i slad du 'bad par mdzod / /
ces gsungs pa ltar dal 'byor thob pa'i dus 'dir bzlog dgos te /
mi khom par ni bzlog pa'i skabs med pa'i phyir te sngar bshad zin to / /
gnyis @# / /
pa da res 'bad dgos pa ni /
rnal 'byor ba chen po'i zhal nas /
da res phyugs las bye brag 'byed pa'i dus yin no gsung /
po to ba'i zhal nas kyang /
sngar de tsam cig 'khyams pa la rang log ma byung tsa na da yang rang log mi 'ong bas bzlog dgos /
bzlog dus kyang da res dal 'byor thob pa'i dus 'dir yin gsung ngo / /
gsum pa rten la rab byung bzang tshul ni /
de las kyang khyim na gnas pa ni chos sgrub pa'i bar chad mang zhing nyes pa du ma'i skyon chags la rab tu byung ba ni de las bzlog pas na /
'khor ba bzlog pa'i rten ni rab byung mchog tu gyur pas /
mkhas pas rab tu byung ba la mchog tu gyur pas /
mkhas pas rab tu byung ba la mngon par dga' bar bya'o / /
drag shul can gyis zhus pa las /
byang sems khyim na gnas pas rab byung la smon pa bya bar gsungs te 'dis ni gtso bor bsnyen par rdzogs pa la smon par gsungs so / /
mdo sde'i rgyan las kyang| rab tu byung ba'i phyogs dag ni / /
yon tan tshad med rnams dang ldan / /
de ltas sdom brtson khyim pa yi / /
byang chub sems dpa' las khyad 'phags / /
zhes gsungs so / /
bzhi pa mdo sngags gnyis ka'i sgo nas rnam mkhyen sgrub pa la'ang rab byung bsngags pas so sor thar pa nyid la gus dgos tshul ni /
de ltar na 'khor ba las thar pa'i rnam grol sgrub pa la rab byung bsdags par ma zad /
phar phyin dang sngags kyis go nas rnam mkhyen sgrub ba la yang rab byung rten mchog tu gsungs la /
rab byung gi sdom pa ni sdom pa gsum gyi nang nas so sor thar pa nyid yin pas bstan pa'i rtsa ba so sor thar pa la gus par bya'o / /
gnyis pa lam ji 'dra zhig bsgom pas 'khor ba bzlog pa la gsum /
lam ngos bzung ste mtshams sbyar ba dang /
bslab pa gzhan 'chad 'gyur du bstan pa /
khyad par du tshul khrims la bslab tshul lo / /
dang poni /
bshes spring las /
mgo 'am gos la glo bur me shor na / /
de dag phyir bzlog bgyi ba btang nas kyang / /
yang srid med par bgyi slad 'bad 'tshal te / /
'di bas ches mchog dgos pa gzhan ma mchis / /
tshul khrims dag dang shes rab bsam gtan gyis / /
mya ngan 'das zhi dul ba dri med pa'i / /
go 'phang mi rga mi 'chi zad mi 'tshal / /
sa chu me rlung nyi zla bral thob mdzod / /
ces gsungs pa ltar lam bslab pa rin po che rnam pa gsum la bslab dgos so / /
gnyis pa ni /
'dir skyes bu 'bring gi lam rang dga' ba la 'khrid na /
bslab pa gsum la 'khrid lugs rgyas par dgos na'ang de min pas shes rab lhag mthong dang sems kyi bslab pa zhi gnas skyed lugs ni skyes bu chen po'i skabs su 'chad pas 'dir tshul khrims la bslab tshul mdor bsdus shig brjod par bya'o / /
gsum pa tshul khrims la bslab tshul la bzhi las /
dang po /
de la thog mar bsrungs pa'i phan yon+ni /
tshul khrims kyi phan yon yang yang bsams nas snying thag pa @# / /
nas spro shugs 'phel bar bya ste /
bshes spring las /
khrims ni rgyu dang mi rgyu'i sa bzhin du / /
yon tan kun gyi gzhi rten lags par gsungs / /
zhes dang /
dpung bzang gis zhus pa las kyang /
ji ltar lo tog thams cad sa la ni / /
brten nas skyon med par ni skye ba ltar / /
de bzhin tshul khrims brten nas chos dkar mchog /
snying rje'i chus brlan pas ni rnam par skye / /
zhes gsungs pa ltar bsam mo / /
gnyis pa ma bsrungs pa'i nyes dmigs ni /
khas blangs nas bsrungs na phan yon shin tu che ba bzhin du ma bsrungs na yang nyes dmigs che ste /
dge slong la rab tu gces pa'i mdo las /
la la'i tshul khrims bde ba ste / /
la la'i tshul khrims sdug bsngal yin / /
tshul khrims ldan pa bde ba ste / /
tshul khrims 'chal ba sdug bsngal lo / /
zhes dang /
'jam dpal rtsa rgyud las kyang /
zlos pa 'di la tshul khrims nyams / /
de la grub pa mchog med cing / /
grub pa 'bring yang yod med de / /
grub pa tha ma'ang yod ma yin / /
tshul khrims 'chal la thub dbang gis / /
sngags 'grub par ni ma gsungs te / /
mya ngan 'das grong 'gro ba yi / /
yul dang phyogs kyang ma yin no / /
byis pa ngan pa 'di la ni / /
sngags 'grub pa ni gal yod / /
skye bo tshul khrims 'chal 'di la / /
de la bde 'gro ga la yod / /
mtho ris su yang mi 'gyur zhing / /
bde ba mchog tu 'ang mi 'gyur na / /
rgyal bas gsungs pa'i sngags rnams ni / /
'grub par 'gyur ba smos ci dgos / /
zhes gsungs pa ltar ma bsrungs pa'i nyes dmigs yang yang bsam par bya'o / /
gsum pa deng dus bsrungs pa phan yon che tshul ni /
ting 'dzin rgyal po las /
khyim pa skya po'i gos gyon la / /
das ni bslab pa gang bshad pa / /
de tshe dge slong de dag la / /
bslab pa de yang med par 'gyur / /
zhes gsungs pa ltar dge bsnyen la gsungs pa'i bslab pa'i gzhi lnga yongs su rdzogs par srung ba dge slong la yang med par gsungs pa'i dus 'dir bslab pa la brtson pa ni lhag par yang 'bras bu che bas 'bad par bya ste /
de nyid las /
bskal pa bye pa gaM gA'i bye snyed du / /
dang pa'i sems kyis zas dang skom rnams dang / /
gdugs dang ba dan mar me'i phreng ba yis / /
sangs rgyas bye ba khrag khrig rim gro byas / /
gang gis dam chos rab tu 'jig pa dang / /
bder gshegs bstan pa 'gag par 'gyur ba'i tshe / /
nyin mtshan du ni bslab pa gcig spyod pa / /
bsod nams 'di ni de bas bye brag 'phags / /
zhes gsungs so / /
bzhi pa ji ltar bslab pa'i tshul la drug las /
dang po ltung ba spong ba'i gnyen po bzhir gdams pa ni /
ltung ba 'byung ba'i rgyu bzhi las mi shes pa'i gnyen por ni bslab bya rnams mnyan nas shes par bya'o / /
bag med pa'i gnyen por ni blang dor @# / /
gyi dmigs rnam ma brjed pa'i dran pa dang /
'phral 'phral du sgo gsum la so sor rtog cing legs nyes gang la 'jug shes par byed pa'i shes bzhin dang /
bdag gam chos kyi dbang du byas nas nyes pa la 'dzem pa'i ngo tsha shes pa dang /
gzhan gyis smad du 'ong snyam nas 'dzem pa'i khrel yod dang /
nyes spyod kyi rnam smin la 'jigs nas bag 'khums pa sogs la bslab bo / /
ma gus pa'i gnyen por ni ston pa dang /
de'i bcas pa dang /
tshangs pa mtshungs par spyod pa rnams la gus par bya'o / /
nyon mongs mang ba'i gnyen por ni rgyud la brtags te nyon mongs gang shas che ba la gnyen po 'bad nas bsten no / /
gnyis pa bcas pa phra mo la yang bag yangs su bya mi rung tshul sngon byung dang sbyar ba ni /
de ltar mi 'bad par 'di tsam las 'gal yang skyon chung ngo snyam du bsams te bcas pa la bag yangs su 'jug pa ni sdug bsngal 'ba' zhig 'thob ste /
lung rnam 'byed las /
gang zhig ston pa thugs rje'i bstan pa la / /
yang bar sems shing cung zad 'da' byed pa / /
de ni de las sdug bsngal gzhan dbang 'thob / /
smig tshal bregs bas a mra'i tshal nyams bzhin / /
'di na la la rgyal po'i tshig chen yang / /
'das na lan 'ga' chad pa thob mi 'gyur / /
thub pa'i bka' lung tshul min 'das byas na / /
dud 'gror 'gro 'gyur e la'i 'dab klu bzhin / /
zhes gsungs pa'i phyir ro / /
gsum pa nyes ltung gis gos na myur du bshags dgos tshul ni /
de bas na nyes ltung gis ma gos pa la 'bad cing /
brgyal gos na yang ji mi snyam par mi 'jog par ltung ba dang sdig pa'i phyir bcos la ji ltar gsungs pa ltar 'bad par bya'o / /
bzhi pa sngags pa rab byung du ma zad sngags pa khyim pas kyang phal cher bsrung dgos pa ni /
de lta bu'i tshul gyis bsrung ba ni so thar gyi sngom ldan yin na sngags la yang 'dra ba yin te /
dpung bzang gis zhus pa las /
rgyal ba ngas gsungs so sor thar pa yi / /
tshul khrims rnam dag 'dul ba ma lus las / /
sngags pa khyim pas rtags ngang cho ga spang / /
lhag ma rnams ni nyams su blang bar bya / /
zhes sngags pa khyim pas kyang rab byung gi rtags kyi skor dang las kyi cho ga dang /
bcas pa rkyang pa'i cha 'ga' zhig ma gtogs pa /
'dul ba nas 'byung ba bzhin bya dgos na sngags ba rab byung la smos ci dgos pa'i phyir ro / /
lnga pa tshul khrims dang nyams len gzhan thams cad phan tshun grogs su 'khyer ba gong ma'i bzheng srol yin pa ni /
kham lung pa'i zhal nas kyang /
mu ge byung tsan thams cad nas kyi steng du 'ong /
de bzhin du thams cad tshul khrims kyi steng du kor kor 'ong bas 'di la 'bungs shig /
tshul khrims ngag pa'ang las 'bras ma bsams pa la mi 'ong bas /
des na 'di sems pa man ngag @# / /
yin gsung ba dang /
shar ra ba'i zhal nas kyang /
spyir legs nyes ci byung yang chos la brten pa /
de'i nang nas kyang 'dul ba nas ji ltar 'byung ba la brten na /
ldab rkyang mi dgos pa zhe gtsang ba brtag thub pa nyams dga' ba mtha' bzang ba yin gsung ba dang /
dge bshes ston pa'i zhal nas kyang /
tshan cig gis 'dul ba la brten nas sngags ca 'byid /
sngags la brten nas 'dul ba ca 'byid /
'dul ba sngags kyi grogs sngags 'dul ba'i grogs su song ba nga'i bla ma'i bka' brgyud min pa la med gsung ba dang /
drug pa bya ba thams cad sde snod gsum dang bstun dgos pa 'phags yul gyi chen po dag gis phyag len du btab tshul ni /
jo bo'i zhal nas kyang /
nged rgya gar na do gal chen po'am bya ba glo bur ba byung na sde snod 'dzin pa rnams 'tshogs nas sde snod gsum nas ma bkag gam sde snod gsum dang mi 'gal lam /
zhes gtan la phab nas de'i steng du 'jog pa yin /
nged bri ka ma la shI ba la /
de'i steng du byang sems kyi spyod pa nas ma bkag gam /
de dang mi 'gal lam bya ba cig yod la /
'dun ma'i zhabs 'dul ba 'dzin pas 'jug pa yin /
gsung ngo / /
skyes bu 'bring dang thun mong pa'i lam gyi rim pa la blo sbyang ba bshad zin to / / / /
gsum pa skyes bu chen po'i lam la blo sbyang ba la gnyis /
mtshams sbyor dang /
lam dngos so / /
dang po la bzhi las /
dang po rang gi don thams cad 'grub pa la'ang gzhan don bor mi rigs pas dang po nas theg chen du 'jug dgos pa ni /
de ltar 'khor ba'i nyes dmigs sgo sna tshogs nas rgyun ring du bsgoms pa las /
srid pa thams cad me 'bar ba'i rlubs ltar mthong ste nyon mongs dang sdug bsngal nye bar zhi ba'i thar ba la thob 'dod kyis yid kun du gdungs pa des /
lam bslab pa gsum la bslabs na 'khor ba las grol ba'i thar pa 'thob cing /
de yang mtho ris kyi dpal ltar slar ldog pa yang ma yin mod /
'on kyang skyon zad pa dang yon tan thob pa phyogs re ba yin pas rang don ma rdzogs la /
de nyid kyis na gzhan don yang nyi tshe bar zad cing mthar sangs rgyas kyis bskul nas theg chen du 'jug dgos pas na /
blo dang ldan pa rnams kyis ni thog ma nas theg chen du 'jug par rigs te /
phar phyin bsdus pa las /
'jig rten don sgrub tshul la mthu med pa'i / /
theg pa gnyis po gtan du spang byas shing / /
thub rgyal theg pa snying rjes bstan pa la / /
gzhan phan ro gcig rang bzhin de dag 'jug /
ces so / /
gnyis pa gzhan gyi don sgrub pa chen por 'os pas de sgrub pa ni /
'di na skyes bu rnams kyi bde ba dang brjid bag dang skyes bu'i rtsal ni gzhan don khur du 'khyer ba la bya bar rigs te rang don tsam la dmigs pa ni dud 'gro dang yang thun mong ba yin pa'i phyir ro / /
de'i phyir @# / /
chen po rnams kyi ngang tshul ni gzhan gyi phan bde la mtha' gcig tu gzhol ba yin te /
slob spring las /
shin tu rnyed sla'i rtsa kham 'ga' lta phyugs kyang rang nyid za / /
shin tu skom pas gdungs pa'ang chu zhig rnyed na dga' dgur 'thung / /
'di na skyes bu gzhan don byed par brtson pa gang yin pa / /
de 'di'i brjid bag yin te de bde skyes bu'i rtsal de 'phags / /
nyi ma rlabs chen rta zhon rgyu ba snang byed gang yin dang / /
khur la mi rtseg sa yis 'jig rten 'degs pa gang yin de / /
rang don 'ga' med chen po rnams kyi rang bzhin de 'dra ste / /
de dag 'jig rten phan dang bde ba'i ro la gcig tu gzhol zhes so / /
gsum pa gzhan sdug bsngal ba skyob don du brel zhing brtson pa ni skyes bu dang mkhas par 'os pa ni /
de ltar 'gro ba sdug bsngal gyis kun du gdungs par mthong nas de'i don du brel ba la skyes bu zhes bya la mkhas pa zhes kyang de la bya ste /
de nyid las /
'jig rten ma rig dud sprin 'khrigs pas 'gro ba 'khrugs gyur pa / /
sdug bsngal la rab 'bar ba'i nang du dbang med lhung mthong nas / /
thod la me mched 'bar ba lta bur yid brel brtson pa gang / /
'di na de dag skyes bu yin te mkhas pa'ang de dag yin / /
zhes so / /
bzhi pa rang gzhan gyi don thams cad 'grub pa'i lam la 'jug tu yod par spro ba bskyed de 'jug dgos pa ni /
de'i phyir rang gzhan gyi legs pa thams cad kyi 'byung gnas rgud pa thams cad sel ba'i sman mkhas pa'i skye bo kun gyis bgrod pa'i lam chen po mthong thos dran reg gis kyang 'gro ba kun gyi gsos su gyur pa /
gzhan don du zhugs pas rang don ma tshang ba med par zhar la 'grub pa'i thams mkhas chen po dang ldan pa'i theg chen la 'jug tu yod pa ni /
kye ma'o bdag gis rnyed pa legs par rnyed do / /
snyam du bsams la skyes bu'i rtsal ci yod kyis theg pa'i mchog 'dir 'jug par bya'o / /
gnyis pa de ltar na skyes bu chen po'i lam gyi rim pa la blo sbyang ba la gsum /
theg chen gyi 'jug sgo sems bskyed kho nar bstan pa /
sems de ji ltar bskyed pa'i tshul /
sems bskyed nas spyod pa la slob tshul lo / /
dang pola brgyad las /
dang po theg chen la mdo sngags kyi theg pa gnyis su nges shing der 'jug sgo sems bskyed kho na yin pa ni /
de ltar theg chen la 'jug dgos na 'jug sgo gang nas yin snyam na| de la rgyal bas phar phyin dang sngags kyi theg chen gnyis gsungs kyi de las gzhan pa'i theg chen ni med do /
de gnyis gang gi sgor 'jug kyang 'jug sgo ni byang chub kyi sems kho na yin te /
gnyis pa theg chen par 'jog byed kyang sems de kho na la rag las pa ni /
de rgyud la nam skyes pa na gzhan gang yang ma skyes kyang theg chen par 'jog la /
de dang nam bral pa na stong nyid rtogs pa sogs kyi yon tan ci yod kyang nyan thos la @# / /
sogs pa'i sar ltung zhing theg chen las nyams par theg pa chen po pa'i gzhung du ma las gsungs shing rigs pas kyang 'grub pa yin no / /
des na theg chen pa ni sems de yod med kyi rjes su 'gro ldog byed do / /
gsum pa sems bskyed kho nas rgyal sras su 'gyur zhing nyan rang zil gyis gnon pa ni /
de ltar spyod 'jug las sems de skyes ma thag tu rgyal sras su 'gro bar gsungs la /
byams pa'i rnam thar las kyang /
rigs kyi bu /
'di lta ste dper na rdo rje rin po che ni chag kyang gser gyi rgyan khyad par du 'phags pa thams cad zil gyis gnon zhing rdo rje rin po che'i ming yang mi 'dor la dbul ba thams cad kyang rnam par bzlog go / /
rigs kyi bu de bzhin du thams cad mkhyen par sems bskyed pa'i rdo rje rin po che nan tan dang bral yang nyan thos dang rang sangs rgyas kyi yon tan gyi gser gyi rgyan thams cad zil gyis gnon zhing byang chub sems dpa'i ming yang mi 'dor la /
'khor ba'i dbul ba thams cad kyang rnam par zlog go / /
zhes spyod pa la ma bslabs kyang sems de yod na byang chub sems dpar gsungs so / /
bzhi pa 'jug bya'i chos theg chen yin pas mi chog cing /
sems bskyed tshig tsam du ma song ba zhig dgos pa ni /
des na chos theg chen pa'i chos yin pas mi chog gi gang zag de theg chen par tshud pa zhig gal che'o / /
theg chen par byed pa yang byang chub kyi sems nyid la rag las pas na /
sems de go ba tsam las med na theg chen pa yang de dang 'dra la /
sems de mtshan nyid tshang ba zhig yod na theg chen pa yang rnam dag cig 'ong bas 'di la 'bad par bya'o / /
lnga pa sangs rgyas kho na skyed pas sa bon lta bu yin pa ni /
'di la sdong po bkod pa las /
rigs kyi bu byang chub kyi sems ni sangs rgyas kyi chos thams cad kyi sa bon lta bu'o / /
zhes gsungs pa la nges pa rnyed dgos pas de bshad par bya'o / /
drug pa sangs rgyas kho na skyed pa la stong nyid kyi lta ba sogs las kyang sems bskyed gtso tshul ni /
de la chu lud drod dang /
sa la sogs pa ni 'bras kyi sa bon dang tshogs na 'bras kyi myu gu'i rgyu byed la gro dang sran ma la sogs pa'i sa bon dang tshogs na yang de dag gi myu gu'i rgyu byed pas de dag ni rgyu thun mong ba yin no / /
nas kyi sa bon ni rkyen su dang tshogs kyang 'bras la sogs pa'i myu gu'i rgyur mi rung bas nas kyi myu gu'i rgyu thun mong min pa yin la /
des zin pa'i chu lud sogs kyang nas kyi myu gu'i rgyur 'gyur ba de bzhin du bla med byang chub kyi sems ni sangs rgyas kyi myu gu'i rgyu'i nang nas sa bon lta bu thun mong ma yin pa'i rgyu yin la /
stong nyid rtogs pa'i shes rab ni chu lud sogs dang 'dra bar byang chub gsum ga'i rgyu thun mong ba yin no / /
de'i phyir rgyud bla las kyang /
theg mchog @# / /
la mos sa bon shes rab ni / /
sangs rgyas chos skyed ma dang /
zhes theg pa mchog la mos pa ni pha'i sa bon dang bdag med rtogs pa'i shes rab ni ma lta bur gsungs te /
dper na pha bod la bu rgya hor sogs skye mi srid pas pha ni bu'i rigs nges pa'i rgyu yin la /
ma bod la ni bu sna tshogs pa skye bas thun mong gi rgyur 'gyur ba bzhin no / /
bdun pa theg pa che chung yang lta bas mi 'byed par sems bskyed sogs spyod pas dbye ba ni /
klu sgrub kyis kyang /
sangs rgyas rang sangs rgyas rnams dang / /
nyan thos rnams kyis nges bsten pa / /
thar pa'i lam ni gcig nyid khyod / /
gzhan dag med ces bya bar nges / /
zhes sher phyin la bstod pas nyan rang rnams kyang de la brten la /
des na sher phyin la yum zhes kyang gsungs pas theg pa che chung gnyis ka'i sras kyi yum yin pas stong nyid rtogs pa'i shes rab kyis theg pa che chung 'byed pa min gyi byang chub kyi sems dang spyod pa rlabs che ba rnams kyis 'byed pa yin te /
rin chen phreng ba las /
nyan thos theg pa de las ni / /
byang chub sems dpa'i smon lam dang / /
spyod pa yongs bsdo ma bshad des / /
byang chub sems dpar ga la 'gyur / /
zhes lta bas mi phye zhing spyod pas phye bar gsungs so / /
brgyad pa byang chub kyi sems gtso bor mi bsgom par de las gzhan yan lag phra mo sgom mi rigs pa ni /
de ltar stong nyid rtogs pa'i shes rab kyang theg chen gyi lam thun mong ma yin par mi 'gyur na de las gzhan pa'i lam rnams lta smos kyang ci dgos /
de'i phyir byang chub kyi sems gdams pa'i mthil du bzung nas sbyong dgos so / /
gnyis pa la gsum /
byang chub kyi sems sbyang ba'i rim pa /
skyes pa'i tshad /
cho gas gzung ba'i tshul lo / /
dang pola gnyis ni /
jo bo chen po nas brgyud pa la man ngag rgyu 'bras bdun ma dang /
rgyas sras zhi ba lha'i gzhung nas 'byung ba la brten nas sbyong ba gnyis snang ngo / /
dang po la mdor bstan dang rgyas bshad gnyis /
dang po ni /
rgyu 'bras bdun ni rdzogs pa'i sangs rgyas byang chub kyi sems las 'byung la /
seMs de lhag bsaM las dang /
bsaM pa de snying rje las dang /
snying rje byams pa las dang /
byams pa drin du gzo ba las dang /
drin du gzo ba drin dran pa las dang /
drin dran pa ni mar mthong ba las 'byung ste bdun no / /
gnyis pa 'di la gnyis /
rim pa la nges pa bskyed pa /
rim can du sbyang ba dngos so / /
dang po la gnyis /
theg chen gyi lam gyi rtsa ba snying rjer bstan pa /
rgyu 'bras gzhan rnams de'i rgyu 'bras su 'gyur tshul lo / /
dang po la gsum /
thog mar gal che ba /
bar du gal che ba /
tha mar gal che ba'o / /
dang pola gsum las /
dang po 'gro ba sgrol ba'i khur de la rag las pa ni /
snying rje chen pos yid bskyod na sems can thams cad 'khor ba las gdon pa'i phyir nges par dam @# / /
'cha' bar 'gyur la /
snying rje dman na de ltar byed pa mi 'ong bas 'gro ba ma lus pa sgrol ba'i khur 'khyer ba ni de la rag las pa'i phyir dang /
khur de mi 'dzin na theg chen par mi tshud pa'i phyir snying rje ni thog mar gal che'o / /
gnyis pa theg pa chen po'i lam thams cad kyi sngon du 'gro ba ni /
blo gros mi zad pas bstan pa las /
btsun pa shar dwa ti'i bu /
gzhan yang byang chub sems dpa' rnams kyi snying rje chen po mi zad do / /
de ci'i phyir zhe na sngon du 'gro ba'i phyir ro / /
btsun pa sha ra dwa ti'i bu /
'di lta ste /
dper na dbugs phyi nang du rgyu ba ni mi'i srog gi dbang po'i sngon du 'gro ba yin no / /
de bzhin du byang chub sems dpa'i snying rje chen po ni theg pa chen po yang dag par 'grub pa'i sngon du 'gro ba yin no / /
zhes dang /
gsum pa byang sems kyi spyod pa'i rtsom byed yin pa ni /
ga ya go ri las kyang /
'jam dpal byang chub sems dpa' rnams kyi spyod pa'i rtsom pa ni ci /
gnas ni gang /
'jam dpal gyis smras pa /
lha'i bu /
byang chub sems dpa' rnams kyi spyod pa'i rtsom pa ni snying rje chen po'o / /
gnas ni sems can no / /
zhes so / /
gnyis pala gnyis las /
dang po snying rje yang yang ma bsgom na theg dman du ltung bani /
de ltar lan gcig sems de lta bu skyes nas zhugs kyang sems can grangs mang zhing byed ngan pa dang /
bslab bya yang shin tu bya dka' zhing mtha' yas pa dang dus kyang dpag med dgos par mthong ba na zhum nas theg pa dman par ltung ba la /
gnyis pa gzhan don la mi skyo zhing tshogs bde blag tu rdzogs pa ni /
snying rje chen po lan gcig bskyed pa tsam min par je 'phel du goms par byas pas /
rang gi bde sdug la mi lta zhing gzhan don la mi skyo bas tshogs thams cad bde blag tu rdzogs par byed do / /
gsum pala gnyis /
tha mar gal che ba dngos dang /
khyad par byang chub kyi sems gdams pa'i mthil byed par gdams pa gnyis /
dang po la gnyis kyi dang poni /
sangs rgyas rnams 'bras bu brnyes pa'i tshe yang theg dman bzhin zhi bar mi gnas par nam mkha' ji srid du 'gro ba'i don mdzad pa yang snying rje chen po'i mthu ste de med na nyan thos ltar 'gyur ba'i phyir ro / /
gnyis pa phyi'i dpe gsum kas snying rje gcig pu mtshon pa ni /
dper na lo tog la thog mar sa bon dang bar du chu dang tha mar smin pa gal che ba ltar sangs rgyas kyi lo tog la yang thog mtha' bar gsum du gal che ba snying rje yin par dpal ldan zla ba grags pas gsungs so / /
gnyis pa la gnyis las /
dang po nyams len gyi snying por bya dgos pa ni /
des na zhang sna chung ston pas /
jo bo la gdams ngag zhus kyang /
'jig rten blos thong /
byang chub kyi sems sgoms bya ba zhig las mi 'ong byas pa la /
dge bshes ston pas khrel nas /
de jo bo'i gdams ngag gi mthil phyung ba la /
@# / /
gsung ste chos kyi gnad mkhyen pa yin no / /
gnyis pa nges pa rnyed dka' bas bsag sbyang dang gsung rab la brten dgos pa ni /
nges pa rnyed pa yang 'di kho na dka' bas yang yang bsag sbyang dang /
sdong po bkod pa sogs kyi gsung rab dang dgongs 'grel rnams bltas nas nges pa brtan po btsal dgos te /
dpal ldan ma khol gyis /
khyod kyi thugs ni rin po che / /
rdzogs pa'i byang chub sa bon de / /
dpa' khyod kho nas snying por mkhyen / /
de gzhan skye bos 'ol mi dbyi / /
zhes pa ltar ro / /
gnyis pargyu 'bras gzhan rnams de'i rgyu 'bras su 'gyur tshul+la gnyis /
mar shes nas byams pa'i bar rgyur 'gyur tshul /
lhag bsam dang sems bskyed 'bras bur 'gyur tshul lo / /
dang pola lnga las /
dang po sems can sdug bsngal dang bral 'dod shugs drag skyed tshul+ni /
spyir sdug bsngal dang 'bral 'dod tsam zhig ni sems can de'i sdug bsngal yang yang bsams na skye mod kyang /
blo de skye sla ba dang shugs drag la brtan por skye ba la ni /
sngon du sems can de yid du 'ong zhing gces la phangs pa'i rnam pa can zhig dgos te /
gnyen la sdug bsngal byung na mi bzod la dgra la sdug bsngal byung na dga' zhing /
dgra gnyen bar ma la sdug bsngal byung na phal cher yal bar 'dor ba'i btang snyoms skye ba bzhin no / /
gnyis pa dgra gnyen bar gsum la yid 'ong skye mi skye'i khyad par ni /
de la dang po ni /
yid du sdug pa yod pas yin la de yang ji tsam gces pa de tsam du sdug bsngal la mi bzod ba yang de tsam du skye ste /
gces pa chung 'bring la mi bzod pa shas chung la /
shin tu gces na sdug bsngal phra mo la yang mi bzod pa chen po skye bas so / /
dgra la sdug bsngal mthong na 'bral 'dod mi skye bar ma zad da dung de las che ba dang /
de dang ma bral na snyam pa skye ba ni yid du mi 'ong bas lan la /
de yang yid du mi 'ong ba shas che chung gis sdug bsngal byung ba la dga' ba shas che chung du 'gyur ro / /
dgra gnyen bar ma'i sdug bsngal mi bzod pa yang med la /
dga' ba yang med ba ni yid du 'ong mi 'ong gang yang med pas lan no / /
gsuM pa mar shes drin dran drin gzog suM gyis yid du 'ong ba chen po sgrub des byaMs pa chen po dang snying rje chen po skyed tshul ni /
de ltar byas na sems can gnyen du sgom pa ni yid 'ong bskyed pa'i ched yin la /
gnyen gyi mthar thug ni ma yin pas mar sgom pa dang /
de'i drin dran pa dang /
drin lan gzo ba gsum ni yid du 'ong zhing gces pa sgrub byed yin la /
sems can la bu gcig pa ltar snying du sdug par 'dzin pa'i byams pa ni de gsum gyi 'bras bu yin te /
des snying rje skyed par byed do / /
bzhi pa byams snying rje tsam la rgyu 'bras ma nges pa ni /
bde ba dang phrad 'dod kyi byams pa dang /
snying rje la rgyu 'bras kyi nges pa mi snang ngo / /
lnga pa man ngag de su'i lugs yin pa ni /
sems bskyed skye ba'i rgyur sems can rnams gnyen du sgom pa 'di ni slob dpon zla drags dang @# / /
btsun pa zla ba dang slob dpon ka ma la shI la rnams kyis bshad do / /
gnyis palhag bsam dang sems bskyed 'bras bur 'gyur tshul la dogs pa dang /
lan gnyis las dang poni /
de ltar blo rim gyis sbyangs pas snying rje skyes pa na sems can gyi don du sangs rgyas la thob 'dod skye bas de tsam gyis chog mod /
bar der lhag bsam bcug pas ci bya snyam na /
gnyis pa lan la gnyis las /
dang po snying rje tshad med yod kyang khung du 'khyer ba'i lhag bsam med pa ni /
sems can bde ba dang phrad pa dang sdug bsngal dang bral na snyam pa'i byams pa dang snying rje tshad med pa ni nyan rang la yang yod kyang /
sems can thams cad la bde ba sgrub pa dang+s+dug bsngal sel ba khur du bzhes pa ni theg chen pa min pa la med pas snying stobs kyi bsam pa lhag pa'i lhag bsam skyed dgos te /
rgyud bla'i 'grel par /
blo gros rgya mtshos zhus pa'i mdo drangs pa las shes so /
gnyis pa lhag bsam des sems bskyed 'dren tshul ni /
de ltar sems can sgrol ba'i blo skyes pa na /
rang gi gnas skabs 'di lta bus nisems can gcig gi don yang rdzogs par bya mi nus la /
der ma zad dgra bcoM pa gnyis kyi go 'phang thob kyang sems can nyung zad re dang de'i don yang thar pa tsam sgrub par nus kyi /
thams cad mkhyen pa la dgod mi nus pas sems can mtha' yas pa dang /
de dag gi gnas skabs dang mthar thug gi don thams cad rdzogs par su zhig gis nus snyam du bsams pa na sangs rgyas nyag gcig la nus pa de yod par shes nas sems can gyi don du sangs rgyas thob 'dod skyed do / /
gnyis parim can du sbyang ba dngosla gsum /
gzhan don don gnyer gyi blo sbyang ba /
byang chub don gnyer gyi blo sbyang ba /
sbyangs pa'i 'bras bu sems bskyed ngos gzung ba'o / /
dang po la gnyis /
blo de skye ba'i gzhi bsgrub pa dang /
blo de bskyed pa dngos so / /
dang po la gnyis /
sems can la sems snyoms pa bsgrub pa dang /
thams cad yid 'ong gi rnam pa can du bsgrub pa'o / /
dang pola gnyis sngon 'gro'i rim pa dang /
btang snyoms sgom tshul gnyis dang poni /
sngar skyes bu chung 'bring gi skabs su bshad pa ltar sngon 'gro la sogs pa'i rim pa rnams 'dir yang blangs la bskyang bar bya'o / /
gnyis pa la lnga las /
dang po chags sdang bkag nas sems snyoms dgos pa ni /
de la thog mar sems can kha cig la chags kha cig la sdang ba'i phyogs ris su gcod pa bkag nas sems snyoms pa ma bsgrubs na byams pa dang snying rje gang skye ba de phyogs ris can du skye yi /
phyogs ris med pa la dmigs nas mi skye bas btang snyoms bsgom par bya'o / /
gnyis pa btang snyoms gang bsgom pa ni /
de la yang sems can rnams la chags sdang la sogs pa'i nyon mongs med pa sgrub pa'i rnam pa can @# / /
cig dang rang nyid sems can la chags sdang dang bral nas sems snyoms pa gnyis gsungs pa las 'dir phyi ma'o / /
gsum pa sgom pa'i go rim ni /
'di sgom pa'i go rim ni skye sla bas thog mar phan gnod gang yang ma byas pa'i bar ma zhig la dmigs rten byas nas /
rjes su chags pa dang khong khro ba bsal te sems snyoms pa bsgrub par bya'o / /
de la sems snyoms pa grub na de nas mdza' bshes la sems snyoms pa bsgrub ste /
de la sems ma snyoms pa ni chags sdang gis ris su gcod pa'am chags pa che chung gis ma snyoms pa'o / /
de la snyoms na dgra la sems snyoms pa bsgom ste de la ma snyoms pa ni mtha' gcig tu mi mthun par bltas nas zhe sdang bas so / /
de la snyoms nas sems can thams cad la sems snyoms pa bsgom mo / /
bzhi pa gang bsgom pas chags sdang 'gog pa ni /
de yang gnyis te /
sems can gyi ngos nas ni thams cad bde ba 'dod sdug bsngal mi 'dod par mtshungs pas na /
kha cig la nye bar bzung nas phan 'dogs shing kha cig la ring bar bzung nas gnod pa byed pa'am phan pa mi byed pa mi rigs so snyam pa dang /
rang gi ngos nas ni /
thog ma med pa nas 'khor ba na sems can gang lan brgyar bdag gi gnyen du ma gyur pa ni gang yang med pas /
gang la ni chags par bya la gang la ni sdang bar bya snyam du sems pa'o / /
zhes sgom rim par pa las gsungs so / /
yang gnyen la chags pa la ni /
bu mo zla ba mchog gis zhus pa las /
bdag gis sngon chad khyed rnams thams cad bsad / /
bdag kyang khyed kyis sngon chad gshegs shing gtubs / /
kun kyang phan tshun dgra dang gsod pa yin / /
khyed cag ji ltar 'dod chags sems kyang skye / /
zhes gsungs pa dang /
sngar nges med kyi nyes pa'i skabs su bshad pa ltar dgra gnyen thams cad myur du 'gyur nas 'gro ba'i tshul bsam ste /
des ni khro chags gnyis ka ldog go / /
lnga pa dgra gnyen gyi blo mi 'gog kyang chags sdang 'gog pa ni /
'di dgra 'am gnyen khyad gzhir bzung nas byed dgos pas dgra gnyen gyi blo ldog mi dgos kyi dgra gnyen yin pa rgyu mtshan du byas nas chags sdang gis ris su gcod pa'i blo 'gog pa yin no / /
gnyis pathams cad yid 'ong gi rnam pa can du sgrub pala gsum /
mar bsgom pa /
drin dran pa /
drin du gzo ba bsgom pa'o / /
dang pola gnyis /
ma sngar byas pa dang /
da dung byed par bsam pa gnyis las /
dang poni /
'khor ba la thog ma med pas rang gi skye ba la yang thog ma med pas na skye shi brgyud mar byas te 'khor ba na lus 'di ma blangs bya ba dang phyogs 'dir ma skyes bya ba ni ye med la /
ma la sogs pa'i gnyen du yang ma gyur pa med par mdo las gsungs so / /
@# / /
gnyis pa ni /
de yang sngar ma byas par ma zad ma 'ongs pa na byed par yang 'gyur bas de ltar bsams la rang gi ma byas pa la nges pa brtan po btsal bar bya ste /
'di skyes na de'i drin dran pa sogs skye sla la 'di ma skyes na drin dran pa sogs kyi gzhi med pa'i phyir ro / /
gnyis padrin dran la lnga las /
dang po tshe 'di'i mas sngon nas ma byas pa sogs bsam pani /
sems can thams cad mar bsgoms pa'i 'og tu thog mar tshe 'di'i ma la bsgoms na skye myur bar po to ba bzhed pa ltar bsgom par bya ste /
mdun du ma rnam pa gsal po cig bsams la /
da ltar du ma zad 'khor ba thog ma med pa nas 'dis bdag gi ma bgrang las 'das pa byed byed pa yin snyam du lan 'ga' zhig bsam mo / /
de ltar des ma byas pa'i dus su gnod pa thams cad las bskyabs phan bde thams cad bsgrubs+g+nyis pa tshe 'dir yang bskyangs tshul ni /
khyad par du tshe 'dir yang dang por mngal du yun ring por bzung /
de nas btsas pa'i dus su spu ser zing de ba zhig sha'i drod la bcar /
sor mo bcu'i kha la g.yengs /
nu zho bsnun /
nom bu khas bsnyod /
snabs khas phyis /
mi btsang ba lag pas phyis kyin thabs sna tshogs kyis skyo ngal med par gsos /
de yang bkres skom gyi dus su bza' btung dang /
'khyags pa'i dus su gos ngang /
phongs pa'i dus su nor rang gis spyad mi bra ba rnams byin /
yo byed de rnams kyang bde blag tu rnyed nas min gyi /
sdig sdug gtam ngan dang bsres kyin sha thang thang du btsal nas byin pa yin /
gsum pa ma rang las bu la gces pa ni /
bu la na tsha sogs sdug bsngal byung na bu 'chi ba bas rang 'chi ba dang bu na ba las rang na ba sogs la bsam pa thag pa nas 'dam zhing /
sbyor bas de bsal ba'i thabs byed pa yin /
bzhi pa snying po gud du sgom tshul ni /
mdor na rang gis shes tshad dang nus tshad kyis phan bde gang yin sgrub /
gnod pa dang sdug bsngal sel bar byed pa'i tshul rnams la rtse gcig tu sems pa'o / /
lnga pa rim pas kha spos te bsgom tshul ni /
de ltar bsgoms pas drin dran pa'i blo tshig tsam min ba cig skyes pa na de nas pha la sogs pa'i mdza' bshes gzhan la yang mar shes par byas la bsgom /
de nas bar ma rnams kyang mar shes par byas la bsgom /
de la mdza' bshes 'dra ba'i blo skyes pa na dgra rnams kyang mar shes par byas la bsgom /
de la ma dang 'dra ba'i blo skyes pa na sems can thams cad la mar shes pa sngon du btang la rim gyis rgya je che je cher btang la bsgom mo / /
gsum padrin gzo la bzhi las /
dang po skye 'chi 'phos pas ngo ma shes kyang dor na khrel med pa ni /
de ltar skye shi 'phos pas ngo ma shes pa tsam ma gtogs pa bdag gi ma drin can sdug bsngal zhing skyabs med pa de rnams rtsis med du dor nas rang nyid @# / /
'khor ba las ci thar byed na de las khrel chung ba med de /
slob spring las /
nye du 'khor ba'i rgya mtsho'i khongs su chud gyur pa / /
klong gi nang du lhung ba lta bur snang bzhin du / /
skye shi 'phos pas ngo ma shes pa de bor nas / /
gal te gcig thar byed na de las khrel bor med / /
ces so / /
gnyis pa drin can 'dor ba ya rabs kyi tshul dang mi mthun pa ni /
des na de lta bu'i drin can 'dor ba ni ma rabs rnaMs la'ang mi rigs na bdag gi tshul dang ga la mthun snyam du bsams nas drin lan bskor ba'i khur gzung ngo / /
gsum pa phan lan zag bcas kyis mi rigs pas ma rig pa las thar ba byed pa yin pa ni /
'o na phan lan byed pa de ji lta bu zhig bya snyam na /
ma rang gis kyang 'khor ba'i bde 'byor ci tsam zhig thob ste de dag thams cad kyis ma bslus pa med /
des na bdag gis sngon chad nyon mongs pa'i gdon gyis brlams pa'i dbang gis rmas nas rma drag po byung zin pa la ba tshwa la sogs pa'i 'gyur byed 'debs pa dang 'dra bar /
rang bzhin gyis sdug bsngal bar gyur pa rnams la slar yang sdug bsngal sna tshogs bskyed pa dang /
byams pas phan btags pa de rnams ni thar pa mya ngan las 'das pa'i bde ba la dgod par bya'o snyam du phan lan bya dgos so / /
bzhi pa gud du bsgom tshul ni /
mdor bsdu na rang gi ma dran pa rnal du mi gnas par smyo zhing mig long ba long khrid med pa /
gom pa re re nas brdeg 'cha' zhing g.yang kha 'jigs su rung ba la mngon par phyogs nas 'gro na /
ma des kyang bu la mi re na su la re /
bu de la yang ma de 'jigs pa de las sgrol ba mi 'bab na su la 'bab pas de las sgrol dgos /
de bzhin du mar gyur pa'i sems can rnams kyang nyon mongs pa'i gdon gyis sems rnal du gnas pa dkrugs pas shes pa la rang dbang ma thob pas ni smyo /
mngon mtho nges legs kyi lam lta ba'i mig dang ni bral /
yang dag pa'i bshes kyi long khrid ni med /
skad cig re re zhing nyes spyod kyis dbyen bcos pas ni brdeg 'cha' /
spyir 'khor ba dang khyad par du ngan 'gro'i g.yang sa 'grim pa mthong na /
ma de yang bu la re dgos la bu la yang ma de 'don pa 'bab pas de ltar bsams nas 'khor ba las nges par gdon pa'i drin gzo bya ste /
bslab btus las /
nyon mongs kyis smyo gti mug ldongs / /
g.yang sa mang po'i lam du ni / /
gom pa re re brdeg 'cha' ba / /
bdag dang gzhan rtag mya ngan gzhi / /
'gro ba rnams ni sdug bsngal mtshungs / /
zhes de ltar bltas nas gzhan la skyon btsal bar mi rigs shing yon tan sna re mthong na ngo mtshar bar gzung /
zhes gsungs mod kyang /
'dir yang nyam thag pa'i tshul sbyar du rung ngo / /
gnyis pagzhan don don gnyer gyi blo de bskyed pa dngos @# / /
la gsum /
byams pa /
snying rje /
lhag bsam bsgom pa'o / /
dang po la bdun las /
dang po dmigs pa ni /
byams pa'i dmigs pa ni bde ba dang mi ldan pa'i sems can no / /
gnyis pa de'i rnam pa ni bde ba dang phrad na cim rung bde ba dang phrad par gyur cig snyam pa dang /
bde ba dang phrad par bya'o snyam pa'o / /
gsum pa sangs rgyas la dus rtag tu mchod pa bas kyang bsod nams che ba'i phan yon ni| ting nge 'dzin rgyal po las /
bye ba khrag khrig dkrigs pa'i zhing dag na / /
mchod pa rnam mang dpag med ji snyed pa / /
skyes mchog rnams la de yis rtag mchod pas / /
byams pa'i sems kyi grangs dang char mi phod / /
ces dngos po shin tu rgya che bas yul mthar thug pa'i zhing la dus rtag tu mchod pa byed pa las bsod nams ches che bar gsungs pa dang /
bzhi pa zhing 'dir byams pa sgom na sngar las kyang lhag pa ni /
'jam dpal gyi zhing bkod las kyang /
byang shar gyi mtshams na sangs rgyas dbang phyug chen po'i rgyal po'i 'jig rten gyi khams stong gis brgyan pa zhes bya ba de na /
dge slong 'gog pa la zhugs pa'i bde ba bzhin du sems can rnams kyang bde ba dang ldan no / /
der lo bye ba brgya stong du tshangs spyod spyad pa bas ni zhing 'dir tha na se gol gtogs pa'i yul tsam du sems can thams cad la byams pa'i sems bskyed na snga ma las bsod nams ches mang du skyed na /
nyin mtshan du gnas pa lta ci smos /
zhes bshad pa dang /
lnga pa lha mi byams pa sogs phan yon brgyad thob pa ni /
rin chen phreng ba las kyang /
rdze'u tshos sum brgya'i kha zas dag /
nyin re dus gsum sbyin pas kyang / /
byams pa yud tsam thang gcig gi /
bsod nams dag la char mi phod / /
lha mi byams par 'gyur ba dang / /
de dag kyang ni srung ba dang / /
yid bde ba dang bde mang dang / /
shug dang mtshon gyis gnod med dang / /
'bad pa med par don 'thob dang / /
tshangs pa'i 'jig rten skye 'gyur te / /
gal te grol bar ma gyur kyang / /
byams chos yon tan brgyad 'thob bo / /
zhes gsungs te /
byams pa yod na lha mi byams shing ngang gis 'du ba dang rgyal bas kyang bdud sde byams pa'i stobs kyis pham par mdzad pas bsrung ba'i mchog tu 'gyur ba sogs so / /
drug pa byams pa sgoM pa'i rim pa ni thog mar mdza' bshes dang de nas bar ma dang de nas dgra la bsgom par bya zhing de nas sems can thams cad la rim pa bzhin du bsgom mo / /
bdun pa sgom tshul ni ji ltar sems can sdug bsngal gyis sdug bsngal ba'i tshul yang yang bsams na snying rje skye ba ltar /
sems can la zag bcas zag med kyi bde ba med cing bde bas phongs lugs rnams yang yang bsam ste /
de goms pa na @# / /
bde ba dang phrad 'dod ngang gis 'byung la /
de yang bde ba sna tshogs pa rnams yid la byas nas de dag sems can rnams la bstab par bya'o / /
gnyis pasnying rje sgom pa la drug las /
dang po dmigs pa ni /
snying rje'i dmigs pa ni sdug bsngal gsum gyis ci rigs par sdug bsngal ba'i sems can no / /
gnyis pa rnam pa ni sdug bsngal de dag dang bral na snyam pa dang bral bar gyur cig snyam pa dang bral bar bya'o snyam pa'o / /
gsum pa bsgom pa'i go rim ni /
thog mar mdza' bshes dang dang de nas bar ma dang de nas dgra dang de nas phyogs bcu'i sems can thams cad la yang bsgom mo| |bzhi pa go rim de ltar bsgom pa'i gnad ni /
de ltar btang snyoms dang byams pa dang snying rje la yul so sor phye nas rim can du sgom pa de ni chos mngon pa'i mdo'i rjes su 'brangs nas slob dpon ka ma la shI las mdzad pa yin la /
de ni gnad shin tu che ste /
so sor ma phye bar dang po nas spyi la dmigs nas sbyangs pa la skye ba ltar snang yang /
re re nas bsams na gang la yang mi skye bar snang la /
re re nas yid 'gyur ba'i myong pa sngar bshad pa ltar bton nas je mang du bstang ste mthar spyi la dmigs nas bskyangs na tshogs pa dang so so ba gang la dmigs kyang rnam dag skye ba'i phyir ro / /
lnga pa sgom tshul ni| mar gyur pa'i sems can de rnams srid par lhung nas spyi dang so so'i sdug bsngal ji ltar nyams su myong ba rnams sems pa ste sdug bsngal ni bshad zin to / /
drug pa snying rje skyes pa'i tshad ni /
sgom rim dang po las /
gang gi tshe yid du 'ong ba'i bu mi bde ba bzhin du sems can thams cad la yang sdug bsngal gtan nas byang bar 'dod pa'i rnam pa'i snying rje rang gi ngang gis 'jug pa bdag nyid kyis mtshungs par 'jug par 'gyur ba de'i tshe /
de rdzogs pa yin pas snying rje chen po'i ming thob ste /
zhes bu chung du snying du ches sdug pa sdug bsngal bar gyur pa la ma de snying rje ji tsam skye ba de tsam pa'i blo'i tshod cig sems can thams cad la snying rje rang gi ngang gis skye ba na snying rje chen po'i mtshan nying tshang bar gsungs so / /
'dis byams pa chen po skyes pa'i tshad kyang rig par bya'o / /
gsum palhag bsam la gnyis las /
dang po bsgom tshul dngos ni /
de ltar byams pa dang snying rje bsgoms pa'i mthar /
kye ma bdag la sdug cing yid du 'ong ba'i sems can 'di dag 'di ltar bde bas phongs pa dang /
sdug bsngal gyis mnar na| 'di dag ji ltar bde ba dang phrad pa dang sdug bsngal las thar bar bya snyam du sems shing /
de dag sgrol ba'i khur 'khyer ba la tha na tshig tsam gyis kyang blo sbyang ngo / /
gnyis pa dogs gcang ni /
'di drin lan gzo @# / /
ba'i skabs su yang cung zad byung mod kyang 'dir bstan pa ni bde ba dang phrad na dang sdug bsngal dang bral na snyam pa'i byams snying rjes mi chog gi /
sems can la bdag gis phan bde bsgrub bo snyam pa'i bsam pa 'dren nus pa'i byams snying rje bskyed dgos par bstan pa'i phyir ro / /
de dag kyang thun gyi ngo bo tsam la min gyi thun rjes sogs kyi spyod lam thams cad du dran par byas nas rgyun ldan du bskyang bar sgom rim bar pa las gsungs so / /
gnyis pabyang chub don gnyer gyi blo sbyang ba ni /
sngar bshad pa'i rim pas bdas nas gzhan don la byang chub dgos par mthong na de thob par 'dod pa skye ba yang yin mod /
'on kyang de tsam gyis mi chog pas sngar skyabs 'gro'i skabs su bshad pa ltar /
sku gsung thugs phrin las kyi yon tan rnams bsams pa'i sgo nas /
thog mar dad pa ci 'phel bya /
de nas dad pas 'dun pa'i rten byed par gsungs pas /
yon tan de dag la snying thag pa nas thob 'dod bskyed de /
rang don la yang rnam mkhyen thob pa med du mi rung ba la nges pa drang ngo / /
gsum pasbyang 'bras sems bskyed ngos bzung ba la gnyis las /
dang po ni /
spyi'i mtshan nyid ni /
mngon rtogs rgyan las /
sems bskyed pa ni gzhan don phyir / /
yang dag rdzogs ba'i byang chub 'dod / /
ces gsungs pa ltar yin la /
gnyis pa dbye ba ni /
sdong po bkod pa'i mdo'i rjes su 'brangs nas spyod 'jug las /
'gro bar 'dod dang 'gro ba yi / /
bye brag ji ltar shes pa ltar / /
de bzhin mkhas pas 'di gnyis kyi / /
bye brag rim bzhin shes par bya / /
zhes smon 'jug gnyis su gsungs so / /
'di la mi mthun pa mang du snang na yang sems can gyi don du sangs rgyas su gyur cig snyam pa'i sems ni smon sems yin la /
sdom pa bzung nas sems de 'jug pa sems bskyed du sgom rim dang po las gsungs so / /
gnyis pa zhi ba lha'i gzhung la brten nas sbyong ba la gsum /
bdag gzhan brjes pa dang ma ba rjes pa'i phan yon dang nyes dmigs bsam pa /
sems de goms na bskyed nus su bstan pa /
bdag gzhan brje tshul bsgom pa'i rim pa'o / /
dang pola gsum las /
dang po don gnyis myur du sgrub na bdag gzhan brje rigs pa ni /
spyod 'jug las /
gang zhig bdag dang gzhan rnams ni / /
myur du bskyab par 'dod pa des / /
bdag dang gzhan du brje bya ba / /
gsang ba'i dam pa spyad par bya / /
zhes dang /
gnyis pa bdag gzhan ba rjes ma ba rjes kyi phan yon dang nyes pa ni /
'jig rten bde ba ji snyed pa| |de kun gzhan bde 'dod las byung / /
'jig rten sdug bsngal ji snyed pa / /
de kun bdag bde 'dod las byung / /
mang du bshad lta ci dgos te / /
byis pa rang gi don byed dang / /
thub pa gzhan gyi don mdzad pa /
@# / /
'di gnyis kyi ni khyad par ltos / /
gsum pa des na bdag gzhan ma brjes na sangs rgyas sogs 'grub dka' ba ni /
bdag bde gzhan gyi sdug bsngal dag /
yang dag brje bar ma byas na / /
sangs rgyas nyid du mi 'grub cing / /
'khor ba na yang bde ba med / /
ces gsungs pa ltar bdag gces 'dzin ni rgud pa kun gyi sgo dang /
gzhan gces 'dzin ni phun tshogs thams cad kyi gnas su bsam mo / /
gnyis pa la dngos dang dogs gcod gnyis las /
dang po ni /
sngar rang gi dgra byed pa ming thos na yang 'jigs pa skye ba zhig phyis mthun par byas nas mdza' ba na /
de med na mi dga' ba chen po skye ba ltar /
blo goms pa'i rjes su byed pas na bdag la gzhan bzhin dang /
gzhan la bdag bzhin du lta ba yang goms na skye ste /
de nyid las /
dka' las phyir zlog mi bya ste / /
'di ltar goms pa'i mthu yis ni / /
gang gi ming thos 'jiD pa yang / /
de nyid med na mi dgar 'gyur / /
zhes dang /
bdag gi lus ni gzhan dag tu / /
gzhag pa de ltar dka' ba med / /
ces so / /
gnyis pa dogs gcod ni /
gal te gzhan gyi lus bdag gi lus min pas de la rang gi blo 'dra ba ji ltar bskyed du rung snyam na /
lus 'di yang pha ma'i khu khrag las grub pa yin zhing /
gzhan gyi lus kyi cha shas las grub pa yin yang sngon goms pa'i dbang gis ngar 'dzin skye ba ltar /
gzhan lus la yang rang gi bzhin gces 'dzin goms na skye ste /
de nyid las /
de bas ji ltar gzhan dag gi /
khu ba khrag gi thigs pa la / /
khyod kyis ngar 'dzin byas pa ltar / /
de bzhin gzhan la'ang goms par gyis / /
zhes so / /
de ltar phan yon nyes dmigs legs par bsam pas ni snying thag pa nas de bsgom pa la spro shugs skye la /
goms par byas na bskyed nus su mthong nas bsgom mo / /
gsum pabsgom pa'i rim pa la gnyis /
gegs bsal ba dang /
bsgom tshul dngos so / /
dang pola gnyis /
bdag gzhan brje ba'i blo ngos bzung ba dang /
de'i gegs sel ba'o / /
dang po ni /
bdag gzhan brje zhes pa dang /
bdag gzhan du bya zhing gzhan bdag tu bya /
zhes gsungs pa ni /
gzhan la nga'o snyam du dang de'i mig sogs la nga'o snyam pa'i blo sbyong ba min gyi /
rang gces 'dzin dang gzhan yal bar 'dor ba'i blo gnyis go sa brjes te gzhan la rang ltar gces par 'dzin zhing rang la gzhan ltar yal bar 'dor ba'i blo skyed pa'o / /
de'i phyir bdag gi bde ba dang gzhan gyi sdug bsngal brje bar gsungs pa yang bdag gces 'dzin la dgrar bltas nas /
bdag gi bde ba la ched cher byed pa 'gog cing gzhan gces 'dzin la yon tan du bltas la gzhan gyi sdug bsngal yal bar 'dor ba bkag nas de sel ba la ched cher byed pa ste /
mdor na @# / /
rang gi bde ba la mi lta bar gzhan gyi sdug bsngal bsal ba'i don du 'jug pa'o / /
gnyis pa ni /
blo de sbyong ba na gegs gnyis te /
dang po rang gzhan gnyis so sor ris su 'dzin pa'i gegs bsal ba la /
dngos dang khungs gnyis las /
dang po ni /
rang gzhan gyi bde sdug gi rten bdag gzhan gnyis sngo ser ltar so so bar ris su bcad nas grub par 'dzin zhing de nas de la brten pa'i bde sdug la yang 'di ni nga'i yin pas bsgrub pa 'am bsal bar bya'o / /
'di ni gzhan gyi yin pas snyam nas yal bar 'dor bas /
de'i gnyen por bdag gzhan ngo bo nyid kyis so sor ris su chad pa med de phan tshun ltos nas bdag la yang gzhan gyi blo skye la gzhan la yang bdag gi blo skye ba'i phyir te pha ri tshu ri bzhin no / /
dper na pha ri la 'di ngos nas pha ri'i blo skye yang pha rir phyin na tshu ru'i blo skye ba bzhin no / /
des na sngon po kha dog su la ltos kyang sngon po nyid kyi blo skye yi /
kha dog gzhan gyi blo mi skye ba dang mi 'dra'o / /
gnyis pa ni /
de ltar yang bslab btus las /
bdag gzhan mnyam nyid goms byas pas / /
byang chub seMs ni brtan par 'gyur / /
bdag dang gzhan nyid ltos pa ste / /
pha rol tshu rol ji bzhin rdzun / /
ngogs te rang giS pha rol min / /
gang la ltos nas tshu rol 'gyur / /
bdag nyid rang gis ma grub na / /
gang la ltos te gzhan du 'gyur / /
zhes bltos sa la ltos nas bzhag pa tsam yin gyi rang gi ngo bos grub pa med par gsungs so / /
gegs gnyis pa /
yang gzhan gyi sdug bsngal gyis bdag la mi gnod pas de sel ba'i don du mi 'bad do snyam pa'i gegs bsal ba la bzhi las /
dang po rgan gzhon gyi bya bas dgag pa ni /
de lta na rgas pa'i tshe sdug bsngal bar dogs nas gzhon dus su nor gsog pa med par 'gyur te rgas pa'i sdug bsngal gyis gzhon pa la mi gnod pa'i phyir ro / /
gnyis pa lus kyi cha dang /
dus kyi cha so so'i bya bas dgag pa ni /
de bzhin du rkang pa'i sdug bsngal yang lag pas mi sel bar 'gyur te /
gzhan yin pa'i phyir ro / /
zhes gsungs so / /
de ni mtshon pa tsam yin gyi snga dro phyi dro sogs la'ang sbyar ro / /
gsum ba /
de dag rgyun dang tshogs pa gcig pas rang gzhan gnyis dang mi 'dra'o snyam pa'i dogs spong ni /
gal te rgan gzhon rgyud gcig yin zhing rkang lag tshogs pa gcig yin pas rang gzhan gnyis dang mi 'dra'o snyam na /
rgyun dang tshogs pa ni skad cig mang po dang tshogs pa can mang po la btags pa yin gyi rang rkya ba'i ngo bo med la /
rang gi bdag dang gzhan gyi bdag kyang tshogs rgyun de la 'jog dgos pas /
bdag gzhan ltos bzhag tsam min pa'i rang gi ngo bos grub pa med do / /
bzhi pa goms pa'i dbang yin pas gzhan gces 'dzin yang skye nus pa ni /
'on kyang thog ma med pa nas gces 'dzin goms pa'i @# / /
dbang gis rang gi sdug bsngal byung ba la mi bzod pa yin pas gzhan la yang gces 'dzin goms na /
de'i sdug bsngal la yang mi bzod pa skye ba yin no / /
gnyis pa sgom tshul dngos la lnga las /
dang po bdag gzhan gces 'dzin gyi nyes dmigs dang phan yon+b+sam pa ni /
bdag la chags pa'i dbang gis rang gces par bzung ba 'dis 'khor ba thog med nas da bar du mi 'dod pa sna tshogs bskyed la /
rang phun tshogs cig byed par 'dod kyang rang don gtso bor bzung ste thabs ma yin ba la zhugs pas /
bskal pa bgrang las 'das pa mang po song yang rang gzhan gyi don gang yang ma grub /
ma grub pa tsam du ma zad sdug bsngal 'ba' zhig gis mnar bar gyur /
rang don gyi bsam pa de gzhan la spos nas zhugs naches shin tu snga bar sangs rgyas nas rang gzhan gyi don thams cad phun sum tshogs par 'gyur bar gdon mi za ba la /
de ltar ma byas pas dka' la don med bas dus 'das so / /
gnyis pa bdag gces 'dzin la dgrar bltas te 'gog dgos pa ni /
da ni de ltar shes par byas la dgra'i mchog bdag gces 'dzin 'di dran shes bsten nas 'bad pa du mas ma skyes pa mi skye ba dang skyes pa rgyun 'thud du mi gzhug go snyam pa'i nges pa brtan par byas nas lan du mar goms par byed pa'o / /
gsum pa gzhan gces 'dzin bskyed pa ni /
de bzhin du gzhan gces 'dzin gyi phan yon yang yang bsam la snying thag pa nas spro shugs bskyed de /
gzhan yal bar 'dor ba'i blo ma skyes pa mi skyed pa dang /
skyes pa rgyun 'thud du mi gzhug cing /
gzhan la phangs pa dang sdug pa dang yid du 'ong ba ci skye'i sgo nas /
sngar rang la gces par 'dzin pa bzhin gzhan la gces par 'dzin pa'i blo bskyed par bya'o / /
bzhi pa dam pa gong ma'i gsung dran nas sgom tshul ni /
jo bo'i zhal nas /
byams pa dang snying rje sbyong mi shes pa'i byang chub sems dpa' bod kyis shes pa gsung /
'o na ci tsug byed na /
dang po nas go rim du bslabs nas byed pa zhig dgos gsung /
glang ri thang pa'i zhal nas /
sha bo ba dang nged gnyis la mi thabs bco brgyad /
rta thabs gcig dang bcu dgu yod /
mi thabs ni byang chub mchog tu sems bskyed nas ci byed sems can gyi don du slob pa de yin /
rta thabs ni byang sems ma skyes pa mi skye skyes pa mi gnas shing 'phel du mi ster ba bdag gces 'dzin yin pas /
'di la zur bstan nas ci gnod du sbyong /
sems can la mthil bstan nas ci phan du sbyong ba yin gsungs /
kham lung pa'i zhal nas /
rang cag gis jo bo sems can la yol le phyod de byas pas sems can gyis kyang 'u cag la de ltar 'ong gsung ngo / /
lnga ba sems bskyed thabs la sgo du ma nas 'bad rigs pa ni /
theg pa chen po'i @# / /
rtsa ba tshugs mi tshugs dang theg chen pa'i gseb tu tshud mi tshud thams cad 'di la thug pas dus thams cad du 'di la blo bskyed ci byung bltas la skyes na ni legs /
ma skyes na yang de ltar mi sdod par de ston pa'i dge bshes bsten nas /
de lta blo sbyong ba'i grogs dang rtag tu 'grogs /
de lta bu ston pa'i gsung rab dgongs 'grel blta /
de'i rgyur tshogs gsog sgrib pa sbyong /
rang yang de ltar blo sbyangs na sa bon tshong bar thebs nges pas las don mi chung zhing dga' bar rigs te /
jo bo chen pos /
theg chen chos sgor 'jug 'dod pas / /
mun sel gdung ba zhi byed pa / /
nyi zla lta bu'i byang chub sems / /
bskal par 'bad pas skye yang rung / /
zhes gsungs pa ltar ro / /
gnyis pasems de skyes pa'i tshad ni /
sngar bshad zin pa las shes par bya'o / /
gsum pasems bskyed tshogs bzung ba la gsum /
ma thob pa thob par byed pa /
thob pa mi nyams par bsrung ba /
nyams na phyir bcos pa'i thabs so / /
dang po la gsum /
gang la blang ba'i yul /
gang gis len pa'i rten /
ji ltar blang ba'i cho ga'o / /
dang po ni /
gong ma rnams /
smon sems dang ldan zhing de'i bslab bya la gnas pas mi chog gi 'jug sdom dang ldan pa dgos par bzhed de /
dgra las rnam rgyal dang mthun no / /
gnyis pa ni /
lha klu sogs lus dang bsam pa'i sgo nas smon sems skyer rung ba thams cad 'di'i rten du rung yang /
'dir ni lam sgron 'grel par /
'khor bas yid 'byung la 'chi ba dran pa /
shes rab dang snying rje che ba /
zhes 'byung ba ltar sngar bshad pa ltar gyi lam rim la blo sbyangs pas byang chub kyi sems la yid 'gyur ba'i nyams myong cung zad rnyed pa cig la byed pa yin no / /
gsum pa la gsum /
sbyor ba'i cho ga /
dngos gzhi'i cho ga /
mjug gi cho ga'o / /
dang po la gsum /
skyabs 'gro khyad par can bya ba /
tshogs bsag pa /
bsam pa sbyang ba'o / /
dang po la gsum /
gnas brgyan cing rten bkram nas mchod rdzas bsham pa /
gsol ba gdab cing skyabs su 'gro ba /
skyabs su song ba'i bslab bya brjod pa'o / /
dang pola gnas rten mchod sogs spyir bstan pa dang /
de'i dogs gcod /
bla ma dang slob ma'i bya ba'i rim pa dang gsum las /
dang po ni /
dben pa'i sa phyogs byi dor byas par ba byung lngas byug pa byas la tsan dan la sogs pa'i dri'i chu phul du byung bas kyang byug cing dri zhim pa'i me tog sil ma gtor la /
dkon mchog gsum gyi gzugs brnyan lugs ma la sogs pa dang po ti sogs dang byang chub sems dpa'i sku gzugs rnams khri 'am khru'i'u'am stegs bu bzang po la bzhugs su gzhug /
bla re dang me tog sogs mchod pa'i yo byad ci 'byor dang /
rol @# / /
mo dang zhal zas sogs sta gon bya /
dge ba'i bshes gnyen bzhugs pa'i gdan khri me tog gis brgyan pa yang bsham mo / /
gong ma rnams ni dge 'dun gyi bsnyen bkur dang /
'byung po'i gtor ma btang ba'i sgo nas tshogs gsog pa dang /
gnyis pa ni /
mchod pa yang med na bskal bzang las gsungs pa ltar ras kyi kha tshar phul ba sogs kyis kyang 'grub la /
yod na g.yo med par nan tan chen pos btsal nas grogs po'i blor mi shong ba tsam bsham dgos te /
jo bo la /
bod ston rnams kyis mang yul dang bsams yas su sems bskyed zhus dus su /
mchod pa ngan pas mi skye gsung skad /
rten yang bstan pa'i gtso bo'i sku rab gnas can cig med thabs med /
glegs bam yang sdud pa yan sher phyin la bya /
gsung ngo / /
gsum pa ni /
de nas 'phags pa'i tshogs spyan drangs /
slob ma khrus byas /
gos bzang po ba gos thal mos byar ba la bla mas /
tshogs zhing rnams kyi yon tan la snying thag pa nas dang ba bskyed du bcug la /
sangs rgyas byang sems re re'i mdun na rang nyid 'dug par bsams nas /
dal bus yan lag bdun pa byed du gzhug go / /
gnyis pala /
gsol ba gdab pa dang /
skyabs 'gro khyad par can gnyis /
dang po ni /
de nas bla ma la ston pa'i 'du shes bskyed la phyag 'tshal te yon dang maN+Dal phul la /
pus mo g.yas pa'i lha nga sa la btsugs te thal mo sbyar nas /
byang chub kyi sems kyi don du gsol ba gdab pa ni /
ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams dang /
byang chub sems dpa'i chen po sa chen po la bzhugs pa rnams kyis /
dang por bla na med pa yang dag par rdzogs pa'i byang chub tu sems bskyed pa de bzhin du /
bdag ming 'di zhes bgyi ba yang /
slob dpon gyis bla na med pa yang dag par rdzogs pa'i byang chub tu sems skyed du gsol /
zhes lan gsum gyi bar du brjod do / /
gnyis pa skyabs 'gro la gnyis /
bsam pa yul bcas dang /
cho ga'i tshig go /
dang po ni /
de nas yul sangs rgyas dang /
chos 'gog pa gtso bor byas pa'i lam bden dang /
dge 'dun phyir mi ldog pa'i byang sems 'phags pa la /
dus da nas bzung ste /
byang chub ma thog kyi bar du /
ched du bya ba sems can thams cad bskyab pa'i phyir sangs rgyas la skyabs ston pa dang /
chos la skyabs dngos dang /
dge 'dun la skyabs sgrub pa'i grogs zhu snyam pa'i bsam pa spyi dang /
khyad par du de lta bu'i bsam pa las dus thams cad du mi ldog par bya'o snyam pa'i 'dun pa drag po byas la spyod lam sngar bshad pa dang 'dra bas skyabs 'gro bya ste /
gnyis pa ni /
slob dpon dgongs su gsol /
bdag ming 'di zhes bgyi ba dus 'di nas @# / /
bzung nas ji srid byang chub snying po la mchis kyi bar du /
rkang gnyis rnams kyi mchog sangs rgyas bcom ldan 'das rnams la skyabs su mchi'o / /
slob dpon dgongs su gsol /
bdag ming 'di zhes bgyi ba dus 'di nas bzung nas byang chub snying po la mchis kyi bar du /
chos rnams kyi mchog zhi ba 'dod chags dang bral ba'i chos la skyabs su mchi'o / /
slob dpon dgongs su gsol /
bdag ming 'di zhes bgyi ba dus 'di nas bzung nas ji srid byang chub snying po la mchis kyi bar du /
tshogs rnams kyi mchog 'phags pa byang chub sems dpa' phyir mi ldog pa'i dge 'dun rnams la skyabs su mchi'o / /
zhes lan gsum brjod do / /
dkon mchog re re'i skyabs 'gro la dgongs gsol re dang /
chos kyi skyabs 'gro'i tshig gzhan dang mi 'dra yang jo bos mdzad pa'i cho ga ji lta ba bzhin no / /
gsum pabslab bya brjod pa ni /
sngar skyes bu chung du'i skabs su bshad pa'i bslab bya rnams 'dir yang slob dpon gyis brjod par bya'o / /
gnyis patshogs bsags pa ni /
dngos brgyung kyi bla ma rnams dang /
sngar bshad pa'i tshogs zhing gi spyan sngar yan lag bdun pa sngar bzhin bya'o / /
gsum pa bsam pa sbyang ba ni /
sngar bshad pa ltar byams snying rje'i dmigs rnam gsal gdab bo /
gnyis padngos gzhi'i cho ga la bdun las /
dang po spyod lam ni /
slob dpon gyi mdun du pus mo g.yas pa'i lha nga sa la btsugs pa'am tsog pu yang rung bas 'dug la thal mo sbyar nas sems bskyed par bya'o / /
gnyis pa sems bskyed kyi khyad par ni /
gzhan don du sangs rgyas thob par bya'o snyam du sems bskyed pa tsam min gyi /
sems de bskyed pa la dmigs nas byang chub ma thob bar du mi gtang ngo / /
snyam du dam mcha' ba yin pas de'i bsam pa cho ga la brten nas bskyed par bya'o / /
gsum pa de'i dmigs bsal ni /
de lta bu ni smon sems kyi bslab bya la slob mi nus na mi bya la /
sems can thams cad kyi don du bdag sangs rgyas su 'gyur bar bya'o snyam pa tsam cho gas bskyed na ni /
sems bskyed kyi bslab bya la slob nus mi nus thams cad la byas pas chog go / /
bzhi pa 'jug sems la bslab bya bsrung mi bsrung lugs gnyis byed pa mi rigs pa ni /
smon sems la de ltar gnyis rung gi /
'jug sems cho gas len pa la bslab bya la mi slob na byar mi rung bas /
klu sgrub dang thogs med nas brgyud pa sdom pa'i cho ga mang po la byar rung ba dang mi rung ba'i khyad par 'dod pa ni mi rigS so| |lnga pa bslab bya la mi slob pa smon sems bskyed rung yang 'jug sdom mi rung ba ni /
gsal rgyal la gdams pa las kyang /
sbyin sogs kyi bslab bya la slob mi nus na /
sems bskyed pa tsam la yang bsod nams mang po @# / /
'grub pa khung su mdzad nas /
gang pha rol tu phyin pa rnams la rnam pa thams cad du thams cad kyis slob par mi nus pa des kyang 'bras bu che ba'i phyir /
thabs kyis yongs su zin par byang chub tu sems par bya ste /
zhes sgom rim dang po las gsungs pas /
sbyin sogs kyi bslab bya la mi slob pa la sems bskyed byar rung ba dang /
sdom pa gzung du mi rung bar ches gsal lo / /
drug pa sems bskyed gzung ba'i cho ga ni /
phyogs bcu rnams na bzhugs pa'i sangs rgyas dang byang chub sems dpa' thams cad bdag la dgongs su gsol /
slob dpon dgongs su gsol /
bdag ming 'di zhes bgyi bas skye ba 'di dang skye ba gzhan dang gzhan dag tu /
sbyin pa'i rang bzhin dang /
tshul khrims kyi rang bzhin dang /
bsgoms pa'i rang bzhin gyi dge ba'i rtsa ba bdag gis bgyis pa dang /
bgyid du bstsal ba dang /
bgyid pa la rjes su yi rang ba'i dge ba'i rtsa ba des /
ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas rnams dang /
sa chen po la rab tu bzhugs pa'i byang chub sems dpa' chen po rnams kyis /
bla na med pa yang dag par rdzogs pa'i byang chub tu thugs bskyed par mdzad pa de bzhin du /
bdag ming 'di zhes bgyi bas kyang dus 'di nas bzung nas ji srid byang chub snying po la mchis kyi bar du bla na med pa yang dag par rdzogs pa'i byang chub chen po la sems bskyed par bgyi'o / /
sems can ma bsgral ba rnams bsgral bar bgyi'o / /
ma grol ba rnams dgrol bar bgyi'o / /
dbugs ma phyin pa rnams dbugs dbyung bar bgyi'o / /
yongs su mya ngan las ma 'das pa rnams yongs su mya ngan las bzla bar bgyi'o / /
zhes lan gsum brjod do| |skyabs 'gro'i cho ga dang /
'di gnyis la slob dpon gyi rjes su bzlas dgos pa'i gsal kha ma byung yang dgos pa yin no / /
bdun pa rang gi cho gas blangs thabs ni /
de dag ni slob dpon yod pa'i lugs yin la /
slob dpon ma rnyed na ji ltar bya ba ni /
sems bskyed kyi cho ga jo bos mdzad pa las /
de ltar slob dpon med kyang bdag nyid byang chub tu sems bskyed pa'i cho ga ni /
de bzhin gshegs pa shAkya thub pa dang /
phyogs bcu'i de bzhin gshegs pa thams cad yid la bsams te phyag 'tshal ba dang /
mchod pa'i cho ga la sogs pa byas nas /
gsol ba gdab pa dang slob dpon zhes bya ba'i tshig spangs pa'i skyabs su 'gro ba la sogs pa'i go rim snga ma bzhin bya'o / /
zhes gsungs pa ltar ro / /
gsum pamjug gi cho gani /
slob dpon gyis smon sems kyi bslab bya rnams slob ma la brjod par bya'o / /
gnyis pathob pa mi nyams @# / /
par bsrung ba la gnyis /
tshe 'dir sems bskyed mi nyams pa'i rgyu la bslab /
skye ba gzhan du yang de dang mi 'bral ba'i rgyu la bslab pa'o / /
dang po la bzhi /
sems bskyed la spro shugs 'phel ba'i phyir du phan yon dran pa la bslab pa dang /
sems bskyed dngos 'phel ba'i phyir du lan drug tu bskyed pa la bslab /
gang gi don du sems bskyed pa'i sems can blos mi spang ba la bslab bsod nams dang ye shes kyi tshogs bsag pa la bslab pa'o / /
dang pola lung las bshad tshul dang /
dam pa'i gsung gis bsngags tshul dang /
rgyal ba sras bcas kyis 'di nyid thabs dam par gzigs pas 'bad par gdams pa gsuM las /
dang po la thun mong ma yin pa'i rgyu dang /
phan yon bstan pa gnyis /
dang po ni /
mdo sde blta ba'am bla ma las mnyan te byang chub sems kyi phan yon rnams sems pa ste /
sdong po bkod pa las rgyas par gsungs bas der blta dgos shing /
de las kyang sngar drangs pa'i sangs rgyas kyi chos thams cad kyi sa bon lta bur gsungs pa dang /
byang chub sems dpa'i spyod pa dang smon laM thams cad bsdus pa'i phyir /
mdor bstan pa lta bu'o / /
zhes yan lag rgyas bshad la mtha' yas pa zhig yod kyang /
mdor bstan du thams cad 'dus pas mdor bstan de de'i sdom yin pa ltar /
byang sems kyi lam thams cad kyi gnad bsdus pa'i sdom du gsungs so / /
gnyis pa phan yon la mtshams sbyor ba dang /
dngos gnyis las dang po ni /
byang sa las phan yon gsungs pa ni smon sems kyi yin pas /
de las dang po sems bskyed pa brtan po bskyed pa la phan yon gnyis gsungs te /
gnyis pa la gnyis /
zhing dam par 'gyur ba dang /
gnod pa med pa'i bsod nams yongs su 'dzin pa'o / /
dang pola bzhi las /
dang poni /
'jig rten lha mir bcas pas phyag byar 'gyur / /
zhes gsungs pa ltar sems bskyed ma thag nas /
sems can thams cad kyi yon gnas su 'gyur ba dang /
gnyis pa ni /
sems bskyed ma thag nas dgra bcom pa bdag nyid chen po rnams kyang rigs kyi sgo nas zil gyis gnon par gsungs pa ltar bla ma 'am gong mar 'gyur ba dang /
gsum pa ni /
bsod nams bya ba chung du zhig byas kyang 'bras bu mtha' yas pa 'byin pas bsod nams kyi zhing dang /
bzhi pa ni /
'jig rten thams cad brten pas sa lta bu'o / /
zhes gsungs pa ltar skye dgu rnams kyi pha dang 'dra bar 'gyur ba'o / /
gnyis pagnyis pa la drug las /
dang po srung mas bsrung tshul+ni /
'khor los sgyur rgyal srung ba'i srung ma nyis 'gyur gyis rtag tu bsrung bas /
gnyid log gam myos sam bag med par gyur pa na yang gnod sbyin nam /
mi ma yin gnyug mar gnas pa rnams kyis gtses mi nus pa'o /
@# / /
gnyis pa sngags sogs 'grub sla ba ni /
gsang sngags dangrig sngags kyi tshig yams dang gnod pa dang nad 'go ba zhi bar byed pa /
sems can gyi lag na 'dug pa ma grub pa rnams kyang 'di'i lag tu 'ongs na 'grub par 'gyur na grub pa dag lta ci smos /
'dis ni zhi sogs kyi las tshogs kyang sems bskyed brtan na 'grub sla bar bstan pas /
thun mong gi dngos grub sgrub pa la yang 'di yod na myur ba'o / /
gsum pa mu ge sogs mi 'ong ba ni /
gang na gnas pa der yang 'jigs pa dang mu ge dang mi ma yin gyi gnod pa ma byung ba rnams mi 'byung ba sogs dang /
tshe 'phos pa'i 'og tu yang gnod pa nyung zhing nad med pa sogs dang /
bzhi pa khro ba med cing bzod pa ni /
bzod pa dang des pa dang ldan pas tshur gnod pa byas pa bzod cing /
phar gnod pa mi byed pa sogs dang /
lnga pa ngan song du skye dka' zhing myur du grol ba ni /
ngan song du yang skye dka' zhing skyes na'ang myur du thar pa dang /
der yang sdug bsngal chung zhing des rkyen byas nas 'khor ba la shin tu skyo ba dang /
sems can de dag la yang snying rje skye'o / /
drug pa phan yon mtha' med tshul ni /
byang chub sems kyi bsod nams gzugs su grub na nam mkhar yang mi shong ba dang /
sangs rgyas zang zing gis mchod pas cha tsam du yang mi chog pa ni /
dpa' byin gyis zhus pa las /
byang chub sems kyi bsod nams gang / /
de la gal te gzugs mchis na / /
nam mkha'i khams ni kun bkang ste / /
de ni de bas lhag par 'gyur / /
gang+gA'i bye ma'i grangs snyed kyi / /
sangs rgyas zhing rnams mi gang gis / /
rin chen dag gis kun bkang ste / /
'jig rten mgon la phul ba bas / /
gang gis thal mo sbyar bgyis te / /
byang chub tu ni sems btud na / /
mchod pa 'di ni khyad par 'phags /
de las tha' ni ma mchis so / /
zhes so / /
gnyis pa dam pa'i gsung gis bsngags tshul ni /
jo bo chen po rdo rje gdan la skor ba mdzad nas / /
ji ltar byas na myur du rdzogs pa'i byang chub 'thob dgongs pa na /
sku gzugs chung ba rnams bzhengs nas che ba rnams la myur du 'tshang rgya bar 'dod pas gang la bslab par bya /
zhes dris pa na byang chub kyi sems la bslab par bya'o / /
zhes pa dang /
gan+d+ho la'i steng gi nam mkha' la bud med rgan pa cig la /
gzhon pa cig gis dris pa la yang lan sngar ltar mdzad pa gsan pas /
byang chub kyi sems la thugs nges cher song skad /
gsum pa rgyal ba sras bcas kyis 'di nyid thabs dam par gzigs pas 'bad par gdams pa ni /
de ltar na theg chen gyi man ngag thams cad kyi gnad bsdus pa /
dngos grub thams cad kyi gter chen po /
theg dman las 'byed pa'i theg chen gyi khyad chos /
rgyal sras rnams @# / /
spyod pa rlabs po che la bskul ba'i rten bslab pa ni byang chub kyi sems su shes par byas la /
de sgom pa la spro shugs je 'phel du btang nas skom pas chu'i gtam thos pa ltar bya ste /
bya ste /
bskal pa du ma'i bar du rmad du byung ba'i mkhyen bskal pa du ma'i bar du rmad du byung ba'i mkhyen rab kyis ches phra bar byas te /
lam rnams la dpyad pa na 'di nyid 'tshang rgya ba'i thabs dam par rgyal ba sras bcas kyis gzigs pa'i phyir ro / /
de ltar yang spyod 'jug las /
bskal pa du mar rab dgongs mdzad pa yi / /
thub dbang rnams kyis 'di nyid phan par gzigs / /
zhes so / /
gnyis pasems bskyed dngos 'phel ba'i phyir du lan drug tu sems bskyed pa la bslab pala gnyis /
smon sems bskyed pa mi gtong ba dang /
spel ba la bslab pa'o / /
dang pola gnyis las /
dang po btang na so thar gyi pham pa las lci zhing ngan 'gror ring du 'khyams dgos pani /
de ltar sangs rgyas byang sems bshes gnyen dpang du byas te /
de'i spyan sngar sems can ma brgal ba bsgral ba sogs kyi dam bca' byas nas /
sems can grangs mang zhing byed ngan pa'am /
bskal pa du mar 'bad dgos pa'i dus ring po'am /
tshogs gnyis mtha' yas shing bya dka' ba rnams la bslab dgos par mthong bas zhum pa'i rkyen byas te /
sems bskyed kyi khur bzhag na so thar gyi pham pa las kyang sdig che bar sdud par gsungs shing khas blangs pa'i sems dor na ngan 'gror ring du 'khyam dgos par spyod 'jug las gsungs la /
gnyis pa nor bu phyag dar khrod nas rnyed pa lta bu'i spro bas mi 'dor ba ni /
yang de nyid las /
long bas phyag dar phung po las /
ji ltar rin chen rnyed pa ltar / /
de bzhin ci zhig ltar stes na / /
byang chub sems ni bdag la skyes / /
zhes gsungs pa ltar /
'di 'dra ba bdag gis rnyed pa ni shin tu ya mtshan no / /
snyam du bsams la /
rnam pa thams cad du mi gtang bar bya ste /
de nyid la dmigs nas skad cig kyang mi 'dor ba'i zhe dam mang du bya'o / /
gnyis pala gnyis las /
dang po ma btang ba tsam gyis mi chog spel dgos pani /
de ltar ma btang ba tsam gyis mi chog pas /
nyin lan gsum mtshan lan gsum du 'bad pa chen pos spel bar bya'o / /
gnyis pa dus drug tu cho ga phyed tshul ni /
de yang sngar bshad pa'i cho ga rgyas pa grub na de ltar bya /
ma grub na tshogs zhing gsal btab la mchod pa phul nas byams pa dang snying rje sogs sbyangs te lan drug gzung bar bya'o / /
de'i cho ga ni /
sangs rgyas chos dang tshogs kyi mchog rnams la / /
byang chub bar du bdag ni skyabs su mchi / /
bdag gis sbyin sogs bgyis pa 'di dag gis / /
'gro la phan phyir sangs rgyas 'grub par shog /
ces pa ste lan gsum gsum mo / /
gsum pa gang gi @# / /
don du sems bskyed pa'i sems can blos mi spong ba la bslab pani /
sems can blos spangs pa'i tshad ni /
mi 'thad pa byas pa la sogs pa'i rkyen 'ga' zhig la brten nas /
da ni dus naM yang 'di'i don mi bya'o snyam pa skyes pa'o /
bzhi patshogs gnyis bsags pa la bslab pani /
smon sems cho gas bzung nas zhag re re zhing byang chub kyi sems 'phel ba'i rgyur dkon mchog mchod pa sogs tshogs sog pa la 'bad pa'o / /
gnyis paskye ba gzhan du de dang mi 'bral ba'i rgyu la bslab pala gnyis /
nyams par byed pa nag po'i chos bzhi spang ba dang /
mi nyams par byed pa dkar po'i chos bzhi blang ba la bslab pa'o / /
dang po ni /
de la nag chos bzhi las /
dang po la gnyis kyi dang po yul dang bya ba ni /
mkhan po dang slob dpon dang bla ma dang sbyin gnas slu ba la yul ni /
mkhan slob go sla la /
bla ma ni phan par 'dod pa dang /
sbyin gnas ni snga ma gnyis kyi grangs su ma gtogs kyang yon tan dang ldan pa'o / /
de la ci zhig byas na nag chos su 'gro snyam na /
yul de dag gang rung la /
rang gis shes bzhin du dbu skor thabs byas na nag chos so / /
gnyis pa dogs gcod ni /
'on kyang brdzun min pa'i g.yo sgyu ni 'og tu ston pas brdzun gyis dbu bskor pa cig dgos te /
bslab btus su nag po'i chos rnams spong ba dkar po'i chos yin par gsungs la /
'di'i gnyen po ni dkar chos bzhi'i dang po yin pa'i phyir ro / /
nag chos gnyis pa la gnyis /
dang po yul dang bya ba ni /
gzhan 'gyod pa med pa la 'gyod pa nye bar sgrub pa la yul ni /
gang zag gzhan dge ba byed pa 'gyod pa dang mi ldan pa'o / /
de la ci zhig byas pa ni 'gyod du gzhug pa'i bsam pas 'gyod pa'i gnas ma yin pa la 'gyod pa skyed pa'o / /
gnyis pa dogs gcod ni /
de gnyis la slu thub ma thub dang 'gyod pa skyes ma skyes ni 'dra'o / /
nag chos gsum pa la lnga las /
dang po yul dang bya ba ni /
theg chen la zhugs pa'i sems can la mi bsngags pa sogs srwa ba la yul ni /
byang chub tu sems bskyed cing da lta de dang ldan pa'o / /
de la ci zhig byas pa ni /
zhe sdang gis kun nas bslang ste mi snyan pa brjod pa'o / /
gnyis pa tshad ni /
yul gang la smras pa ni don go ba'o / /
gsum pa 'byung nye zhing nyes pa che bas spong dgos tshul ni /
'di 'byung yang nye /
nyes dmigs kyang shin tu che ste /
sngar mdor bsdus brjod zin la /
gzhan yang byang sems la brnyas pa'i sems bskyed na yang /
de snyed kyi bskal par byang sems de dmyal bar gnas dgos pa dang /
byang chub sems dpa' la skur pa btab pa ma gtogs pa las gzhan gang gis kyang byang chub sems dpa' ngan 'gror ltung mi nus par rab tu zhi ba rnam par nges pa'i cho 'phrul gyi mdo las gsungs la /
bzhi ba byang chub las ring du byed tshul ni /
sdud pa las kyang /
lung bstan ma thob pa'i byan @# / /
chub sems dpas lung bstan thob pa'i byang sems la khros te rtsod pa byed na /
khong khro'i sems ci tsam skyes pa de tsam gyi bskal par gzhi nas lam bgrod dgos par gsungs so / /
lnga pa bshags sdom la 'bad dgos ni /
de'i phyir khong khro rnam pa thams cad du dgag cing /
byung na yang de ma thag bshags pa dang sdom pa la 'bad dgos par yang /
de nyid las gsungs so / /
nag chos bzhi pa la gnyis dang po yul dang bya ba ni /
sgyu dang g.yos nye bar spyod kyi lhag bsam gyis ma yin pa la yul ni /
sems can gzhan gang yang rung ba'o / /
de la ci zhig byas pa ni /
g.yo sgyus spyod pa'o / /
gnyis pa tshig don bshad pani /
de la g.yo sgyu ni bre srang la sgyu byed pa sogs dang /
rgyal pa ye 'byung gis rag mar gtong ba la /
stod lungs su gtong byas nas /
phyis rag ma ci bder khas blangs pa lta bu yin gsung ngo / /
sgyu ni yon tan med bzhin du yod pa ltar ston pa dang g.yo ni rang gi nyes pa thabs kyis mi mngon par byed pa la kun las btus las gsungs so / /
gnyis padkar chos bzhi la bslab pa la bzhi las dang poni /
dkar chos dang po'i yul ni sems can yin no cog go /
bya ba ni de la srog gam tha na bzhad gad kyi phyir yang shes bzhin du brdzun du smra ba spong ba ste de ltar byas na rang gi mkhan slob sogs yul khyad par can la brdzun gyis mgo bskor ba mi 'byung ngo / /
dkar chos gnyis pa'i yul ni sems can thams cad do / /
bya ba ni de la g.yo sgyu med par lhag pa'i bsam pas gnas pa ste bsam pa drang pos gnas pa'o / /
'di ni nag chos bzhi pa'i gnyen po'o / /
dkar chos gsum pala gsum las /
dang po yul dang bya ba ni /
de'i yul ni byang sems thams cad do / /
bya ba ni ston pa dang 'dra ba'i 'du shes skyed cing de dag gi don gnas kyi bsngags pa phyogs bzhir brjod pa'o / /
gnyis pa /
de bsrung dgos tshul ni /
sha ra ba'i zhal nas 'o skol dge ba 'dra ba brad brud byed par 'dug kyang 'phel rtags med par zad rtags mang ba de byang sems dang grogs la zhe sdang dang brnyas pa byas shing rma phyung bas zad /
des na 'di dang /
byang sems la rma 'byin pa spong ba gnyis thub na /
bslab btus nas gang zag la brten pa'i gnod 'gyur gsungs pa thams cad mi 'ong gsung ste /
byang sems gang na yod mi shes pas /
'od srung gis zhus pa ltar sems can kun la ston pa'i 'du shes bskyed nas dag snang sbyong ba'i dbang du byas pa yin no / /
gsum pa yon tan brjod tshul ni /
yon tan brjod pa yang nyan pa po skabs la bab pa na yin gyi phyogs bzhir song nas ma brjod na nyes par 'gyur ba min no / /
'di ni nag chos gsum pa'i gnyen po'o / /
dkar chos bzhi pala dngos dang /
lung gzhan las kyang gsungs pa gnyis /
dang po yul dang @# / /
bya ba ni /
de'i yul ni rang gis smin par byed pa'i sems can no / /
de la bya ba ni nyi tshe ba'i theg pa mi 'dod par rdzogs pa'i byang chub 'dzin du 'jug pa'o / /
de yang rang ngos nas gdul bya de la sbyar ba dgos kyi gdul bya de la bsam pa de ma skyes na nyes par 'gro ba ma yin te /
sgrub par mi nus pa'i phyir ro / /
'dis nag chos gnyis pa spong ste /
gzhan bde ba thams cad kyi mthar thug pa la snying thag pa nas 'jog 'dod yod na /
gzhan la yid mi bde ba'i 'gyod pa tsam zhig bskyed pa'i ched du yid mi bde skyed pa'i sbyor ba ched du mi sgrub pa'i phyir ro / /
gnyis pa lung gsum bslab btus sogs las bshad pa'i dang po /
gzhan sems bskyed la bkod pa'i phan yon ni /
seng ges zhus pa las kyang /
skye ba kun tu byang chub sems / /
rmi lam na yang sems 'di ni / /
'dor mi 'gyur na ma nyal tshe / /
smos mi 'tshal bar gang gis 'gyur / /
bka' stsal pa /
grong ngam grong khyer rnams su 'am / /
gang du gnas pa'i yul rnams su / /
byang chub la ni yang dag 'dzud / /
des na sems 'dor mi 'gyur ro / /
zhes gsungs so / /
gnyis pa nga rgyal sogs spangs pas seMs bskyed mi 'dor bar gsungs pa ni /
gzhan yang nga rgyal dang /
phrag dog dang /
ser sna spangs pa dang gzhan gyi 'byor pa mthong na yid dga' ba bzhi dang ldan na /
smon lam mi 'dor bar 'jam dpal gyi zhing bkod las gsungs pa dang /
bya spyod gang la'ang sems bskyed kyis zin par byas na skye ba kun tu byang sems dang mi 'bral ba ni /
dkon mchog sprin las /
spyod lam thams cad du byang chub kyi sems spyang ba dang dge ba ci byed kyi sngon du byang chub kyi sems gtong ba byas na /
skye ba gzhan du yang sems rin po che dang mi 'bral ba ni /
ji lta ji ltar mang du mi brtags na /
zhes sogs kyis gsal bar gsungs so / /
gsum panyams na phyir bcos pa'i thabsni /
smon sems mi gtong ba dang /
sems can blos mi gtong ba gnyis ma gtogs pa'i bslab bya rnams dang 'gal na byang sems kyi sdom pa dang mi ldan gyi bar du byang sems kyi dbang du byas pa'i ltung ba med kyang /
bar ma dge ba khas blangs pa'i bslab bya dang 'gal ba yod pas nyes spyod du 'gyur bas /
stobs bzhis bshags par bya'o / /
gsum pasems bskyed nas spyod pa la slob tshul+la gsum /
sems bskyed nas bslab pa la slob dgos pa'i rgyu mtshan /
thabs shes re re ba la bslabs pas sangs rgyas mi 'grub par bstan pa /
bslab pa la slob pa'i rim pa nyid bshad pa'o / /
dang pola gsum las /
dang po sgrub ba ma byas pas sangs rgyas mi thob pani /
de ltar smon sems bskyed nas sbyin sogs kyi bslab bya la mi slob pa de yang byams pa'i rnam thar gyi lung sngar drangs pa ltar phan yon che mod kyang /
phyang sems kyi bslab pa la sgrub pas nyid por ma byas na 'tshang rgya ba @# / /
mi srid pas spyod pa la bslab par bya ste /
ting 'dzin rgyal po las /
de bas na sgrub pa snying por bya'o / /
de ci'i phyir zhe na /
gzhon nu sgrub pa snying por byed pa la bla na med pa yang dag par rdzogs pa'i byang chub rnyed dka' ba ma yin pa'i phyir ro / /
zhes dang /
gnyis pa rang ma dul bar gzhan mi thul ba sa thog mar rang 'dul ba ni /
sgom rim dang po las kyang /
de ltar sems bskyed pa'i byang chub sems dpa' bdag ma dul bar gzhan mi 'dul bar shes nas bdag nyid sbyin pa la sogs pa'i sgrub pa la rab tu sbyor ro / /
sgrub pa med par byang chub mi 'thob bo / /
zhes gsungs so / /
gsum pa bsgrub bya ni| sgrub pa yang sdom pa bzung nas de'i bslab pa la slob pa nyid yin no / /
gnyis pala thabs ma nor ba dang cha tshang la bslab tshul /
de la log rtog dgag pa dang /
de la rtsod pa'i lan dgag pa gsum /
dang po la lam tshang la ma nor ba dgos pa dang /
cha tshang ba'i lam ngos gzung ba gnyis /
dang poni /
sangs rgyas sgrub pa'i thabs la 'jug pa de yang thabs ma nor ba cig dgos te /
nor ba'i lam la ji tsam 'bad kyang 'bras bu mi 'byung ste /
'o ma bzho bar 'dod pas r+wa la 'then pa bzhin no / /
ma nor du zin kyang cha ma tshang na 'bad kyang 'bras bu mi 'byung ste /
sa bon dang chu dang sa la sogs pa gang rung cig ma tshang na myu gu mi skye ba dang 'dra bar sgom rim bar pa las gsungs so / /
gnyis pa ni /
'o na rgyu rkyen tshang la ma nor ba gang zhe na rnam snang mngon byang las /
gsang ba pa'i bdag po thams cad mkhyen pa'i ye shes de ni snying rje'i rtsa ba las byung ba yin /
byang chub kyi sems kyi rgyu las byung ba yin /
thabs kyis mthar phyin pa yin no / /
zhes so / /
de la snying rje ni bshad zin to / /
byang chub kyi sems ni kun rdzob dang don dam pa'i byang chub kyi sems gnyis dang /
thabs ni sbyin pa la sogs pa yongs su rdzogs pa la shing rta chen po ka ma la shI las bshad do / /
gnyis pa la /
log par rtog tshul dang /
de dgag pa gnyis /
dang po la log par 'dzin tshul dang /
de'i khungs log par bshad pa gnyis /
dang po ni /
de lta bu'i lam la phyin ci log tu rtog pa rgya nag hwa shang la sogs pa kha cig na re /
rnam rtog yin phyin chad ngan rtog yin na lta ci smos te bzang rtog yin na yang 'khor bar 'ching bas de'i 'bras bu 'khor ba las mi 'da' ste /
gser sgrog dang thag sgrog gis bcings pa dang sprin dkar nag gnyis kas nam mkha' la sgrib pa dang khyi dkar nag gang gis phug kyang sdug bsngal bskyed pa dang 'dra'o / /
des na cir yang mi rtog par bzhag pa nyid 'tshang rgya ba'i lam yin la| sbyin pa dang tshul khrims sogs ni de lta bu'i nges don sgom mi nus pa'i skye bo blun po'i don du gsungs pa yin pas /
nges don rnyed nas spyod pa de dag la 'jug pa ni rgyal po dmangs su babs pa'am glang @# / /
po rnyed nas glang po'i rjes tshol ba dang 'dra bar smra'o / /
gnyis pa ni /
de la hwa shang gis ni /
cir yang mi rtog pa la bsngags pa mdzad pa'i mdo'i khungs brgyad cu drangs nas bsgrubs so / /
gnyis pa de dgag pa la log lta'i tha chad mkhas pas bkag tshul dang /
de ltar bkag kyang skal dman rnams der zhen tshul /
mi gnas pa'i myang 'das thabs shes gnyis kyi lam gyis bsgrub dgos tshul /
sangs rgyas thob pa la rnam kun mchog ldan gyi stong nyid dgos tshul /
shes rab gcig pu 'dod pa bstan bcos las bkag tshul dang lnga /
dang po ni /
'dis ni thabs cha thams cad sangs rgyas kyi lam rnal ma min no / /
zhes skur pa chen po btab cing /
rgyal ba'i bstan pa'i snying po bdag med la so sor rtog pa'i shes rab kyis dpyod pa bkag pas don dam pa'i tshul rgyang ring du spangs pa 'di ni /
ka ma la shI las /
lung rigs dri ma med pas legs par bkag nas rgyal ba dgyes pa'i lam bzang po rgyas par mdzad mod kyang /
gnyis pa ni /
da dung yang kha cig ni bsrung sdom sogs spyod phyogs rnams khyad du bsad nas lam sgom pa'i tshe de dag 'dor ba sogs snga ma bzhin byed cing /
la la ni thabs cha la skur ba ma gtogs pa /
lta ba'i go lugs dang /
gzhan dag ni so sor rtog pa'i shes rab kyis de kho na nyid kyi lta ba 'tshol ba dor nas ci yang mi sems pa'i rgya nag gi sgom de legs par 'dod par snang ngo / /
gsum pa la bzhi las /
dang po de la thabs shes tshang mi dgos pa lung rigs kun dang 'gal ba ni /
de ni stong nyid sgom pa'i phyogs na'ang mi snang la /
stong nyid sgom pa yin du chug kyang stong nyid kyi don legs par sgom pa rnams kyis stong nyid kho na bsgom par bya la /
spyod phyogs kun rdzob pa'i yul can rnams bsgom mi dgos zhes pa ni /
gsung rab mtha' dag dag dang 'gal zhing /
rigs pa'i lam las 'das pa kho nar snang ste /
theg chen pa rnams kyi bsgrub bya ni mi gnas pa'i myang 'das yin la /
de la 'khor ba la mi gnas pa ni /
de kho na nyid rtogs pa'i shes rab dang don dam pa la brten pa'i lam rim dang zab mo'i lam zhes pa dang ye shes kyi tshogs dang shes rab kyi cha zhes pa rnams kyis bsgrub pa yin la /
zhi ba myang 'das la mi gnas pa ni /
ji snyed pa rig pa'i shes rab dang kun rdzob bden pa la brten pa'i lam rim dang rgya che ba'i lam dang bsod nams kyi tshogs dang thabs kyi cha zhes pa rnams kyis bsgrub dgos pa'i phyir ro / /
gnyis pa thabs shes gnyis kyis mtha' gnyis bkag tshul lung gis sgrub pa ni /
de skad du yang gsang ba bsam gyis mi khyab pa'i mdo las /
ye shes kyi tshogs ni nyon mongs pa thams cad spong bar 'gyur ba lags so / /
bsod nams kyi tshogs kyis ni sems can thams cad nye bar 'tsho bar 'gyur ba lags so / /
bcom ldan 'das de lta lags pas /
byang chub sems dpa' sems dpa' chen pos bsod naMs @# / /
dang ye shes kyi tshogs la brtson par bgyi'o / /
zhes so / /
gsum pa thabs shes ma tshang na srid zhi'i mthar 'ching tshul lung gis sgrub pa ni /
dri ma med par grags pas bstan pa'i mdo las kyang /
byang chub sems dpa' rnams kyi 'ching ba ni gang /
thar pa ni gang /
zhes dris pa'i lan du /
thabs kyis ma zin pa'i shes rab ni 'ching ba'o / /
thabs kyis zin pa'i shes rab ni thar pa'o / /
shes rab kyis ma zin pa'i thabs ni 'ching ba'o /
shes rab kyis zin pa'i thabs ni thar pa'o / /
zhes dang /
bzhi pa sangs rgyas sgrub pa thabs shes gnyis la ltos pa ni /
ga ya go ri las /
byang chub sems dpa' rnams kyi lam ni mdor bsdu na 'di gnyis te /
gnyis gang zhe na /
'di lta ste /
thabs dang shes rab bo / /
zhes so / /
de rnams kyi don lam sgron las kyang /
shes rab pha rol phyin sbyor dang / /
bral bas sgrib pa zad mi 'gyur / /
de phyir nyon mongs shes bya yi / /
sgrib pa ma lus spang ba'i phyir / /
shes rab pha rol phyin rnal 'byor / /
rtag tu thabs bcas bsgom par bya / /
thabs dang bral ba'i shes rab dang / /
shes rab bral ba'i thabs dag kyang / /
gang phyir 'ching ba zhes gsungs pa / /
de bas gnyis ka spang mi bya / /
zhes dang /
shes rab pha rol phyin spangs pa'i / /
sbyin pa'i pha rol phyin la sogs / /
dge ba'i tshogs rnams thams cad dag /
rgyal ba rnams kyis thabs su bshad / /
thabs goms dbang gis bdag nyid kyis / /
gang zhig shes rab rnam sgom pa / /
des ni byang chub myur du 'thob / /
bdag med gcig pu bsgoms pas min / /
phung po khams dang skye mched rnams / /
skye ba med par rtogs gyur pa'o / /
rang bzhin stong nyid shes pa ni /
shes rab ces ni yongs su bshad / /
ces gsal bar gsungs shing / /
bzhi pa sangs rgyas thob pa la rnam kun mchog ldan gyi stong nyid dgos tshul ni /
gtsug na rin po che'i mdo las /
sbyin pa la sogs pa'i thabs kyi cha thams cad tshang ba'i rnam pa thams cad kyi mchog dang ldan pa'i stong nyid bsgom dgos par gsungs la /
lnga pa shes rab gcig pu 'dod pa bkag tshul ni /
rnam par 'thag pa bsdus pa las kyang /
byang chub sems dpa' rnams kyis byang chub kyi phyir du phyin drug sgrub pa la /
mi blun po dang /
sher phyin kho na la bslab par bya yi lhag ma rnams kyis ci zhig bya /
zhes sun 'byin par sems so / /
zhes dang /
yang mi blun po dag /
tshul gcig kho nas byang chub pa ste /
stong pa nyid kyi tshul gyis so zer te /
de dag ni spyod pa yongs su ma dag par 'gyur ro / /
zhes so / /
gsum pa de la rtsod pa'i lan dgag pa la /
stong nyid rtogs pa yod na thabs mi dgos par 'dod pa'i rtsod pa dgag pa /
stong+nyid kyi lta ba la phyin drug tshang bas thabs mi dgos par rtsod pa dgag pa /
gzhan gyi 'dod pa 'gal ba bstan pa gsum /
dang po la 'dod pa brjod pa dang /
de dgag pa gnyis las /
dang po ni /
gal te sbyin pa la sogs pa'i spyod pa rnams la slob pa ni stong nyid kyi rtogs @# / /
pa brtan po med na yin gyi /
yod na des chog go snyam na /
gnyis pa la bzhi las /
dang po nges don gyi mdo dang 'gal bas dgag pa ni /
de lta yin na sa dang po sogs thob pa'i rgyal sras rnams dang /
khyad par du mi rtog ye shes la dbang thob pa'i sa brgyad pa'i rgyal sras la spyod pa mi dgos par 'gyur na /
de ni rigs pa ma yin te /
sa bcu po re re la yang sbyin sogs gtso bor gyur pa re re yin yang lhag ma rnams fkyang mi spyod pa ma yin no / /
zhes sa bcu pa las gsungs pas /
sa re re na phar phyin drug drug gam bcu bcu spyod par gsungs shing /
gnyis pa stong nyid kyi rtogs pa mtho shos kyis kyang thabs shes dgos tshul ni /
khyad par du sa brgyad pa'i skabs su nyon mongs thams cad zad pas spros pa thams cad zhi ba'i don dam pa la gnas pa'i tshe sangs rgyas rnams kyis stong nyid kyi rtogs pa 'di tsam gyis 'tshang rgya bar mi nus te nyan rang rnams kyis kyang 'di thob pas so / /
gsum pa des na dang po nas thabs shes mi dgos pa mi rigs tshul ni /
nged kyi sku dang ye shes dang zhing la sogs pa tshad med pa 'di dag la ltos shig /
nged kyi stobs la sogs pa yang khyed la med kyi /
de'i phyir brtson 'grus rtsoms shig /
sems can ma zhi ba nyon mongs sna tshogs kyis dkrugs pa la smos shig /
bzod pa 'di yang ma 'dor cig /
ces sogs kyis bskul nas /
byang sems kyi spyod pa la slob dgos par bshad na /
gzhan la lta ci smos pa'i phyir ro / /
bzhi pa sngags lam mthon por yang /
sems bskyed dang phyin drug la slob tshul rags pa 'dra tshul ni /
sngags bla med kyi lam mthon po'i skabs su 'di dang mi 'dra ba yod mod kyang spyir sngags dang phar phyin gnyis la byang chub tu sems bskyed pa gnyis dang pha rol tu phyin pa drug la slob pa'i lam gyi lus thun mong ba rags pa cig la 'dra bar ni sngar bshad zin to / /
gnyis pa la cir yang mi sems pa la phyin drug tshab bas des chog go snyam pa'i rtsod pa dang /
de dgag pa gnyis las /
dang po rtsi tshul ltar snang gis tshang tshul ni /
gal te sbyin pa la sogs pa mi dgos par mi 'dod kyi /
cir yang mi sems pa de la de dag tshang ste /
sbyin bya sbyin byed sbyin rdzas su mi zhen pas dmigs med kyi sbyin pa tshang la /
de bzhin du lhag ma rnams kyang tshang zhing /
mdo las kyang re re'i nang du drug drug 'dus par gsungs pa'i phyir ro snyam na /
gnyis pa de dgag pa 'phros dang bcas pa la gsum las /
dang po de ltar na ha cang thal ba ni /
de tsam gyis tshang bar 'gyur na mu stegs can gyi sems rtse gcig pa'i zhi gnas rnams la yang mnyam par bzhag pa'i dus na /
de ltar du zhen pa med pas phra phyin thams cad tshang bar 'gyur la /
khyad par du sa bcu pa las gsungs pa ltar nyan rang la yang chos nyid la rnam par mi rtog pa'i ye shes yod la /
de la mnyam par bzhag pa'i tshe byang sems kyi spyod pa thams cad tshang bar 'gyur bas theg chen par @# / /
'gyur ro / /
gnyis pa drug drug tshang bas chog na maN+Dal gcig pus chog par thal ba ni /
re re'i nang du drug drug 'dus par gsungs pas de tsam gyis chog par 'dod na /
maN+Dal dbul ba la yang /
ba yi lci ba chur bcas sbyin pa ste / /
zhes sogs kyis drug ka yod par gsungs pas de kho na bya bar rigs so / /
gsum pa thabs shes ma 'bral ba yang phan tshun rtsis zin pa la byed tshul ni /
des na lta bas zin pa'i spyod pa dang /
thabs kyis zin pa'i shes rab ni /
dper na bu sdug pa shi ba'i mya ngan gyis mnar ba'i ma de gzhan dang smra ba sogs la 'jug pa'i tshe blo ci skyes kyang mya ngan gyi shugs kyis ma btang yang blo thams cad mya ngan gyi blo min pa bzhin du /
stong nyid rtogs pa'i shes rab shugs drag na sbyin pa gtong ba dang phyag dang skor ba sogs byed pa'i tshe de dag la dmigs pa'i blo de rnams stong nyid rtogs pa min yang de'i shugs dang ldan par 'jug pa mi 'gal la /
thun 'go lta bu la byang chub kyi sems shugs drag pa sngon du btang na /
stong nyid kyi ting nge 'dzin la bzhag pa'i tshe byang chub kyi sems de dngos su med kyang de'i rtsis zin pa mi 'gal te| thabs shes ma bral ba'i tshul yang de ltar ro / /
gsum pa la drug las /
dang po mngon mtho dang nges legs kyi rgyu 'gal bar mi rung ba ni /
bsod naMs kyi tshogs kyi 'bras bu 'khor ba'i lus dang longS spyod dang tshe ring ba sogs su gsungs pa la yang 'khrul bar mi bya ste /
thabs shes dang bral na de ltar yin yang des zin na thar pa dang thams cad mkhyen pa'i rgyur shin tu rung ste /
rin chen phreng ba las /
gzugs kyi sku ni mdor bsdu na / /
rgyal po bsod nams tshogs las 'khrungs / /
zhes gsungs pa ltar te lung mtha' yas so / /
gnyis pa rang tshig smyon pa'i dag bzhin 'gal ba ni /
gzhan yang /
khyed res 'ga' ni ngan 'gro'i rgyur 'gro ba'i nyes spyod dang nyon mongs thams cad kyang sangs rgyas kyi rgyur sgyur nus par smra la /
res 'ga' ni mngon mtho'i rgyur 'gyur ba'i sbyin pa dang tshul khrims la sogs pa'i dge ba rnams kyang 'khor ba'i rgyu yin gyi byang chub kyi rgyur mi 'gyur zer bar snang bas sems rnal du zhog la smros shig /
gsum pa kho'i dmigs med kyi shes byed dang kho rang 'gal ba la gsum las /
dang po mdo las bstan pa ni /
yang mdo las /
sbyin sogs drug la mngon par zhen pa bdud kyi las so / /
zhes dang /
phung po gsum pa las kyang /
dmigs par lhung bas sbyin pa byin pa dang tshul khrims mchog 'dzin gyis tshul khrims bsrungs pa sogs la /
de dag so sor bshags par bgyi'o / /
zhes bshad pa dang /
tshangs pas zhus pa las /
spyod pa ji snyed pa de thams cad ni rtog pa'o / /
yongs su mi rtog pa ni byang chub bo / /
zhes gsungs pa rnams la 'khrul bar mi bya ste /
gnyis pa lung dang po'i bshad tshul dang 'gal @# / /
ba ni /
dang po'i don ni bdag gnyis su phyin ci log tu zhen pas kun nas bslangs pa'i sbyin sogs ni ma dag pas bdud las su bshad kyi /
sbyin sogs bdud las su ston pa min te| gsum pa lung gnyis pa'i tshig zin la dngos su dmigs par lhung bas zhes smos pas 'gal ba ni /
de lta ma yin na dmigs par lhung nas sbyin pa stsal ba zhes dmigs par lhung ba mi dgos par /
spyir sbyin pa btang ba bshags so / /
zhes gsung rigs pa las de ltar ma gsungs pa'i phyir ro / /
sgom rim tha ma las /
lan 'debs tshul 'di ltar mdzad pa 'di shin tu gnad che ste /
'di phyin ci log tu go nas spyod phyogs thams cad gang zag gam chos kyi bdag gi mtshan 'dzin du byas nas mtshan bcas su 'dod pa'i phyir ro / /
bzhi pa la gsum las /
dang po sdig spong sogs bsten byar gsungs pa dag dang 'gal ba ni /
rdzas 'di gtong ngo snyam pa'i gtong sems dang /
nyes spyod 'di bsdam mo snyam pa'i sdom sems dang /
de 'dra ba'i dge ba'i rtog pa thams cad 'khor gsum du 'dzin pa'i chos kyi bdag 'dzin yin na /
chos kyi bdag med kyi lta ba rnyed pa rnams kyis zhe sdang dang nga rgyal la sogs pa bzhin du rnam pa thams cad du dgag par rigs kyi /
de ched du byas nas bsten du mi rung ngo / /
gnyis pa rigs pa thams cad dang 'gal zhing gang la'ang nges pa mi rung ba'i skyon ni /
'di 'di'o snyam pa'i rtog pa thams cad 'khor gsum du rtog pa'i chos kyi bdag 'dzin du byas na /
bshes gnyen gyi yon tan dang dal 'byor don che sogs sems pa dang 'chi ba dran pa dang ngan 'gro'i sdug bsngal sems pa dang skyabs 'gro dang las 'di las 'bras bu 'di 'byung dang byams pa dang snying rje dang byang chub kyi sems sbyong ba dang 'jug sems kyi bslab bya la slob pa thams cad la 'di ni 'di'o / /
'di las 'di 'byung ngo / /
'di la yon tan dang nyes dmigs 'di yod do / /
snyam du bsams nas nges pa drang dgos pa sha stag yin pas de la ji ltar nges pa che ba tsam du chos kyi bdag 'dzin je 'phel du 'gro la /
yang chos kyi bdag med la nges pa ji tsam che bar bskyangs pa las lam de dag gi nges pa je chung du 'gro bas /
spyod pa dang lta ba'i phyogs gnyis tsha grang ltar 'gal 'dur song nas gnyis ka la nges shes shugs drag la rgyun ring ba bskyed sa med par 'gro'o / /
gsum pa la gsum las /
dang po thabs shes tsha grang ltar mi 'gal ba ni /
de'i phyir 'bras bu'i gnas skabs na chos sku thob byar 'jog pa dang gzugs sku thob byar byed pa gnyis mi 'gal ba ltar /
lam dus su yang bdag gnyis su mtshan mar 'dzin pa'i dmigs gtad rdul tsam yang ma lus pa'i spros bral la yang nges shes 'dren pa dang 'di las 'di 'byung dang 'di la skyon yon 'di yod la @# / /
yang nges shes 'dren pa gnyis mi 'gal ba zhig dgos so / /
gnyis pa bden gnyis 'jog pa'i tshad ma gnyis gcig grogs gcig gis byed tshul ni /
de yang gzhi'i lta ba bden gnyis gtan la 'bebs tshul la rag las pas /
lung rigs kyis 'khor 'das kyi chos thams cad la rang gi sdod lugs sam yin tshul la rang bzhin rdul tsam yang ma grub par gtan la 'bebs pa'i don dam pa rnam par 'jog pa'i tshad ma dang /
rgyu 'bras kyi chos cung zad kyang ma 'chol bar so sor nges pa'i rgyu 'bras rnam par 'jog pa'i tha snyad pa'i tshad ma gnyis phan tshun gnod bya gnod byed du 'gro ba lta ci smos te gcig gcig gi grogs su 'gyur ba la nges pa rnyed na de nas bden pa gnyis kyi don rtogs pa dang rgyal ba'i dgongs pa rnyed pa zhes bya ba'i grangs su 'gro ba yin no / /
gsum pa lung gsum pa'i don ni /
mdo de'i skabs de skye ba sogs dpyod pa'i skabs yin pas sbyin sogs de kho nar ma skyes par ston pa la rtog pa'o / /
zhes rtog pas btags pa tsam du ston gyi /
de dag mi sten par dor byar ston pa min par sgom rim tha ma las gsungS so| |lnga pa dmigs med gsungs pa'i mdo sogs du ma dang 'gal ba la bzhi las /
dang po lam phyogs re bas mi chog pa ni /
mdo kun las btus pa las kyang /
thabs mkhas pa dang bral ba'i byang chub sems dbas chos zab mo nyid la mngon par brtson par mi bya'o / /
zhes gsal bar gsungs shing /
gnyis pa dmigs pa gtan nas med na thams cad mkhyen pa mi 'byung bas mdo dang 'gal ba ni /
gsang ba bsam gyis mi khyab pa las kyang /
rigs kyi bu 'di lta ste dper na me ni rgyu las 'bar te /
rgyu med na zhi bar 'gyur ro / /
de bzhin du dmigs pa las sems 'bar gyi /
dmigs pa med na sems zhi bar 'gyur ro / /
gsum pa dmigs pa yod med kyi don so sor dgos tshul ni /
de'i phyir thabs la mkhas pa'i byang chub sems dpa' shes rab kyi pha rol tu phyin pa yongs su dag pas dmigs pa nye bar zhi bar lang shes la dge ba'i rtsa ba la dmigs pa'ang nye bar zhi bar mi byed /
nyon mongs pa la dmigs pa'ang 'byung bar mi byed la pha rol tu phyin pa'i dmigs pa la'ang 'jog par byed /
stong pa nyid kyi dmigs pa la yang so sor rtog la sems can thams cad la snying rje chen pos dmigs pa la'ang lta'o / /
zhes dmigs pa med lugs dang /
dmigs pa yod lugs so sor gsungs pa rnams phyed dgos so / /
bzhi pa nyon mongs dang mtshan 'dzin gyi 'ching ba lhod kyang bsrung sdom lhod pa mi rigs pa ni /
de bzhin du nyon mongs dang /
mtshan mar 'dzin pa'i 'ching ba lhod dgos la bslab pa'i thag pas dam du bsngams dgos pa dang /
kha na ma tho ba gnyis zhig dgos la dge ba'i bya ba rnams ma zhig dgos pas /
@# / /
bslab pas bsdams pa dang /
mtshan 'dzin gyis bcings pa gnyis mi gcig cing /
bsrung sdom lhod pa dang /
bdag tu 'dzin pa'i 'ching ba lhod pa gnyis kyang mi gcig pas /
zhig po dang rang grol sogs kyi don yang legs par dpyad par bya'o / /
drug pa la gnyis las /
dang po slob dpon ka ma la shI las /
yid la mi byed pa bkag pa'i tshul ni /
yin lugs kyi don gtan la phab pa'i lta thog tu bzhag nas gzhan gang yang yid la mi byed par rtse gcig tu bzhag nas sgom pa bkag pa ma yin gyi /
lta bas yin lugs kyi don gtan la phab pa'i don la 'jog rgyu med par sems cir yang mi rtog par 'jog pa'i tsom 'jog stong nyid sgom pa'i sgom du byed pa 'gog pa yin no / /
gnyis pa thabs shes yongs su rdzogs pa la slob pa de mdo sngags gnyis kar 'dra yang so sor rtog pa sogs 'dra min 'chad 'gyur du bstan pa ni /
de ni sngags dang pha rol tu phyin pa gnyis ka la 'dra'o / /
'on kyang de gnyis kyi lugs la so sor rtog pa'i shes rab kyis dpyad nas skyong ba la 'dra mi 'dra'i tshul ji ltar yod pa sogs ni 'chad par 'gyur ro| |gsum pa bslab pa la slob pa'i rim pa nyid bshad pala gnyis /
theg chen spyi la bslab tshul /
khyad par du rdo rje theg pa la bslab tshul lo / /
dang po la gsum /
byang sems kyi bslab pa la slob 'dod sbyang ba dang /
sbyangs nas rgyal sras kyi sdom pa gzung ba /
bzung nas ji ltar bslab pa'i tshul lo / /
dang po ni /
'dul ba dang sngags gnyis la /
dang por rang rang gi sdom pa ma bzung bar bslab bya rnams nyan du mi rung yang 'di ni de dag dang mi 'dra ste /
sngon du bslab bya rnams shes par byas te rgyud sbyangs nas /
de nas 'dzin par spro ba na sdom pa 'bogs pa yin no / /
des na bslab bya rnams shes par byas te yid yul du byas nas de dag la snying thag pa nas slob 'dod sbyangs te sdom pa blangs na shin tu brtan pas 'di ni thabs bzang po'o / /
gnyis pa ni /
tshul khrims le'u'i 'grel par /
dang por ji ltar len lugs dang /
de ma thag nas rtsa ltung dang nyes byas kyi ltung ba rnams bsrung tshul dang /
nyams na phyir bcos lugs rnams rgyas par gtan la phab zin pas sdom pa len pa'i snga rol du nges par blta dgos pas der shes par bya'o / /
gsum pa la gsum /
gang la bslab pa'i gzhi /
der bslab pa rnams 'du tshul /
de la ji ltar bslab pa'i rim pa'o / /
dang po ni /
bsal ba'i dbye ba mtha' yas kyang rigs bsdu na phyin drug tu byang sems kyi bslab bya thams cad 'du bas /
phyin drug ni byang sems kyi lam gyi gnad mtha' dag bsdus pa'i sdom chen po'o / /
gnyis pa la gnyis /
dngos kyi don grangs nges pa /
zhar la go rim nges pa'o / /
dang @# / /
pola gnyis mtshams sbyar ba dang /
dngos so / /
dang poni /
bcom ldan 'das kyis phyin drug gi sdom tsam mdzad pa la /
rgyal tshab dam pas /
de ltar mdzad pa'i rgyu mtshan gyi gnad rnams dgongs pa bzhin bkral nas /
nges shes bskyed pa ni grangs nges tshul 'di rnams yin pas 'di dag la yid 'phrog pa'i nges pa rnyed na phyin drug gi nyams len la gdams pa'i mchog tu 'dzin no / /
gnyis pa ni /
'di la drug /
mngon mtho la ltos pa'i dang /
don gnyis sgrub pa la ltos pa'i dang /
gzhan don rnam pa thams cad pa rdzogs par sgrub pa la ltos pa'i dang /
theg chen thams cad sdud pa la ltos pa'i dang /
lam mam thabs kyi rnam pa thams cad pa'i dbang du mdzad pa'i dang /
bslab pa gsum la ltos pa'i grangs nges pa'o / /
dang pola gsum las /
dang po rten cha thams cad nas phun sum tshogs pa dgos tshul+ni /
byang chub kyi spyod pa rlabs che ba rnams rdzogs pa la tshe rabs mang por brgyud dgos la /
der yang lam gyi sa chod 'ong ba la rten mtshan nyid yongs rdzogs re med par da lta'i rten 'di 'dra ba cha re re tsam yod pas bsgrubs kyang bogs ci yang mi thon pas rten cha thams cad nas phun tshogs cig dgos so / /
gnyis pa rten phun tshogs ngos bzung nas de'i rgyu mthun gyi rgyu sgrub tshul ni /
de yang gang la spyod pa'i longs spyod /
gang gis spyod pa'i lus /
gang dang lhan cig tu spyod pa'i 'khor dang /
las kyi mtha' gang brtsams pa rnams 'grub pa'i phun tshogs bzhi ldan cig dgos so / /
de dag phun sum tshogs pa tsam gyis kyang nyon mongs kyi rkyen du 'gro ba mang bas de yang nyon mongs kyi dbang du mi 'gro ba dang /
des kyang mi chog pas blang dor gyi gnas rnams la phyin ci ma log par 'jug cing ldog pa'i dmigs legs par phyed pa cig dgos te /
gzhan du na smig ma dang chu shing rang gi 'bras bu chags pa dang dre'u mo sbrum pas brlag pa ltar phun tshogs de nyid kyis brlag par 'gyur ba'i phyir ro / /
shes rab yod na sngar gyi bzang po'i las kyi 'bras bur shes nas slar yang rgyu rnams la 'bad de je 'phel du 'gro la /
shes rab med na sngar bsags kyi 'bras bu longs spyad pas ni zad /
gsar du ni mi spel bas phyi ma la sdug bsngal ba'i 'go tshugs par 'gyu ro / /
des na skye ba gzhan du de drug 'byung ba yang rgyu med dang mi mthun pa'i rgyu las mi 'byung zhing /
rjes mthun gyi rgyu yang rim pa bzhin phyin drug tu nges so / /
gsum pa de dag lung dang sbyar zhing /
lam dang 'bras dus kyi mngon mtho so sor dbye ba ni /
lam gyi skabs kyi longs spyod sogs ni gnas skabs kyi mngon mtho yin la /
lus phun tshogs sogs mthar phyin pa'i mngon mtho ni sangs rgyas kyi sa na yod do / /
de ltar yang mdo sde'i rgyan las /
longs @# / /
spyod dang lus phun sum tshogs pa dang / /
'khor rtsom phun sum tshogs pa mngon mtho dang / /
rtag tu nyon mongs dpang nyid mi 'gro dang / /
bya ba rnams la phyin ci ma log pa'o / /
zhes so /
gnyis pala mtshams sbyar ba dang /
dngos gnyis las /
dang poni /
de ltar rten de lta bus byang sems kyi spyod pa la slob pa na byang sems kyi bya ba ni gnyis su zad de rang dang gzhan gyi don sgrub pa'o / /
gnyis pa la drug las /
dang po phyin drug gi dang po gsum gyis gzhan don byed tshul ni /
de yang gzhan don sgrub pa la thog mar zang zing gis phan 'dogs dgos la /
de la sems can la gnod 'tshe dang bcas pa'i sbyin pas cir yang mi 'gyur bas /
gzhan gnod gzhi bcas las legs par ldog pa nyid gzhan don chen po yin pas tshul khrims dgos so / /
de mthar 'byin pa la yang tshur gnod ma bzod par gcig lan dang gnyis lan byas na tshul khrims dag po mi 'ong bas tshur gnod la ji mi snyam pa'i bzod pa dgos so / /
'dis lan ma byas pas gzhan gyis sdig gsog pa du ma khegs shing des 'dun nas dge ba la sbyar du yod pas gzhan don chen po'o / /
gnyis pa rang don gang gis byed pa ni /
rang don ni shes rab kyi mthus rnam grol gyi bde ba 'thob pa yin na /
de yang sems g.yengs pa la mi 'ong bas bsam gtan gyis sems mnyan par bzhag ste /
dmigs pa la ji ltar 'dod 'dod du gnas pa'i las rung thob dgos /
gsum pa brtson 'grus don gnyis ka'i gzhir 'gro tshul ni /
de le lo can la mi skye bas nyin mtshan kun du mi dal ba'i brtson 'grus rtsom dgos bas de ni de dag gi gzhi'o / /
bzhi pa de'i lung ni /
des na don gnyis po de sgrub pa la phyin drug tu nges te /
sems can don la rab brtson pa / /
gtong dang mi gnod bzod pas byed / /
gnas dang grol ba gzhir bcas pas rang don rnam pa thams cad spyod / /
ces telnga pa gzhan shes rab la brten nas rnam grol la 'god pa med pa ni /
'di la gzhan don rnam pa thams cad pa med do / /
drug pa phyi ma gnyis kyi lag rjes so sor ngos 'dzin ni /
gnas dang grol ba zhes sems dmigs pa la gnas pa bsam gtan gyi lag rjes dang /
'khor ba las grol ba shes rab kyi lag rjes su gsungs pa 'di gnyis so sor phyed na zhi gnas la lhag mthong du mi 'khrul lo / /
gsum pa gzhan don rnam pa thams cad pa rdzogs par sgrub pa la ltos pa'i grangs ngesni /
thog mar zang zing btang bas de'i phongs pa sel /
de nas sems can gang la yang phar gnod mi byed /
der ma zad tshur gnod bzod par byas /
kho'i grogs byas pas mi skyo ba'i brtson 'grus brtsams shing bsam gtan la brten nas rdzu 'phrul sogs kyis yid 'dun par byas te snod rung du song ba na shes rab la brten nas legs par bshad de the @# / /
tshom bcad pas grol bar byed pa'i phyir phyin drug tu nges te /
mi phongs pa dang rnam par mi 'tshe dang / /
rnam 'tshe bzod dang bya bas mi skyo dang / /
dga' byed legs par brjod pa de yi phyir / /
gzhan gyi don ni rang gi don yin no / /
zhes so / /
bzhi patheg chen thams cad sdud pa la ltos pa'i grangs ngesni /
'di ltar longs spyod rnyed pa la mi chags shing ma rnyed pa don du mi gnyer bas longs spyod la mi lta ba dang /
de yod na bslab pa bsrung nus pas tshul khrims len cing de la gus pa dang /
sems can dang sems can ma yin pa la brten nas byung ba'i sdug bsngal la bzod pas mi skyo ba dang /
dge ba'i bya ba ci 'dra la sbyor yang spro bas des mi skyo ba dang /
zhi gnas dang lhag mthong gi rnal 'byor mi rtog pa sgom pa drug gis ni /
'dis 'gro ba'i theg chen thams cad bsdus la /
de dag kyang phyin drug gis rim par sgrub cing de las mang mi dgos pa'i phyir te /
longs spyod mngon par mi dga' dang / /
rab gus gnyis la mi skyo dang / /
rnal 'byor rnam par mi rtog pa / /
theg chen mtha' dag 'dir zad do / /
zhes so / /
lnga palam mam thabs kyi rnam pa thams cad pa'i dbang du mdzad pa la ltos pa'i grangs nges ni /
phyin drug so so'i rnam pa gang dang gang sgrub pa'i thabs su 'gyur tshul la lnga las /
dang po sbyin pas lam bsdu tshul+ni /
thob zin gyi yul gyi longs spyod la ma chags pa'i lam mam thabs ni sbyin pa ste /
gtong ba la goms pas de la chags pa dang 'bral ba'i phyir ro / /
gnyis pa tshul khrims kyis thabs gang byed tshul ni /
yul ma thob pa 'thob pa'i don du rtsol ba'i rnam g.yeng sdom pa'i thabs ni tshul khrims te /
dge slong gi sdom pa la las kyi mtha'i rnam g.yeng thams cad mi 'byung ba'i phyir ro / /
gsum pa bzod pas thabs gang byed tshul ni /
sems can mi gtong ba'i thabs ni bzod pa ste /
gnod pa byed pa'i sdug bsngal thams cad kyis yid mi 'byung ba'i phyir ro / /
bzhi pa brtson 'grus kyis thabs gang byed tshul ni /
dge ba 'phel ba'i thabs ni brtson 'grus te /
brtson 'grus brtsams pa las de 'phel bas so / /
lnga pa phyi ma gnyis kyis thabs byed gang byed tshul ni sgrib pa rnam par sbyong ba'i thabs ni phar phyin tha ma gnyis te /
bsam gtan gyis nyon mongs dang shes rab kyis zhes sgrib rnam par sbyong ba'i phyir ro / /
de'i phyir phyin drug tu nges te /
yul rnams la ni ma chags lam / /
de thob rnam g.yeng sdom pa gzhan / /
sems can mi gtong 'phel ba dang / /
sgrib pa rnam par sbyong ba gzhan /
zhes so / /
drug pabslab gsum la ltos pa'i grangs nges la gnyis las /
dang po bslab pa gsum du bsdu tshul+ni /
tshul khrims kyi bslab pa'i ngo bo ni tshul khrims yin la /
de yang longs spyod la mi lta ba'i sbyin pa yod na @# / /
len pas de ni tshul khrims kyi tshogs so / /
blangs pa yang gshe ba la slar mi gshe ba sogs bzod pas srung bas de ni de'i 'khor ro / /
bsam gtan ni sems kyi bslab pa yin la /
shes rab ni shes rab kyi bslab pa yin no / /
brtson 'grus ni bslab pa gsum ga la gtogs pas phyin drug tu nges te /
bslab gsum dbang du mdzad nas ni / /
rgyal bas pha rol phyin pa drug /
yang dag bshad de dang po gsum / /
tha ma gnyis kyi rnam pa gnyis / /
gcig ni gsum char la yang gtogs / /
zhes so / /
gnyis pa des na grangs nges shes pa gal che ba ni /
de ltar na rten phun tshogs ji 'dra zhig gis rang gzhan gyi don ji 'dra zhig yongs su rdzogs pa theg pa gang la gnas nas thabs kyi rnam pa ji snyed dang ldan pas /
bslab pa gang sgrub pa'i rten dang don dang theg chen dang thabs dang bslab pa rnams yongs su rdzogs par byed pa dang /
sdud par byed pa ni phyin drug nyid du shes par byas la /
byang seMs kyi nyams len gyi gnad thams cad kyi sdom yin pa la nges pa chen po ma rnyed bar du bsaM par bya'o / /
gnyis pazhar la go rim nges pala gsum /
skye ba'i rim pa /
dman mchog gi rim pa /
phra rags kyi rim pa'o / /
dang po ni /
longs spyod la mi lta zhing ma chags pa'i sbyin pa yod na tshul khrims len cing nyes spyod sdom pa'i tshul khrims dang ldan na gnod pa la bzod par 'gyur ro / /
dka' spyad la mi skyo ba'i bzod pa yod na ldog rkyen nyung bas brtson 'grus rtson nus so / /
nyin mtshan du brtson 'grus brtsams na sems dge ba la bkol rung ba'i ting nge 'dzin skye'o / /
sems mnyam par bzhag na yang dag pa ji lta ba bzhin rtogs pa 'byung ngo / /
gnyis pa ni /
snga ma snga ma dman la phyi ma phyi ma mchog go| gsum pa ni /
snga ma rnams phyi ma rnams las 'jug pa dang bya ba sla bas rags la /
phyi ma rnams snga ma rnams las 'jug pa dang bya ba dka' bas phra ba ste /
mdo sde'i rgyan las /
snga ma la brten phyi ma skye / /
dman dang mchog tu gnas phyir dang / /
rags pa dang ni phra ba'i phyir / /
de dag rim par bstan pa yin / /
zhes so / /
gsum pade la ji ltar bslab pa'i rim+la gnyis /
spyod pa spyi la bslab tshul /
khyad par du phar phyin tha ma gnyis la bslab tshul lo / /
dang po lagnyis /
spyod pa spyi la slob pa'i tshul rgyas par bshad pa dang /
don bsdu ba'o / /
dang bo la gnyis /
rang gi sangs rgyas kyi chos smin par byed pa phar phyin /
gzhan rgyud smin par byed pa bsdu bzhi la bslab pa'o / /
dang po la drug /
sbyin pa /
tshul khrims /
bzod pa /
brtson 'gas /
bsam gtan /
shes rab la bslab tshul lo / /
dang po la gsum /
sbyin pa'i ngo bo /
rab dbye /
rgyud la bskyed @# / /
tshul lo / /
dang pola gnyis las /
dang po ngo boni /
gtong ba'i sems pa dge ba dang des kun nas bslang ba'i lus ngagi las te /
de ni lus ngag sbyin pa la 'jug bzhin pa'i dus kyi sems pa'o / /
gnyis pa de'i phar phyin gyi tshad ni /
de la sbyin pa'i phar phyin rdzogs pa ni sbyin bya'i rdzas gzhan la btang bas 'gro ba rnams kyi dbul ba bor ba la mi stos kyi /
ser sna'i 'dzin pa bcom nas btang ba'i 'bras bu dang bcas pa gzhan la gtong ba'i blo goms pa yongs su rdzogs pa las sbyin pa'i phar phyin du 'gyur ro / /
gnyis pa la gnyis /
rten so so la ltos pa'i rab dbye /
sbyin pa rang gi ngo bo'i rab dbye'o / /
dang pola gnyis las /
dang po rten so sor sbyin pa so sor bshad pani /
spyir zang zing gi sbyin pa khyim pa'i byang sems kyis byed la /
byang sems rab byung gis chos kyi sbyin pa bya yi zang zing gi sbyin pa mi bya bar byang sems kyi so thar las gsungs so / /
gnyis pa rab byung gis thos sogs la bar gcod kyi zang zing sgrub gtong bkag ste /
der mi gnod par rnyed pa gtong pa ni /
de yang thos pa la sogs pa'i bar chad du 'gyur ba la dgongs par bslab btus las gsungs te /
rab byung gis zang zing ched du bsgrubs nas sbyin gtong byed pa bkag girang gi dge ba'i bya ba la mi gnod par sngon gyi bsod nams kyi mthus mang du rnyed na zang zing gtong dgos par gsungs so / /
sha ra ba'i zhal nas kyang /
nga ni khyed la gtong ba'i phan yon mi brjod kyi /
'dzin pa'i nyes dmigs brjod pa yin gsung ste /
rab byung gis sha thang thang du nor btsal zhing bsags nas tshul khrims la rma ngan du phyung ste sbyin pa gtong ba la ma dgyes pa'i gtam mo / /
gnyis pa lagsum las /
dang pochos kyi sbyin pa ni /
dam pa'i chos phyin ci ma log par ston pa dang bzo la sogs pa'i 'jig rten gyi las kyi mtha' kha na ma tho ba med pa rigs par ston pa dang bslab pa'i gzhi 'dzin du 'jug pa'o / /
gnyis pami 'jigs pa'i sbyin pa ni /
rgyal po dang chom rkun sogs mi'i 'jigs pa dang seng ge dang stag sogs mi ma yin dang chu ngang me sogs 'byung ba'i 'jigs pa las yongs su skyob pa'o / /
gsum pazang zing gi sbyin pa ni zang zing gzhan la gtong ba'o / /
gsum pargyud la skyed tshul la gsum /
sbyin pa'i phar phyin rdzogs pa la ser sna bcom pa tsam min par bdog pa thams cad gtong sems dgos tshul dang /
btang ba'i phan yon dang ma btang pa'i nyes dmigs bsam pa dang /
de la 'jug pa'i thabs dngos so| |dang poni /
lus longs spyod la ser sna ma lus par bcom pa tsam gyis ni sbyin pa'i phar phyin tu mi 'gyur te /
ser sna ni 'dod chags kyi char gtogs pa yin pas theg dman dgra bcom pa gnyis @# / /
kyis kyang sa bon dang bcas pa ma lus par spangs pa'i phyir ro / /
de'i phyir gtong ba'i gegs ser sna'i kun 'dzin bsal ba tsam du ma zad bdog pa thams cad gzhan la gtong ba'i bsam pa snying thag pa nas bskyed dgos so / /
gnyis pa ni /
de la yongs su gzung ba'i nyes dmigs dang btang ba'i phan yon bsgom pa gnyis dgos pa'i dang po ni zla ba sgron me las gsungs pa ltar /
lus mi gtsang ba dang srog ri gzar gyi chu ltar g.yo ba dang lus srog gnyis ka las kyi gzhan dbang can yin pas rang dbang ba'i bdag med pa dang /
rmi lam dang sgyu ma lta bur brdzun par bltas nas de la chags pa dgag dgos te /
de ma log na chags pa'i dbang du song ste nyes spyod chen po rnams bsags nas ngan 'gror 'gro bar gsungs pa dang /
gnyis pa ni bslab btus las /
'di ltar bdag gi lus dang sems / /
skad cig re res 'gro ba nyid / /
gal te mi rtag dri 'bab pa'i / /
lus kyis rtag cing dri med pa'i / /
byang chub thob par 'gyur na ni / /
de ni rin med rnyed min nam / /
zhes gsungs pa ltar ro / /
gsum ba la bzhi las /
dang po la dngos dang /
las dang po pa'i bya tshul gnyis kyi dang po bskyed tshul dngos ni spyod 'jug las /
lus dang de bzhin longs spyod dang / /
dus gsum dge ba thams cad kyang / /
sems can kun gyi don bsgrub phyir / /
phangs pa med par gtang bar bya / /
zhes gsungs pa ltar lus longs spyod dge rtsa gsum dmigs yul du byas nas sems can thams cad la gtong ba'i bsam pa yang yang goms par bya'o / /
gnyis pa ni /
da lta mos pa ma smin zhing stobs chung bas sems can la bsam pas lus byin zin yang sha la sogs pa dngos su mister mod /
'on kyang lus srog gtong ba'i bsam pa ma sbyangs na goms pa med pas da gzod kyang lus srog gtong mi nus par bslab btus las gsungs pas da lta nas bsam pa sbyang dgos so / /
gnyis pa la gnyis /
gzhan don brjed pa'i nyes dmigs dang /
pham pa'i dogs gcod gnyis las /
dang po ni /
de ltar bsam pa thag pa nas sems can la btang ba'i zas gos sogs la spyod pa na gzhan don du 'di dag spyad par bya'o snyam pa'i bsam pa brjed nas rang don du sred pas spyod na nyon mongs can dang /
sred pa ni med la sems can thams cad la dmigs pa'i 'du shes brjed pa 'am sems can gzhan zhig gi phyir chags na ni nyon mongs can ma yin pa'i ltung ba'o / /
gzhan la bsdos pa de dag la gzhan gyi rdzas su 'du shes nas rang gi phyir spyod na ma byin len du 'gyur zhing rin thang tshang na so thar gyi pham par 'gyur ba dang /
sems can kho rang gi long+s+s+p+yod spyad la kho'i don bya'o snyam du spyod na @# / /
nyes med du bslab btus las gsungs so / /
gnyis papham pa 'ong tshul ni mi'i 'gro ba pa la bsam pa thag pa nas bsngos shing des kyang de rig nas bdag tu bzung ba'i skabs su gzhan gyi yin par 'du shes nas rang don du len pa la rin thang tshang na pham pa 'ongs yod pa la dgongs so / /
gsum pa bsam pa tsam gyi sbyin pa ni /
gzhan yang snying thag pa nas dang bas sbyin bya'i chos sna tshogs pa dpag med rtog pas sprul nas sems can la byin par mos pa'i mos pa sbyong ba ni tshegs chung dus bsod nams dpag med 'phel ba dang de yang byang sems shes rab can gyi sbyin par byang sa las gsungs so / /
bzhi pa phar phyin drug ldan du bya tshul ni /
sbyin pa'i phar phyin la slob pa'i tshe yang pha rol tu phyin pa drug ldan du byas te slob pa byung na stobs che'o / /
de yang de'i tshe nyan rang gi yid byed sdom pa'i tshul khrims dang /
rnam mkhyen gyi chos la mos shing bzod la gzhan gyis gshe ba bzod pa dang /
de nyid gong nas gong du 'phel ba'i phyir 'dun pa skyed pa'i brtson 'grus dang /
theg dman dang ma 'dres pa'i sems rtse gcig pas dge ba de rdzogs byang du bsngo ba'i bsam gtan dang /
sbyin bya sbyin byed len pa po rnams la sgyu ma lta bur shes pa'i shes rab ste drug tshang bar byed pa'o / /
gnyis pa la gsum /
tshul khrims kyi ngo bo /
rab dbye /
rgyud la skyed tshul lo / /
dang pola gnyis las /
dang po la tshul khrims kyi ngo bo dang /
phar phyin gyi ngo bo'o / /
dang poni /
gzhan la gnod pa bzhi dang bcas pa las yid phyir log pa'i spong ba'i sems pa ni tshul khrims te sdom pa'i tshul khrims gtso bo yin pa'i dbang du byas so / /
gnyis pa ni /
sems pa de'i goms pa gong nas gong du yongs su rdzogs pas tshul khrimS kyi phar phyin du 'gyur gyi /
phyi rol tu sems can gnod 'tshe ma lus pa dang bral ba la bkod pa'i sgo nas ma yin te /
sbyod 'jug las /
spong ba'i sems ni thob pa las / /
tshul khrims pha rol phyin par bshad ces so / /
gnyis pa la gsum las /
dang posdom pa'i tshul khrim+s+la spyir bstan pa dang /
zhib cha'i khyad par gnyis /
dang poni /
kun slong dang bcas pa'i dbang du byas na mi dge bcu spong ba'i spong ba bcu yin la /
rang gi ngo bo'i dbang du byas na mi dge ba bdun spong ba'i lus ngag gi spong bdun no /
gnyis pa ni /
'di la byang sa las /
byang sems kyi rgyud kyi sdom pa'i tshul khrims so thar ris bdun la gsungs pa'i dgongs pa ni so thar gyi sdom ldan byang sems kyi sdom ldan yin na ni khyim pa'am rab byung gi phyogs kyi so thar gyi sdom pa dngos dang /
de'i rgyud kyi de dag dang thun mong ba'i spong sdom ni sdom pa'i tshul khrims yin la /
@# / /
so thar gyi sdom pa'i rten du mi rung ba'i byang sems kyi sdom ldan yin na so thar dang thun mong ba'i rang bzhin gyi kha na ma tho ba dang /
bcas pa'i kha na ma tho ba ci rigs par spong ba'i spong sdom ni sdom pa'i tshul khrims so / /
byang sems kyi rgyud kyi so thar gyi sdom pa ni byang chub sems dpa'i rgyud kyi tshul khrims kyi sdom pa yin yang byang sems kyi sdom pa dngos min la /
lhag ma la ni byang sems kyi sdom pa dang gzhi mthun pa yod do / /
gnyis pa dge ba chos sdud kyi tshul khrims ni /
phyin drug la sogs pa'i dge ba la dmigs nas rang rgyung lam skyes pa de bskyed cing skyes zin mi nyams pa dang gong nas gong du spel bar byed pa'o / /
gsum pa sems can don byed kyi tshul khrims ni /
tshul khrims kyi sgo nas sems can gyi 'di dang phyi ma'i don kha na ma tho ba med par ji ltar rigs par sgrub pa'o / /
gsum pargyud la skyed tshul la gsum las /
dang po la gnyis /
tshul khrims dag ba de rgyu gang dang gang la rag las pa dang /
bsrungs dang ma bsrungs kyi phan yon nyes dmigs bsam pa'o / /
dang po ni /
tshul khrims dag pa ni 'jug ldog la ji ltar bcas pa ltar lag tu len pa la rag las la /
de yang bsrung 'dod shugs drag cing brtan pa'i rjes su byed la /
de skye ba la ma bsrungs pa'i nyes dmigs dang bsrungs pa'i phan yon ring du bsgom dgos so / /
de ni sngar skyes bu 'bring gi skabs su bshad la /
gnyis pa ni gzhan yang phar phyin bsdus pa las /
tshul khrims nyams pas rang don mi nus na / /
gzhan don tshul la mthu yod ga las 'ong /
de phyir gzhan don legs par brtson pa yis / /
'di la rim gro glod par rigs pa min / /
zhes dang /
tshul khrims de ni khyad par thob pa'i lam / /
snying rje'i ngang can rnams dang mnyam par sgrub / /
ye shes gtsang ma phul gyi rang bzhin te / /
skyon bral rgyan du 'gyur ba'i mchog ces bya / /
khams gsum kun du yid 'ong dri bsung ste / /
rab tu byung dang mi 'gal byug pa yin / /
cha lugs mthun yang tshul khrims ldan gyur na / /
mi yi nang na de ni 'phags par 'gyur / /
zhes 'di la brten nas rgyud gong nas gong du 'gro ba dang /
snying rje'i ngang can sems dpa' chen po rnams dang bslab pa mtshungs par 'gyur ba dang /
nyes spyod kyi sa bon thams cad spangs pa'i ye shes gtsang ma 'thob pa dang /
rgyan gzhan ni ha cang gzhon pa dang rgan pa la mi mdzes kyang tshul khrims kyi rgyan ni rgan gzhon bar ma su la ldan yang thams cad dga' ba skyed pas rgyan mchog dang /
dri bzang po gzhan ni rdzi phyogs su 'gro yang rdzi phyogs min par mi 'gro bas phyogs re ba yin la tshul khrims kyi grags pa'i dri ni phyogs thams cad du 'gro ba dang /
tsha @# / /
gdung sel ba'i tsan dan sogs kyi lde gu'i byug pa ni rab byung la 'gal yang nyon mongs kyi tsha gdung skyob pa'i byug pa ni rab byung la mi 'gal zhing mthun pa dang /
rab byung gi rtags tsam ldan par 'dra yang tshul khrims kyi nor dang ldan pa ni gzhan las phul du byung bar gsungs so / /
yang de nyid las /
tshig tu ma brjod tshogs su ma gyur kyang / /
nyams su mkho ba'i longs spyod rim gro 'du / /
bsdigs pa med par 'jig rten kun 'dud de / /
tshegs med ma bsgrubs dbang phyug thob par 'gyur / /
brjod du mi 'os rigs su 'byung ba dang / /
phan zhing dpen pa gang yang ma byas shing / /
sngon chad mi bshes skye bo thams cad kyang / /
tshul khrims ldan pa'i skye bo de la 'dud / /
rkang pas bkra shis gyur pa'i rdul dag kyang / /
spyi gtsug dam pas blangs shing lha dang mi / /
phyag 'tshal mgos gtugs thob pa kun du 'khyer / /
zhes gsungs pa ltar bsam par bya'o / /
gnyis pa la gsum las /
dang po sdom pa'i tshul khrims la bslab tshul gal che bar gdams pa ni /
de ltar tshul khrims gsum yod kyang sdom pa'i tshul khrims so thar gyi bcas pa dngos sam de dang thun mong ba la 'jug ldog byed pa nyid byang chub sems dpa' la yang thog mar gal che ste /
de bsrungs na gzhan dag kyang bsrungs bar 'gyur la /
de ma bsrungs na gzhan dag kyang ma bsrungs par 'gyur bas byang sems kyi sdom pa'i tshul khrims nyams na sdom pa thams cad nyams pa yin par bsdu ba las gsungs so / /
de'i phyir so thar gyi sdom pa nyan thos kyi yin nosnyam du bzung nas /
de'i 'jug ldog gi bcas pa rnams dor te /
byang sems kyi bslab bya gzhan zhig la slob dgos zer pa ni byang sems kyi tshul khrims kyi bslab pa'i gnad ma zin pa yin te /
sdom pa'i tshul khrims ni tshul khrims phyi ma gnyis kyi gzhi dang gnas su lan du mar gsungs pa'i phyir ro / /
gnyis pa sdom pa'i tshul khrims kyi gtso bo rang bzhin gyi kha na ma tho ba rnams la sdom sems yang yang dgos tshul ni /
sdom ba'i tshul khrims kyi gtso bo yang rang bzhin gyi kha na ma tho ba rnams spong ba yin la /
rang bzhin rnams kyi yang nyes dmigs che ba'i gnad bsdus pa ni mi dge bcu spong yin pas de la kun slong tsam yang mi rgyu ba'i sdom sems yang yang bya ste /
phar phyin bsdus pa las /
mtho ris thar pa'i bde lam gyur pa ste / /
las lam bcu po 'di las nyams mi bya / /
'di la gnas pas 'gro la phan bsams pa'i / /
bsam pa'i khyad par 'bras bu yod par 'gyur / /
ngag lus yid rnams yang dag bsdam bya ba / /
mdor bsdus tshul khrims yin zhes rgyal bas gsungs / /
tshul khrims ma lus 'du ba'i gzhi yin pas /
@# / /
de phyir 'di dag rnam par sbyang bar gyis / /
zhes so / /
gsum pa mdor bsdus te bstan pa ni /
mdor na de gzhir byas nas rang gis gang khas blangs pa'i tshul khrims kyi bslab pa la slob pa'i sdom sems sogs yang yang sbyong ba ni tshul khrims kyi nyams len no / /
gsum pa phar phyin drug ldan du bya ba ni /
pha rol tu phyin pa drug ldan du bya ba ni /
rang tshul khrims la gnas nas gzhan de la 'god pa ni sbyin pa yin la /
lhag ma ni snga ma bzhin no / /
gsum pa la gsum /
bzod pa'i ngo bo /
rab dbye /
rgyud la skyed tshul lo / /
dang po la gnyis las /
dang po bzod pa'i ngo boeni /
gno pa byed pa dang sdug bsngal byung bas mi brdzi bar sems rnal du gnas pa dang /
chos la mos pa shin tu gnas pa'o / /
de'i mi mthun phyogs ni zhe sdang dang sro shi ba dang ma mos shing mi 'dod pa'o / /
gnyis pade la bzod pa'i phar phyin rdzogs pa ni rang gi khro ba sogs 'gog pa'i sems kyi goms pa rdzogs pa tsam yin gyi /
sems can mi bsrun pa dang bral ba la mi ltos so / /
gnyis pa ni /
gzhan gyis gnod pa byas pa la ji mi snyam pa dang /
rang rgyud la sdug bsngal byung ba dang len dang /
chos la nges sems kyi bzod pa'o / /
gsum pargyud la skyed tshul la gnyis /
bzod dang mi bzod ba'i phan yon nyes dmigs sgom pa dang /
bzod pa bsgom tshul dngos so / /
dang poni /
bzod pa'i phan yon dang mi bzod pa'i nyes dmigs bsgom dgos pas+'+di la gnyis kyi dang pophan yon+ni /
phyi ma la dgra nyung ba dang /
mdza' bo dang mi 'bye ba dang /
bde ba dad yid bde mang ba dang /
'gyod pa med par 'chi ba dang /
lus zhig nas lha'i nang du skye bar 'gyur ro / /
snyam du sems pa dang /
phar phyin bsdus pa las /
gzhan don 'dor ba'i yid dang ldan pa la / /
tshul gyi dam pa bzod pa yin zhes gsungs / /
'jig rten legs pa phun sum tshogs pa dag /
khro ba'i skyon las bzod pas yongs su skyob / /
mthu ldan rnams kyi rgyan gyi dam pa ste / /
dka' thub tshul 'chang rnams la stobs kyi phul / /
gnod sems 'brog gi mi la chu yi rgyun / /
'di dang gzhan la gnod dgu bzod pas sel / /
skye bo mchog gi bzod pa'i go cha la / /
mi bsrun skye bo'i tshig gi mda' rdugs pas / /
de dag bstod pa'i mi tog bzang gyur cing / /
grags pa'i phreng ba yid du 'ong bar 'gyur / /
zhes dang /
yon tan mdzes ldan mtshan rab brgyan pa yi / /
gzugs sgrub bzo yi gnas kyang bzod pa yin / /
zhes gsungs pa ltar phan yon la nges pa shugs drag la brtan pa ma rnyed bar du bsgom mo / /
gnyis pami bzod pa'i nyes dmigs la /
ma mthong ba'i nyes dmigs dang /
mthong chos kyi nyes dmigs @# / /
'phros dang bcas pa gnyis /
dang po la bzhi /
khong khros dge rtsa 'joms tshul /
khro yul byang sems min pa'i rab byung yin yang 'joms tshul /
bcom pa'i dogs gcod /
'joms tshul gyi zhib cha'o / /
dang po la gsum las dang po dngosni /
spyod 'jug las /
bskal pa stong du bsags pa yi / /
sbyin dang bder gshegs mchod la sogs / /
legs spyad gang yin de kun yang / /
khong khro gcig gis 'joms par byed / /
ces gsungs pa ste /
'di ni 'phags pa dpa' bos mdzad pa ji lta ba bzhin bkod par snang ngo / /
'jam dpal rnam par rol pa'i mdo las ni bskal pa brgyar bsags pa'i dge ba 'joms par gsungS so| |gnyis ba yul gyi khyad bar ni /
yul la ni /
kha cig byang sems dgos par 'chad la /
kha cig yul spyi la bzhed ba'i snga ma ni /
'jug pa las /
gang phyir rgyal sras rnams la khros pa yis / /
sbyin dang khrims byung dge ba bskal pa brgyar / /
bsags pa skad cig gis 'joms /
zhes gsungs pa dang mthun no / /
gsum parten ni /
khong khro skye ba'i rten ni byang sems kyis khros na yang dge rtsa 'joms na /
byang sems ma yin pas byang sems la khros na lta ci smos pa dang /
yul de byang sems su nges ma nges dang khro ba'i rgyu mtshan gyi skyon mthong ba bden mi bden ni sngar bshad pa ltar gyi dge ba 'joms pa la 'dra bar 'jug 'grel las gsungS so / /
gnyis pa ni /
spyir dge rtsa 'joms pa la byang sems la khros pa mi dgos te /
bslab btus su thams cad yod smra'i gzhung drangs pa las /
dge slong gis dbu skra dang sen mo'i mchod rten la sems dang bas yan lag thams cad kyis phyag 'tshal ba na gser gyi sa gzhi la thug gi bar dus ji tsam non pa'i rdul ji snyed pa de snyed kyi 'khor sgyur gyi rgyal srid stong 'gyur longs spyod par 'gyur ro / /
zhes gsungs shing /
yang dge rtsa de tshangs pa mtshungs par spyod pa la rma phyung ba dang rmas par byas na 'dzad par 'gyur ro / /
de bas na 'gal dum la yang mi khro na rnam shes dang bcas pa'i lus la lta ci smos /
zhes gsungs pa ltar ro / /
gsum pa bcom pa'i dogs gcod la mkhas pa'i dogs pa dang /
de dgag pa gnyis /
dang po ni /
dge rtsa bcom pa'i don ni /
sngar gyi dge ba rnams kyi 'bras bu myur du skyed pa'i nus pa bcom nas 'bras bu 'byin pa rgyang bsrings te sngon la zhe sdang lta bu de'i 'bras bu 'byin pa yin gyi /
da gdod rkyen dang phrad na rang rang gi 'bras bu mi 'byin pa min te 'jig rten pa'i lam gang gis kyang spang bya'i sa bon spong mi nus na /
nyon mongs pas sa bon spong mi srid pa'i phyir ro / /
zhes mkhas pa 'ga' zhig gsung ngo / /
gnyis pa de dgag pa la sa bon ma nges pa dang /
rgyang bsrings bcom pa'i don @# / /
min tshul gnyis /
dang po la gnyis las /
dang po sa bon yod kyang rkyen gyis 'bras bu mi 'byung tshul ni /
rgyu mtshan de ni ma nges te /
so skyes gnyen po stobs bzhis mi dge ba sbyangs pa'i dag pa yang sa bon spangs pa min yang da gzod rkyen dang phrad kyang rnam smin 'byin pa mi srid par byed pa'i phyir dang /
gnyis pa sa bon ma spangs kyang bzod pa thob nas 'bras bu mi 'byin pa ni /
sbyor lam rtse mo dang bzod pa thob pa'i tshe log lta dang ngan 'gro'i rgyur gyur pa'i mi dge ba'i sa bon ma spangs kyang rkyen dang phrad na 'ang log lta dang ngan 'gror skye mi srid pa'i phyir ro / /
gnyis pa la gnyis las /
dang po ha cang thal ba ni /
las kyis 'khor bar lci gang dang / /
zhes gsungs pa ltar dge mi dge'i las gang sngon la smin pa des /
re zhig la las gzhan de smin pa'i go skabs bkag kyang /
de tsam gyis dge ba'am mi dge ba 'joms par gzhag mi nus shing ma gsungs pa'i phyir /
re shig rnam smin rgyang bsrings pa tsam dge rtsa bcom pa'i don du mi rung ste /
gzhan du na mi dge ba'i las stobs ldan thams cad dge rtsa 'joms byed du gsung dgos bar 'gyur ro / /
gnyis pa sa bon ma spangs kyang 'bras bu mi 'byin pa'i dpe ni /
des na 'di la slob dpon legs ldan 'byed kyis ni /
sngar bshad pa ltar mi dge ba stobs bzhis sbyangs pa dang /
log lta dang gnod sems kyis dge rtsa bcom pa gnyis ka sa bon nyams pa rkyen dang phrad kyang myu gu mi 'byung ba ltar da gdod rkyen dang phrad kyang 'bras bu 'byin mi nus par gsungs so| |bzhi pa 'joms tshul gyi zhib cha la /
rnam smin dang rgyu mthun nam byed pa bcom ma bcom so so'i tshul dang /
de lung kho na la bltos tshul dang /
chen po'i bya ba gnyis byed tshul gsum las /
dang po ni /
de yang sngar bshad pa ltar sdig pa bsags pa stobs bzhis sbyangs pas 'dag kyang /
lam gong ma skye ba bul du song ba mi 'gal ba ltar /
kha cig la sbyin pa btang ba dang tshul khrims bsrungs ba'i 'bras bu longs spyod dang lus phun tshogs 'byung ba lta bu zhig bcom yang /
gtong ba dang spong sems la goms pa'i byed pa rgyu mthun gyis slar yang sbyin pa dang tshul khrims kyi dge rtsa skye sla ba 'joms mi nus pa dang /
kha cig la ni nang gi tshul khrims la sogs pa'i byed pa rgyu mthun rigs 'dra rgyun chags su 'byung ba bcom nas /
lus longs spyod sogs phun tshogs 'byung ba mi 'joms pa dang /
kha cig la sngar bshad pa ltar lung bstan thob pa'i byang sems la khong khro ma skyes na /
bskal pa gcig gis rdzogs par bgrod nus pa'i lam gyi rtogs pa 'ga' zhig /
khong khro'i bsam pa gcig skyes na /
lam de rgyud la yod @# / /
pa ma btang yang bskal pa gcig gis lam bgrod pa bul du song ba lta bu ste /
mdor na mi dge ba 'dag pa la yang de'i byed pa gang yin thams cad 'dag mi dgos pa dang 'dra bar /
dge ba bcom pa la yang de'i byed pa gang yin thams cad 'joms mi dgos sam snyam mo / /
gnyis pa ni /
'on kyang 'di gal che zhing sangs rgyas nyag gcig gi lung dang de la brten pa'i rigs pa la brten nas dpyad dgos pa kho nar snang bas legs par gsung rab bltas la dpyad par bya'o / /
gsum pa ni /
de ltar na rnam smin yid du mi 'ong ba ches drag pa 'phen pa dang /
gzhan gyi rnam smin ches yid du 'ong ba 'byin pa 'gog pa ni ma mthong ba'i nyes dmigs so / /
gnyis pa mthong chos kyi nyes dmigs+'+ph+ros dang bcas pa la gsum las /
dang po yid zhi ba sogs mi myong tshul+ni /
yid zhi zhing deS pa nyams su mi myong ba dang /
dga' ba dang bde ba sngar yod 'jig cing phyi ma mi 'thob pa dang /
gnyid mi phebs shing sems rnal du mi gnas pa dang /
zhe sdang che na sngar drin gyis bskyangs pas kyang drin brjed nas gsod pa dang /
mdza' bshes kyis kyang sun nas spong ba dang /
sbyin pas bsdus kyang mi sdod pa sogs spyod 'jug las gsungs so / /
gnyis pa nyes pa la nges pa rnyed tshul ni /
yang spyod 'jug las /
zhe sdang lta bu'i sdig pa med / /
bzod pa lta bu'i dka' thub med / /
de bas bzod la nan tan du / /
sna tshogs tshul gyis bsgom par bya / /
zhas gsungs pa ltar phan yon dang nyes dmigS bsams la /
sgo dum nas bzod bsgom pa la 'bad do / /
gsum pa 'phros don ni /
rnam smin tshabs che ba dang dge rtsa 'joms pa gnyis ka tshogs pa'i nyes spyong ni zhe sdang kho nar ma nges te /
skur 'debs kyi log lta dang /
dam chos spong pa dang /
byang sems dang bla ma sogs la khyad du gsod cing nga rgyal skyed pa sogs te /
bslab btus las shes par bya'o / /
gnyis pa bzod pa bsgom tshul dngos la gsum /
dang po gnod byed la ji mi snyam pa'i bzod pa bsgom tshul+la lnga las /
dang poni /
gnod byed des gnod pa mi byed pa la rang dbang yod med brtags pa na /
rang dbang yod bzhin du gnod pa byas pa ma yin te /
'di ltar sngon goms pa'i nyon mongs kyi sa bon ngang tshul min ying byed sogs kyi rgyu rkyen gyis gnod pa byed 'dod skyed la /
des kyang gnod pa byed pa'i sbyor ba rnams bskyed cing des gzhan la sdug bsngal skyed pa'i phyir te /
kho nyid kyang nyon mongs kyi gzhan dbang du gyur pas bran ltar song ba'i phyir ro / /
gnyis pa rang dbang med na khro mi rigs pa ni /
rang dbang med par gzhan gyis bskul nas gnod pa byas @# / /
pa yin na'ang khro bar mi rigs te /
dper na gdon gyis brlams nas de'i dbang du song ba 'ga' zhig /
rang de las thar par byed pa'i phan 'dogs mkhan la gnod pa byed 'dod cing /
brdeg pa sogs byed kyang 'di ni gdon gyis rang dbang med par byas pas de ltar byed do snyam nas de la cung zad kyang mi khro bar gdon de dang ci phrol la 'bad pa bzhin du byang sems kyis kyang de ltar byed dgos pa'i phyir te /
gsum pa de'i khungs ni /
bzhi brgya pa las /
khro yang 'byung pos bzung ba la / /
sman pa 'khrug pa min de ltar / /
thub pas nyon mongs dag gzigs kyi / /
nyon mongS dang 'brel gang zag min / /
zhes dang /
slob dpon zla ba grags pas kyang /
'di 'dir sems can skyon min gyi / /
'di ni nyon mongs rnams skyon zhes / /
rnam par dpyad nas mkhas pa rnams / /
seMs can dag la 'khrug mi byed /
ces gsungs pa ltar ro / /
bzhi pa rang gi las su bsam ste khro mi rigs tshul ni /
gzhan yang gnod byed kyis bskyed pa'i sdug bsngal myong ba ni /
rang gis sngar bsags pa'i las ngan gyi 'bras bu myong ba yin zhing de la brten nas las de zad par 'gyur la /
de la bzod pa bsgoms na phyi mar sdug bsngal myong ba'i rgyu gsar du mi sog cing /
khros na ni de las kyang ches che ba'i sdug bsngal myong dgos so / /
lnga pa des na sman dpyad ltar bzod rigs pa ni /
des na nad chen po gso ba'i thabs su gtar+s+reg byed pa bzod pa ltar sdug bsngal chen po ldog pa'i phyir du sdug bsngal chung du la bzod par shin tu rigs so / /
gnyis pa sdug bsngal dang len gyi bzod pa bsgom tshul la gsum las dang po sdug bsngal byung ba la mtha' gcig tu mi dga' bar 'dzin pa dgag pani /
sdug bsngal byung ba de slar bcos su 'dug na ni /
yid mi dga' ba bya mi dgos la /
bcos su mi rung na ni mi dga' ba byas kyang phan pa med pas dgos nus med cing nyes dmigs kyang yod de /
bze re che na sdug bsngal phra mo'ang shin tu bzod dka' la /
bze re chung na sdug bsngal chen po yang bsran nus pa'i phyir ro / /
gnyis pa sdug bsngal rang gi yon tan bsam pa ni /
blos sdug bsngal gyi phyogs 'dzin tshul ni 'di ltar sdug bsngal med na 'khor ba las nges par 'byung 'dod mi skye bas /
thar pa la yid bskul ba'i yon tan dang /
sdug bsngal gyis thebs na rlom pas mtho ba 'jig pas dregs pa sel ba'i yon tan dang /
sdug bsngal gyi tshor ba drag po myong na /
de mi dge ba las byung bas 'bras bu de mi 'dod na rgyu las ldog dgos pas sdig la 'dzem pa'i yon tan dang /
sdug bsngal gyis gdungs pa ni bde ba 'dod pas de dgos na dge ba bsgrub dgos pas dge ba sgrub pa @# / /
la dga' ba'i yon tan dang /
rang nyams la dpags nas gzhan yang sdug bsngal lo snyam nas 'khor ba pa la snying rje skye ba shes par byas la sdug bsngal 'di ni 'dod pa'i gnas so snyam du yang yang blo sbyang ngo / /
gsum pa chung rim nas goms na mi dka' ba ni /
de yang /
goms na sla bar mi 'gyur ba'i / /
dngos de gang yang yod ma yin / /
de bas gnod pa chung goms pas / /
gnod pa chen po'ang bzod par bya / /
zhes gsungs pa ltar sdug bsngal dang len gyi bsam pa'i go cha bzung nas sdug bsngal chung rim dang bsres kyin byas na sdug bsngal dang len stobs je rgyas su 'gyur ro / /
gsum pa chos la nges sems la mos pa'i bzod pa sgom tshul ni /
dang ba'i yul dkon mchog gsum dang /
mngon du bya yul bdag med gnyis dang /
'dod pa'i yul sangs rgyas byang sems kyi mthu chen po dang /
blang dor gyi yul legs spyad nyes spyad kyi rgyu dang de dag gi 'bras bu dang /
bsgom pa'i yul thob bya'i don byang chub dang /
de 'thob pa'i thabs byang sems kyi bslab pa'i lam dang /
thos bsam gyi yul gsung rab yan lag bcu gnyis sogs kyi dam chos te de rnams la phyogs ris med par mos pa sbyong ba'o / /
bzhi pa la gsum /
brtson 'grus kyi ngo bo /
rab dbye /
rgyud la skyed tshul lo / /
dang po ni /
dge ba bsdu ba dang sems can gyi don bya ba'i phyir du sems mngon par spro ba dang des bslangs pa'i sgo gsum gyi las g.yo ba la byang sar bshad do / /
gnyis pa la gsum las /
dang pogo cha'i brtson 'grus ni /
byang sems brtson 'grus rtsom pa na sbyor ba'i snga rol nas sems kyi spro ba sngon du 'gro ba'i bsam pa'i go cha bskal chen grangs med gsum bye ba phrag 'bum 'gyur gyis sems can gcig gi sdug bsngal bsal ba'i phyir du dmyal ba kho nar gnas nas sangs rgyas 'thob par 'gyur na yang spro bar byed de /
rdzogs byang gi phyir du brtson par byed la /
brtson 'grus la zhugs pa yang mi gtong na dus kyi yun de las thung ba dang /
sdug bsngal ches cung bas lta ci smos snyam du bsam pa'i go cha gyon pa'o / /
gnyis pa dge ba'i chos sdud pa'i brtson 'grus ni /
phyi na drug 'grub par bya ba'i phyir de dag la sbyor ba'o / /
gsum pa sems can don byed kyi brtson 'grus ni /
sngar dang 'dra'o / /
gsum pa rgyud la skyed tshul+la bzhi las dang poni /
brtson 'grus brtsams pa'i phan yon la gnyis las /
dang po rnam g.yeng sogs kyis mi thub cing dngos grub gnyis thob pani mdo rgyan las /
dge ba'i tshogs kyi nang na brtson 'grus mchog /
'di ltar de la brten nas de rjes 'thob / /
brtson 'grus kyis ni mod la @# / /
gnas mchog /
dngos grub 'jig rten 'das dang 'jig rten gtogs / /
brtson 'grus kyis ni srid spyod 'dod pa 'thob / /
brtson 'grus kyis ni dag pa rab 'byung / /
brtson 'grus kyis ni 'jig tshogs 'das nas grol / /
brtson 'grus kyis ni byang chub mchog 'tshang rgya / /
zhes dang /
gnyis pa brtson 'grus can la yon tan 'byung ba ma zad mi min yang dag 'tshul ni /
phar phyin bsdus pa las kyang yongs su skyo med brtson 'grus che ldan na / /
mi thob mi 'grub rnam pa gang yang med / /
ces dang /
mi min kun yang de la phan par dga' / /
ting 'dzin rnam pa kun kyang thob par 'gyur / /
nyin mtshan dus rnams 'bras bu yod par 'da' / /
yon tan tshogs kyis dma' bar 'gyur ba med / /
mi yi chos las 'phags pa'i don rnams kyis / /
me tog ut+pal bzhin rnam par 'phel / /
zhes so / /
gnyis pa brtsams pa'i nyes dmigs ni /
blo gros rgya mtshos zhus pa las /
le lo can la ni byang chub shin tu ring zhing rnam par ring ngo / /
le lo can rnams la ni sbyin pa med pa nas shes rab kyi bar du med do / /
le lo can rnams la ni gzhan gyi don med do / /
zhes dang /
dran pa nyer gzhag las kyang /
nyon mongs rnams kyi gzhi gcig ni / /
le lo yin te gang la yod / /
gang la le lo gcig yod pa / /
de la chos kun med pa yin / /
zhes gsungs pa ltar bsam mo / /
gsum pa brtson 'grus skyed tshul dngosla gsum las /
dang po brtson 'grus kyi 'gal rkyen la gnyis te /
dge ba'i chos sgrub nus su mthong yang mi 'jug pa dang bdag gis de 'dra bsgrub ga la nus snyam ste zhum pa'o / /
dang po la'ang gnyis te /
dang po dngos ni /
da dung long yod snyam ste phyi bshol byed pa dang /
de min yang bya ba ngan pa rnams la chags pas zil gyis non pa'o / /
gnyis pa gnyen po ni /
dang po'i gnyen por ni lus thob pa myur du 'jig pa dang /
shi ba'i 'og tu ngan 'gror ltung ba dang /
slar yang rten bzang po 'di rnyed dka' ba gsum sgom pa ste sngar bstan zin to| |chags pa'i gnyen por ni /
dam chos ni 'di phyir dga' ba mtha' yas pa 'byung ba'i rgyu yin pa dang /
don med kyi cal col smra ba dang /
rgod pa sogs kyi rnam g.yeng rnams ni 'dir don chen po nyams par byed pa dang /
phyi mar sdug bsngal du ma skyed pa'i gnas su mthong nas 'gog pa'o / /
'gal rkyen gnyis pa zhum pa la'ang+g+nyis las /
dang po dngos la gsum ste dang po ni /
thob bya sangs rgyas kyi yon tan mtha' yas pas de bdag gis 'thob par mi nus snyam pa dang /
gnyis pa ni /
thabs rkang lag gtong ba sogs bya dka' ba dpag tu med pas /
de bdag gis sgrub mi nus snyam pa dang /
@# / /
gsum pa ni /
gnas 'khor bar /
skye ba mtha' yas pa len dgos la /
de'i tshe 'khor ba'i sdug bsngal gyis gnod pas snyam du zhum pa'o / /
gnyis pa de'i gnyen po la'ang gsum las /
dang pothob bya la zhum pa'i gnyen por /
sngar sangs rgyas pa rnams kyang dang po nas lam mthon po thob zin min gyi /
bdag 'dra ba cig kho na lam je mthor gshegs te sangs rgyas pa yin zhing /
bcom ldan 'das kyis kyang /
bdag las ches dman pa rnams kyis kyang sangs rgyas 'thob par gsungs pas /
bdag gis kyang brtson pa ma btang na ci'i phyir mi 'thob snyam du bsam mo / /
gnyis pa thabs la zhum pa'i gnyen por lus la sogs pa gtong ba yang bya dka' ba'i 'du shes skye ba'i ring la mi gtong la /
gtong ba'i tshe tshod ma sogs ster ba dang 'dra bar mi dka' bas so snyam du bsam mo| |gsum+pa sgrub pa'i gnas la zhum pa'i gnyen por ni /
byang sems kyis sdig pa spangs pas /
de'i 'bras bu tshor ba sdug bsngal mi 'byung la /
'khor ba rang bzhin med pa sgyu ma ltar rtogs pa brtan pas sems la sdug bsngal med cing /
lus sems bde bas rgyas na 'khor bar sdod kyang skyo don med snyam du bsams nas zhum pa 'gog pa'o / /
gnyis pa brtson 'grus kyi mthun rkyen bsten pa la bzhi las mos pa'i stobs ni /
las 'bras bsgoms te 'dor len byed pa la 'dun ba skyed pa'o / /
brtan pa'i stobs ni /
ma brtags par ci rung rung du mi 'jug la /
brtags nas zhugs pa de mthar 'byin pa'o / /
dga' ba'i stobs ni /
byis pa rtsed mo la 'jug pa ltar 'phro mi gcod par ngoms ba med par brtson 'grus rtsom pa'o / /
dor ba'i stobs ni /
brtson 'grus brtsams pas lus sems dub pa na ngal bsos te yang sos ma thag nas rtsom pa'o / /
gsum pa de las lus sems las su rung bar bya tshul ni /
de ltar 'gal rkyen 'gog pa dang mthun rkyen bsten pa la brten nas lus sems ldang ba yang ba shing bal gyi 'dab ma rlung gis bskyod pa ltar song song gi bar du brtson 'grus rtsom mo / /
bzhi pa brtson 'grus la slob pa'i tshe phar phyin drug ldan du bya ba ni /
rang brtson 'grus la gnas nas gzhan de la 'god pa ni brtson 'grus kyi sbyin pa yin la /
lhag ma ni snga ma bzhin no / /
lnga pa la gsum /
bsam gtan gyi ngo bo /
rab dbye /
rgyud la skyed tshul lo / /
dang po ni /
sems dge ba'i dmigs pa gang rung cig la rtse gcig tu gnas pa'o / /
gnyis pa ni /
ngo bo'i sgo nas /
'jig rten dang 'jig rten las 'das pa gnyis dang /
phyogs kyi sgo nas /
zhi gnas dang /
lhag mthong dang /
de gnyis zung 'brel gyi phyogs gsum dang /
byed las kyis phye na /
tshe 'di la lus sems @# / /
bde bar gnas par byed pa dang /
yon tan mngon par sgrub pa dang /
sems can gyi don byed pa'i bsam gtan no / /
dang po ni /
gang la mnyam par bzhag na lus sems shin tu sbyangs pa skyed pa'i bsam gtan no / /
gnyis pa ni /
mngon shes rnam thar zad par zil gnon sogs nyan thos dang thun mong ba'i yon tan sgrub pa'i bsam gtan no / /
gsum pa ni /
bsam gtan gyis don bya ba bcu gcig gi don rnams sgrub pa'i bsam gtan no / /
gsum pa rgyud la skyed tshul ni /
bsam gtan bsgoms pa'i phan yon dang ma bsgoms pa'i nyes dmigs sems pa sogs te zhi gnas kyi skabs su 'chad par 'gyur ro / /
bsam gtan la phar phyin drug ldan du slob pa'i sbyin pa ni rang bsam gtan la gnas nas gzhan de la 'god pa yin la lhag ma rnams ni snga ma bzhin no / /
drug pa la gsum /
shes rab kyi ngo bo /
rab dbye /
rgyud la skyed tshul lo / /
dang po ni /
spyir shes rab ni brtags pa'i dngos po la chos rab tu rnam par 'byed byed yin la /
'dir ni rig pa'i gnas lnga la mkhas pa sogS kyi shes rab bo / /
gnyis pa ni /
don dam rtogs pa dang /
kun rdzob rtogs pa dang /
sems can gyi don bya ba rtogs pa'i shes rab gsum mo / /
dang po ni /
bdag med kyi de kho na nyid don spyi'i sgo nas 'jal ba dang /
mngon du gyur pa'i sgo nas 'jal ba'o / /
gnyis pa ni /
rig pa'i gnas lnga la mkhas pa'i shes rab bo / /
gsum pa ni /
sems can gyi 'di phyi'i don kha na ma tho ba med par sgrub tshul shes pa'o / /
gsum pargyud la skyed tshul ni /
shes rab bskyed ma bskyed kyi phan yon dang nyes dmigs sems pa yin la /
de la gnyis las /
dang po phan yon la lnga las /
dang po yon tan thams cad kyi rtsa ba yin pa ni /
shes rab brgya pa las /
mthong dang ma mthong yon tan 'di / /
kun gyi rtsa ba shes rab yin / /
de ltar gnyis ka bsgrub pa'i phyir / /
shes rab yongs su gzung bar bya / /
zhes so / /
gnyis pa byang sems rkyen bzang ngan gyis mi g.yo zhing sbyin sogs thabs la mkhas pa'ang shes rab la rag las pa ni /
byang chub sems dpas slong ba po la sha byin yang sman gyi sdong po las blangs pa ltar nga rgyal dang zhum pa sogs kyi rnam rtog gis mi 'gyur ba ni /
shes rab kyis de kho na nyid mngon du gyur pa las yin la /
srid zhi'i rgud pa mthong ba'i shes rab kyis tshul khrims gzhan don du bsgrubs pas tshul khrims dag par byed pa dang /
mi bzod pa dang bzod pa'i skyon yon shes rab kyis rtogs nas sems brtul bas log sgrub dang sdug bsngal gyis mi 'phrogs pa dang /
shes rab kyis brtson 'grus rtsom pa'i gzhi legs par shes nas de la @# / /
brtson pas lam gyi chod che ba dang /
de kho na nyid kyi don la gnas pa'i bsam gtan gyi dga' bde mchog ni rigs pa'i tshul la brten pa'i shes rab kyis sgrub par byed pas sbyin sogs phar phyin dang po lnga yongs su dag par byed pa ni shes rab la rag las so / /
gsum pa skye bo phal la bya ba 'gal bar snang ba yang shes rab can gyis mi 'gal bar sgrub pa ni /
'gal bar snang ba'i yon tan gnyis shes rab dang ldan pas mi 'gal bar sgrub pa ni /
byang sems gling bzhi la dbang ba'i 'khor sgyur gyi rgyal por gyur pa na 'dod yon gyi dbang du mi 'gro ba ni shes rab kyi blon po dang ldan ba'i mthu yin la /
de bzhin du sems can yid 'ong du mthong ba'i byams pa shugs drag kyang 'dod chags cung zad kyang mi 'dre ba dang /
sems can gyi sdug bsngal la mi bzod pa'i snying rje shugs drag la rgyun ring ba yod kyang mya ngan gyis non nas dge ba la mi spro ba'i le lo med pa dang /
dga' ba tshad med dang ldan yang sems dmigs pa las g.yeng ba'i ya ya po med pa dang /
btang snyoms chen po dang rgyun du ldan yang 'gro ba'i don la skad cig kyang mi g.yel ba ni shes rab kyis byed de /
de dag stobs mtshungs su sgrub pa'i gegs shes rab kyis 'gog pa'i phyir ro / /
bzhi pa bden pa gnyis 'gal med du byed pa'ang shes rab kyis byed pa ni /
bsngags 'os bsngags bstod las /
chos nyid 'dor bar mi mdzad la / /
kun rdzob dang yang rjes su mthun / /
zhes gsungs pa ltar mtshan 'dzin gyi dmigs gtad bya sa rdul tsam yang ma grub pa la nges pa chen po rnyed pa'i chos nyid 'dor mi dgos pa dang /
phyi nang gi rgyu rkyen las 'bras bu so sor 'byung ba la nges pa gting thag pa nas rnyed pa'i kun rdzob dang yang mi 'gal zhing rjes su mthun pa blo'i mthu med pa la ches shin tu 'gal ba yang shes rab can la mi 'gal zhing mthun pa dang /
lnga pa gnang bkag sogs mi 'gal ba yang shes rab la rag las pa ni /
yang de nyid las /
gnang ba dang ni bkag pa la / /
khyod bka' la lar gcig tu nges / /
la lar nges pa ma lags la / /
phan tshun 'gal ba'ang ma mchis so / /
zhes gsungs pa ltar /
theg pa gong 'og dang /
mdo sngags gnyis la gnang bkag mi 'dra ba mang du yod pa dang /
de rnams gang zag gcig gis nyams su len pa gnyis gsung rab rab 'byams kyi dgongs pa 'tshol ba la /
blo'i mthu med pa la 'gal yang mkhas pa la mi 'gal ba yang shes rab kyis byed pa yin no / /
gnyis pa nyes dmigs+sogs la gsum /
shes rab dang bral ba'i nyes pa dang /
shes rab kyi rgyu sogs dang /
phar phyin drug ldan du bya tshul lo / /
dang po shes rab med na sbyin sogs rnam dag tu mi 'gyur ba'i nyes pa ni /
shes @# / /
rab dang bral na sbyin sogs lnga dang lta ba dag par mi 'gyur ba ni /
phar phyin bsdus pa las /
shes rab med na 'bras bu don gnyer la / /
sbyin pa bdag nyid rnam par dag mi 'gyur / /
gzhan don btang ba sbyin pa'i mchog ces gsungs / /
lhag ma nor spel don gyi sbyor ba yin / /
zhes dang /
shes rab snang bas mun pa ma bsal na / /
tshul khrims dag dang ldan par de mi 'gyur / /
phal cher shes rab med pas tshul khrims dag /
shes pa'i skyon gyis nyon mongs rnyog bcas 'gyur / /
zhes dang /
shes rab log pa'i skyon gyis sems brnyogs na / /
bzod pa'i yon tan de la gnas mi mos / /
legs nyes rtog la mi dga'i tshul 'chang zhing / /
yon tan med pa'i rgyal la grags pa bzhin / /
zhes dang /
mkhas pa rnams la phul du bsngags gyur cing / /
de las phra zhing zab pa gzhan med pa / /
'dod pa'i skyon gyis yongs su ma bsgribs pa'i / /
yid lam drang por shes rab med mi 'gro / /
zhes dang /
shes rab tshul la brtson med blo 'chang na / /
de yi lta ba yongs su dag mi 'gyur / /
zhes so / /
de la rgyal la grags pa ni yon tan med pa'i rgyal po la grags pa lan cig byung yang nyams nas 'gro ba'o / /
gnyis pa la gsum las /
dang po shes rab kyi rgyur thos ba gal che ba ni /
des na shes rab bskyed dgos la de'i rgyu yang rnam par dag pa'i gzhung la blo nus dang bstun nas thos pa byed pa ste phar phyin bsdus pa las /
thos nyung dmus long sgom pa'i tshul mi shes /
de med des ko ci zhig bsam par bya / /
de bas thos la brtson bya de rgyu las / /
bsams bzhin bsgoms pas shes rab yangs pa 'byung / /
zhes so / /
gnyis pa sgrib gnyis spong ba'i shes rab kyang thos pa la rag las ba ni /
rje btsun byams pas kyang /
'khor gsum rnam par rtog pa gang / /
de ni shes bya'i sgrib par 'dod / /
ser sna la sogs rnam rtog gang / /
de ni nyon mongs sgrib par 'dod / /
shes rab las gzhan 'di dag ni / /
spong rgyu gzhan med de yi phyir / /
shes rab mchog yin de gzhi ni / /
thos pa de phyir thos pa mchog /
ces gsungs so / /
bslab btus las kyang /
bzod bya thos pa btsal bar bya / /
de nas nags su gnas par bya / /
mnyam par gzhag la brtson bya zhing / /
zhes so / /
gsum pa gdams ngag la sbyangs pa'i lag rjes ni /
dam pa snga ma rnams kyi zhal nas kyang /
sngar thos pa'i chos rnams blo la rug ge yod par byas la yang dang yang du sems par byed 'jal bar byed rtog par byed dgos /
chos brjed du bcug nas sems 'dzin rkyang pa re la slob pa de la grogs med /
sgom chen rab la sto @# / /
pa rab /
sgom chen 'bring la ston pa 'bring 'ong ba yin /
ji tsam bsgoms pa de tsam du chos shes pa je cher 'gro ba cig dgos /
de ltar bsams pas nges shes brtan na dge mi dge'i bsam pa thams cad rtog pa yin pas spang bya yin zhes sdig grogs kyis zer ba na /
chos nas de ltar ma gsungs /
dge ba'i bshes gnyen yang de ltar mi bzhed snyam nas kho'i kha la mi nyan pa cig 'ong /
de med na dad pa ni bag re yod shes rab med pa de la du ba'i kha la bltas na du bro /
rgod pa'i kha la bltas na rgod bro /
chu sna bzhin du ci zer la bden snyam nas gar khrid sar 'gro gsung ngo / /
gsum pashes rab la slob pa'i tshe /
phar phyin drug ldan du bya ba ni /
rang shes rab la gnas nas gzhan shes rab la 'god pa ni shes rab kyi sbyin pa yin la lhag ma ni snga ma bzhin no / /
gnyis pala gsum bsdu bzhi'i ngo bo /
bzhir bzhag pa'i rgyu mtshan /
'khor sdud bas de la brten dgos pa'o /
dang poni /
sbyin pa ni /
sngar phar phyin gyi skabs su bshad pa dang 'dra la /
snyan smra ni /
gdul bya la phar phyin rnams ston pa'o / /
don spyod ni /
ji ltar bstan pa'i don de rnams la gdul bya spyod du 'jug pa'am /
yang dag par len du 'jug pa'o / /
don mthun ni /
gzhan rnams don gang la sbyar ba de la rang gnas nas de dang mthun par slob pa ste mdo sde rgyan las /
sbyin mtshungs de ston len 'jug dang / /
bdag nyid rjes su 'jug rnams kyis / /
snyan par smra dang don spyod dang / /
don mthun nyid du 'dod pa yin / /
zhes so / /
gnyis pa ni /
ci'i phyir bsdu bzhir nges she na /
'khor dge ba la sbyar ba'i phyir sdud pa la ni thog mar de dga' dgos la /
de yang zang zing gi sbyin pa byin nas lus la phan 'dogs pa la ltos so / /
de ltar dga' nas lam la 'jug pa la thog mar des ji ltar bya tshul shes dgos la /
de yang snyan par smra bas chos bshad pas mi shes pa dang the tshom za ba dor nas /
don phyin ci ma log par 'dzin du 'jug pa'i phyir ro / /
de ltar shes pa na don spyod pas dge ba sgrub pa la 'jug par byed la /
de yang rang gis ma bsgrubs na gzhan la 'jug ldog 'di ltar bya dgos so / /
zhes bshad pa na /
khyod rang yang don de mi sgrub na gzhan la de sgrubs zhes ci'i phyir smra /
khyod kyang da dung gzhan gyis bcos dgos so zhes zer nas sgrub tu mi nyan la /
rang gis sgrub pa cig yin na /
bdag gang la btsud pa'i dge ba de la khong rang yang gnas par byed pas na /
'di bsgrubs na bdag la phan pa dang bde bar 'gyur nges snyam nas gsar du 'jug cing /
zhugs zin rnams kyang mi ldog par brtan pas de la ni don mthun dgos so / /
gsum pa ni /
gdul bya kun gyi don kun 'grub pa dang thabs bzang por sangs rgyas rnams @# / /
kyis gsungs pas na 'khor sdud pa rnams kyis 'di la brten dgos te /
'khor sdud pa dang ldan pa rnams / /
tshul 'di la ni yang dag brten / /
kun gyi don kun 'grub byed cing / /
thabs bzang yin par rab tu bsngags / /
zhes so / /
gnyis pa de dag gi don bsdu ba ni /
de dag la mnyam rjes su ji ltar sgrub pa'i tshul ni /
jo bo chen pos /
byang chub sems dpa'i spyod pa ni / /
rlabs chen pha rol phyin drug sogs / /
mnyam gzhag langs pa'i rnal 'byor gyis / /
tshogs kyi lam 'di brtan par bsgrub / /
ces gsungs pa ltar rgyal sras kyi sdom pa bzung ba'i byang sems las dang po pa tshogs kyi lam la gnas pa des mnyam rjes gang byed kyang phyin drug las mi 'da' bas phyin drug la la mnyam gzhag tu bskyang zhing la la rjes thob tu bskyang ste /
bsam gtan gyi ngo bo zhi gnas dang sher phyin gyi ngo bo lhag mthong 'ga' zhig mnyam gzhag tu bsgom la /
phar phyin dang po gsum dang bsam gtan dang shes rab kyi cha 'ga' zhig rjes thob tu bskyang ngo / /
brtson 'grus ni mnyam rjes gnyis kar 'ong la bzod pa'i phyogs gcig chos zab mo la nges par sems pa 'ga' zhig ni mnyam gzhag tu yang 'byung ngo / /
jo bo chen pos /
mnyam gzhag langs pa'i dus dag tu / /
sgyu ma'i dpe brgyad lta bur ni / /
chos kun lta ba goms byas pas / /
rjes kyi rtog pa sbyang ba dang / /
thabs la slob pa gtso bor bya / /
mnyam par bzhag pa'i dus dag tu / /
zhi gnas lhag mthong cha mnyam zhing / /
de rgyun rtag tu goms par bya / /
zhes so / /
de lta bu'i spyod pa rmad du byung ba bya dka' ba blo ma sbyangs pas thos na yid la gdung ba skyed pa rnams ni byang sems rnams kyis kyang dang po nas nyams su bzhes mi nus kyang shes par byas nas smon yul tshun chad du goms par byas pa na /
phyis ni 'bad pa la mi ltos par rang gi ngang gis 'jug pa 'ong bas goms pa gal che ste /
dngos su 'jug mi nus par mthong nas de dag la blo sbyong ba'i goms pa yang dor na lam rnam dag las ches shin tu 'gyang ba'i phyir te /
yon tan mtha' yas par bstod pa las /
gang zhig thos par gyur na'ang 'jig rten 'di la gnod pa skye 'gyur dang / /
gang yang khyod nyid kyis kyang yun ring sku nyams bzhes par mi spyod pa'i / /
spyod pa de dag khyod la goms pas dus su rang gi ngang nyid 'gyur / /
de slad yon tan dag ni yongs goms ma ba gyis spel bar dka' ba lags / /
zhes so / /
de'i phyir byang sems kyi sdom pa bzung ba rnams kyis ni spyod pa la mi slob pa'i thabs med la /
'jug sems cho gas ma bzung ba rnams kyis kyang slob @# / /
'dod sbyong ba la 'bad nas spyod pa la spro shugs 'phel ba na sdom pa bzung na shin tu brtan pas 'bad par bya'o / /
skyes bu chen po'i lam rim las smon sems sbyang ba dang rgyal sras kyi spyod pa spyi la bslab pa'i lam rim bshad zin to / / / /
gnyis pakhyad par du phar phyin tha ma gnyis la bslab pa'i tshul la mtshams sbyor dang /
dngos bshad pa gnyis /
dang poni /
zhi lhag sgom pa'i tshul te /
de gnyis rim pa ltang bsam gtan dang /
sher phyin gyis bsdus pa'i phyir ro / /
gnyis pa'di la drug /
zhi lhag bsgoms pa'i phan yon /
de gnyis ting nge 'dzin kun gyi sdud byed du bstan pa /
zhi lhag gi ngo bo /
gnyis ka bsgom dgos pa'i rgyu mtshan /
go rim nges tshul /
so so'i bslab tshul lo / /
dang pola lnga las /
dang po theg pa che chung gi yon tan thams cad zhi lhag gi 'bras bur bstan pa ni /
theg pa che chung gi yon tan 'jig rten dang 'jig rten las 'das pa thams cad zhi lhag gi 'bras bu yin par dgongs 'grel las gsungs so / /
gnyis pa de la dogs pa 'god pa ni /
zhi lhag ni bsgoms byung thob pa'i rgyud kyi yon tan ma yin nam /
yon tan de dag thams cad de gnyis kyi 'bras bur ji ltar 'thad snyam na /
gsum pa de'i lan ni /
zhi lhag dngos ni 'chad par 'gyur ba ltar bsgoms byung thob pa'i rgyud kyi yon tan yin pas theg pa che chung gi yon tan thams cad de gnyis kyi 'bras bu min yang dge ba'i dmigs pa la sems rtse gcig pa yan chad kyi ting nge 'dzin rnams zhi gnas kyi phyogs su 'du la /
ji lta ba'am ji snyed pa'i don so sor 'byed pa'i shes rab dge ba rnams lhag mthong gi phyogs su 'du bas de la dgongs nas theg pa gsum gyi yon tan thams cad zhi lhag gi 'bras bur gsungs pas 'gal ba med do| |bzhi pa spang bya spong ba'i phan yon dgongs 'grel gyi lung dang sbyar tshul ni /
yang dgongs 'grel las /
skye ba po yis lhag mthong dang / /
zhi gnas goms par byas na ni / /
gnas ngan len gyi 'ching ba dang / /
mtshan ma'i 'ching las rnam grol 'gyur / /
zhes pa'i don /
gnas ngan len ni yul can phyin ci log gong nas gong du skyed pa'i nus pa sems rgyud la gnas pa'i bag chags dang /
mtshan ma ni yul phyin ci log la zhe na pa snga phyir 'byung ba bag chags de gso ba dang /
snga ma lhag mthong dang phyi ma zhi gnas kyis spong bar sher phyin man ngag tu bshad do / /
de dag ni zhi lhag gi tha snyad btags pa'i phan yon yin gyi /
lnga pa des mtshon nas phan yon gzhan yang shes par bya ba ni /
zhi lhag gi tha snyad ma btags kyang don 'dra ba bsam gtan dang shes rab kyi phan yon gsungs pa rnams kyang 'di gnyis kyi phan yon du shes par bya'o / /
gnyis pa ni @# / /
theg pa che chung gi ting nge 'dzin mtha' yas pa bka' stsal pa thams cad kyang zhi lhag gis bsdus par dgongs 'grel las gsungs pas na ting nge 'dzin don du gnyer ba rnams kyis gsal ba'i dbye ba mtha' yas pa rtsad gcad mi nus pas ting nge 'dzin kun gyi spyi chings zhi lhag gi skyong tshul legs par rtsad gcad do / /
gsum pa lagnyis kyi dang pozhi gnas kyi ngo bola gnyis las dang po khungs 'god pani /
dgongs 'grel las /
de gcig pu dben par 'dug ste nang du yang dag bzhag nas ji ltar legs par bsams pa'i chos de dag nyid yid la byed cing sems gang gis yid la byed pa'i sems de nang du rgyun chags su yid la byed pas yid la byed do / /
de ltar zhugs shing de la lan mang du gnas pa de la lus shin tu sbyangs pa dang sems shin tu sbyangs pa 'byung ba gang yin pa de ni zhi gnas zhes bya ste /
zhes gsungs la /
gnyis pa de'i don ni /
de'i don sems gzhan du mi g.yeng bar rgyun chags su yid la byas pas sems dmigs pa la rang gi ngang gis gnas te lus sems shin tu sbyangs pa'i dga' bde skyes pa na ting nge 'dzin de zhi gnas su 'gyur te /
'di ni sems dmigs pa las mi g.yeng bar nang du bzung ba tsam las skye bar 'gyur gyi dngos po'i de nyid khong du chud pa la mi ltos so / /
gnyis pa lhag mthong gi ngo bobshad pa la drug las /
dang po khungs 'god pani /
mdo de nyid las /
de lus shin tu sbyangs pa dang sems shin tu sbyangs pa de thob nas de nyid la gnas te sems kyi rnam pa spangs nas ji ltar bsams pa'i chos de dag nyid nang du ting nge 'dzin gyi spyod yul gzugs brnyan du so sor rtog par byed mos par byed do / /
de ltar ting nge 'dzin gyi spyod yul gzugs brnyan de dag la shes bya'i don de rnam par 'byed pa dang rab tu rnam par 'byed pa dang yongs su rtog pa dang yongs su dpyod pa dang bzod pa dang 'dod pa dang bye brag 'byed pa dang lta ba dang rnam par rtog pa gang yin pa de ni lhag mthong zhes bya ste| de ltar na byang chub sems dpa' lhag mthong la mkhas pa yin no / /
zhes so / /
gnyis pa mdo don bkral ba ni /
de la rnam par 'byed pa ni ji snyed pa dang /
rab tu rnam par 'byed pa ni ji lta ba 'byed pa dang /
rtog pa ni rtsing bar rtog pa yin la /
dpyod pa ni zhib par dpyod pa'o / /
gsum pa mdo dang bstan bcos gzhan las kyang dgongs 'grel dang mthun par gsung tshul ni /
dkon mchog sprin las /
zhi gnas ni sems rtse gcig pa'o / /
lhag mthong ni so sor rtog pa'o / /
zhes dang /
rje btsun byams pas kyang /
chos kyi ming ni bsdoms pa'ang 'di / /
zhi gnas lam du shes par bya / /
lhag mthong lam ni de don rnams / /
rnam par dpyod par shes par @# / /
bya| |zhes dang /
yang dag gnas pa la brten nas / /
sems la sems ni 'jog phyir dang / /
chos rab rnam par 'byed pa'i phyir / /
zhi gnas dang ni lhag mthong yin / /
zhes yang dag pa'i ting nge 'dzin la brten nas sems 'jog pa zhi gnas dang /
chos rab tu rnam par 'byed pa'i shes rab la lhag mthong du gsungs so / /
byang sa las kyang de bzhin du gsungs shing /
sgom rim bar pa las kyang /
phyi rol gyi yul la rnam par g.yeng ba zhi nas nang du dmigs pa la rgyun du rang gi ngang gis 'jug pa la dga' ba dang /
shin tu sbyangs pa dang ldan pa'i sems nyid la gnas pa ni zhi gnas zhes bya'o / /
zhi gnas de nyid la gnas pa'i tshe de kho na la rnam par dpyod pa gang yin pa de ni lhag mthong yin te /
zhes dang /
sher phyin man ngag las kyang de bzhin du bshad pas /
bzhi pa des na zhi lhag gnyis dmigs yul gyi sgo nas khyad mi 'byed pa ni /
sa sde dang /
sher phyin man ngag las gsungs pa ltar zhi lhag re re la yang ji lta ji snyed gnyis ka la dmigs pa yod pa'i phyir /
zhi lhag gnyis dmigs yul gyi sgo nas so sor mi phyed cing stong nyid rtogs pa'i zhi gnas kyang yod la /
stong nyid ma rtogs pa'i lhag mthong yang yod do / /
de yang sems phyi rol gyi yul la rgyug pa zhi nas nang du dmigs pa la gnas pas na zhi gnas zhes bya la /
lhag pa ste khyad par du mthong bas na lhag mthong zhes bya'o / /
lnga pa yul can gyi gsal cha'i ngar yod med kyis zhi lhag gi khyad 'byed pa mi rigs tshul ni /
gang dag sems mi rtog par gnas pa /
rig pa'i gsal cha'i ngar med pa zhi gnas dang /
gsal cha'i ngar yod pa lhag mthong du 'dod pa ni mi rigs te /
sngar bshad pa thams cad dang 'gal ba'i phyir dang /
khyad par de ni ting nge 'dzin bying ba yod med kyi khyad par tsam yin pa'i phyir te /
zhi gnas kyi ting nge 'dzin thams cad la yang bying ba sangs pa nges par dgos la /
bying ba dang bral ba'i ting nge 'dzin thams cad la sems kyi gsal cha nges par 'ong ba'i phyir ro / /
drug pa stong nyid rtogs pa dang /
bde gsal mi rtog pa gnyis khyad par 'byed dgos pa ni /
des na stong nyid la dmigs pa'i ting nge 'dzin dang shes rab yin min ni /
yul bdag med gnyis gang yang rung ba blo des rtogs ma rtogs kyi sgo nas ngos gzung dgos te /
yul de kho na nyid la blo kha ma phyogs pa'i bde gsal mi rtog pa'i ting nge 'dzin dpag med yod pa'i phyir ro / /
'di ltar /
yin lugs rtogs pa'i lta ba ma rnyed kyang sems cir yang mi rtog par bzung bas chog pa mngon sum gyis 'grub pas /
stong nyid ma go yang mi rtog pa'i ting nge 'dzin skye ba la 'gal ba cung zad kyang med la /
de'i sgo nas sems ring du zin na sems @# / /
zin pa'i mthus rlung las rung skye la /
de skyes pa na lus sems la dga' bde skye ba chos nyid yin pas bde ba skye ba mi 'gal zhing /
de skyes pa na dga' bde'i tshor ba rnam pa gsal pa'i mthus sems la gsal cha 'ong bas na /
bde gsal mi rtog pa'i ting nge 'dzin thams cad kyis de kho na nyid rtogs par 'jog mi nus so / /
des na stong nyid rtogs pa'i ting nge 'dzin la yang bde gsal mi rtog pa 'ong la /
stong nyid la blo kha ma phyogs pa'i ting nge 'dzin la yang bde gsal mi rtog pa 'byung ba mang bas de gnyis kyi khyad phyed dgos so / /
bzhi pagnyis ka bsgom pa'i rgyu mtshan la bzhi las /
dang po dpe 'god pani /
ci'i phyir zhi gnas dang lhag mthong re re ba bsgoms pas mi chog par gnyis ka bsgom dgos pa yin snyam na /
dper na mtshan mo logs ris lta ba'i don du mar me sbar ba na /
mar me shin tu gsal ba dang rlung gis mi g.yo ba gnyis dang ldan na bris sku rnams shin tu gsal bar mthong la /
mar me mi gsal ba'am gsal yang rlung gis bskyod na gzugs rnams gsal bar mi mthong ba bzhin du /
gnyis pa don bshad pa ni /
zab mo'i don lta ba la yang de kho na nyid kyi don phyin ci ma log par nges pa'i shes rab dang /
sems dmigs pa la ji ltar 'dod pa bzhin du gnas pa'i mi g.yo ba gnyis dang ldan na de kho na nyid gsal bar mthong gi /
sems gzhan du mi 'phro bar gnas pa'i mi rtog pa'i ting nge 'dzin yod kyang /
yin lugs rtogs pa'i shes rab med na ting nge 'dzin la ji tsam goms kyang yin lugs rtogs pa mi srid la /
bdag med khong du chud pa'i lta ba yod kyang sems rtse gcig tu gnas pa brtan pa'i ting nge 'dzin med na /
yin lugs kyi don gsal bar mthong ba mi srid pa'i phyir /
zhi lhag gnyis ka dgos pa yin te /
gsum pa de nyid lung dang sbyar ba ni /
sgom rim bar pa las /
zhi gnas dang bral ba'i lhag mthong 'ba' zhig gis ni rnal 'byor pa'i sems yul la rnam par g.yeng bar 'gyur gyi /
rlung gi nang na 'dug pa'i mar me bzhin du brtan par mi 'gyur ro / /
de bas na ye shes kyi snang ba shin tu gsal ba mi 'byung ste /
de lta bas na gnyis ka 'dra bar bsten par bya'o / /
zhes dang /
zhi gnas kyi stobs kyis ni mar me rlung med par bzhag pa bzhin rnam par rtog pa'i rlung rnams kyis sems g.yo bar mi 'gyur ro / /
lhag mthong gis ni lta ba ngan pa'i dra ba mtha' dag spangs pas gzhan dag gis mi phyed de zla ba sgron me'i mdo las ji skad du /
zhi gnas stobs kyis g.yo ba med par 'gyur / /
lhag mthong gis ni ri dang 'dra bar 'gyur / /
zhes @# / /
gsungs pa lta bu'o / /
zhes so / /
de ltar sems bying rgod kyis mi mnyam pa med pa'i zhi gnas kyi mnyam gzhag dang ldan pa'i shes rab kyis brtags na yang dag pa'i don shes par 'gyur ba la dgongs nas chos yang dag par sdud pa las /
sems mnyam par bzhag na yang dag pa ji lta ba bzhin shes par 'gyur ro / /
zhes gsungs te /
sgom rim dang po las /
sems chu bzhin du g.yo ba'i phyir zhi gnas kyi gzhi med par gnas pa med de /
mnyam par ma bzhag pa'i sems kyis ni yang dag pa ji lta ba bzhin shes par mi nus te /
bcom ldan 'das kyis kyang mnyam par bzhag pas yang dag pa ji lta ba bzhin du rab tu shes so / /
zhes bka' stsal to / /
zhes so / /
bzhi pa zhi gnas grub na dge ba gang byed stobs che tshul ni /
zhi gnas grub na bdag med la tshul bzhin du dpyod pa'i shes rab kyi g.yo ba'i skyon ldog par ma zad mi rtag pa dang las 'bras dang 'khor ba'i nyes dmigs dang byams pa dang snying rje dang byang chub kyi sems sbyang ba la sogs pa'i so sor rtog pa'i shes rab kyis dpyad sgom byed pa thams cad kyang dmigs pa la g.yeng ba'i skyon log nas rang rang gi dmigs pa gang yin la gzhan du mi g.yeng bar 'jug pas dge ba gang byed thams cad stobs che la /
zhi gnas ma rnyed pa'i sngon du ni shas cher dmigs pa gzhan la g.yeng bas dge spyor byas pa thams cad stobs chung ste /
spyod 'jug las /
sems ni rnam par g.yeng ba'i mi / /
nyon mongs mche ba'i phrag na gnas / /
zhes dang /
bzlas brjod dang ni dka' thub sogs / /
yun ring dus su spyad byas kyang / /
sems gzhan g.yengs pas byas pa ni / /
de nyid rig pas don med gsungs / /
zhes gsungs pa ltar ro / /
lnga pago rim nges tshul la gsum las /
dang po dngosni /
spyod 'jug las /
zhi gnas rab tu ldan pa'i lhag mthong gis / /
nyon mongs rnam par 'joms par shes byas te / /
thog mar zhi gnas btsal bya /
zhes gsungs pa ltar sngon la zhi gnas bsgrubs nas de la brten nas lhag mthong sgom pa yin no / /
gnyis pa la gnyis las /
dang po zhi gnas kyi dmigs par chos nyid yod pas /
dang po nas stong nyid la dmigs te bsgoms na zhi lhag gnyis ka dus gcig skye bas de gnyis rim can mi dgos so snyam pa'i rtsod pa 'god pa ni /
de la 'di snyam du /
sgom rim dang po las /
de'i dmigs pa la nges pa med do / /
zhes zhi gnas kyi dmigs pa la nges pa med par gsungs shing /
sngar bshad pa ltar zhi gnas kyi dmigs pa la chos can dang chos nyid gnyis yod pas dang po bdag med pa'i don go bar byas nas de la dmigs te bsgoms pas sems gzhan du mi g.yeng ba'i zhi gnas @# / /
dang /
stong nyid la dmigs pa'i lhag mthong gnyis ka dus gcig tu bskyed pas chog mod /
ci'i phyir sngon la zhi gnas btsal nas de nas lhag mthong sgom par byed ce na /
gnyis pa /
de'i lan la gsum las /
dang po stong nyid la go ba dang yid 'gyur gyi myong ba skye ba tsam la zhi gnas sngon du 'gro mi dgos pa ni /
de la zhi gnas lhag mthong gi sngon du 'gro lugs ni /
bdag med rtogs pa'i lta ba'i go ba skye ba la zhi gnas sngon du 'gro mi dgos te /
zhi gnas med pa la yang lta ba skye ba mthong ba'i phyir ro / /
lta ba de la yid 'gyur ba'i myong ba skye ba la yang zhi gnas sngon du 'gro mi dgos te /
zhi gnas med kyang so sor rtog pa'i shes rab kyis yang yang dpyad de goms par byas pas yid 'gyur ba skye bar mi 'gal ba'i phyir te /
'gal na mi rtag pa dang 'khor ba'i nyes dmigs dang byang chub kyi sems sbyang ba la yang yid 'gyur pa'i myong ba skye ba zhi gnas la rag las par ha cang thal bar 'gyur te /
rgyu mtshan mtshungs pa'i phyir ro / /
gnyis pa zhi gnas lhag mthong gi sngon du 'gro dgos lugs ni /
'o na zhi gnas lhag mthong gi sngon du 'gro lugs de gang yin snyam na /
'dir lhag mthong skyed pa ni sgom byung gi rtogs pa sngar ma skyes pa gsar du skyed pa so skye'i skabs yin zhing /
de la yang stong nyid rtogs pa'i yul can khyad par can gyis bdag med sgom pa'i tshul 'og nas 'chad pa'i dmigs bsal can ma gtogs pa /
phar phyin gyi theg pa dang rgyud sde 'og ma gsum gyi skabs su ni /
bdag med pa'i don la so sor rtog pa'i shes rab kyis dpyad nas skyong ba'i dpyad sgom ma byas par lhag mthong bsgoms byung gi rtogs pa mi skye bas dpyad sgom dgos so / /
de la ni zhi gnas ma grub pa'i sngon du bdag med pa'i go ba btsal nas de'i don la yang yang dpyod bar byed na ni sngon du zhi gnas ma grub pas de la brten nas zhi gnas 'grub mi srid la /
mi dpyod par 'jog sgom byed na ni de la brten nas zhi gnas 'grub kyang zhi gnas kyi skyong tshul las ma gtogs pa'i lhag mthong skyong tshul med pas phyi nas lhag mthong btsal dgos pa'i phyir /
zhi gnas sngon du btsal nas de la brten nas lhag mthong sgom pa'i rim pa las ma 'das so / /
des na lugs 'di la lhag mthong skyed tshul ni so sor rtog pa'i dpyad sgom gyis shin sbyangs skyed pa la mi byed na /
zhi gnas sngon du btsal ba la brten nas lhag mthong sgom pa la rgyu mtshan yang dag med la /
gsum pa rim pa de las gzhan du 'dod pa shing rta chen po rnams kyi gzhung dang 'gal tshul ni /
rim pa de ltar sgom par mi byed na yang ches mi rigs te /
dgongs 'grel nas zhi gnas @# / /
thob pa la brten nas lhag mthong sgom par sngar ltar gsungs shing /
snga ma la brten phyi ma skye / /
zhes phyin drug gi bsam gtan dang shes rab kyi rim pa dang /
lhag pa ting nge 'dzin gyi bslab pa la brten nas shes rab kyi bslab pa skye ba'i rim pa rnams zhi gnas sngon du bsgoms nas lhag mthong phyis sgom pa'i rim pa yin la /
byang sa dang nyan sa las kyang zhi gnas la brten nas lhag mthong sgom par gsungs shing /
dbu ma snying po dang spyod 'jug sgom rim gsum /
ye shes grags pa /
shAn+ti pa rnams kyis sngon du zhi gnas btsal nas lhag mthong sgom par gsungs pa'i phyir ro| |des na rgya gar ba'i slob dpon kha cig zhi gnas zur du mi 'tshol bar dang po nas so sor rtog pa'i shes rab kyis dpyad pa las lhag mthong skyed par bzhed pa ni shing rta chen po rnams kyi gzhung dang 'gal bas blo dang ldan pa rnams kyis yid brtan pa'i gnas su mi rung ngo / /
zhi lhag gi go rim de yang dang por gsar du skyed pa'i tshe de ltar byed kyi /
phyis ni lhag mthong sngon du bsgoms nas zhi gnas sgom pa yang byed pas go rim nges pa med do / /
gsum pa la gnyis kyi dang po /
der lung dang 'gal ba'i rtsod pa ni /
'o na kun las btus las /
la la ni lhag mthong thob pa yin gyi /
zhi gnas ni ma thob pa ste /
de lhag mthong la brten nas zhi gnas la brtson par byed do / /
zhes gsungs pa ji ltar yin zhe na /
gnyis pa /
de la dngos gzhi dang nyer bsdogs kyis bsdus pa'i zhi gnas phyed dgos pa'i skyon spong gi lan ni /
de ni bsam gtan dang po'i nyer bsdogs kyis bsdus pa'i zhi gnas ma thob pa min gyi bsam gtan dang po'i dngos gzhi yan chad kyi zhi gnas ma thob pa ste /
de yang bden pa bzhi mngon sum du rtogs nas de la brtan nas bsam gtan dang po yan chad kyi zhi gnas sgrub pa ste /
sa'i dngos gzhi las /
gzhan yang sdug bsngal nas lam gyi bar du yang /
yang dag pa ji lta ba bzhin du rab tu shes la bsam gtan dang po la sogs pa ni ma thob pa ste /
de 'dug ma thag tu sems 'jog ste sems rnam par 'byed par mi byed do / /
de lhag pa'i shes rab de nyid la brten nas lhag pa'i sems la sbyor bar byed do / /
zhes gsungs pa'i phyir ro / /
spyir tha snyad zor yang ba'i phyir du sems dgu la zhi gnas dang /
rnam par 'byed pa sogs bzhi la lhag mthong du gsungs pa yod kyang zhi lhag dngos ni /
'chad pa ltar shin sbyangs skyes pa nas gzhag dgos so / /
drug pa so so'i bslab tshul+la gsum /
zhi gnas la bslab tshul /
lhag mthong la bslab tshul /
de gnyis zung du 'brel tshul lo / /
dang po la gsum /
zhi gnas kyi tshogs bsten pa /
de la brten nas zhi gnas bsgom @# / /
tshul /
bsgoms pas zhi gnas grub pa'i tshad do / /
dang po la drug las /
dang pomthun pa'i yul na gnas pa ni yon tan lnga dang ldan pa'i yul te /
zas gos sogs tshegs med du rnyed pas rnyed sla ba dang /
gcan gzan sogs skye bo mi bsrun pa dang dgra la sogs pa mi gnas pas gnas bzang ba dang /
nad mi skyed pa'i sa yin pas sa bzang ba dang /
tshul khrims dang lta ba mtshungs pa'i grogs dang ldan pas grogs bzang ba dang /
nyin mo skye bo mang po med cing mtshan mo sgra chung bas legs par ldan pa'o / /
mdo sde rgyan las kyang /
blo ldan gang du sgrub pa'i yul / /
legs par rnyed dang gnas bzang dang / /
sa bzang ba dang grogs bzang dang / /
rnal 'byor bde ba'i yo byad ldan / /
zhes gsungs so / /
gnyis pa'dod pa chung ba ni /
chos gos sogs bzang po'am mang po la lhag par chags pa med pa'o / /
gsum pachog shes pa ni /
chos gos sogs dan don tsam rnyed pas rtag tu chog shes pa'o / /
bzhi pabya ba mang po yongs su spangs pa ni /
nyo tshong sogs kyi bya ba ngan pa dang /
khyim pa dang rab byung rnams dang ha cang 'dris bshes byed pa dang sman byed pa dang skar ma rtsi ba sogs yongs su spangs pa'o / /
lnga patshul khrims rnam par dag pa ni /
so thar dang byang sems kyi sdom pa gnyis ka la rang bzhin dang /
bcas pa'i kha na ma tho ba'i bslab pa'i gzhi mi 'dral ba dang /
bag med pas ral na yang skyen par 'gyod pas chos bzhin du phyir 'chos pa'o / /
drug pa'dod pa la sogs pa'i rnam rtog yongs su spangs pa ni /
'dod pa rnams la gsod pa dang /
'ching ba sogs tshe 'di dang /
ngan 'gror 'gro ba sogs phyi ma'i nyes dmigs bsgoms nas sam /
yang na 'khor ba'i dngos po yid du 'ong mi 'ong thams cad ni 'jig pa'i chos can mi rtag pa ste nges par de dag thams cad dang bdag ring por mi thogs par 'bral bar 'gyur na /
bdag de la ci zhig lhag par chags pa la sogs par 'gyur snyam du bsgoms la 'dod pa'i rnam rtog thams cad spang bar bya'o / /
lam sgron las kyang /
zhi gnas yan lag rnam nyams pas / /
rab tu 'bad de bsgom byas kyang / /
lo ni stong phrag dag gis kyang / /
ting 'dzin 'grub par mi 'gyur ro / /
zhes gsungs pas zhi lhag gi ting nge 'dzin snying thag pa nas sgrub 'dod pa rnams kyiMs zhi gnas kyi tshogs nyan sa nas gsungs pa'i bcu gsum sogs la 'bad pa gal che'o / /
gnyis pazhi gnas bsgom tshul+la gnyis /
sbyor ba /
dngos gzhi'o / /
dang po ni /
sngar bshad pa'i sbyor ba'i chos drug dang byang chub kyi sems yun @# / /
ring du bsgom zhing de'i yan lag tu skyes bu chung 'bring dang thun mong ba'i dmigs pa'i ngo bo rnams kyang sbyang bar bya'o / /
gnyis pa la gnyis /
lus kyi spyod lam ci 'dra bas sgom pa /
sgom pa'i rim pa nyid bshad pa'o / /
dang po ni /
sgom rim las gsungs pa ltar stan shin tu 'jam zhing bde ba la lus kyi kun spyod chos brgyad dang ldan par bya'o / /
de la rkang pa ni skyil krung yongs su rdzogs pa'am skyil krung phyed pa yang rung ste de ltar bya'o / /
mig ni ha cang phye ba dang btsums pa min par sna rtser gtad do / /
lus ni ha cang dgye ba dang dgu ba min par drang por bsrangs la dran pa nang du bzhag ste 'dug par bya'o / /
phrag pa ni thad kar mnyam par gzhag go /
mgo ni mi mtho mi dma' zhing phyogs gcig tu ma yo bar bzhag ste sna nas lte bar drang por gzhag go /
so dang mchu ni rang lugs su tha mal par gzhag go /
lce ni ya so'i drung du gzhar ro / /
dbugs ni phyi nang du rgyu ba sgra can dang rngams pa dang rgod bag can du mi gtang gi ci nas kyang phar rgyu tshur rgyu mi tshor bar dal bu dal bus 'bad pa med par 'jug pa de ltar bya'o / /
de ltar na thog mar lus kyi kun spyod brgyad dang khyad par du rlung cham la dbab pa ji ltar bshad pa bzhin pa sgrub par bya'o / /
gnyis pala mtshams sbyor dang /
dngos gnyis kyi dang poni /
lam rim phal mo cher dbus mtha' nas gsungs pa'i nyes pa lnga spong ba'i 'du byed brgyad kyi sgo nas zhi gnas bsgrub par gsungs la /
dge bshes lag sor ba nas brgyud pa'i gdams ngag rnams las de'i steng du nyan sa las bshad pa'i stobs drug dang /
yid byed bzhi dang sems dgus sgrub dgos par bshad do / /
rje btsun byams pas kyang mdo sde'i rgyan dang dbus mthar sems gnas pa'i thabs dgu dang /
spong ba'i 'du byed brgyad gsungs la /
de'i rjes su 'brangs nas slob dpon seng ge bzang po /
ka ma la shI la /
sh+'+n+ti pa la sogs pa'i rgya gar gyi mkhas pa rnams kyis kyang ting nge 'dzin sgrub pa'i rim pa mang du mdzad de /
de rnams ni sngags kyi theg pa la yang shes dgos la /
khyad par du ting nge 'dzin gyi nyes pa lnga la sogs pa'i skyon rnams dang de rnams ji ltar sel ba'i tshul ni mdo sde'i phyogs rnams rgyas par snang ngo / /
gnyis pa'di la gnyis /
ting nge 'dzin skyon med skyed pa'i tshul /
de la brten nas sems gnas skye ba'i rim pa'o / /
dang po la gsum /
sems dmigs pa la gtad pa'i sngon du ji ltar bya ba /
dmigs pa la gtad pa'i dus su ji ltar bya ba /
dmigs pa la gtad pa'i 'og tu ji ltar bya ba'o / /
dang pola bzhi las /
dang po thog mar le lo'i gnyen po bsten dgos pani /
ting nge 'dzin sgom pa la mi spro zhing de'i mi mthun @# / /
phyogs la dga' ba'i le lo 'gog ma nus na /
dang po nas ting nge 'dzin la 'jug tu mi ster zhing lan gcig thob kyang rgyun mthud mi nus pas myur du nyams par 'gyur ro| |de'i phyir thog mar le lo 'gog pa gnad du che'o /
gnyis pa gnyen po bzhi so sor bshad pa ni /
de la lus sems dga' bdes rgyas pa'i shin sbyangs thob na /
nyin mtshan kun du dge ba la sbyor ba la skyo dub mi 'byung bas le lo ldog go /
de skyed pa la shin sbyangs skyed pa'i rgyu ting nge 'dzin la brtson 'grus rgyun ldan du rtsom nus pa dgos so / /
de skyed pa la ting nge 'dzin la don gnyer gyi 'dun pa drag po rgyun ldan pa dgos so / /
de'i rgyur ting nge 'dzin gyi yon tan mthong bas yid 'phrog pa'i dad pa brtan po dgos pas ting nge 'dzin gyi yon tan sems pa'i dang pa yang yang bsgom par bya ste| gsum pa de'i khungs ni /
dbus mtha' las /
gnas dang de la gnas pa dang / /
rgyu dang 'bras bu nyid du'o / /
zhes so / /
de la gnas ni 'dun pa ste rtsol ba'i gnas so / /
gnas pa ni rtsol ba'am brtson 'grus so| |'dun pa'i rgyu ni yon tan la yid ches pa'i dad pa'o / /
rtsol ba'i 'bras bu ni shin sbyangs so / /
bzhi pa ting nge 'dzin gyi yon tan bsam tshul ni /
'dir bsgom par bya ba'i ting nge 'dzin gyi yon tan ni /
zhi gnas grub na sems la dga' ba dang lus la bde ba rgyas pas mthong chos la bde bar gnas pa dang /
lus sems shin sbyangs rnyed pas sems dge ba'i dmigs pa la gang 'dod du bkol du rung ba dang /
rang dbang med par phyin ci log gi yul la g.yeng ba zhi pas nyes spyod mang po mi 'byung zhing dge ba gang byed stobs che ba dang /
zhi gnas la brten nas mngon shes dang rdzu 'phrul sogs kyi yon tan rnams sgrub nus pa dang /
khyad par du de la brten nas stong nyid rtogs pa'i lhag mthong gi rtogs pa skye bas 'khor ba'i rtsa ba myur du gcod nus pa sogs kyi yon tan gang bsams na ting nge 'dzin sgom pa la spro shugs 'phel bar 'gyur ba rnams shes par byas la bsgom ste /
'di skyes na nang nas ting nge 'dzin sgom pa la rgyun du skul bas ting nge 'dzin thob sla zhing /
thob nas kyang yang sgom pa la 'jug pas nyams par dka'o / /
gnyis pa la gnyis /
sems gang la 'jog pa'i gzhi dmigs pa ngos gzung ba /
de la sems ji ltar gtod pa'i tshul lo / /
dang po la gnyis /
dmigs pa spyi'i rnam gzhag /
skabs su babs pa'i dmigs pa ngos gzung ba'o / /
dang po la gnyis /
dmigs pa dngos bstan pa /
gang zag gang gis gang la dmigs par bya ba bstan pa'o / /
dang pola gnyis las /
dang po dmigs pa'i dbye ba ngos bzung ba @# / /
ni| bcom ldan 'das kyis rnal 'byor pa'i dmigs pa bzhi gsungs pa la khyab pa'i dmigs pa ni bzhi ste /
mi dpyod par 'jog pa dang /
dpyod pa'i dmigs pa gnyis dang /
ji lta ji snyed kyi dngos po'i mtha' dang /
sgom tshul snga ma gnyis kyi sgo nas ji lta ji snyed kyi don la dmigs nas bsgoms pas gnas gyur thob pa ni dgos pa grub pa ste bzhi'o / /
spyad pa rnam sbyong gi dmigs pa la ni tshe snga mar 'dod chags dang zhe sdang dang gti mug dang nga rgyal dang rnam rtog la shas cher spyad pa'i gnyen por rim pa bzhin du mi sdug pa dang /
byams pa dang /
rten 'brel dang khams kyi rab dbye dang dbugs 'byung rdub sgom pa'i dmigs pa lnga'o / /
mkhas pa'i dmigs pa'ang lnga ste /
phung po dang khams dang skye mched dang rten 'brel bcu gnyis dang gnas dang gnas ma yin pa la mkhas pa'i dmigs pa'o / /
nyon mongs pa sbyong ba'i dmigs pa ni gnyis te /
sa gong 'og gi zhi rags dang /
bden bzhi'i mi rtag la sogs bcu drug go / /
gnyis pa de rnams so sor dgos pa khyad par can dang ldan tshul ni /
de la spyad pa rnams sbyong gi dmigs pa rnams ni chags sogs lhag par spyad pa rnams kyi chags sogs ldog sla zhing de la brten nas ting nge 'dzin 'thob sla bas dmigs pa khyad par can yin la /
mkhas pa'i dmigs pa rnams ni chos de dag las ma gtogs pa'i gang zag gi bdag 'gog pas bdag med rtogs pa'i lhag mthong skye ba dang rjes su mthun pas zhi gnas kyi dmigs pa bzang zhing /
nyon mongs sbyong ba'i dmigs pa rnams ni nyon mongs spyi'i gnyen por 'gro bas don che'o / /
khyab pa'i dmigs pa ni dmigs pa snga ma de dag las zur na med do / /
de'i phyir dgos pa khyad par can dang ldan pa'i zhi gnas kyi dmigs pa la brten nas ting nge 'dzin bsgrub dgos pas rde'u dang shing bu sogs la dmigs rten byas nas ting nge 'dzin sgrub pa ni ting nge 'dzin gyi dmigs pa'i rnam gzhag mi shes par rags la lo / /
gnyis pa la gnyis /
dang po gang zag gang gis la dmigs pa bya tshul /
ni /
'dod chags shas che ba nas rnam rtog shas che ba'i par gyi gang zag yin na ni nam grus zhus pa las gsungs pa ltar rim pa bzhin du mi sdug pa nas dbugs 'byung rdub kyi bar la so sor nges pa'i dmigs rten bya dgos par gsungs so / /
cha mnyam par spyad pa dang nyon mongs chung ba'i gang zag yin na ni sngar bshad pa'i dmigs pa de dag las gang la dga' ba cig la sems bzung bas chog gi nges can mi dgos so / /
gnyis pa chags sogs shas che chang sogs kyi khyad par ni /
de la chags sogs lnga shas che ba ni skye ba lnga mar chags sogs lnga goms par byas pas chags sogs lnga'i yul @# / /
chung du la yang chags sogs lnga rgyun ring skye ba'o / /
cha mnyam par spyod pa ni skye ba snga mar chags sogs goms par ma byas kyang de dag la nyes dmigs su ma bltas pas /
de dag gi yul la chags sogs shas chen po rgyun ring mi skye yang mi 'byung ba min pa'o / /
nyon mongs chung ba ni skye ba gzhan du chags sogs goms par ma byas shing nyes dmigs su lta ba sogs byas pas chags sogs kyi yul chen po dang mang po la chags sogs bul bar skye la /
yul 'bring dang chung du la mi skye ba'o / /
de yang chags sogs lnga shas che bas ni yun ring po dang /
cha mnyam par spyad pas ni ha cang yun ring po min pa dang /
nyon mongs chung bas ni myur bar sems gnas 'grub po / /
gnyis pa skabs su babs pa'i dmigs ngos bzung ba la brgyad las /
dang po sbyir bshad pa ni /
'dir dmigs pa gang la brten nas zhig gnas bsgrub snyam na /
sbyir ni gang zag so so'i dmigs pa sngar bshad pa ltar yin la /
khyad par du rnam rtog shas che bas ni rlung sgom pa gnad che'o / /
gnyis pa de bzhin gshegs pa'i sku la dmigs nas ting nge 'dzin sgrub tshul gzhung du ma las byung ba ni /
gzhan yang da ltar gyi sangs rgyas mngon sum du bzhugs pa'i ting nge 'dzin dang ting nge 'dzin rgyal po'i rjes su 'brangs nas sgom rim bar pa dang tha ma las /
de bzhin gshegs pa'i sku la dmigs nas ting nge 'dzin sgrub pa gsungs la /
slob dpon byang chub bzang pos kyang sku la dmigs nas ting nge 'dzin sgrub par gsungs pa lam sgron 'grel bar drangs so / /
gsum pa de ltar dmigs rten du byed pa dgos pa che tshul ni /
de la sangs rgyas kyi sku la sems 'dzin pa ni /
sangs rgyas rjes su dran pa lin pas bsod nams mtha' yas pa skye ba dang /
sku de rnam pa gsal zhing brtan na phyag dang mchod pa dang smon lam sogs tshogs gsog pa'i zhing dang bshags bsdam sogs sgrib pa sbyong ba'i zhing dmigs bar byed pa la khyad che ba dang /
nga 'chi ba'i tshe sangs rgyas rjes dran las mi nyams pa sogs kyi yon tan dang /
sngags kyi lam bsgom na lha'i rnal 'byor la khyad che ba sogs kyi dgos pa mang po snang no / /
bzhab sngasg la ji ltar bya ba ni /
ting nge 'dzin rgyal po las /
gser gyi kha dog lta bu'i sku lus kyis / /
'jig rten mgon po kun du mdzes pa ste / /
dmigs pa de la gang gi sems 'jug pa / /
byang chub seMs dpa' de mnyam bzhag ces bya / /
zhes gsungs pa lta bu la dmigs rten bya'o / /
de yang blos gsar du bskyed pa dang rang bzhin gyis bzhugs pa gsal 'debs pa gnyis las phyi ma ni dad pa skye ba la khyad @# / /
che zhing theg pa thun mong ba'i skabs dang mthun pas phyi ma ltar bya'o / /
lnga pa dmigs rten 'tshol tshul ni /
sngon du sems gang la 'dzin pa'i gzhi dmigs rten 'tshol ba na bris sku dang lugs ma sogs ston pa'i sku legs pa cig btsal la yang yang blta zhing de'i mtshan ma bzung nas yid yul du 'char ba la goms su gzhug /
yang na bla mas brda sprad pa thos pa'i don bsam zhing yid dor 'char du bcug la dmigs rten btsal lo / /
dmigs rten yang bris sku dang lugs ma sogs kyi rnam pa mi bya bar sangs rgyas dngos kyi rnam pa can du 'char ba la bslab bo / /
drug pa dmigs rten la mig gis bltas te ting 'dzin sgrub pa mi 'thad pa ni /
kha cig sku gzugs mdun du bzhag pa la mig gis bltas nas khar sgom byed pa slob dpon ye shes sdes bkag pa ni shin tu rigs te| ting nge 'dzin dbang shes la mi sgrub kyi yid shes la sgrub pa yin pas ting nge 'dzin gyi dngos kyi dmigs pa ni yid shes kyi dngos yul yin pas de la sems gzung dgos pa'i phyir dang /
sngar bshad pa ltar dmigs yul dngos kyi don spyi 'am gzung brnyan shar ba la dmigs dgos par gsungs pa'i phyir ro / /
bdun ba thog mar dmigs pa gcig kho nar nges gzung bya dgos pa ni /
sku cha phra rags gnyis kyang dang po rags pa la dmigs nas de la brtan pa na phyis phra ba la dmigs dgos par phyogs gzhan nas gsungs shing /
myong ba la yang rags pa shin tu 'char sla bas sku'i rags rim nas dmigs rten bya dgos la /
khyad par du zhi gnas mtshan nyid tshang ba zhig ma grub par du sgrub pa yin na ni dmigs pa rigs mi mthun mang po la sbos nas byed pa mi rung ste /
dmigs pa mi 'dra ba mang po la 'phos kyin ting nge 'dzin bsgoms na zhi gnas 'grub pa'i gegs chen por 'gyur ba'i phyir te /
'phags pa dpa' bos /
dmigs pa gcig la brtan tshul du / /
yid kyi bsam pa brtan par bya / /
dmigs pa mang po brgyud pa las / /
yid ni nyon mongs 'khrug par 'gyur / /
zhes dang /
lam sgron las kyang /
dmigs pa gang rung gcig dag la / /
yid ni dge la gzhag par bya / /
zhes gcig dag la zhes des gzung gi tshig gis gsungs so / /
brgyad pa dmigs rten rnyed pa'i tshad dang /
rnyed nas de nyid la sems gzung dgos tshul ni /
de ltar thog mar sems gang la 'dzin pa'i dmigs rten rnyed pa'i tshad ni /
dbu dang phyag gnyis dang sku'i kho ga gzhan dang zhabs gnyis rim pa bzhin du lan 'ga' zung gsal gdab la /
de'i mthar sku'i spyi yid la byas pa na yid dor yan lag rags pa @# / /
rnams cha phyed tsam 'char thub pa byung na 'od dang bcas pa'i gsal po ma byung yang de tsam gyis chog shes byas nas de la sems gzung ste 'di ltar de tsam gyis tsheg shes byas nas sems mi 'dzin par de las kyang gsal ba zhig 'dod nas yang yang gsal btab na dmigs pa gsal du 'gro yang ting nge 'dzin brtan po mi rnyed par ma zad rnyed pa'i gegs su 'gyur la /
dmigs pa cher mi gsal yang cha phyed tsam de nyid la sems bzung na ting nge 'dzin myur du rnyed cing de nas gsal ba la bogs bton pas gsal cha bde blag tu 'grub pa'i phyir ro / /
'di ni slob dpon ye shes sde'i gdams pa las 'byung ste gal che'o / /
de yang byung tshad kyis sku'i spyi la gzung zhing sku de'i cha shas 'ga' zhig gsal bar snang na da la gzung /
de mi gsal bar song na yang spyi la gzung ngo / /
de'i tshe ser po bsgom 'dod pa la dmar po shar ba sogs kha dog dang /
bzhugs pa'i dbyibs can bsgom 'dod pa la bzhengs pa sogs dbyibs dang /
gcig bsgom 'dod pa la gnyis shar ba sogs grangs dang /
che ba bsgom 'dod pa la chung ba shar ba lta bu che chung ma nges pa byung na de dag gi rjes su 'brang du mi rung bas rtsa ba'i dmigs pa gang yin pa de kho na la dmigs rten bya'o / /
gsang sngaD kyi lha'i rnal 'byor sgrub pa'i skabs yin na lha'i rnam pa gsal po bsgrub dgos pas de ma shar bar du thabs du mas de skyed thabs bya dgos kyi /
'dir ni lha'i rnam pa 'char ba dka' na sngar bstan pa'i dmigs pa gang rung cig gam de kho na nyid nges pa'i lta thog tu bzhag ste sems bzung nas ting nge 'dzin bsgrubs pas kyang chog ste /
zhi gnas grub pa dgos pa'i gtso bo yin pa'i phyir ro / /
gnyis pade la ji ltar sems gtod tshul+la gsum /
skyon med pa'i lugs gzhag pa /
skyon dang bcas pa'i lugs bsal ba /
thun gyi tshad bstan pa'o / /
dang pola dgu las /
dang po ting nge 'dzin skyon med khyad par gnyis ldan du bstan pani /
'dir bsgrub par bya ba'i ting nge 'dzin ni khyad par gnyis dang ldan pa zhig yin te /
'di ltar sems shin tu gsal ba'i gsal cha'i ngar dang ldan pa dang /
dmigs pa la rtse gcig tu gnas pa'i mi rtog pa'i gnas cha dang ldan pa'o / /
gnyis pa kha cig der bde ba sogs bsnan nas byad par gsum dang bzhir byed pa mi 'thad tshul ni /
'di la kha cig bde ba bsnan nas gsum du byed la /
gzhan dag dwangs pa bsnan te bzhir byed kyang dwangs pa la gnyis te yul can gyi dwangs pa ni dri ma med pa'i shel gyi snod dri ma med pa'i chus bkang ste sprin med pa'i nyi 'od kyis phog pa las kyang dwangs pa snyam byed pa dang /
ka ba sogs yul @# / /
gyi rnam pa shar ba na de dag gi rdul phra rab la thug gi bar bgrang thub pa snyam byed pa'i dwangs pa 'byung la /
de gnyis kyang bying ba phra mo nas bcad pa'i gsal cha'i ngar bskyed de bskyangs pa las 'byung bas dang po las zur du smos mi dgos la /
tshor ba sim pa'i rnam pa can gyi dga' bde ni skabs 'dir bsgrub par bya ba'i ting nge 'dzin gyi 'bras bu la 'byung yang bsam gtan dang po'i nyer bsdogs kyis bsdus pa'i ting nge 'dzin dang mtshungs ldan du mi 'byung bas 'dir ma bgrangs so / /
de lta bu'i gsal cha'i ngar thon pa la ni bying bas bar du gcod la /
rtse gcig pa'i mi rtog pa la ni rgod pas bar du gcod pas bying rgod gnyis ting nge 'dzin rnam dag 'grub pa'i gegs kyi gtso bor 'ong ba'i rgyu mtshan nyid ni de'o / /
gsum pa bying rgod ngos gzung ste /
de gnyis 'gog pa'i ting nge 'dzin skyong lugs la mkhas pa gal che ba ni /
des na bying rgod phra rags rnams legs par ngos zin pa zhig dang /
de gnyis 'gog pa'i ting nge 'dzin gyi skyong lugs rnam dag cig mi shes na /
lhag mthong lta ci smos zhi gnas kyang skye ba mi srid pas ting nge 'dzin don du gnyer ba'i blo ldan rnams kyis tshul de la mkhas par bya'o / /
de la bying rgod gnyis ni zhig nas 'grub pa'i 'gal rkyen yin zhing 'gal rkyen ngos 'dzin pa dang 'gog tshul dngos ni 'og tu ston pas 'dir ni zhi gnas 'grub pa'i mthun rkyen ting nge 'dzin skyed tshul brjod par bya'o / /
bzhi pa sems dmigs pa las gzhan du mi g.yeng ba'i thabs dran dang shes bzhin gnyis dgos tshul ni /
'di la ting nge 'dzin ni sems dmigs pa la rtse gcig tu gnas pa'i cha yin la de yang dmiD pa la rgyun ldan du sdod pa zhig dgos so / /
de la ni sems rtsa ba'i dmigs pa las g.yeng bar mi byed pa'i thabs shig dang /
g.yeng bar 'gyur mi 'gyur ji lta ba bzhin shes pa gnyis dgos pa'i dang poni dran pa dang /
gnyis pa ni zhes bzhin yin te /
mdo rgyan 'grel pa las /
dran pa dang shes bzhin ni nye bar gtod par byed pa ste /
gcig gis sems dmigs pa las mi 'phro bar byed pa'i phyir dang gnyis pas sems 'phro ba rab tu shes pa'i phyir ro / /
zhes gsungs so / /
dran pa nyams nas dmigs pa brjed na yengs nas de ma thag tu dmigs pa stor bar 'gyur bas dmigs pa ma brjed pa'i dran pa rtsa ba yin no / /
snga pa dran pas sems dmigs pa la gtod tshul ni /
dran pa des sems dmigs pa la nye bar gtod tshul ni /
sngar bshad pa ltar dmigs rten gsal btab nas ma mtha' zhig shar byung ba na /
de shes pas @# / /
gzung ba'i 'dzin stangs shugs can zhig bskyed la sems 'phang mtho bar byas te gsar du gang la yang mi dpyod par 'jog go / /
drug pa dran pa ngos gzung ba la gnyis las /
dang po de'i ngo bo ngos 'dzin gyi khungs ni /
dran pa ni kun las btus las /
dran pa gang zhe na /
'dris pa'i dngos po la sems kyi brjed pa med pa ste /
rnam par mi g.yeng ba'i las can no / /
zhes khyad par gsum dang ldan par gsungs so / /
gnyis pa de'i khyad par la gsum las /
dang po /
de la yul gyi khyad par ni /
sngar ma 'dris pa'i yul la dran pa mi skye bas 'dris pa'i dngos po la /
zhes gsungs te /
skabs 'dir ni sngar nges par byas ba'i dmigs rten gyi rnam pa shar ba'o / /
gnyis pa'dzin stangs kyi khyad par ni /
sems kyi brjed pa med pa /
zhes pa yul de sems kyis ma brjed pa'i cha ste skabs 'dir ni dmigs rten ma brjed pa'o / /
ma brjed tshul ni gzhan gyis dris pa dang rang gis de la rtog pa bcug pa na /
dmigs rten de ni 'di 'dra ba yin no / /
zhes bla mas bstan pa dran thub pa tsam la mi zer gyi /
sems dmigs pa la btags pa de thur re dran nas cung zad kyang mi yengs pa ste /
yengs na de byung tsam gyis dran pa stor ba yin no / /
des na sems dmigs rten la bzhag zin pa dang 'di ltar dmigs pa la btags so snyam pa zhig bskyed la /
de nas gsar du mi rtog par blo de nyid kyi shugs ma chad par rgyun skyong ba ni dran pa bsten tshul gyi gnad dam pa yin no / /
gsum pabyed las kyi khyad par ni /
dmigs pa las sems gzhan du mi g.yeng bar byed pa'o / /
bdun pa dran pa sems dmigs par rgyun ldan 'dogs byed du dpes bstan tshul ni /
de ltar sems dmigs pa la btags te 'dul ba ni glang po che 'dul ba'i dpes gsungs te /
dper na sdong po'am ka ba shin tu brtan pa la thag pa sra ba du mas mi bsrun pa'i glang po btags te glang rdzis ji ltar bslabs pa ltar byed na legs /
mi byed na lcags kyu rnon pos yang yang btab nas tshar bcad de 'dul ba ltar /
sems glang po che ma du la ba dang 'dra ba 'di yang sngar bshad pa'i dmigs pa'i ka ba brtan po la dran pa'i thag pas bcing zhing de la sdod du ma btub na /
shes bzhin gyi lcags kyus gtsags nas khad kyis khad kyis dbang du bya ste /
dbu ma snying po las /
yid kyi glang po log 'gro ba / /
dmigs pa'i ka ba brtan po la / /
dran pa'i thag pas nges bcings nas / /
shes rab lcags kyus rim dbang bya / /
zhes dang /
sgom rim bar pa las kyang /
dran pa dang shes bzhin gyi thag pas yid kyi glang po che dmigs pa'i sdong po de nyid la gdags par bya'o / /
zhes so / /
brgyad ba nges shes kyi 'dzin stangs dam po med na ting nge @# / /
'dzin skyon can du 'gyur tshul ni /
dran pa la brten nas ting nge 'dzin 'grub par gsungs pa dang /
dran pa thag pa ltar sems dmigs pa la rgyun ldan du 'dogs byed du gsungs pas ting nge 'dzin sgrub byed kyi gtso bo'i skyong tshul ni dran pa'i skyong tshul yin la /
dran pa yang nges pa'i rnam pa can gyi 'dzin stangs can yin pas ting nge 'dzin skyong ba na nges shes kyi 'dzin stangs dam po med par 'jog pa la sems dwangs pa'i gsal cha 'ong yang nges shes kyi ngar thon pa'i gsal cha mi thon pas dran pa stobs can mi skye zhing /
bying ba phra mo yang mi khegs pas ting nge 'dzin skyon can du 'gyur ro / /
dgu pa sems cir yang mi rtog par bzhag ste zhi gnas sgrub par 'dod pas kyang dran pa'i stobs bskyed dgos pa ni /
lha sku sogs kyi dmigs rten gzhan mi 'jog par sems mi rtog pa tsam skyong bas kyang sems yul gang la yang mi rtog par gzhag par bya'o zhes dran nas de nas sems mi 'phro ba lam yengs par bya la /
ma yengs pa yang dmigs pa ma brjed pa'i dran pa dang don gcig pas dran pa'i skyong tshul las ma 'das pas de ltar bsgom pa des kyang nges shes kyi shugs thon pa'i dran pa bsten no / /
gnyis paskyon dang bcas pa'i lugs bsal ba la brgyad las /
dang po bsal bya'i log rtog ngos gzung bani /
bsal bya'i log rtog 'di lta bu yod de /
sngar bshad pa ltar shes pa 'phang bstod de bsgrims nas mi rtog par bzhag pa na bying ba med kyang rgod pa shas che bas gnas cha rgyun mthud thub pa mi 'ong ba mthong ste /
rig pa'i gzengs kyang smad /
bsgrims pa ha cang glod pas gnas cha myur por skye ba mthong ste thabs bzang po'o / /
snyam du bzung nas glod rab la sgom rab ces smra ba mang yang /
gnyis pa de bsal ba ni /
'di ni bying ba skyes pa dang sgom skyes pa gnyis ma phyed pa yin pas /
ting nge 'dzin skyon med ni sngar bshad pa ltar khyad par gnyis ldan dgos kyi /
sems mi rtog pa'i gnas cha gcig pus mi chog go / /
gal te de 'dra ba de la sems nyog nyog por song ba'i 'thibs po yod na bying ba yin yang de med par sems dwangs pa'i gsal cha yod pas ting nge 'dzin skyon med do snyam na /
de ni rmugs pa dang bying ba ma phyed par snang bas 'di rnams 'og tu 'chad do / /
gsum pa khyad par gnyis ldan gyi ting nge 'dzin skyon med skye dka' tshul ni /
des na bsgrims drags pa'i rig pa ngar ldan du byas pa na gsal cha yod kyang rgod shas che bas gnas cha skyed dka' la /
de ha cang glod nas bskyangs pa na nas cha yod kyang bying shas che bas ngar thon pa'i gsal ba med do / /
grims lhod ran pa'i mtshams zin pa'ang dka' bas bying rgod @# / /
dang bral ba'i ting nge 'dzin skye dka' ba la dgongs nas tsan dra go mis /
brtson pa bsten na rgod pa 'byung 'gyur zhing / /
de spangs na ni zhum pa skye bar 'gyur / /
'di yi rigs par mnyam 'jug rnyed dka' na / /
bdag gi sems dkrugs pas ni ci zhig bgyi / /
zhes dang /
'bad pas 'jug na rgod pa 'byung 'gyur zhing / /
de glod na ni zhum pa skye bar 'gyur / /
'di yi dbu mar sgrub pa'ang rnyed dka' na / /
bdag gi sems dkrugs pas ni ci zhig bgyi / /
zhes 'bad pas bsgrims te brtson pa bsten na ni rgod pa 'byung la /
de mthong nas 'bad pas 'jug pa'i sems glod cing rtsol ba spangs na ni sems nang du zhum pa'i bying ba skye bas bying rgod kyi mtha' gnyis dang bral ba'i dbu ma ste cha mnyam du gnas pa'i sems mnyam 'jug rnyed dka'a'o / /
zhes gsungs pas glod pa rab byed na dka' rgyu ci yang med cing de las bying ba skye bar gsungs pas tshul des ting nge 'dzin sgrub pa mi rigs so / /
bzhi pa grims lhod ran par 'jog tshul ni /
grims lhod ran pa'i mtshams ni rang gis brtags pa na rig pa 'phang 'di tsam cig bstod na rgod pa skye nges par 'dug snyam pa'i tshad de las ni lhod la /
'di tsam cig la bzhag na bying pa skye sla bar 'dug snyam pa'i tshad de las kyang 'phang mtho ba'i 'jog tshul la bya'o / /
lnga ba de'i shes byed 'god pa ni /
'phags pa thogs med kyis kyang /
de la 'jog par byed pa dang yang dag par 'jog par byed pa la ni bsgrims te 'jug pa'i yid la byed pa yod do / /
zhes sems dang po gnyis kyi skabs su gsungs shing /
sgom rim dang po las kyang bying ba bsal la dmigs pa de nyid dam du gzung ngo / /
zhes bshad do / /
drug pa dran pa bsten tshul ma shes pa'i skyon ni /
dran pa'i bsten lugs sngar ltar ma shes par bskyangs na /
sgom ji tsam mang du byas pa tsam du brjed ngas che ba dang /
chos rab tu rnam 'byed kyi shes rab rtul du 'gro ba sogs kyi skyon mang po 'byung ngo /
'b+dun pa dran pas dmigs pa bzung ba'i tshe shes bzhin gyis bya ra byed dgos pa ni /
'o na dran pas sems dmigs pa la btags pa de'i tshe dmigs pa legs par 'dzin na ma mi 'dzin gyi bya ra byed pa'i rtog pa bskyed du rung ngam snyam na /
'di ni bya dgos par sgom rim par pa las gsungs so / /
de yang ting nge 'dzin btang nas de ltar lta ba min gyi ting nge 'dzin la gnas bzhin pa'i ngang nas rtsa ba'i dmigs pa la lngar bzhag pa ltar gnas mi gnas dang /
mi gnas na bying rgod gang du song lta ba tsam byed pa ste /
ting nge 'dzin la bzhag nas ha cang thung ba dang ha cang ring ba ma yin par bar bar du bya ra byed do / /
blo snga ma'i shugs ma zad @# / /
tsam nas 'di byas pa na blo de'i ngar skyes nas ngar ldan la gnas pa'i yun ring ba dang /
bying rgod myur du rtogs pa'i dgos pa yod do / /
brgyad pa dran pas dmigs pa ma brjed par yang yang skyong dgos pa ni /
de bzhin du bar bar du dmigs pa snga ma dran tsam dran tsam byas nas skyong ba yang dran pa stobs che ba dang /
rgyun ldan du 'jug pa'i rgyur dgos pas dran pa'i skyong tshul de ni nyan sa las gsungs la /
dbus mtha'i 'grel bshad las /
dran pa ni dmigs pa ma brjed pa'o / /
zhes bya ba ni sems gnas par bya ba'i gdams ngag yid kyis brjod pa'o zhes gsungs pa ni /
dran pa bsten pa ni dmigs pa las yengs nas dmigs pa brjed pa 'gog pa'i ched yin pas /
dmigs pa ma brjed pa ni yid kyis dmigs pa brjod pa ste yang yang dmigs pa yid la byed pa'o / /
dper na shes pa'i don 'ga' zhig brjed kyis dogs nas yang yang dran par byas na brjed dka' ba dang 'dra'o / /
gsum pathun gyi tshad la gsum las /
dang po sgom rim las gsungs tshul ni /
'o na dran pas sems dmigs pa la btags pa la 'di tsam bar du 'jog ces pa'i thun tshad nges pa yod dam med ce na /
'di la nyan sa la sogs pa'i gzhung che ba rnams nas thun tshad gsal bar bzung ba mi snang yang sgom rim tha ma las /
de lta bu'i rim pa 'dis chu tshod gcig gam mel tshe thun phyed dam /
thun gcig gam ji srid nus pa de srid du 'dug par bya'o / /
zhes gsungs la /
'di zhi gnas grub zin nas lhag mthong sgom pa'i dus kyi thun tshad kyi skabs su gsungs snang yang /
thog mar zhi gnas sgrub pa'i skabs su yang 'dra bar mngon no / /
gnyis pa las dang po bar thun tshad ring na bying rgod gcod par dka' tshul ni /
de yang sngar bshad pa ltar dran shes skyong lugs bar bar du dmigs pa dran pa dang bar bar du bya ra byed na thun cung ring yang skyon med mod /
'on kyang las dang po pa phal che ba la thun ring na /
yang na brjed ngas skyes te yengs nas 'gro zhing de'i tshe bying rgod gang byung yang yun ring po nas ngo shes pa tsam ma gtogs pa myur por ngos mi zin la /
dran pa ma brjed kyang bying rgod kyi dbang du 'gro sla zhing /
bying rgod byung ba myur por ngos mi zin no / /
de gnyis kyi sngams ni dran pa stobs ldan skye ba la bar du gcod la /
phyi mas shes bzhin stobs ldan skye ba la bar du gcod bas bying rgod gcod pa dka' 'o / /
khyad par du dmigs pa brjed nas yengs te bying rgod byung ba ngos mi zin pa ni dmigs pa ma brjed pa'i ngang nas bying rgod byung ba myur por ngos mi zin pa las ches ngan pas /
yengs nas dran pa nyams pa 'gog pa'i gnyen por sngar bshad pa lta bu'i dran pa skyong tshul gal che'o / /
gsum pa rang gi blo nus @# / /
sogs dang bstun te bya dgos pa ni /
yengs nas 'gro ba'i brjed ngas che ba dang bying rgod myur por ngos mi zin pa'i shes bzhin mthu chung na thun chung dgos la /
brjed ngas skye dka' zhing bying rgod myur por rtogs nus par snang na /
thun cung ring yang skyon med pa la dgongs nas chu tshod gcig la sogs pa'i yun tshad ma nges par gsungs shing /
mdor na rang gi blo nus dang bstun dgos pas ji srid nus pa de srid du zhes gsungs so / /
gzhan yang lus sems la glo bur ba'i gnod pa ma byung na mnyam par 'jog la /
byung na u tshugs byas te mi bsgom par khams kyi bar chad bsal te sgom pa ni mkhas pa rnams kyi dgongs pa yin pas de ltar byed pa yang thun tshad kyi yan lag tu shes par bya'o / /
gsum padmigs pa la gtad pa'i 'og tu ji ltar bya ba la gnyis /
bying rgod byung dus ji ltar bya ba /
bying rgod dang bral dus ji ltar bya ba'o / /
dang po la gnyis /
bying rgod ngos mi zin pa'i gnyen po bsten pa /
ngos zin kyang de spong ba'i phyir du mi rtsol ba'i gnyen po bsten pa'o / /
dang po la gnyis bying rgod kyi mtshan nyid gtan la dbab pa /
sgom pa'i dus su de rtogs pa'i shes bzhin skyed thabs so / /
dang po lagnyis kyi dang po rgod pa'i mtshan nyid gtan la dbab pa la gsum las /
dang po khungs 'god pa ni /
rgod pa ni /
kun las btus las /
rgod pa gang zhe na /
sdug pa'i mtshan ma'i rjes su 'jug pa'i 'dod chags kyi char gtogs pa'i sems rnam par ma zhi ba ste zhi gnas kyi bar du gcod pa'i las can no / /
zhes gsungs pa ltar te /
gnyis pa de'i dmigs rnam byed las gsum gyi khyad par ni 'di la gsum las /
dmigs pa ni yul yid du 'ong zhing sdug pa'o / /
rnam pa ni sems rnam par ma zhi zhing phyir 'phro ba ste 'dod chags kyi cha shas shig yin pas yul la sred pa'i rnam pas 'jug pa'o / /
byed las ni sems dmigs pa la gnas pa'i bar chad byed pa'o / /
gsum pa des sems dmigs par gnas pa la bar du gcod tshul ni /
sems nang du dmigs pa la btags pa na gzugs sgra sogs la chags pa'i rgod pas dbang med du yul de dag la sems 'dren zhing g.yeng ste /
bshags bstod las /
ji lta ji ltar zhi gnas la dmigs shing / /
de dang der yid yang yang gtad pa na / /
de dang de las nyon mongs zhags ba ni / /
yul la chags pa'i thag pas dbang med drangs / /
zhes gsungs pa ltar ro / /
gnyis pa bying ba'i mtshan nyid gtan la dbab pa la lnga las /
dang po kha cig bying rmugs gcig tu bsres pa lung dang 'gal ba ni /
bying ba ni /
'gyur mang po las zhum par yang bsgyur ro / /
'di la kha cig yul gzhan la 'phro ba med par gnas shing gsal dwangs med @# / /
pa'i sems rmugs pa la bying bar 'dod pa ni mi rigs te /
sgom rim bar pa dang dgongs 'grel las /
rmugs pa las bying ba skye bar gsungs pa'i phyir ro / /
kun las btus las kyang bying ba nye nyon gyi rnam g.yeng gi skabs su bshad mod kyang /
der bshad pa'i rnam g.yeng la dge ba yang byung bas nyon mongs can du ma nges so / /
gnyis pa de gnyis kyi ngos 'dzin mi 'dra tshul shes byed dang bcas pa ni /
des na rmugs pa ni kun las btus dang mdzod 'grel las /
gti mug gi cha shas lus sems lci zhing las su mi rung ba zhig la gsungs so / /
bying ba ni sems kyis dmigs pa 'dzin pa'i 'dzin stangs lhod nas /
dmigs pa gsal ba'am dam par mi 'dzin pas dwangs cha yod kyang dmigs pa'i 'dzin stangs gsal ba med na bying bar 'gro ste /
sgom rim bar pa las /
gang gi tshe dmus long lta bu'am mi mun par zhugs pa lta bu'am mig btsum pa lta bur sems kyis dmigs pa gsal bar mi mthong ba de'i tshe bying bar gyur par rig par bya'o / /
zhes so / /
gzhung che ba gzhan nas bying ba'i mtshan nyid gsal bar bzung ba ma mthong ngo / /
gsum pa der ma zad bying bar dge ba yang yod pas de gnyis mi gcig pa ni /
bying ba la dge ba dang lung ma bstan gnyis yod la /
rmugs pa ni mi dge ba dang bsgribs la lung ma bstan gang rung dang gti mug gi cha shas kho na'o / /
bzhi pa bying ba sel ba la sems gsal cha dang grims cha gnyis char dgos pa ni /
gzhung che ba rnams nas bying ba sel ba la sku gzugs sogs dga' ba'i yul dang snang ba bsgoms nas sems gzengs bstod dgos par gsungs pas /
sems la mun pa babs pa lta bu'i yul mi gsal ba dang blo'i 'dzin stangs dma' ru song ba bkag nas /
dmigs pa gsal ba dang 'dzin stangs kyi grims cha gnyis ka dgos so / /
lnga pa bying ba 'di nyid 'khrul sa che bas sgom rim ltar nges dgos pa ni /
rgod pa rig sla la bying ba khungs thub kyi gzhung che ba las gsal bar ngos ma bzung bas shes dka' zhing gal yang che ste /
'di la ting nge 'dzin skyon med du 'khrul sa che bas so / /
de'i phyir blo zhib mos nyams myong gi steng nas sgom rim du gsungs pa ltar legs par brtags la ngos zin par bya'o / /
gnyis pasgom pa'i dus su de rtogs pa'i shes bzhin skyeng thabs la lnga las /
dang po bying rgod byung min shes pa'i shes bzhin skyed dgos pa ni /
bying rgod kyi go ba yod tsam gyis mi chog gi / /
sgom pa'i tshe na bying rgod byung ma byung ji bzhin du shes pa'i shes bzhin skyed thub pa zhig dgos so / /
de yang shes bzhin stobs ldan rim gyis bskyed pas bying rgod byung ba'i de ma thag tu de ngos zin pa'i shes bzhin skyed thub pa lta ci smos /
@# / /
dngos su ma skyes par skye ba'i grabs byed pa nas rig pa'i shes bzhin skyed dgos te /
sgom rim phyi ma gnyis las /
sems bying ngam bying du dogs par mthong na /
zhes dang /
sems rgod pa'am rgod du dogs par mthong ba /
zhes gsungs pa'i phyir ro / /
gnyis pa shes bzhin ma bsten na sgom bying rgod kyi dbang du 'chor ba ni /
de lta bu'i shes bzhin cig ma skyes bar du 'di nas 'di'i bar la bying rgod med pa'i sgom skyon med byung ngo zhes thag bcad kyang steng du mi 'gro ste /
bying rgod byung yang nges par mi nus pa'i phyir te shes bzhin stobs ldan ma skyes pa'i phyir ro / /
de ltar yang dbus mtha' las /
bying dang rgod pa rtogs pa dang / /
zhes bying rgod rtogs pa la shes bzhin dgos par gsungs pa'i phyir ro / /
de ltar na bying rgod byung na mi rig pa mi srid pa'i shes bzhin ma skyes na dus ring por sgom lo byas kyang bying rgod byung bzhin du mi tshor bar bying rgod phra mos dus 'da'o / /
gsum pa shes bzhin gyi rgyur dran pa'i skyong lugs gal che tshul ni /
'o na shes bzhin de ji ltar bskyed snyam na /
'di la sngar bstan pa'i dran pa'i skyong lugs de rgyu gal che shos gcig yin te /
'di ltar dran pa rgyun ldan pa de skyed nus na dmigs pa brjed nas yengs 'gro ba dgag nus pas bying rgod skyes pa yun ring por mi tshor ba ldog pas /
bying rgod rtogs sla ba'i phyir te /
dran pa nyams pa'i dus kyi bying rgod rig pa dang /
ma nyams pa'i dus kyi bying rgod rig pa'i dus ring thung gnyis myong ba la bskor nas bltas na ches gsal lo / /
de la dgongs nas spyod 'jug las kyang /
gang tshe dran pa yid sgo nas / /
bsrung ba'i don du gnas gyur pa / /
de tshe shes bzhin 'ong 'gyur zhing / /
zhes dang /
dbus mtha'i 'grel bshad las kyang /
dran pa shes bzhin gyi rgyur gsungs so / /
bzhi pa sems 'phro mo'i 'phro bya ra thu re byed pa shes bzhin skyong ba'i gnad yin pa ni /
rgyu gcig ni sems lha sku sogs gzung ba'i rnam pa la dmigs pa'am myong ba rig tsam gsal tsam sogs 'dzin rnam la dmigs nas /
sngar bshad pa ltar dran pa bsten pa'i ngang nas de las gzhan du 'phro mi 'phro la bya ra thu re byas nas sems 'dzin pa yin te 'di ni shes bzhin skyong ba'i gnad du gzung ngo / /
de ltar yang spyod 'jug las /
lus dang sems kyi gnas skabs la / /
yang dang yang du brtag bya ba / /
de de kho na mdor na ni / /
shes bzhin srung ba'i mtshan nyid do / /
zhes gsungs pa ltar ro / /
lnga pa dran shes bzhin gyi skyong lugs legs par phyed dgos pa ni /
des na 'dis ni bying rgod skye ba'i grabs byed pa nas rig pa'i shes bzhin skyed la /
dran pa bsten tshul gyis ni yengs nas 'gro ba'i brjed ngas 'gog pas legs par @# / /
dmigs phyed dgos so / /
gnyis pabying rgod ngos zin kyang de spong phyir mi rtsol ba'i gnyen po bsten pa la gnyis /
gnyen po 'du byed sems pa bsten dgos pa dang /
bsten tshul dngos so / /
dang po ni| sngar bshad pa ltar dran pa dang shes bzhin gyi skyong lugs legs par byas pas dran pa stobs ldan skyes te bying rgod phra mo yang shes bzhin gyis rig nus pas /
bying rgod byung ba ngos mi zin pa'i skyon med kyang /
de gnyis byung ma thag nas 'gog pa'i rtsol ba mi bsten par dang du len pa'i mi rtsol ba'am 'du mi byed pa ni ting nge 'dzin gyi skyon chen po yin pas de'i gnyen por 'du byed pa'am rtsol ba zhes btags pa'i sems pa bsgom mo / /
gnyis pa 'di la gnyis /
sems pa ngos gzung zhing bying rgod 'gog pa'i tshul /
gang la brten nas bying rgod skye ba'i rgyu ngos gzung ba'o / /
dang pola gnyis las /
dang po sems pa ngos gzung ba ni /
kun las btus las /
sems pa gang zhe na /
sems mngon par 'du byed pa yid kyi las te dge ba dang mi dge ba dang lung du ma bstan pa rnams la sems 'jug par byed pa'i las can no / /
zhes pa'i don ni rdo khab len gyi dbang gis lcags rang dbang med par g.yo ba ltar /
sems dge mi dge lung ma bstan gsum po gang rung la g.yo zhing skul ba'i sems byung ni sems pa yin pas /
'dir ni bying rgod gang rung byung na de spong ba la sems mngon par 'du byed pa'i sems pa gzung ngo / /
gnyis pa bying rgod 'gog pa'i tshul la gnyis /
dang po bying ba 'gog tshul la bzhi las /
dang po dga' ba'i dngos po dang /
snang ba'i mtshan ma yid la byed pa sogs kyis ldog pa ni /
'o na bying rgod 'gog tshul ji 'dra byed ce na /
sems bying ba ni ha cang nang du bsdus drags nas dmigs pa'i 'dzin stangs shor ba yin pas /
de la ni sems phyir 'phro ba'i rgyu dga' ba'i dngos po yid la bya ste /
de yang sangs rgyas kyi sku lta bu yin gyi nyon mongs skye ba'i dga' ba min no / /
yang na nyi 'od sogs snang ba'i mtshan ma yid la byas la bying ba sangs pa na /
de ma thag nas dmigs pa'i 'dzin stangs dam par byas la bskyang bar sgom rim dang po las gsungs so / /
'di la skyo ba'i dmigs pa bsgom par mi bya ste /
skyo shas ni sems nang du sdud pa'i rgyu yin pa'i phyir ro / /
so sor rtog pa'i shes rab kyis gang la dpyod 'dod pa'i yul la dpyad nas spros na yang bying ba ldog ste /
phar phyin bsdus pa las /
lhag mthong brtson pa'i stobs kyi mthus / /
zhum par gyur na gzengs kyang bstod / /
ces so / /
gnyis pa sems kyi 'dzin stangs bstod pa sogs kyis ldog tshul ni /
de ltar bying ba'am zhum pa ni dmigs pa'i 'dzin stangs 'phang dma' ru song pas bying ba dang /
ha @# / /
cad nang du bsdus pas na zhum pa yin pas /
'dzin stangs bstod pa dang+d+migs pa rgya bskyed nas spros pas ldog ste /
dbu ma snying po las /
zhum pa dmigs pa rgya chen dag /
bsgoms pas yangs pa nyid du bya / /
zhes dang /
zhum pa yang ni brtson 'grus kyi / /
phan yon mthong bas gzengs bstod bya / /
zhes so / /
bying ba 'gog pa'i gnyen po gal che shos ni /
dkon mchog gsum dang byang chub sems kyi phan yon dang dal ba thob pa don che ba sogs kyi yon tan bsams pa na gnyid yur ba'i gdong du chu grang btab na rig pa sing yer gyis 'gro ba ltar 'gro thub pa zhig dgos te /
'di ni phan yon gyi phyogs rnams la so sor rtog pa'i dpyad sgom gyis myong ba thon pa la rag las so / /
gsum pa bye brag tu sems la mun pa bab pa lta bu'i yul mi gsal ba la snang ba'i 'du shes dang /
dang bar 'gyur ba'i dmigs pa sogs bya ba ni /
gang la brten nas bying ba skye ba'i rgyu rmugs pa dang gnyid dang de gnyis 'dren pa'i chos sems mun pa'i rnam pa can la snang ba sgom pa'i gnyen po bsten na yang de dag la brten pa'i bying ba mi skye zhing skyes pa ldog go /
'di la spyod lam 'chag pa dang snang ba'i mtshan ma yid la bzung nas yang yang goms par byed pa dang /
dkon mchog gsum dang tshul khrims dang gtong ba dang lha rjes su dran pa drug gang rung ngam /
de las gzhan pa'i dang bar 'gyur ba'i dmigs pa rnams kyis sems gzengs bstod pa dang /
rmugs gnyid kyi nyes dmigs ston pa'i chos kha ton byed pa dang phyogs dang zla skar la lta ba dang gdong chus 'khru ba sogs bya bar nyan sa las bshad do / /
bzhi pa bying ba phra rags so sor gnyen po'i khyad par bsten tshul ni /
de yang bying ba shin tu sra ba pa dang lan re tsam las mi 'ong na sems kyi 'dzin stangs grims par byas te bsgom la /
bying ba mthug pa dang yang yang 'ong na sgom pa'i 'phro bshol te gnyen po de rnams ci rigs par bsten la bying ba sangs pa dang bsgom mo / /
sems gang la bzung ba'i dmigS pa mi gsal bar sems la mun pa babs pa lta bu'i rnam pa srab mthug gang rung byung na de'i gnyen por mar me dang me dang nyi 'od sogs kyi snang ba'i mtshan ma bzung nas yang yang goms par byas na sems kyi gsal dwangs chen po skye'o / /
gnyis pa rgod pa 'gog tshul la gnyis las /
dang po spyir rgod pa'i gnyen por yid 'byung ba'i dngos po yid la bya dgos tshul ni /
rgod pa ni chags pa'i sgo nas gzugs sgra sogs kyi yul la sems rgyug pa yin pas de la ni sems nang du sdud pa'i rgyu yid 'byung ba'i dngos po yid la bya la /
des rgod pa zhi ma thag yang mnyam par 'jog go / /
dbu ma snying po las /
rgod pa mi rtag la sogs pa / /
yid la byed @# / /
pas zhi bar bya / /
zhes dang /
g.yengs pa g.yengs pa'i mtshan ma la / /
nyes dmigs blta bas bsdu bar bya / /
zhes so / /
gnyis pa rgod pa phra rags so sor gnyen po'i khyad par bsten tshul ni| rgod pa shugs drag pa'am rgyun ring byung na re zhig sgom pa glod la skyo shas sgom pa gnad du 'gro ba yin gyi /
sems 'phro res kyis bkug cing 'jog pa min no / /
rgod pa de tsam shas mi che ba la ni 'phros pa de bkug nas dmigs pa la gdags te /
phar phyin bsdus pa las /
rgod par gang tshe gyur pa'i yid / /
zhi gnas tshul gyis bzlog par bya / /
zhes so / /
sems rgod pa la ni dang zhing dga' pa'i yul yid la mi bya ste de ni phyi rol tu g.yeng ba'i rgyu yin pa'i phyir ro / /
gnyis pagang la brten nas bying rgod skye ba'i rgyu ngos gzung ba la lnga las /
dang poni /
bying rgod gnyis ka'i rgyu thun mong ba ni /
dbang po'i sgo ma bsrungs pa dang /
zas kyi tshod ma zin pa dang /
nam gyi cha stod smad la mi nyal ba'i sbyor ba la mi brtson pa dang /
shes bzhin ma yin par gnas pa yin zhing /
gnyis pa bying ba'i rgyu ni gnyid che ba dang /
sems dmigs pa 'dzin pa la ha cang glod pa dang /
zhi lhag cha ma mnyam par zhi gnas bsten drags pa dang /
sems mun pa ltar 'dug pa dang /
dmigs pa la gtod par mi dga' ba'o / /
gsum pargod pa'i rgyu ni skyo shas chung ba dang /
sems dmigs pa la ha cang dam drags pa dang /
brtson pa la goms par ma byas pa dang /
nye du la rtog pa sogs kyis sems rnam par g.yengs pa la bshad do / /
bzhi pa bying rgod sogs phra mo tshun spong bar mi brtson na ting 'dzin rnam dag sgrub mi shes tshul ni /
nges na bying rgod cha phra mo yang shes bzhin gyis rig par byas la thams cad du dgag dgos pas rgod pa dang rnam g.yeng sogs phra mo rnams thog ma'i dus su bcad kyang mi chod pas gcad par mi bya'o snyam nas 'dor ba dang /
de rnams shugs drag pa dang ha cang rgyun ring ba'i lu gu rgyud med na rgyun thung nge ba dang shugs zhan pas las mi gsog pas bcad mi dgos so snyam pas ni ting nge 'dzin rnam dag sgrub mi shes te /
rje btsun byams pa sogs kyis ting nge 'dzin sgrub pa'i tshul gtan la phab pa las phyi rol tu gyur pa'i phyir ro / /
lnga pa gsal cha'i ngar med pa'i gnas cha dang dwangs cha tsam la ting 'dzin du mi re ba ni /
des na 'phro rgod las sems blan te nang du dmigs pa la gdags la gnas cha btsal /
gnas cha byung res kyis bying zon byas te gsal ba'i ngar gdon /
de gnyis re mos su byas nas ting nge 'dzin skyon med bsgrub kyi /
'dzin stangs kyi ngar dang ldan pa'i gsal cha med pa'i dwangs pa tsam la yid brtan mi bya'o / /
gnyis pa bying rgod dang bral ba'i dus su ji ltar bya ba @# / /
la drug las /
dang po bying rgod chod kyang da dung gnyen po 'du byed pa skyon yin pas de'i gnyen por rnal du 'jog pa'i btang snyoms bsten dgos tshul+ni /
sngar bshad pa ltar bying rgod phra mo yang bcad de bsgoms pas yang na bying ba dang yang na rgod par 'gyur ba'i mi mnyam pa med par sems mnyam pa nyid du 'jug pa'i tshe 'du byed pa'am rtsol na ting nge 'dzin gyi skyon yin pas de'i gnyen por btang snyoms bsgom par bya'o / /
'du byed pa'am rtsol ba byas pas skyon du 'gyur lugs ni sems nang du 'gugs pa dang byin na gzengs bstod de bsgoms pas thun 'tsham pa re la bying rgod mi 'ong ba'i gdeng thob pa'i dus su thog ma'i dus bzhin bying zon dang rgod zon chen po byas shing skyong ba yin te /
de ltar byas na sems g.yeng bar 'gyur bas de'i tshe glod shes dgos so / /
de yang rtsol ba glod pa yin gyi 'dzin stangs kyi ngar gtong ba min no / /
gnyis pa de yang bying rgod kyi dbal chogs pa nas yin pa ni /
des na btang snyoms sgom pa 'di bying rgod ma byung ba'i skabs thams cad du byed pa min gyi bying rgod kyi dbal chogs pa nas yin te /
bying rgod kyi dbal ma chogs pa'i dus su btang snyoms nyid med pa'i phyir ro / /
gsum pa btang snyoms de nyid ngos gzung tshul ni /
'o na btang snyoms de gang snyam na /
tshor ba dang /
tshad med dang /
'du byed btang snyoms gsum las 'di ni tha ma yin la /
de'i ngo bo ni nyan sa las /
zhi lhag gi phyogs kyi dmigs pa la sems mnyam pa nyid dang rnal du 'bab pa dang rang gi ngang gis 'jug pa dang las su rung ba thob pa la bshad pa ltar yin la /
de 'dra ba'i btang snyoms thob pa'i tshe ting nge 'dzin sgom pa na bying rgod ma byung ba'i dus su btang snyoms de mngon du byas la rtsol ba mi drag par gzhag go /
bzhi pa de ltar ting nge 'dzin skyon med bskyed tshul bshad pa de rnams kyi khungs 'god pa ni /
de rnams ni dbus mtha' las /
der gnas las su rung ba nyid / /
don rnams thams cad 'byor par 'gyur / /
nyes pa lnga spong 'du byed brgyad / /
bsten pa'i rgyu las byung ba'o / /
le lo dang ni gdams ngag rnams / /
brjed dang bying dang rgod pa dang /
'du mi byed dang 'du byed de / /
'di dag nyes pa lngar 'dod do / /
gnas dang de la gnas pa dang / /
rgyu dang 'bras bu nyid du'o / /
dmigs pa brjed par ma gyur dang / /
bying dang rgod pa rtogs pa dang / /
de spong mngon par 'du byed dang / /
zhi tshe rnal du 'jug pa'o / /
zhes gsungs pa ltar yin te / /
lnga pa lung de'i don bkral ba ni /
de la der gnas ni /
mi mthun phyogs bsal ba'i don du brtson 'grus tsom pa der gnas pa ste de las sems las rung gi ting nge 'dzin skye'o / /
de yang mngon shes la @# / /
sogs pa'i don thams cad 'grub par byed pa'i rdzu 'phrul gyi rkang pa'am gnas yin pas don rnams 'byor par byed pa'o / /
de 'dra ba'i ting nge 'dzin ni nyes pa lnga spong ba dang 'du byed brgyad bsten pa'i rgyu las skye'o / /
nyes pa lnga ni sbyor ba'i tshe na le lo nyes pa yin te ting nge 'dzin la mi sbyor ba'i phyir ro / /
ting nge 'dzin la brtson pa'i tshe gdams ngag brjed pa nyes pa yin te dmigs pa brjed na sems dmigs pa la mnyam par bzhag pa med pa'i phyir ro / /
mnyam par bzhag pa la bying rgod nyes pa ste /
de gnyis kyis sems las rung med par byed pa'i phyir ro| |bying rgod byung ba'i tshe mi rtsol ba nyes pa ste des de gnyis zhi bar mi byed pas so / /
bying rgod dang bral ba'i tshe 'du byed pa'i sems pa nyes pa ste bying rgod gnyis gcig tu byas na |lnga yin la so sor phye nas drug tu yang sgom rim rnams las gsungs so / /
de dag gi gnyen po spong ba'i 'du byed brgyad las /
le lo'i gnyen po bzhi ste /
dad pa dang 'dun pa dang rtsol ba dang shin sbyangs so / /
de nas brjed ngas dang bying rgod dang 'du mi byed pa dang 'du byed pa'i gnyen por rim pa ltar /
dran pa dang shes bzhin dang 'du byed pa'i sems pa dang rnal du 'jog pa'i btang snyoms te de dag ni sngar bshad zin to / /
drug pa skyong tshul 'di nyid mdo sngags kungyi thun mong ba yin tshul ni /
'di ni sems rtse gcig pa'i ting nge 'dzin dran pa dang shes bzhin gyis bying rgod dang bral bar byas te skyong ba'i gdams ngag thams cad kyi thun mong ba yin pas /
mtshan nyid theg pa'i sgos chos yin gyi sngags la mi dgos so snyam du mi gzung ste /
rnal 'byor bla med kyi rgyud sde du mar yang gsungs pa'i phyir ro / /
gnyis pa de la brten nas sems gnas skye ba'i rim pala gsum /
sems gnas skye ba'i rim pa dngos /
de stobs drug gis 'grub lugs /
de la yid byed bzhi yod tshul lo / /
dang po la dgu las /
de dang de la sems 'jog pa ni /
phyi rol gyi dmigs pa thams cad las sems bsdus nas nang du dmigs pa la gtod pa ste /
mdo rgyan las /
dmigs pa la ni sems gtad nas / /
zhes so / /
rgyun du 'jog pa ni /
dang por gtad pa'i sems de nyid gzhan du mi g.yeng bar dmigs pa de la rgyun du 'jog pa ste /
de rgyun rnam par g.yeng mi bya / /
zhes so / /
blan te 'jog pa ni /
brjed ngas kyis yengs te phyi rol tu g.yengs na de shes par byas nas slar yang dmigs pa de nyid la 'dogs pa ste /
rnam g.yeng myur du rtogs byas nas / /
de la slar ni blan par bya / /
zhes so / /
nye bar 'jog pa ni /
sher phyin man ngag las /
sems rang bzhin gyis rgya che ba las @# / /
yang yang bsdus te phra bar byas nas gong nas gong du 'jog pa la bshad de /
blo ldan gong nas gong du yang / /
sems ni nang du bsdu bar bya / /
zhes gsungs pa dang mthun no / /
dul bar byed pa ni /
ting nge 'dzin gyi yon tan bsams nas ting nge 'dzin la dga' ba ste /
de nas yon tan mthong ba'i phyir / /
ting nge 'dzin la sems 'dul lo / /
zhes so / /
zhi bar byed pa ni| rnam g.yeng la skyon du bltas nas ting nge 'dzin la mi dga' ba zhi bar byed pa ste /
rnam g.yeng nyes pa mthong ba'i phyir / /
de la mi dga' zhi bar bya / /
zhes so / /
rnam par zhi bar byed pa ni /
chags sems dang yid mi bde dang rmugs pa dang gnyid la sogs pa byung ba rnams zhi bar byed pa ste /
chags sems yid mi bde la so9gs / /
langs pa de bzhin zhi bar bya / /
zhes so / /
rtse gcig tu byed pa ni /
'bad med du 'jug pa'i phyir du 'bad pa ste /
de nas sdom brtson can gyis ni / /
sems la mngon par 'du byed bcas / /
rang gi ngang gis 'byung ba thob / /
ces so / /
mnyam par 'jog pa ni /
sems mnyam par gyur pa na btang snyoms su byed pa la sgom rim las gsungs la /
rgyud gcig tu byed pa goms pas lhun grub tu rang gi ngang gis 'jug cing rang dbang thob pa la sher phyin man ngag tu gsungs so / /
de ltar yang /
de goms pa las 'du mi byed / /
ces so / /
sems dgu'i ming 'dogs de dag ni sgom rim dang po las /
zhi gnas kyi lam 'di ni shes rab kyi pha rol tu phyin pa la sogs pa las bshad de /
zhes sogs drangs pa ltar byas pa'o / /
gnyis pade stobs drug gis 'grub lugs la lnga las /
dang bo stobs drug ngos gzung bani /
stobs ni drug ste /
thos pa dang bsaM pa dang dran pa dang shes bzhin dang brtson 'grus dang yongs su 'dris pa'i stobs so / /
gnyis pade dag gis sems gang 'grub tshul+la drug las /
dang poni /
thos pa'i stobs kyis ni 'jog pa'i sems 'grub ste /
sems dmigs pa la 'jog pa'i gdams ngag gzhan las thos pa tsam gyi rjes su 'brangs nas /
dang por dmigs pa la btags pa tsam yin gyi /
rang gis yang yang bsams nas goms pa min pa'i phyir ro / /
gnyis pa bsam pa'i stobs kyis ni rgyun du 'jog pa'i sems 'grub ste /
dang por dmigs pa la btags pa de'i rgyun yang yang bsams nas bskyangs pa las rgyun cung zad mthud nus pa thog mar 'thob pa'i phyir ro / /
gsum padran pa'i stobs kyis ni blan te 'jog pa dang /
nye bar 'jog pa'i sems gnyis 'grub ste /
dmigs pa las yengs nas g.yengs @# / /
pa na sngar gyi dmigs pa dran nas nang du sdud pa dang /
dang po nas dran pa'i shugs bskyed de dmigs pa las g.yeng bar mi byed pa'i phyir ro / /
bzhi pa shes bzhin gyi stobs kyis ni dul bar byed pa dang zhi bar byed pa'i sems gnyis 'grub ste /
rnam rtog dang nye nyon gyi mtshan ma la 'phro ba'i nyes dmigs shes bzhin gyis rig nas nyes dmigs su bltas pas de gnyis la 'phror mi ster bar byed pa'i phyir ro / /
lnga pa brtson 'grus kyi stobs kyis ni rnam par zhi bar byed pa dang rtse gcig tu byed pa'i sems gnyis 'grub ste /
rnam rtog dang nye nyon byung ba phra mo yang rtsol bas spong bas dang du mi len zhing /
de ltar byas pas bying rgod la sogs pas ting nge 'dzin la bar gcod mi nus par rgyun chags su skye ba'i gting nge 'dzin 'grub pa'i phyir ro / /
drug pa 'dris pa'i stobs kyis ni mnyam par 'jog pa'i sems 'grub ste /
snga ma rnams la goms pa ches pa'i stobs kyis 'bad med du ngang gis 'jug pa'i ting nge 'dzin skye ba'i phyir ro / /
de dag ni nyan sa'i dgongs pa ji lta ba bzhin yin pas de las gzhan du 'chad pa la ying brtan mi bya'o / /
gsum pa sems gnas dgu'i skabs ting nge 'dzin la rtsol med 'jug tshul ni| de la sems dgu pa thob pa ni dper na gzhung la sogs pa 'don pa la ches shin tu goms na /
dang por 'don pa'i kun slong byung nas bton na bar skabs su sems gzhan du g.yengs kyang kha ton de nyid mi chad par rtsol med du 'ong ba ltar /
dang por sems dmigs pa la gtod pa'i dran pas len gcig mnyam par bzhag na /
de nas dran shes na re rgyun ldan du bsten pa ma byung yang ting nge 'dzin de 'phro michad par rgyun chags su rgyun ring por 'jug thub pa zhig 'byung ngo / /
dran shes rgyun ldan na re bsten pa'i rtsol ba mi dgos pas mngon par 'du byed pa'am 'bad rtsol med pa zhes zer ro /
bzhi pa sems gnas dgu po snga ma snga ma rnams rim bzhin sngon du 'gro dgos tshul ni /
de skye ba la sngon du dran pa dang shes bzhin du rtsol bas na re bsten na /
bying rgod sogs kyi mi mthun phyogs kyis bar gcod mi nus par thun ring po 'khyongs pa'i ting nge 'dzin zhig skye dgos la de yang sems brgyad pa yin te /
'di dang dgu pa gnyis bying rgod la sogs ba'i ting nge 'dzin gyi mi mthun phyogs kyis bar gcod mi nus par 'dra yang /
'di la dran shes bar ma chad du bsten dgos pas mngon par 'du byed pa'am 'bad rtsol dang bcas pa zhes zer ro / /
de skye ba la bying rgod sogs phra mo yang skyes tsam nas dang du mi len par 'gog pa zhig dgos pas seMs bdun pa dgos so / /
de skye ba la rnam rtog @# / /
dang nye nyon gyis g.yeng ba la nyes dmigs su shes nas de dag la mi 'phro bar byar byed pa'i shes bzhin stobs ldan dgos pas sems lnga pa dang drug pa dgos te /
de gnyis shes bzhin stobs su gyur pas bsgrubs pa'i phyir ro / /
de 'dra ba de skye ba la yang dmigs pa las yengs na yang dmigs pa myur du dran pa dang /
dang po nas dmigs pa las g.yeng bar mi byed pa'i dran pa dgos pas sems gsum pa dang bzhi pa dgos te /
de gnyis ni dran pa de gnyis kyis bsgrubs pa yin pa'i phyir ro / /
de skye ba la yang thog mar sems dmigs pa la 'dogs pa dang btags pa de'i rgyun mi g.yeng ba dgos pas sems dang po gnyis sngon du skye ba yin no / /
lnga pa de dag gi don bsdu ni /
de ltar na mdor bsdu na dang por gdams ngag thos pa'i rjes su 'brangs la sems mnyam par 'jog tshul legs par bya /
de nas de ltar bzhag pa de yang yang bsams la rgyun cung zad mthud thub pa'i sgo nas rgyun bskyang /
de nas dran pa nyams nas g.yengs na myur du bsdu la dmigs pa brjed pa myur du dran pa dang /
de nas kyang dran pa shugs can bskyed la /
dang po nas dmigs pa las mi yengs pa'i dran pa'i stobs bskyed /
dran pa stobs can grub pa dang dmigs pa las gzhan du g.yeng ba'i bying rgod sogs kyi skyon mthong ba'i sgo nas bya ra byed pa'i shes bzhin drag po bskyed /
de nas brjed ngas phra mos g.yengs na yang de ma thag rig nas rgyun gcod pa dang /
bcad nas mi mthun phyogs kyis bar ma bcad pa'i rgyun je ring du gtong ba'i rtsol ba'i stobs bskyed /
de skyes pa na 'bad nas bsgoms pas goms pa klong du gyur nas 'bad rtsol med par ting nge 'dzin du 'gro ba'i sems dgu pa 'grub bo / /
des na sems dgu ba ma thob pa'i gong du rnal 'byor pas sems ting nge 'dzin la 'jog pa'i rtsol ba phar bya dgos la /
sems dgu pa thob nas ched du mnyam par 'jog pa'i rtsol ba ma byas kyang sems ting nge 'dzin du hril 'gro'o / /
de lta bu'i sems dgu pa 'di thob kyang shin tu sbyangs ma thob na 'og nas 'chad pa ltar /
da dung zhi gnas thob par yang mi 'jog na lhag mthong thob pa lta ci smos /
gsum pade la yid byed bzhi yod tshul la bzhi las /
dang po dngos ni /
nyan sa las /
sems gnas dgu la yid byed bzhi yod par bshad par ltar bshad na /
sems dang po gnyis kyi dus su 'bad pas bsgrim dgos pas bsgrims te 'jug pa dang /
de nas sems lnga'i skabs su ni bying rgod kyis @# / /
bar du bcad nas thun ring po skyong mi nus pas skabs su chad cing 'jug pa dang /
de nas sems brgyad pa la ni bying rgod kyis bar bcod mi nus par thun ring po skyong thub pas skabs su chad pa med par 'jug pa dang /
de nas sems dgu pa la ni bar yang mi chad cing rtsol ba yang rgyun par bsten mi dmigs pas rtsol ba med par 'jug pa'i yid byed 'jog go gnyid pa de la dogs pa 'god pa ni /
'o na seMs dang po gnyis kyi skab su 'chad cing 'jug pa yod la sems bar pa lnga'i skabs su yang sgrim dgos pa yod pa la /
dang po gnyis lachad cing 'jug pa'i yid byed yod par mi 'chad pa dang /
bar pa lnga la bsgrims te 'jug pa'i yid byed yod par mi 'chad pa ci zhe na /
gsum pa de'i lan ni /
sems dang po gnyis la ni sems ting nge 'dzin du 'gro ba dang der mi 'gro ba gnyis phyi ma ches ring la /
bar pa lnga la ni ting nge 'dzin la gnas pa ches ring bas phyi ma la ting nge 'dzin gyi bar bcad pa'i tha snyad mdzad la /
snga ma la ma mdzad do / /
de'i phyir de gnyis ka la bsgrims te 'jug pa yod par 'dra mod kyang skabs su 'chad cing 'jug pa yod med mi 'dra bas /
bsgrims te 'jug pa yod pa'i yid byed du sems lnga po de ma bzhag go /
bzhi pa de ltar brtson 'grus rgyun du bsten dgos pa ni /
de yang phar phyin bsdus pa las /
rgyun mi'ichad pa'i rnal 'byor gyis / /
bsam gtan bsgrub la brtson par bya / /
yang dang yang bzhing ngal so na / /
gtsubs pas me phyin mi 'gyur te / /
rnal 'byor tshul la'ang de bzhin du / /
khyad par ma thob gtang mi bya / /
zhes gsungs pa ltar bsgrub bo / /
gsum pabsgoms pas zhig gnas grub pa'i tshad la gsum /
zhi gnas grub pa dang ma grub pa'i mtshams bstan pa /
zhi gnas la brten nas lam bgrod tshul spyir bstan pa / /
khyad par du 'jig rten pa'i lam 'grod tshul bstan pa'o / /
dang po la gnyis /
dngos kyi don bstan pa /
yid byed dang ldan pa rtags dogs gcod dang bcas pa'o / /
dang po la gnyis /
shin sbyangs rdzogs par thob ma thob kyi sgo nas zhi gnas thob ma thob tu bstan pa dang /
shin sbyangs rdzogs par thob nas zhi gnas 'grub lugs bstan pa'o / /
dang po la lnga las /
dang po dogs pa 'god pani /
sngar bshad pa ltar sems dgu pa bying rgod phra mo dang bral bar thun ring po skyong nus shing /
de yang dran shes rgyu ldan du bsten pa'i 'bad rtsol la mi stobs par lhun grub tu 'jug pa'i ting nge 'dzin thob na zhi gnas thob pa yin nam min snyam na /
gnyis pa de'i lan ni /
ting nge 'dzin 'di thob pa la shin sbyangs ma thob na thob gnyis su yod pas shin sbyangs ma thob na zhi gnas rjes mthun pa yin gyi /
zhi gnas @# / /
dngos min te /
gsum pa shes byed ni /
dgongs 'grel las /
bcom ldan 'das byang chub sems dpa' de ji srid du sems la dmigs pa'i sems nang du yid la bgyid pa na lus shin tu sbyangs pa dang sems shin tu sbyangs pa ma thob pa de'i bar du yid la bgyid pa de la ci zhes bgyi /
byams pa /
zhi gnas ni ma yin te zhi gnas kyi rjes su mthun pa'i mos pa dang mtshungs par ldan pa yin par brjod par bya'o / /
zhes gsungs shing /
mdo rgyan las kyang /
de goms pa las 'du mi byed / /
de nas de yi lus dang sems / /
shin tu sbyangs pa che thob nas / /
yid la byed dang bcas zhes bya / /
zhes te yid la byed pa ni skabs 'dir zhi gnas so / /
sgom rim bar pa las kyang /
de ltar zhi gnas goms par byas pa de'i lus dang sems gang gi tshe shin tu sbyangs par gyur pa dang ji ltar 'dod pa bzhin du dmigs pa la sems dbang du gyur pa de'i tshe zhi gnas grub pa yin par rig par bya'o / /
zhes gsal bar gsungs so / /
shar phyin man ngag las kyang /
'di na byang chub sems dpa' gcig pu dben par gnas bcas la ji ltar bsam pa'i don yid la bya ste /
yid kyi brjod pa spangs nas sems nyid de ltar snang ba la lan mang du yid la bya ste ji srid du lus dang sems shin tu sbyangs pa ma skyes kyi bar du zhi ngas dang rjes su mthun pa'i yid la byed pa yin la /
gang gi tshe skyes pa de'i tshe zhi gnas yin no / /
zhes gsungs so / /
bzhi pa shin sbyangs ma thob gong gi ting nge 'dzin de 'dod pa'i sas bsdus kyang 'dod pa mnyam bzhag gi sar mi 'gyur ba ni /
'o na shin tu sbyangs pa ma skyes pa'i gong gi ting nge 'dzin de sa gang gis bsdus pa yin zhe na /
'dod pa'i sas bsdus so / /
de la de 'dra ba'i sems rtsa gcig pa yod kyang mnyam par ma bzhag pa'i sa yin gyi mnyam par bzhag pa'i sa zhes mi 'jog pa ni /
'gyod pa med pa dang dga' bde mchog dang shin sbyangs kyis ma bsgrubs pa'i rgyu mtshan gyis yin par sa'i dngos gzhi las bshad do /
lnga pa ting nge 'dzin de nyid 'dod sems rtse gcig ba'i ting nge 'dzin yin pa ni /
de ltar na shin sbyangs ma thob na dran pa nar mar ma bsten yang sems mi rtog par rang shugs kyis 'gro zhing de yang 'gro 'chag nyal 'dug gyi spyod lam thams cad dang 'dre thub pa ltar snang ba'i ting nge 'dzin ni 'dod sems rtse gcig pa zhes bya ba yin gyi zhi gnas dngos min no / /
gnyis pa la gnyis las /
dang po shin sbyangs ngos gzung zhing de skye tshul bshad pa la 'dun /
dang po ngos 'dzin pa ni /
'o na shin sbyangs thog lugs de ci 'dra zhig yin /
de thob nas zhi gnas su 'gro lugs kyang ji 'dra yin snyam na /
de la @# / /
shin sbyangs ni kun las btus las /
shin tu sbyangs pa /
nga zhe na /
lus dang sems kyi gnas ngang len rnams kyi rgyun gcod pa'i phyir lus dang sems las su rung ba nyid de sgrib pa thams cad sel ba'i las can no / /
zhes so /
gnyis pa kun btus kyi lung don ni /
lus sems kyi gnas ngan len ni lus sems dge ba'i bya ba la ji ltar 'dod 'dod du bkol du mi rung ba yin la /
de'i gnyen po lus sems shin sbyangs ni lus sems kyi gnas ngan len gnyis dang bral bas lus sems dge ba'i bya ba la bkol ba la shin tu las su rung ba'o / /
de yang nyon mongs spong ba la dga' ba la bar du gcod cing /
nyon mongs kyi phyogs su gyur pa'i lus kyi gnas ngan len nyon mongs spong ba la rtsol ba na lus lci ba sogs kyi las su mi rung ba dang bral nas ldang ba yang ba ni lus las rung ngo / /
de bzhin du nyon mongs spong ba la dga' ba la bar du gcod byed nyon mongs kyi phyogs su gyur pa'i sems kyi gnas ngan len nyon mongs spong ba'i phyir du rtsol ba na /
sems dge ba'i dmigs pa la gtod pa la dga' dgur 'jug tu mi rung ba dang bral nas /
sems dmigs pa la thogs pa med par 'jug pa ni sems las rung ngo / /
gsum pa de'i shes byed ni /
de ltar yang slob dpon blo brtan gyis /
de la lus las su rung ba ni /
lus kyi rang gi bya ba rnams la ldang ba yang ba gnag las 'byung ba'o / /
sems las su rung ba ni yang dag par yid la byed pa la zhugs pa'i sems kyi sim pa dang yang bar 'gyur ba'i rgyu sems las byung ba'i chos gzhan du gyur pa gang yin pa ste /
de dang ldan na dmigs pa la thogs pa med par 'jug pas de'i phyir sems las su rung ba zhes bya'o / /
zhes gsungs te /
mdor na shin sbyangs thob na nyon mongs spong ba la rtsol bar 'dod kyang /
las la ngan rang gi bya ba la 'jug pa ltar mtsher snang gis 'jug par dka' ba'i lus seMs las su mi rung ba log nas lus sems shin tu bkol bde ba dang ldan par 'gyur ro / /
de lta bu'i lus sems las rung yongs su rdzogs pa de yang ting nge 'dzin thog ma rnyed pa nas cha phra mo re 'byung bas /
je cher song ba las mthar shin sbyangs dang rtse gcig pa'i zhi gnas su 'gyur la /
de yang dang po phra bas rig dka' shing phyi nas ni rig sla ba 'byung bar nyan sa las gsungs so / /
bzhi pa shin sbyangs gnyis las thog mar sems shin sbyangs skye tshul ni /
mtshan nyid yongs su rdzogs shing brtag par sla ba'i shin sbyangs de skye ba'i lnga ltas ni /
ting nge 'dzin sgom pa la brtson pa'i gang zag de'i klad pa lci bem pa snyam byed pa skye ste /
mi bde ba'i lci ba ni min no / /
de skyes ma thag tu nyon mongs spong @# / /
ba la dga' ba'i bar chad byed pa'i sems kyi gnas ngan len dang bral bar 'gyur zhing de'i gnyen po sems shin sbyangs sngon la skye ste nyan sa las /
ji tsam de'i rags shing brtag par sla ba'i sems rtse gcig pa nyid dang sems dang lus shin tu sbyangs ba ring po mi thogs par skye bar 'gyur ba'i snga ltas su de'i klad pa lci bar snang ba skye bar 'gyur te /
de yang gnod pa'i mtshan nyid ni ma yin no / /
de skyes ma thag tu spong ba la dga' ba'i bar chad byed phan yon mongs pa rnams kyi phyogs su gyur pa sems kyi gnas ngan len gang yin pa de spong bar 'gyur zhing de'i gnyen po sems las su rung ba dang sems shin tu sbyangs pa yang skye bar 'gyur ro / /
zhes so / /
lnga pa de las lus shin sbyangs skye tshul ni /
de nas sems las rung gi shin sbyangs de skyes pa'i mthu la brten nas lus shin sbyangs skye ba'i rgyur gyur pa'i rlung lus la rgyu'o / /
rlung de lus kyi cha rnams la khyab par brgyus pa na lus kyi gnas ngan len dang bral bar 'gyur zhing lus kyi gnas ngan len gyi gnyen po lus shin sbyangs skye ste /
de yang lus thams cad rgyas na las su rung ba'i rlung gi mthus gang bzhin du snang bar 'gyur te /
nyan sa las /
de skyes pas lus shin tu sbyangs pa skye ba dang mthun pa 'byung ba chen po'i rlung dag lus la rgyu bar 'gyur te /
de dag rgyu ba'i dus na spong ba la dga' ba'i bar gcod byed pa nyon mongs pa'i phyogs su gyur pa lus kyi gnas ngan len gang yin pa de dang 'bral bar 'gyur zhing de'i gnyen po lus shin tu sbyangs pa lus thams cad rgyas te gang bzhin du snang bar 'gyur ro / /
zhes so / /
drug pa shin sbyangs de gnyis kyi khyad par ni /
de la lus shin sbyangs ni lus kyi nang gi reg bya ches yid du 'ong ba zhig yin gyi sems byung ni min te /
slob dpon blo brten gyis /
lus kyi reg bya'i khyad par dga' bas zin na lus shin tu sbyangs par rig par bya ste /
yid dga' na lus shin tu sbyangs par 'gyur ro zhes mdo las 'byung ba'i phyir ro / /
zhes so / /
bdun pa lus sems shin sbyangs kyi bde ba gnyis nas /
lus shin sbyangs kyi bde ba sngon du skye tshul ni /
de ltar lus shin sbyangs thog mar skyes pa'i tshe na rlung gi mthus lus la bde nyams chen po skyes pa la brten nas sems la yang dga' ba de'i nyams ches phul du byung ba 'byung ngo / /
gnyis pa shin sbyangs rdzogs par thob nas zhi gnas 'grub lugs dngos bstan pa la gnyis las /
dang bo dngos ni /
de'i rjes su shin sbyangs thog mar skyes pa'i shugs de rim gyis chung ngu 'gro ste /
de yang shin sbyangs zad nas 'gro ba min gyi rags pa des sems ha @# / /
cang g.yo bas de log nas grib ma ltar srab pa'i shin sbyangs mi g.yo ba ting nge 'dzin nang mthun pa 'byung ngo / /
sems dga' yal yal ba de yang log nas de nas sems dmigs pa la brten par gnas shing dga' ba chen pos bskyod pa'i ma zhi ba dang bral ba'i zhi gnas thob pa yin te /
gnyis pa de'i shes byed ni /
nyan sa las /
dang por de skyes par 'gyur pa de'i tshe na sems dga' ba dang sems shin tu nyams bde ba dang sems mchog tu dga' ba dang ldan pa la dmigs pa dang mngon par dga' ba dang bcas par yang snang bar 'gyur ro / /
de'i 'og tu shin tu sbyangs pa'i shugs dang po skyes pa gang yin pa de khad kyis khad kyis shin tu phra bar 'gyur zhing lus shin tu sbyangs pa grib ma lta bu dang ldan par 'gyur ro / /
sems dga' ba gang yin pa de yang spong bar 'gyur zhing sems zhi gnas kyis nye bar brtan zhing rab tu zhi ba'i rnam pas dmigs pa la 'jug par 'gyur ro / /
zhes so / /
de lta bu byung na yid byed dang bsam gtan dang po'i nyer bsdogs kyis bsdus pa'i zhi gnas thob pas mnyam par bzhag pa'i sa pa'i yid byed chung du thob par nyan sa las bshad do / /
gnyis payid byed dang dan pa'i rtags dogs gcod dang bcas pala gnyis /
yid byed dang ldan pa'i rtags dngos dang /
dogs gcod bshad pa'o / /
dang pola brgyad las /
dang po nyan sa las gsungs tshul+ni /
rang gzhan gyis yid byed thob pa rig par bya ba'i mtshan ma ni /
de ta bu thob pa des gzugs kyi las bsdus pa'i sems dang lus dang sems shin sbyangs dang /
rtse gcig pa bzhi po chung du thob pa dang zhi rags sam bden pa'i rnam pa can gyi lam gyis nyon mongs sbyong ba la nus pa dang ldan pa dang /
nang bu mnyam par bzhag pa na myur ba myur bar lus sems shin sbyangs skye ba dang /
'dod pa la 'dun pa dang gnyid la sogs pa'i sgrib pa lnga phal cher mi 'byung ba dang /
mnyam gzhag las lags pa'i tshe yang lus sems shin sbyangs 'ga' re dang ldan par nyan sa las gsungs so / /
gnyis pa yid byed de thob nas zhi gnas dag par 'gyur sla tshul ni /
rtags de dag dang ldan pa'i yid byed de thob nas ni zhi gnas kyi lam dag par 'gyur ba sla ste /
sems rtse gcig pa'i zhi gnas la mnyam par bzhag pa'i mjug tu /
myur por lus sems shin sbyangs 'dren nus pas shin sbyangs 'phel bar 'gyur la /
shin sbyangs ji tsam 'phel ba tsam gyis kyang zhi gnas 'phel bas phan tshun gcig gis gcig spel bar nyan sar bshad do / /
mdor na sems las su rung ba na rlung las rung du 'gyur la @# / /
de'i tshe lus shin sbyangs khyad par can 'byung zhing de byung na ting nge 'dzin khyad par can skye ba dang /
des kyang rlung las rung khyad par can du bsgrubs pas lus sems shin sbyangs 'dren no / /
gsum pa yon tan gzhan yang 'byung tshul nyan sa las gsungs pa ni /
gzhan yang nyan sa las /
mtshan ma thams cad la ni phyogs shing /
rnam par g.yeng ba med par bya ba'i phyir /
dang po nas nye bar gtod pas ni dran pa med cing yid la byed pa med par byed do / /
zhes dang por sems rtse gcig tu 'jog pa'i tshe dran pa dang yid la byed pa gzhan gang yang med par 'jog par bshad la /
de ltar goms par byas na nyan sa las /
khyod kyis ci nas kyang rtse gcig pa nyid la nye bar gtod pa dang /
nang gi sems kyi zhi gnas la nye bar gtod pa'i rim gyis /
sems kyi rgyud dang sems kyi rgyun thams cad mtshan ma med pa dang /
rnam par rtog pa med pa dang nye bar zhi bar 'gyur ba de lta de ltar sems gtad par gyis shig /
de ltar zhi gnas kyi sems thob pa na /
gal te brjed ngas pa dang ma goms pa'i nyes pas mtshan ma dang rnam par rtog pa dang /
nye ba'i nyon mongs pa dag gis snang bar 'gyur / /
sgo ston par 'gyur / /
dmigs par byed par 'gyur na /
de dag byung ngo cog la 'di lta ste /
nyes dmigs sngar mthong ba de nyid kyis dbang du byas te /
dran pa med pa dang yid la byed pa med par bya ste /
de ltar dran pa med pa dang yid la byed pa med pas dmigs pa de rnam par bshig cing rnam par bsal na snang ba med ba nyid la nye bar bzhag par 'gyur ro / /
bzhin bzang /
dmigs pa de ni phra ba dang rtogs par dka' ba yin pas khyod kyis de rtogs par bya ba'i phyir 'dun pa dang 'bad pa drag tu bya'o / /
zhes ting nge 'dzin skye tshul gsungs so / /
bzhi pa de'i don bkral ba ni /
de la gyis shig ces pa yan gyis ni snga ma ltar bskyangs pa las /
mtshan ma med pa sogs gsuM rim gyis skye tshul bstan to / /
de nas med par bya ste zhes pa yan gyis ni zhi gnas grub kyang de la goms pa chen po med pa sogs la brten nas blo la mtshan ma sogs snang bar 'gyur na /
sems de dag gi dbang du song ba'i nyis dmigs dran par byas la de dag gi rjes su mi 'brang bar ci yang mi bsam par 'jog dgos par bshad do / /
de nas 'gyur ro zhes pa yan gyis ni de ltar goms par byas pas mtshan ma la sogs pa gsum po gang byung ba de cir yang mi sems ba'i goms shugs kyis ched du gtad pa la ma ltos par rang zhir song ste /
gsum po de snang ba med pa la gnas nas de dag gis mi 'phrogs par bshad @# / /
la| lhag mas ni zhi gnas de phra ba dang /
de'i bshad pa rtogs dka' bar bstan to / /
snga ma mtshan ma rnams la blo mi phyogs tshul ni /
de la mtshan ma ni gzugs sogs yul lnga'i dang dug gsum gyi dang skyes pa dang bud med kyi mtshan ma bcu la bshad la /
de med par 'gyur tshul ni dang por gzugs sogs yul gyi mtshan ma sna tshogs shig 'char la /
shar ma thag rang zhi rang dag tu 'gro zhing mthar mnyam par bzhag pa na gzugs sgra sogs kyi mtshan ma mi 'char bar sems rig cing gsal ba dang bde shing nge ba tsam gyi rnam pa 'ba' zhig 'char ro / /
drug pa rnam rtog kun kyang rang zhir 'gro tshul ni /
de nas rnam rtog med par 'gyur tshul ni sngar ltar dran pa dang yid byed med par bzhag pas rnam rtog gang skyes pa rnams chu las chu bur byung ba bzhin du 'phro cher mthung mi thub par rang bzhin 'gro zhing de nas sngar ltar bskyangs pas myong rig dang bde bde bor snang ba de yang ched du bkag pa min par shar ma thag nas shun pa bud pa bzhin du gtad mi bzod par rang zhi rang dag tu 'gro ste /
bde ba dang myong rig rnams phra ru song ba'o / /
bdun pa de yang mnyam rjes kyi skabs so so'i khyad par ni /
de'i dus su mnyam par bzhag pa'i tshe rang gi lus la sogs pa'i snang ba gang yang mi 'char la /
sems ni nam mkha' dang dbyer med par song ba lta bu'i nyams 'char zhing /
de las langs pa na lus glo bur du byung ba lta bu'i nyams 'char ro / /
rjes kyi tshe yang zhe sdang la sogs pa'i nyon mongs kyi rnam rtog skyes pa rnams kyang sngar dang ye mi 'dra bar shugs zhan pa dang rgyun chen po mthud mi thub bo / /
brgyad pa sems gsal nyams che ba sogs kyang 'byung ba ni /
de rnams kyi skabs ni nye bar zhi bar 'gyur ba zhes pa'i skabs yin te /
gsal nyams che ba la khang pa'i ka ba dang rtsig pa sogs kyi rdul phra rab rnams kyang bgrang thub pa snyam byed pa dang /
gnas cha 'thug pas gnyid kyi tshe yang sngar ting nge 'dzin ma thob pa'i dus bzhin gyi gnyid mi 'ong bar ting nge 'dzin dang 'dres pa snyam 'byung la /
rmi lam gyi snang ba mang po dag pa sogs kyang byung ngo / /
gnyis padogs gcod la bzhi las dang po dog pani /
sngar bshad pa'i ting nge 'dzin de 'dra ba de thob na lam lnga'i skabs gang du 'jog snyam na /
gnyis pa de gcod pa ni /
sngar bshad pa de bdag med pa'i lta ba phyin ci ma log par nges nas lta thog tu bzhag ste bsgoms pa'i ting nge 'dzin yin na so skye'i skabs kyi thar lam du 'jog nus kyang /
de 'dra ba de min par bskyangs pa'i sgom yin na ni /
nyan sa las /
bsam gtan dang po'i dngos gzhi sgrub pa'i zhi rags kyi rnam pa @# / /
can du lta ba'i 'jig rten pa'i lam rnams kyang ting nge 'dzin 'di la brten nas sgrub par gsungs pa'i phyir /
phyi rol pa'i drang srong 'jig rten pa'i laM gyis ci yang med pa man chad kyi sa 'og ma la chags pa dang 'bral bar byed pa rnams kyis kyang 'di la brten nas lam gong mar bgrod dgos pas phyi nang gnyis ka'i ting nge 'dzin thun mong ngo / /
gsum pa de yang lam gtso rnam gsum gang rung gis zin na thar lam sogs su 'gyur ba ni /
gzhan yang bdag med phyin ci ma log par rtogs pa'i lta ba dang /
srid pa mtha' dag gi skyon legs par rtogs nas 'khor ba las yid 'byung zhing /
thar pa don gnyer gyi nges 'byung gi bsams pas zin na thar lam du 'gyur zhing /
byang chub sems kyis zin na ni theg chen gyi lam du yang 'gyur te /
dper na dud 'gro la zan changs gcig ster ba'i sbyin pa dang tshul khrims sna gcig bsrung ba yang bsam pa des zin na /
rim pa ltar thar pa dang thams cad mkhyen pa'i lam gyi tshogs su 'gyur ba dang 'dra'o / /
'on kyang 'dir ni lam gzhan zhig gis zin pa'i sgo nas thar pa dang kun mkhyen gyi lam du 'gro mi 'grod byed pa min gyi /
ting nge 'dzin de rang gi ngo bo'i sgo nas lam gang du 'gro dpyod pa yin no / /
bzhi ba des na bde gsal mi rtog pa la stong nyid kyi sgom yin min gnyis phyed dgos pa ni /
des na dran pa med pa dang /
yid la mi byed pa'i sgom la blos ma bcos pa dang /
'dzin med du ming btags pa'i bde gsal mi rtog pa la ni /
de kho na nyid kyi don la mnyam par bzhag pa'i stong nyid kyi sgom yin min gnyis yod pas legs par phyed pa shin tu gal che ste /
de kho na nyid kyi don ma rtogs pa la'ang rtogs par 'khrul sa shin tu che ba'i phyir ro / /
sngar bshad pa ltar ma phyed na ni chos 'di pa dang gzhan pa thun mong ba'i ting nge 'dzin la yang rnal 'byor bla med kyi rdzogs rim gyi gtso bor 'dzin pa 'ong bas zhib tu brtag par bya'o / /
gnyis pazhi gnas la brten nas lam 'grod tshul spyir bstan pa la drug las /
dang po de la brten nas lhag mthong bsgom pa gal che tshul+ni /
de ltar sngar bshad pa'i mi rtog pa'i ting nge 'dzin yid la byed pa thob pa des gsal ba dang mi rtog pa la sogs pa'i khyad par can gyi mi rtog pa de tsam zhig bskyang bar bya'am zhe na /
'di 'dra ba'i ting nge 'dzin rgyud la bskyed pa ni /
nyon mongs 'joms pa'i lhag mthong bskyed pa'i phyir yin pas de la brten nas lhag mthong ma skyes nas /
ting nge 'dzin de la ji tsam goms yang 'dod khams kyi nyon mongs rnams kyang spong mi nus na /
nyon mongs thams cad spong ba lta ci smos / /
de'i phyir lhag mthong bsgom dgos so / /
gnyis pa bsgom bya'i lhag mthong la gnyis yod tshul @# / /
ni| de yang nyon mongs mngon gyur spong ba'i 'jig rten pa'i lam gyis bgrod pa'i lhag mthong dang /
nyon mongs kyi sa bon rtsa ba nas spong ba'i 'jig rten las 'das pa'i lam gyis bgrod pa'i lhag mthong gnyis yod la /
snga ma ni sa 'og ma la rags pa dang gong ma la zhi bar lta ba'i zhi rags kyi rnam pa can dang /
phyi ma ni bden bzhi la mi rtag sogs bcu drug gi rnam pa can du lta ba'i sgom gnyis nyan sar gsungs pa'i gtso bo ni gang zag gi bdag med rtogs pa'i lta ba'o / /
gsum pa zhi gnas de phyi rol pa dang nang pa'i rnal 'byor pa kun gyi lam bgrod pa'i gzhi yin tshul ni /
de ltar na phyi rol pa zhi rags kyi rnam pa can gyi lam bsgoms nas nyon mongs mngon gyur spong ba dang /
nang pa sangs rgyas pa bdag med pa'i don bsgoms nas nyon mongs rtsa ba nas spong ba gang yin yang thog mar sngar bshad pa'i zhi gnas de ni phyi nang gnyis ka'i rnal 'byor pa rnams kyi nyon mongs spong ba'i gzhir dgos la /
der ma zad theg pa che chung gnyis kyi rnal 'byor ba gang gis kyang ting nge 'dzin de bsgrub dgos shing /
theg chen pa la yang sngags dang phar phyin theg pa'i rnal 'byor pa thams cad kyis kyang zhi gnas de bsgrub dgos pas /
zhi gnas 'di ni rnal 'byor ba thams cad kyi lam bgrod pa'i gzhir gal che'o / /
bzhi pa rang re nang par bdag med rtogs ma'i lhag mthong nyid med mi rung tshul ni /
sangs rgyas pa la ni lhag mthong gnyis kyi snga ma ni med mi rung min la /
phyi ma bdag med rtogs pa'i lhag mthong ni med mi rung gi yan lag go /
de yang sngar bshad pa'i zhi gnas bsam gtan dang po'i nyer bsdogs kyi sas bsdus pa zhig thob na /
de yan chad kyi bsam gtan nam gzugs med kyi zhi gnas ma thob kyang de la brten nas lhag mthong bsgoms pas 'khor ba'i 'ching ba mtha' dag las grol ba'i thar pa thob nus la /
bdag med pa'i de nyid ma rtogs shing ma bsgoms na sngar bshad pa'i zhi gnas dang /
de la brten nas 'jig rten pa'i lhag mthong gis ci yang med pa man chad kyi nyon mongs mngon gyur thams cad spangs pas srid rtse'i sems thob kyang 'khor ba las mi thar ba'i phyir te /
lnga pa de'i shes byed ni /
bsngags 'os bsngags bstod las /
khyod kyi chos la mi phyogs pa'i / /
skye bo gti mug gis ldongs pa / /
srid rtse'i bar du song nas kyang / /
sdug bsngal yang 'byung srid pa sgrub / /
khyod kyi bstan pa'i rjes 'gro ba / /
bsam gtan dngos gzhi ma thob kyang / /
bdud kyi mig ras btsa' bzhin du / /
srid pa dag ni zlog par bgyid / /
ces so / /
drug pa bla med kyi rnal 'byor pas kyang zhi gnas la brten nas lam bgrod dgos @# / /
pa ni /
de'i phyir rnal 'byor bla med pa'i rnal 'byor pas kyang zhi rags kyi rnam pa can gyi ji snyed pa la dmigs pa'i lhag mthong dang /
des bsgrubs pa'i zhi gnas mi skyed kyang zhi gnas shig bskyed dgos te /
de yang thog mar skye mtshams ni bskyed rim gyi skabs su skye ba yin no / /
gsum pa khyad par du 'jig rten pa'i lam bgrod tshul bstan pa la bzhi las /
dang po las dang po pa gnyis kyi khyad par nyan sa las bshad tshul ni /
'dir sems dgu pa nas bzung ste yid byed ma thob pa'i bar du ni yid la byed pa'i las dang po pa yin la /
yid byed thob nas nyon mongs sbyong 'dod pas mtshan nyid so sor rig pa'i yid byed sgom pa ni nyon mongs rnam sbyong gi las dang po bar nyan sar bshad do / /
gnyis pa de gnyis legs par phyed dgos pa ni /
nyan sa nas bshad pa 'di legs par ma nges na /
bsam gtan dang gzugs med kyi lam gyi dma' shos ni bsam gtan dang po'i nyer bsdogs yin la /
de la yid byed drug bshad pa'i thog ma mtshan nyid so sor rig pa yin pas /
nyer bsdogs kyis bsdus pa'i sems thog mar skye ba ni mtshan nyid so sor rig pa yin no snyam du 'khrul pa skye bar 'gyur ro / /
gsum pa de'i 'thad sgrub ni /
de ltar bzung na mi 'thad de /
'di ltar zhi gnas ma thob par bsam gtan dang po'i nyer bsdogs skye sa med la /
nyer bsdogs de ma thob na zhi gnas mi 'thob pa'i phyir dang /
mtshan nyid so sor rig pa dbyad sgom yin pas de bsgoms pas zhi gnas sngar ma thob gsar du sgrub mi nus pa'i phyir ro / /
bzhi pa bsam gtan dang po'i nyer bsdogs mtshan nyid so sor rig pa'i yid byed kyi sngon du /
dang po'i nyer bsdogs yid byed las dang po bzhi gnas thob dgos pa ni /
des na nyer bsdogs dang po'i yid byed drug gi thog ma ni nyer bsdogs kyis bsdus pa'i lhag mthong sgom pa'i 'og yin gyi /
nyer bsdogs dang po tsam gyi thog ma min te /
de'i gong du nyer bsdogs kyis bsdus pa'i zhi gnas 'gro dgos pas so / /
nyer bsdogs dang pos bsdus pa'i ting nge 'dzin ma thob gong gi ting nge 'dzin thams cad 'dod sems rtse gcig pa yin pas /
gzhung che ba rnams dang bstun na zhi gnas thob pa yang shin tu nyung bar snang ngo / /
'dir nyer bsdogs kyi yid byed drug gis 'dod pa la chags pa dang bral bar byed tshul ni tshigs mang dudogs pas ma bris so / / / /
gnyis pa lhag mthong la bslab pa'i tshul la bzhi /
lhag mthong gi tshogs bsten pa /
lhag mthong gi rab dbye /
lhag mthong sgom pa'i tshul /
bsgoms pas lhag mthong grub pa'i tshad do / /
dang po la gnyis /
lhag @# / /
mthong gi tshogs sten tshul spyir bstan /
khyad par du lta ba gtan la 'bebs tshul lo / /
dang po ni /
skyes bu dam pa la brten pa dang /
de las chos thos pa btsal ba dang /
tshul bzhin du sems pa ste /
lhag mthong gi tshogs gsum sgom rim par pa las gsungs so / /
'di la gsum las /
dang po gsung rab la thos bsam dgos tshul ni /
de yang gsung rab kyi gnad phyin ci ma log par mkhyen pa'i mkhas pa la brten nas dri ma med pa'i gzhung nyan te thos bsam gyi shes rab kyis de nyid rtogs pa'i lta ba bskyed pa ni /
lhag mthong gi rgyu'i tshogs med mi rung yin te /
yin lugs kyi don la phu thag chod pa'i lta ba med na /
ji lta ba rtogs pa'i lhag mthong gi rtogs pa skye ba mi srid pa'i phyir ro / /
gnyis pa shing rta chen po gang rung zhig gi rjes su 'brang dgos pa ni /
de 'dra ba'i lta ba yang drang don la mi rton /
nges don la rton pa zhig gis btsal dgos pas /
drang nges kyi khyad par shes nas nges don gyi gsung rab kyi don khong du chud dgos la /
'di yang tshad mar gyur pa'i shing rta'i srol 'byed chen po zhig gis dgongs pa bkral ba'i bstan bcos la ma brten na /
dmus long long khrid med par nyam nga ba'i phyogs su 'gro ba dang 'dra bas /
dgongs 'grel phyin ci ma log pa la brten par bya'o / /
gsum pa la gnyis las /
dang po klu sgrub kyi lugs la brten nas lta ba btsal dgos pa ni /
ji 'dra zhig la brten snyan na /
bcom ldan 'das nyid kyis bstan pa'i snying po yod med kyi mtha' thamS cad dang bral ba'i zab mo'i don 'grel bar mdo rgyud du ma nas shin tu gsal bar lung bstan pa'i 'phags pa klu sgrub ces sa gsum na yongs su grags pa de yin pas /
de'i gzhung la brten nas stong nyid rtogs pa'i lta ba btsal bar bya'o / /
gnyis pa klu sgrub kyi dgongs pa 'grel pa'i tshul ji ltar byung ba la drug las /
dang po phyi mo ba'i dbu ma ngos bzung ba ni /
'di la 'phags pa lha ni slob dpon sangs rgyas bskyangs dang /
legs ldan 'byed dang zla ba grags pa dang zhi ba 'tsho la sogs pa'i dbu ma pa chen po rnams kyis kyang slob dpon dang 'dra bar tshad mar mdzad pas yab sras gnyis ka dbu ma pa gzhan rnams kyi khungs yin pas /
snga rabs pa rnams de gnyis la gzhung phyi mo'i dbu ma pa zhes dang /
gzhan rnams la phyogs 'dzin pa'i dbu ma pa zhes tha snyad byed do / /
gnyis pa snga rabs pa'i ming 'dogs la dpyad pa la gsuM dang po tha snyad 'jog tshul gyi sgo nas ming btags pa ni /
snga rabs pa'i bshes gnyen kha cig na re /
tha snyad 'jog tshul gyi sgo nas ming btags pa'i dbu ma pa ni gnyis te /
tha snyad du phyi rol yod par 'dod pa mdo sde @# / /
spyod pa dang /
tha snyad du phyi rol med par 'dod pa rnal 'byor spyod pa'i dbu ma pa'o / /
gnyis pa don dam 'dod tshul gyi sgo nas ming btags pa ni /
don dam 'dod tshul gyi sgo nas ming btags pa yang gnyis te /
myu gu la sogs pa'i chos can dang bden med kyi snang ba tshogs pa don dam bden par 'dod pa sgyu ma rigs grub pa dang /
snang ba la spros pa rnam par bcad pa'i yongs gcod don dam bden par 'dod pa rab tu mi gnas par smra ba'o / /
de gnyis kyi snga ma ni slob dpon zhi ba 'tsho dang /
ka ma la shI la sogs yin par 'dod la /
sgyu ma lta bu dang rab tu mi gnas pa'i tha snyad ni rgya gar ba kha cig kyang 'dod do / /
gsum pa don dam 'dod tshul gyi ming don de rmongs pa yin tshul ni /
don dam 'dod tshul gyi sgo nas gnyis su bzhag pa ni rmongs pa ngo mtshar skyed pa'i rnam gzhag go /
zhes lots+tsha ba chen po gsung ngo / /
gsum pa dbu ma'i bstan bcas mdzad pa po dang /
mdo sde spyod pa dang rnal 'byor spyod pa'i dbu ma'i srol 'byed byung rim ye shes sdes bshad pa ltar 'thad pa ni /
'di la slob dpon ye shes sde na re /
'phags pa yab sras kyis dbu ma'i bstan bcos mdzad pa las phyi'i don yod med kyi tshul gsal bar ma mdzad la /
de'i 'og tu slob dpon legs ldan 'byed kyis rnam ri gtsam gyi lugs sun phyung ste tha snyad du phyi don yod pa'i lugs bzhag go /
de nas slob dpon zhi 'tshos rnal 'byor spyod pa'i gzhung la brten nas tha snyad du phyi don med pa dang /
don dam par sems rang bzhin med par ston pa'i dbu ma'i tshul mi 'dra ba zhig mdzad pas dbu ma pa rnam pa gnyis su byung zhing snga ma la mdo sde spyod pa'i dbu ma pa zhes dang /
phyi ma la rnal 'byor spyod pa'i dbu ma pa zhes btags so / /
zhes 'chad pa ni bstan bcos chen pos gsal bar byas pa'i byung rim de ltar du mngon no / /
bzhi pa slob dpon zla grags la tha snyad de dag mi rung ba ni /
'on kyang slob dpon zla ba grags pa ni tha snyad du phyi don yod par bzhed kyang grub mtha' smra ba gzhan dang sgo mi bstun pas mdo sde spyod pa zhes byar mi rung la /
bye brag smra ba dang mthun par 'dod pa yang mi rigs so / /
lnga pa phyi dar gyi mkhas pa'i thal rang gi tha snyad 'thad tshul ni /
gangs ri'i khrod kyi phyi dar gyi mkhas pa rnams dbu ma ba la thal rang gnyis kyi tha snyad byed pa ni tshig gsal dang mthun no / /
des na tha snyad du phyi rol 'dod mi 'dod gnyis su nges la /
stong nyid nges pa'i lta ba rgyud la bskyed tshul gyi sgo nas ming 'dogs na yang thal rang gnyis su nges so / /
drug pa slob dpon gang gi rjes su 'brangs pa la gsum las /
dang po bka' gdams gong ma dag zla ba'i rjes su 'brangs nas lta ba 'tshol ba jo bo'i dgongs par bstan pa ni /
'o na slob dpon de dag su'i rjes su @# / /
'brangs nas 'phags pa yab sras kyi dgongs pa 'tshol snyam na /
jo bo chen po slob dpon zla ba grags pa'i lugs la gtso bor mdzad pa'i rjes su 'brangs nas gdaMs ngag 'di'i bla ma gong ma chen po rnams kyang lugs de gtso bor 'dzin no / /
gnyis pa rje rang gis sangs rgyas bskyangs dang zla ba'i lugs gnyis gtso bo dang /
de'i rjes su legs ldan gal che bar bzhed tshul ni /
slob dpon zla bas ni rtsa she'i 'grel byed rnams kyi nang nas /
slob dpon sangs rgyas bskyangs kyis 'phags pa'i dgongs pa rdzogs par bkral bar gzigs nas lugs de gzhir 'jog cing /
slob dpon legs ldan 'byed kyi 'ang legs bshad mang po blangs la /
cung zad mi 'thad par snang ba rnams sun phyung nas 'phags pa'i dgongs pa 'grel lo / /
gsum pa dus kun tu zab don bshad par slob dpon 'di gnyis gal che tshul ni /
slob dpon 'di gnyis kyi 'grel pa rnams ni 'phags pa yab sras kyi gzhung 'chad pa la ches phul du byung bar mthong bas na /
'dir ni slob dpon sangs rgyas bskyangs dang zla ba'i zhabs kyi rjes su 'brangs nas 'phags pa yab sras kyi dgongs pa gtan la dbab bo / /
gnyis pakhyad par du lta ba gtan la 'bebs tshul la gsum /
nyon mongs can gyi ma rig pa ngos gzung ba /
de 'khor bar 'khor ba'i rtsa bar bstan pa /
bdag 'dzin de spong bar 'dod pas bdag med kyi lta ba btsal pa'o / /
dang po la lnga /
dang po chags sogs rig pa'i mthun phyogs gcig yin kyang gtso bo min pani /
rgyal bas chags sogs nyon mongs gzhan gyi gnyen po gsungs pa ni phyogs re'i gnyen po yin la /
ma rig pa'i gnyen po gsungs pa ni mtha' dag gi gnyen por 'gyur bas ma rig pa ni nyes skyon thams cad kyi gzhi yin te /
tshig gsal las /
sangs rgyas rnams kyis mdo yi sde sogs bden pa gnyis brten bstan pa rnam pa dgu / /
'jig rten rnams kyi spyod dor rgya che gang zhig 'dir ni yang dag bsgrags gyur pa / /
der ni 'dod chags bsal phyir gsungs pas zhe sdang zad par byed mi 'gyur / /
zhe sdang bsal bar bya phyir gsungs pas kyang ni 'dod chags zad par byed 'gyur min / /
gang zhig nga rgyal sogs zad bya phyir gsungs pa des kyang dri ma gzhan mi 'joms / /
de phyir de ni ches khyab ma yin gsung de dag dang de dag don chen min / /
gti mug zad par bya phyir gsungs pa gang yin des ni nyon mongs ma lus 'joms / /
nyon mongs mtha' dag gti mug la ni yang dag brten par rgyal ba rnams kyis gsungs / /
zhes so / /
de ltar na ma rig pa'i gnyen por de kho na nyid bsgom dgos la /
@# / /
de yang ma rig pa ngos ma zin na de'i gnyen po sgom mi shes pas ma rig pa ngos 'dzin pa shin tu gal che'o / /
gnyis pa spyir ma rig par rig pa'i mi mthun phyogs tsam 'jog kyang 'dir bden med rtogs pa'i rig pa'i mi mthun phyogs la byed pa ni /
de la ma rig pa ni rig pa'i zlog phyogs yin la /
rig pa yang gang rung rung la mi bya yi /
bdag med pa'i de kho na nyid rig pa'i shes rab bo / /
de'i zlog phyogs ni shes rab de med pa tsam dang de las gzhan pa tsam la mi rung bas de'i 'gal zla'o / /
gsum pa bdag 'dzin phra mo gnyis nyon mongs su bshad pa ni /
de ni bdag tu sgro 'dogs pa yin la /
de yang chos dang gang zag gi bdag tu sgro 'dogs pa gnyis yin pas chos kyi bdag 'dzin dang gang zag gi bdag 'dzin gnyis ka ma rig pa'o / /
bzhi pa ma rig pa des rang bzhin gang sgro 'dogs tshul ni /
des sgro 'dogs lugs ni chos rnams la rang gi ngo bosaM rang gi mtshan nyid kyis sam rang bzhin gyis grub pa yod par 'dzin pa'o / /
de yang nye bar 'khor gyis zhus pa las /
sna tshogs yid dga' me tog kha bye zhing / /
gser gyi khang mchog 'bar ba yid 'ong ba / /
'di na de la'ang byed po 'ga' med de / /
de dag rtog pa'i dbang gis bzhag pa yin / /
rtog pa'i dbang gis 'jig rten rnam btags te / /
zhes chos rnams rtog pa'i dbang gis bzhag par gsungs pa dang /
rigs pa drug cu pa las kyang /
'jig rten ma rig rkyen can du / /
gang phyir rdzogs pa'i sangs rgyas gsung / /
de yi phyir na 'jig rten 'di / /
rnam rtog yin zhes cis mi 'thad / /
ces gsungs pa'i don 'grel par 'jig rten rnams rang gi ngo bos ma grub pa /
rtog pas btags pa tsam du bshad cing /
brgya pa las kyang rtog pa med par 'dod chags la / /
sogs la yod nyid yod min na / /
yang dag don dang rtog pa zhes / /
blo dang ldan pa su zhig 'dzin / /
zhes gsungs shing /
de'i 'grel pa las kyang /
rtog pa yod pa kho nas yod pa nyid dang /
rtog pa med par yod pa nyid med pa de dag ni /
gor ma chag par thag pa bsdogs pa la btags pa'i sbrul ltar rang gi ngo bos ma grub par nges so / /
zhes rang gi ngo bos ma grub bzhin du btags pa'i cha nas chags sogs rnams thag pa la sbrul du btags pa dang 'dra bar bshad de /
de dang chags sogs rnams tha snyad du yod med mtshungs pa ni min no / /
lnga pa bdag 'dzin bye brag tu bshad pa la gnyis /
bdag 'dzin gnyis su bshad pa dang /
bdag 'dzin dang 'jig lha'i khyad par ro / /
dang po la gnyis las /
dang po bdag 'dzin gnyis rnam pa 'dra yang dmigs pas 'byed tshul ni /
rgyu mtshan de rnams kyis nas @# / /
dgag bya bden par 'dzin pa'i tshul ni /
thog ma med pa'i rtog pa'i dbang gis bzhag pa min par rang gi ngo bo'i sgo nas yul steng du grub par 'dzin pa yin la /
de'i zhen yul la bdag gam rang bzhin zhes zer ro / /
de nyid khyad gzhi gang zag gi steng du med pa ni gang zag gi bdag med dang /
mig rna sogs chos kyi steng du med pa ni chos kyi bdag med du gsungs pas /
rang bzhin de gang zag dang chos kyi steng du yod par 'dzin pa ni /
bdag gnyis kyi 'dzin par shugs kyis rtogs so / /
gnyis pa bdag 'dzin gnyis de ltar 'byed pa'i shes byed ni /
brgya pa'i 'grel pa las /
de la bdag ces bya ba ni gang zhig dngos po rnams kyi gzhan la rag ma las pa'i ngo bo rang bzhin te /
de med pa ni bdag med pa'o / /
de ni chos dang gang zag gi dbye bas gnyis su rtogs te /
chos kyi bdag med pa dang gang zag gi bdag med pa zhes bya'o / /
zhes pa ltar ro / /
gnyis pa de gnyis kyi khyad par la gsum las /
dang po ngar 'dzin 'jig lta'i dmigs pa la gang zag gis khyab pa ni /
gang zag gi bdag 'dzin gyi dmigs pa la mang pos bkur ba'i sde pa kha cig phung po lnga char dang /
kha cig sems gcig pu bdag lta'i rten nam dmigs par 'dod par 'jug pa las bshad cing /
sems kyang sems tsam pa dang dbu ma pa kun gzhi rnam shes 'dod pa kha cig kun gzhi rnam shes dang /
de mi 'dod pa'i legs ldan la sogs pa'i dbu ma pa kha cig dang /
nyan thos sde pa mang po yid kyi rnam shes dmigs par 'dod pa yod la /
'di dag gi lugs la yang lam sgom pa po dang /
'khor bar 'khor mkhan sogs kyi gang zag gi tha snyad 'jug pa'i don ni /
nga tsam dang /
nga de'i mtshan gzhir kun gzhi sogs 'jog pa'i tshul gnyis shes dgos so / /
bdag 'dzin gyi 'jig lta lhan skyes la ni /
'jug par phung po dmigs pa yin pa bkag cing 'grel par brten nas btags pa'i bdag dmigs par gsungs la /
phung po tshogs tsam yang tha snyad pa'i bdag min par gsungs pas dus gcig pa'i tshogs pa dang /
dus snga phyi'i phung po'i rgyun gyi tshogs pa gang yang dmigs pa min gyi /
nga'o snyam pa tsam zhig skye ba'i dmigs pa'i nga tsam dang /
gang zag tsam zhig la dmigs par bya la /
nga de'i mtshan gzhir ni phung po kha yar ba dang tshogs pa gnyis gang yang mi 'jog go /
'di yang lugs 'di'i khyad chos bla na med pa ste rgyas par gzhan du bshad zin to / /
gnyis pa bden 'dzin gnyis kyi dmigs pa'i khyad par ni /
'jig lta lhan skyes kyi dmigs pa la nga'o snyam pa'i blo ngang gis @# / /
skye ba dgos pas rgyud gzhan gyi gang zag rang gi mtshan nyid kyis grub par 'dzin pa'i lhan skyes gang zag gi bdag 'dzin lhan skyes yin yang /
gang zag de'i 'jig lta lhan skyes min no / /
bdag gir 'dzin pa'i 'jig lta lhan skyes kyi dmigs pa ni /
nga yi'o snyam pa'i blo lhan skyes kyi dmigs pa nga yi ba nyid yin gyi /
rang gi mig sogs dmigs par mi gzung ngo| |rnam pa ni dmigs pa de la dmigs nas nga yi ba rang gi mtshan nyid kyis grub par 'dzin pa'o / /
chos kyi bdag 'dzin lhan skyes kyi dmigs pa ni /
rang gzhan gyi rgyud kyi gzugs phung sogs dang /
mig rna sogs dang /
rgyud kyis ma bsdus pa'i snod la sogs pa'o / /
rnam pa ni sngar bshad pa ltar ro / /
'jug 'grel las /
gti mug ste ma rig pa dngos po'i rang gi ngo bo yod pa ma yin pa sgro 'dogs par byed pa /
rang bzhin mthong ba la sgrib pa'i bdag nyid can ni kun rdzob bo / /
zhes dang /
de ltar na srid pa'i yan lag gis yongs su bsdus pa nyon mongs pa can gyi ma rig pa'i dbang gis /
zhes gsungs pas yul la bden par 'dzin pa ma rig pa dang /
de nyid nyon mongs can gyi ma rig par bzhed pas chos kyi bdag 'dzin la nyon mongs dang shes sgrib tu 'jog pa'i tshul gnyis yod pa las /
'dir ni snga ma ltar ro / /
gsum pa bden 'dzin ma rig pa ngos bzung lugs de 'phags pa yab sras kyis bzhed par bstan pa ni /
de ni 'phags pa yab sras kyis kyang gsungs te /
stong nyid bdun cu pa las /
rgyu dang rkyen las skyes dngos rnams / /
yang dag par ni rtog pa gang / /
de ni ston pas ma rig gsungs / /
de las yan lag bcu gnyis 'byung / /
yang dag mthong phyir dngos stong par / /
legs shes ma rig mi 'byung ba / /
de ni ma rig 'gag pa yin / /
de phyir yan lag bcu gnyis 'gag /
ces gsungs te dngos po la yang dag par rtog pa ni de la yang dag par grub pa'am bden par 'dzin pa'o / /
'di ni rin chen phreng ba las /
ji srid phung por 'dzin yod pa / /
de srid de la ngar 'dzin yod / /
ces phung po bden 'dzin ma log bar du 'jig lta mi ldog par gsungs pa dang yang don 'dra'o / /
bzhi brgya pa las kyang /
lus la lus dbang ji bzhin du / /
gti mug kun la gnas 'gyur te / /
de phyir nyon mongs thams cad kyang / /
gti mug bcom pas bcom par 'gyur / /
rten cing 'brel par 'byung ba ni / /
mthong na gti mug 'byung mi 'gyur / /
de phyir 'bad pa kun gyis 'dir / /
gtam de kho na bsnyad par bya / /
zhes gsungs la /
de ltar gsungs pa'i gti mug @# / /
ni dug gsuM gyi ya gyal gyi gti mug ngos 'dzin pa'i skabs yin pas nyon mongs can gyi ma rig pa yin zhing /
ma rig pa de ldog pa la stong pa'i don rten 'byung gi don du shar ba'i rten 'brel zab mo'i don rtogs dgos par gsungs pas /
nyon mongs can gyi gti mug ni gzhung de'i 'grel par /
dngos po bden par sgro 'dogs pa la bshad pa ltar bya dgos so / /
tshul 'di ni bud d+ha pA li ta las 'phags pa'i dgongs pa bkral ba'i rjes su zhugs nas zla ba'i zhabs kyis gsal bar gsungs pa'o / /
gnyis pade 'khor ba'i rtsa bar bstan pa la drug /
dang po bdag 'dzin lhan skyes 'khor rtsar 'jog dgos kyi kun btags 'jog mi rung bani /
de ltar bdag gnyis su 'dzin pa'i ma rig pa sngar bshad pa de yang phyi nang gi grub mtha' smra ba rnams kyi 'dod pa thun mong ma yin pas btags pa'i gang zag rtag gcig rang dbang can dang /
gzung ba phyi rol gyi don shar la sogs pa'i phyogs kyi cha med kyi rdul phra rab dang /
de bsags pa'i rags pa dang /
'dzin pa nang shes rig snga phyi la sogs pa'i dus kyi cha med pa'i shes pa skad cig cha med dang /
de mthud pa'i shes pa'i rgyun dang /
de 'dra ba'i gzung 'dzin gyis stong pa'i gnyis med kyi rang rig bden par 'dod pa'i kun btags kyi gang zag dang /
chos kyi bdag 'dzin min gyi /
grub mthas blo bsgyur ma bsgyur thams cad la thun mong du yod pa /
grub mthas blo bslad pa la mi ltos par thog ma med pa nas rjes su zhugs pa lhan skyes kyi bdag 'dzin gnyis yin la /
de nyid 'dir 'khor ba'i rtsa bar gzung ste /
'jug pa las /
gang dag dud 'gror bskal mang brkyal gyur pa / /
des kyang ma skyes rtag 'di ma mthong la / /
ngar 'dzin de dag la yang 'jug mthong ste / /
zhes gsungs pa'i rigs pas sems can thams cad 'khor bar 'ching ba ni lhan skyes kyi ma rig pa yin pa'i phyir dang /
kun btags kyi ma rig pa ni grub mtha' smra ba de dag kho na la yod pas 'khor ba'i rtsa bar mi 'thad pa'i phyir ro / /
nyis pa lhan skyes kyi 'dzin stangs la kun btags kyi 'dzin tshul med pas /
'dzin tshul de bkag kyang mi phan pa ni /
'di la nges pa dmigs phyed par rnyed pa shin tu gal che ste /
de ltar ma shes na ni lta bas gtan la 'bebs pa'i dus su lhan skyes kyi ma rig pas ji ltar bzung ba'i don med par gtan la 'bebs pa gtso bor bzung nas de'i yan lag tu kun btags kyi 'dzin pa'i yul rnams sun 'byin pa mi @# / /
shes par lhan skyes kyi ma rig pa'i 'dzin stangs sun 'byin pa dor nas bdag gnyis 'gog pa na sngar bshad pa ltar gyi grub mtha' smra ba rnams kho nas btags pa rnams bkag pa'i bdag med tsam zhig gtan la 'bebs pas /
sgom pa'i tshe yang de tsam zhig sgom dgos te /
lta bas gtan la phab pa ni sgom pa'i don du yin pa'i phyir ro / /
gsum pa kun btags kyi zhen yul sun phyung ba tsam gyis lhan skyes kyi nyon mongs ldog na ha cang thal ba ni /
de'i phyir bsgoms nas mngon du gyur pa dang /
goms pa de mthar thug na yang de tsam zhig tu zad la /
de ltar kun btags kyi 'dzin pas btags pa tsam gyi bdag gnyis med par mthong bas /
lhan skyes kyi nyon mongs rnams ldog par 'dod na ha cang thal te /
'jug pa las /
bdag med rtogs tshe rtag pa'i bdag spong zhing / /
'di ni ngar 'dzin rten du'ang mi 'dod pa / /
de phyir bdag med shes pas bdag lta ba / /
dpyis kyang 'byin zhes smra ba shin tu mtshar / /
zhes gsungs shing 'grel pa las kyang /
phan tshun 'brel pa med pa'i don 'di nyid dpe'i sgo nas gsal bar bya ba'i phyir bshad pa /
rang khyim rtsig phug sbrul gnas mthong bzhin du / /
'di na glang chen med ces dogs bsal te / /
sbrul gyi 'jigs pa spong bar byed pa ni / /
kye ma gzhan gyi gnam por 'gyur nyid do / /
zhes gsungs te /
'di gang zag gi bdag med la gsungs kyang chos kyi bdag med la yang mtshungs te /
bdag med rtogs tshe kun btags bdag spong zhing / /
'di ni ma rig rten du'ang mi 'dod pa / /
de phyir bdag med shes pas ma rig pa / /
dpyis kyang 'byin zhes smra ba shin tu mtshar / /
zhes sbyar ro / /
bzhi pa 'jig lta dang ma rig pa gnyis 'khor rtsa yin kyang 'khor rtsa gnyis su mi 'gyur tshul ni /
gal te rin chen phreng ba las /
ji srid phung por 'dzin yod pa / /
de srid de la ngar 'dzin yod / /
ngar 'dzin yod na yang las te / /
las las kyang ni skye ba yin / /
zhes phung po bden 'dzin gyi chos kyi bdag 'dzin 'khor ba'i rtsa bar bshad pa dang /
'jug pa las /
nyon mongs skyon rnams ma lus 'jig tshogs la / /
lta las byung bar blo yis mthong gyur cing / /
zhes 'jig lta 'khor ba'i rtsa bar bshad pa gnyis 'gal te /
'khor ba'i rtsa ba mi mthun pa gnyis mi 'thad pa'i phyir ro zhe na /
skyon med de| 'di pa'i lugs kyis bdag 'dzin gnyis dmigs pas so sor 'byed kyi /
'dzin stangs kyi rnam pa mi 'dra ba med de /
gnyis ka yang rang gi mtshan nyid kyis grub par 'dzin pa'i rnam pa @# / /
can yin pa'i phyir dang /
'khor ba'i rtsa ba gnyis 'gal ba ni yul la 'jug pa'i 'dzin stangs mi mthun pa gnyis 'khor ba'i rtsa bar 'jog pa la byed pa'i phyir ro /
des na chos kyi bdag 'dzin 'jig lta'i rgyur ston pa na /
ma rig pa'i nang tshan gnyis rgyu 'bras bu ston cing /
de gnyis ka nyon mongs kyi rtsa bar ston pa na rang dang 'dzin stangs mi mthun pa'i nyon mongs gzhan thams cad kyi rtsa bar ston pa yin la /
tshul de yang de gnyis ka la yod pas mi 'gal te /
ma rig pa'i rigs 'dra snga phyi gnyis ka la 'khor ba'i rtsa bar mi 'gal ba bzhin no| |zla ba'i zhabs kyis 'jig lta la sgos su ma rig par gsal bar bshad pa ma byung yang /
gang zag dang chos so sor ma phye bar spyir dngos po bden 'dzin nyon mongs can gyi ma rig par gsungs shing /
gang zag gi bdag 'dzin yang gang zag rang gi mtshan nyid kyis grub par 'dzin par bzhed la /
'jig lta lhan skyes kyang 'khor ba'i rtsa bar mang du bshad pa dang /
bden 'dzin gyi ma rig pa las don gzhan du bzhed na 'khor ba'i rtsa ba 'dzin stangs mi mthun pa gnyis 'jog pa 'gal bas gnyis ka ma rig par bya'o / /
lnga pa bden 'dzin 'khor rtsar 'gyur tshul 'phags pa yab sras kyi bzhed par bstan pa ni /
sngar bshad pa'i ma rig pa lhan skyes kyis sgro btags pa'i yul de nyid la lhan skyes dang kun btags kyi nyon mongs gzhan thams cad kyis yul gyi khyad par re re bzung nas 'jug pas /
mig sogs kyi dbang po gzhan bzhi ga lus dbang la brten nas gnas kyi /
de las yul rang dbang+du mi gnas pa bzhin du nyon mongs gzhan thams cad kyang lhan skyes kyi ma rig pa la brten nas 'jug pas gti mug gtso bo yin par gsungs te /
lus la lus dbang ji bzhin du / /
gti mug kun la gnas 'gyur te / /
zhes pa'i brgya pa'i 'grel pa las /
'dod chags la sogs pa dag kyang gti mug gis kun du btags pa'i dngos po'i rang bzhin kho na la /
sdug pa dang mi sdug pa la sogs pa'i khyad par sgro 'dogs par 'jug pa nyid kyi phyir gti mug las tha mi dad par 'jug par 'gyur zhing /
gti mug la brten par yang 'gyur te /
gti mug gtso bo nyid kyi phyir ro / /
zhes gsungs so / /
des na gti mug gis yul rnams la rang gi mtshan nyid kyis grub par bzung ba na /
gzung ba'i yul de rang gi yid dang mthun pa zhig yin na /
de la dmigs nas 'dod chags dang /
gal te rang gi yid dang mi mthun par snang na ni de la khong khro skye la /
ci ste yul de yid dang mthun mi mthun @# / /
gang du yang mi snang ba tha mal pa bar mar gnas pa zhig yin na ni /
de la dmigs nas gzhan gnyis mi skye yang gti mug gi rigs 'dra phyi ma skye ste /
rigs pa drug cu pa las /
gnas bcas sems dang ldan rnams la / /
nyon mongs dug chen cis mi 'byung / /
gang tshe tha mal 'dug pa yang / /
nyon mongs sbrul gyis zin par 'gyur / /
zhes gsungs te /
de'i 'grel par sngar bzhin bshad do / /
phung po bden 'dzin las 'jig lta skye ba rin chen phreng ba'i yang dgongs par snang zhing /
nyon mongs lhag ma'i skye tshul ni skyes bu 'bring gi skabs su bshad pa las dpags nas shes par bya'o / /
drug pa nyon mongs skye tshul gyi rim pa rnam 'grel las kyang shes par bya tshul ni /
yang rnam 'grel las /
gang zhig bdag mthong de la ni / /
nga zhes rtag tu zhen par 'gyur / /
zhen pas bde la sred 'gyur te / /
sred pas skyon rnams sgrib par byed / /
yon tan mthong bas yongs sred pa / /
nga'i zhes de yi sgrub byed len / /
des na bdag la mngon chags pa / /
de srid de ni 'khor bar 'gyur / /
zhes gsungs pa ltar yang shes par bya ste /
'di'i lugs dang sngar bshad pa'i bdag 'dzin gnyis 'jog tshul mi 'dra yang nyon mongs skye tshul gyi rim pa 'di la brten nas shes par byar yod do / /
de yang dang por nga'o snyam pa'i dmigs pa nga rang gi mtshan nyid kyis grub par bzung ba na bdag la chags pa skye /
des ni bdag gi bde ba la sred pa skyed la /
bdag gi bde ba yang bdag gi ba rnams la ma ltos par rang dbang med pas bdag gi ba la sred la /
des ni de'i skyon bsgribs nas de la yon tan mthong du 'jug go /
de nas ni bdag gi ba rnams bdag gi bde ba sgrub byed du len no / /
de ltar skyes pa'i nyon mongs kyis ni las 'du byed la /
las kyis kyang 'khor bar nying mtshams sbyor te /
stong nyid bdun cu pa las /
las ni nyon mongs rgyu mtshan can / /
'du byed nyon mongs las bdag nyid / /
lus ni las kyi rgyu mtshan can / /
gsum ga'ang ngo bo nyid kyis stongs / /
zhes gsungs so / /
de lta bu'i tshul gyis 'khor bar 'khor ba'i rim pa la nges pa rnyed rnyed du sbyang ngo / /
gsum pabdag 'dzin de spong bar 'dod pas bdag med kyi lta ba btsal bala gnyis /
ma rig pa de spong 'dod na bdag med rtogs pa'i lta ba 'tshol dgos pa'i rgyu mtshan /
bdag med rtogs pa'i lta ba skyed pa'i tshul lo / /
dang pola bzhi las /
dang po ma rig pa spong 'dod kyang lta ba rnam dag rgyud la skye ba'i don du mi 'bad pa rmongs rtul yin pani /
sngar bshad pa'i ma rig pa bdag 'dzin @# / /
gnyis spangs te zad pa zhig ni 'dod dgos kyang dgos la 'dod kyang 'dod par snang ngo / /
de lta na'ang de ltar 'dod bzhin du bdag 'dzin 'khor ba' rtsa bar 'gra chul shes pa la mi 'bad pa dang /
de'i phyogs mthong yod kyang bdag 'dzin gyis bzung ba'i yul nges don gyis lung rigs kyis legs par bkag nas bdag med kyi lta ba rnam dag rgyud la bskyed pa'i don du mi 'bad pa ni dbang po shin tu rtul ba yin te /
thar pa dang thams cad mkhyen par bgrod pa'i lam gyi srog stor yang ji mi snyam par 'jog pa'i phyir ro / /
gnyis pa bdag 'dzin spong dgos par bstan pa la gnyis /
bstan bcos las gsungs tshul dang /
mdo las gsungs tshul lo /
dang po la lnga las /
dang po dpal ldan chos grags kyis gsungs tshul ni /
des na /
dpal ldan chos grags kyis /
'di yul sun phyung med par ni / /
de spong bar ni nus ma yin / /
yon tan skyon dang rjes 'brel ba'i / /
'dod dang sdang sogs spong ba ni / /
de dag yul la ma mthong bas / /
yin gyi phyi tshul dag gis min / /
zhes phyi rol gyi spang bya tsher ma zug pa lta bu de 'don pa na /
des ji ltar bzung ba'i yul sun 'byin pa la mi ltos par khab lta bus rtsa ba nas 'don pa ltar /
nang sems kyi steng gi spang bya spong ba na de ltar byed pa min gyi /
'on kyang bdag 'dzin lta bu des yul la ji ltar bzung ba'i don de med par mthong nas spong dgos par gsungs so / /
gnyis pa dpal ldan zla bas gsungs tshul ni /
dpal ldan zla bas kyang chags sogs nyon mongs dang skye rga sogs kyi skyon thams cad bdag 'dzin las 'byung bar mthong ba na /
de 'gog cing spong 'dod 'byung la /
de'i tshe bdag 'dzin gyis sgro btags pa'i yul gang zag gi bdag rnal 'byor pas rigs pas 'gog par gsungs te /
'jug pa las /
nyon mongs skyon rnams ma lus 'jig tshogs la / /
lta las byung bar blo yis mthong gyur cing / /
bdag ni 'di yi yul du rtogs byas nas / /
rnal 'byor pa yis bdag ni 'gog par byed / /
ces gsal bar gsungs so / /
de yang de kho na nyid sgom pa pos bya dgos pas rnal 'byor pas zhes gsungs so| |gsum pa mgon po klu sgrub kyi'ang dgongs pa yin pa ni /
tshul 'di ni mgon po klu sgrub kyi'ang dgongs pa dam pa yin te /
rigs pa drug cu pa las /
de ni lta ba kun gyi rgyu / /
de med nyon mongs mi skye ste /
de phyir de ni yongs shes na / /
lta dang nyon mongs yongs su 'byung / /
gang gis de shes 'gyur snyam na / /
brten nas 'byung ba mthong ba ste / /
brten nas skyes pa ma skyes par / /
de nyid mkhyen pa'i @# / /
mchog gis gsungs / /
zhes lta ba nyon mongs can dang /
nyon mongs gzhan kun gyi rgyur gyur pa'i dngos por khas len zhes pa'i bden 'dzin de /
brten nas 'byung ba'i rgyu mtshan gyis rang bzhin gyis ma skyes pa'i dngos po'i de nyid rtogs pas spong bar bstan la /
rang bzhin de med par mthong ba ni /
dngos po rang bzhin gyis grub par 'dzin pa'i yul sun phyung ba med par mi 'byung ba'i phyir ro / /
bzhi pa 'phags pa lhas gsungs tshul ni /
'di dang mthun par 'phags pa lhas gsungs pa ni sngar drangs zin la /
yang bzhi brgya pa las /
yul la bdag med mthong na ni / /
srid pa'i sa bon 'gag par 'gyur / /
zhes bdag 'dzin gyis bzung ba'i dmigs yul gyi bdag med par mthong bas srid pa'i rtsa ba ma rig pa gcod par gsungs so| |lnga pa zhi ba lhas kyang de ltar gsungs tshul ni /
rje btsun zhi ba lhas kyang /
gang zag stong pa nyid ni de ltar shin tu grub pa yin no / /
de'i phyir rtsa ba chad pas nyon mongs pa thams cad kun du mi 'byung ngo / /
gnyis pa mdo las gsungs tshul ni /
'phags pa de bzhin gshegs pa'i gsang ba'i mdo las ji skad du /
zhi ba'i blo gros /
'di lta ste dper na shing rtsa ba nas chad na yal ga dang lo ma dang yal ga phra mo thams cad bskams par 'gyur ro / /
zhi ba'i blo gros /
de bzhin du 'jig tshogs lta ba nye bar zhi na nyon mongs pa dang nye ba'i nyon mongs pa thams cad zhi bar 'gyur ro zhes gsungs pa lta bu'o / /
zhes gang zag rang bzhin gyis grub pas stongs pa'i stong pa nyid du rtogs pa bsgoms pas 'jig lta ldog pa dang /
de log na nyon mongs gzhan thams cad ldog par gsungs la /
gang zag gi bdag 'dzin gyi yul sun ma phyung bar bdag med rtogs pa mi srid pa'i phyir ro / /
lung des ni 'jig lta nyon mongs gzhan thams cad kyi rtsa bar bstan te /
de ma rig pa las don gzhan yin na 'khor ba'i rtsa ba mi mthun pa gnyis yod par 'gyur bas de yang ma rig par bya'o / /
gsum pa bdag 'dzin spong ba la lung rigs kyi dpyad pa gal che bar bstan pa ni /
mdor na zab mo'i gsung rab kyi don 'grel ba'i mkhas mchog du mas /
de kho na nyid kyi don gtan la 'bebs pa na lung rigs du mas rnam par dpyod pa ni /
phyin ci log gi 'dzin pas ji ltar bzung ba'i bdag de med pa dang /
bdag des stongs par ma mthong bar bdag med dang stong nyid rtogs mi nus par gzigs nas de ltar mdzad pa 'di la nges pa rnyed pa gal che'i / /
bzhi pa la gnyis las /
dang po bdag 'dzin spong ba la de'i zhen yul sun phyung dgos @# / /
pa ni /
'di ltar 'khor bar 'ching ba'i rtsa ba'i phyin ci log gi yul bkag pa'i don ma bsgoms na /
de las gzhan pa'i don zab par 'dod pa bsgoms kyang bdag 'dzin la ci yang mi gnod de /
blo bdag med dang stong pa nyid kyi de kho na la ma zhugs par bdag 'dzin ldog pa mi srid pa'i phyir dang /
bdag 'dzin gyi yul sun ma phyung bar de'i yul la yid bar 'gro ba tshur bsdus pa tsam byas kyang des ni bdag med la zhugs par 'jog mi nus pa'i phyir ro / /
gnyis pa de'i rgyu mtshan la gsum las /
dang po spyir nga'i 'dzin tshul la gsum yod pa ni /
de'i rgyu mtshan ni yid yul la 'jug pa na dmigs pa de bden par 'dzin pa zhig dang /
bden med du 'dzin pa zhig dang /
de gnyis gang gis kyang khyad bar du ma byas par 'dzin pa zhig dang gsum yod pas /
bden med du ma bzung yang bden par 'dzin mi dgos pa bzhin du bdag gnyis la ma zhugs kyang bdag med gnyis la zhugs mi dgos te /
blo phung po gsum pa la gnas pa mtha' yas pa zhig yod pa'i phyir ro / /
gnyis pa bden 'dzin gang la 'khrul ba'i gzhi de nyid ji ltar bzung ba ltar med par gtan la phabs dgos pa ni /
bdag tu 'dzin pa gnyis kyang gtso bor gang zag dang chos kyi dngos po la dmigs nas 'jug pas /
gang la 'khrul ba'i gzhi de nyid ji ltar bzung ba ltar du med par gtan la dbab dgos te /
de lta ma yin na rkun ma nags la song ba'i rjes spang la rtsad gcod pa dang 'dra'o / /
des na de ltar gtan la phab pa'i don bsgoms pas 'khrul pa zad par byed pas /
de 'dra ba'i stong pa ni de kho na nyid kyi don mchog yin gyi /
de dor ba'i de kho na nyid kyi don logs shig tu gtan la phab pa ni /
'dod pas btags pa tsam du zad pas gsung rab kyi don las phyi rol tu gyur par zungs shig /
gsum pa bden 'dzin ldog na 'khor ba las ldog par mthong nas de kho na nyid kyi lta ba rtogs pa la gces spras dgos pa ni /
de ltar na skyes pa dang bud med sogs gang zag dang /
gzugs tshor sogs chos kyi spros pa la bden par 'dzin pa'i ma rig pa ni bdag med pa'i stong nyid rtogs pa'i lta ba rnyed nas de bsgoms pas ldog la /
de log na bden 'dzin gyi yul la dmigs nas sdug mi sdug sogs kyi mtshan ma sgro 'dogs pa'i tshul min yid byed kyi rnam rtog ldog go /
de log na 'jig lta'i rtsa ba can gyi chags sogs nyon mongs gzhan rnams ldog go /
de log na des kun nas bslang ba'i las ldog go /
de log na las kyis 'phangs pa'i 'khor bar rang dbang med par skye ba ldog pas thar pa 'thob bo snyam du nges pa brtan po bskyed la /
de nas de kho na nyid kyi lta ba @# / /
phu thag chod par btsal te /
rtsa she las /
las dang nyon mongs zad pas thar / /
las dang nyon mongs rnam rtog las / /
de dag spros las spros pa ni / /
stong pa nyid kyis 'gag par 'gyur / /
zhes so / /
de ltar 'khor ba ldog 'jug gi rim pa shes nas de kho na nyid kyi don rtogs pa la gces spras su byed pa dgos kyi /
dmigs legs par ma phyed pa'i tom 'jug gis mi 'ong ngo / /
gnyis pabdag med rtogs pa'i lta ba skyed pa'i tshul+la gsum /
bdag med kyi lta ba gnyis bskyed pa'i rim pa dang /
lta ba gnyis rim can du bskyed pa dngos /
kun rdzob dang don dam gyi bden pa rnam par gzhag pa'o / /
dang pola dngos dang /
de'i rgyu mtshan gnyis las /
dang poni /
bdag 'dzin gnyis kyi skye rim la chos kyi bdag 'dzin gyis gang zag gi bdag 'dzin skyed pa yin yang /
bdag med kyi de nyid la 'jug pa na sngon du gang zag gi bdag med kyi lta ba bskyed nas /
de'i 'og tu chos kyi bdag med rtogs pa'i lta ba bskyed dgos so / /
de yang rin chen 'phreng ba las /
skyes bu sa min chu ma yin / /
me min rlung min nam mkha' min / /
rnam shes ma yin kun min na / /
de las gzhan na skyes bu gang / /
skyes bu khams drug 'dus pa'i phyir / /
yang dag ma yin ji lta bar / /
de bzhin khams ni re re yang / /
'dus phyir yang dag nyid du min / /
zhes sngon du gang zag dang /
de nas der btags pa'i gzhi sa la sogs pa'i khams rnams rang bzhin med par gsungs pa ltar ro / /
tshig gsal dang nyud d+ha pA li ta las kyang /
de kho na nyid la 'jug pa na thog mar gang zag gi bdag med nas 'jug par bshad pa'i phyir dang /
zhi ba lhas kyang de bzhin du gsungs pa'i phyir ro / /
gnyis pa de'i rgyu mtshan la gnyis las /
dang po rigs pas sgrub pa ni /
de ltar bya dgos pa'i rgyu mtshan ni / /
gzhi gang zag dang chos kyi steng du nges rgyu'i bdag med la phra rags med kyang khyad gzhi'i gnad kyis gang zag gi steng du nges sla la chos kyi steng du nges dka'i ba'i phyir te /
dper na chos kyi bdag med de mig rna sogs kyi steng du nges dka' zhing gzugs brnyan sogs kyi steng du nges sla bas /
de rnams snga ma'i steng du bdag med gtan la 'bebs pa'i dper 'jog pa bzhin no / /
gnyis pa lung gis sgrub pa ni /
don 'di la dgongs nas ting nge 'dzin rgyal po las kyang /
ji ltar khyod kyis bdag gi 'du shes ni / /
shes pa de bzhin kun la blos sbyar bya / /
chos rnams thams cad de yi ngo bo nyid / /
yongs su dag pa nam mkha' lta bu yin / /
gcig gis kyang ni thams cad shes / /
gcig gis kyang ni thams cad mthong / /
zhes @# / /
nga'o snyam pa'i bdag gi 'du shes gang la 'jug pa'i nga'i gnas lugs legs par shes pa na mig rna sogs nang dang /
bum pa sogs phyi'i chos kun la de'i rigs pa sbyar nas /
de dang mtshungs par shes par bya bas na /
chos gcig gi ngang tshul shes shing mthong bas chos gzhan thams cad kyi rang bzhin yang shes pa dang mthong bar nus par gsungs so / /
gnyis palta ba gnyis rim can du bskyed pa dngosla gnyis /
gang zag gi bdag med gtan la dbab pa dang /
chos kyi bdag med gtan la dbab pa'o / /
dang po la gnyis /
gang zag ngos gzung ba dang /
de rang bzhin med par gtan la dbab pa'o / /
dang pola bzhi las /
dang po gang zag ngos bzung ba dngosni /
gang zag ces pa ni lha la sogs pa rigs drug gi gang zag dang /
so skye dang 'phags ba'i gang zag sogs yin la /
de yang dkar nag gi las gsog pa po dang /
de'i 'bras bu myong ba po dang /
'khor bar 'khor mkhan dang /
thar pa'i don du lam sgom pa po dang /
thar pa thob pa po sogs so / /
gnyis pa gang zag phung po la btags tsam du bstan pa'i mdo'i don bkral ba ni /
'di yang 'jug 'grel sogs su mdo drangs pa las /
bdag ces bya ba bdud kyi sems / /
khyod ni lta bar gyur pa yin / /
'du byed phung po 'di stong ste /
'di la sems can yod ma yin / /
ji ltar yan lag tshogs rnams la / /
brten nas shing rtar brjod pa ltar / /
de bzhin phung po rnams brten nas / /
kun rdzob sems can zhes bya'o / /
zhes tshigs bcad dang pos don dam par gang zag med pa'i gang zag gi bdag med bstan te /
rkang pa dang pos gang zag gi bdag 'dzin bdud kyi sems su dang /
gnyis pas de ltar 'dzin mkhan lta ngan gyi dbang du gyur pa dang /
gsum pa dang bzhi pas phung po gang zag gi bdag gis stongs par gsungs la /
tshigs bcad gnyis pas gang zag tha snyad du yod par ston te /
de yang rkang pa dang po gnyis kyis dpe dang /
tha ma gnyis kyis don du sbyar nas gang zag phung po la brten nas btags pa tsam du bstan to / /
gsum pa btags chos gang zag de ngar 'dzin lhan skyes kyi dmigs yul du 'jog tshul ni /
mdo 'dis phung po'i tshogs pa gang zag gi gdags gzhir gsungs shing /
gdags gzhi btags chos su mi 'thad la /
phung po'i tshogs pa ni dus gcig dang snga phyi ba'i tshogs pa gnyis ka la bya dgos pas phung po'i tshogs rgyun gang zag tu 'jog pa mi 'thad la /
tshogs pa gdags gzhir 'jog pa na tshogs pa can yang gdags gzhir 'jog pas /
de gnyis ka yang gang zag tu mi rigs te /
'jug pa las /
mdo las phung po @# / /
brten nas yin gsungs pa /
de phyir phung po 'dus tsam bdag ma yin / /
zhes dang /
gang phyir ston pas phung po bdag go zhes / /
gsungs pa de phyir phung po bdag 'dod na /
de ni phung las gzhan bdag 'gog pa ste /
gzungs bdag min sogs mdo gzhan gsungs phyir ro / /
zhes gsungs pas dge sbyong dang bram ze gang dag bdag dang bdag gir lta ba ni phung po lnga po 'di kho na la lta ba'o / /
zhes gsungs pas kyang phung po las ngo bo tha dad pa'i bdag ngar 'dzin lhan skyes kyi dmigs par yod pa ni kho na'i sgras bkag la /
de bkag nas phung po ngar 'dzin gyi dmigs par ston pa yang min te /
yin na ni mdo gzhan las phung po lnga bdag yin pa bkag pa dang 'gal bar 'gyur te /
ngar 'dzin gyi dmigs rnam gnyis kyi nang nas dmigs pa'i yul yin na bdag tu gzhag dgos pas so / /
des na mdo las phung po la lta bar gsungs pa'i don ni /
phung po la btags pa'i bdag la dmigs par byed pa la bshad dgos so / /
bzhi pa des na yod med kyi bdag so sor 'byed dgos pa ni /
de'i phyir ba tsam la bdag tu byas pa tha snyad du yod pa dang /
gang zag rang bzhin gyis grub pa la bdag tu byas pa ni tha snyad tsam du'ang med par gsungs pa so sor phyed par bya yi / /
lugs 'dis gang zag gi bdag tha snyad du yod par 'dod ces mi bya'o / /
de 'dra ba'i gang zag gi ngos 'dzin ni lugs bla na med pa 'di'i khyad chos te /
'di legs par nges pa ni thun mong min pa'i gang zag gi bdag med rtogs pa'i thabs bzang po zhig go / /
gnyis pa la gsum /
nga rang bzhin med par gtan la dbab pa dang /
nga yin ba rang bzhin med par gtan la dbab pa dang /
de la brten nas gang zag sgyu ma lta bur 'char tshul bstan pa'o / /
dang po la gnad bzhi tshang ba'i sgo nas gang zag gi bdag med rtogs pa'i lta ba skye tshul dang /
khyad par gnad gsum pa dang bzhi pa rgyas par bshad pa gnyis /
dang po la bzhi las /
dang po dgag bya nges pa'i gnad ni /
'di la gnad bzhi yod pa'i dang po ni rang rgyud la brtags te gang zag gi bdag tu 'dzin lugs ngos zin par bya ba yin te /
de ni sngar bshad do / /
gnyis pakhyab pa nges pa'i gnad la gnyis las /
dang po gang zag rang bzhin gyis grub na gcig dang tha dad gang rung las mi 'da' ba ni /
gang zag de rang bzhin gyis grub na phung po dang ngo bo gcig dang tha dad gang rung du grub dgos kyi /
de gnyis las gzhan du grub thabs med par thag bcad pa'o / /
gnyis pa spyir zla bcas zla med dngos su 'gal bas gcig dang du ma gang yang min pa'i phung gsum sel ba ni /
de ni spyir bum pa dang ka ba zhes pa lta bu zla bcas su tshur yongs su gcod pa na /
zla med yin pa phar rnam par @# / /
gcod cing /
bum pa zhes pa lta bu zla med du tshur yongs su gcod pa na /
zla bcas yin pa phar rnam par gcod pa myong bas grub pas /
gcig dang du ma gang yang min pa'i phung gsum med la /
de'i phyir ngo bo gcig dang tha dad gnyis gang yang min pa yang mi srid par nges par byed pa'o / /
gsum pa ni gang zag dang phung po gnyis rang bzhin gyis grub pa'i ngo bo gcig yin pa la gnod pa mthong ba'o / /
bzhi pa ni de gnyis rang bzhin gyis grub pa'i tha dad yin pa la gnod byed legs par mthong ba'o / /
de ltar bzhi tshang na de nas gang zag gi bdag med pa'i de kho na nyid rtogs pa'i lta ba rnam dag skye'o / /
gnyis pa gad gsum pa dang bzhi pa rgyas par bshad pa la gnyis kyi /
dang po bdag phung gnyis rang bzhin gyis gcig yin pa 'gog pa la bcu las /
dang po ni /
de la bdag phung gnyis rang bzhin gyis grub pa'i ngo bo gcig yin na /
skyon gsum yod pa'i gnod byed dang po bdag khas blangs pa don med pa ni /
de gnyis ngo bo gcig pa de rang bzhin gyis grub na dbye ba gtan med pa'i gcig tu 'gyur te /
ngo bo gcig pa don dam du grub na de gnyis blo gang la snang yang tha dad du mi snang dgos pa'i phyir ro / /
de'i rgyu mtshan ni rdzun pa kun rdzob pa la snang tshul dang gnas tshul mi mthun pa 'ong ba mi 'gal yang /
bden par grub pa la de gnyis 'gal dgos pa'i phyir te /
bden grub gang la snang ba'i blo de la de'i gnas tshul ji lta ba bzhin snang dgos pa'i phyir ro / /
de ltar na bdag ngo bo nyid kyis grub par khas blangs pa ni phung po 'dor len byed pa po bsgrub pa'i don du yin la /
phung po dang gcig tu song na de mi rung ba'i phyir ro / /
de ni rtsa she las kyang /
nye bar len pa ma gtogs pa'i / /
bdag yod ma yin byas pa'i tshe / /
nye bar len nyid bdag yin na / /
khyod kyi bdag ni med pa yin / /
zhes gsungs so / /
gnyis pa bdag mang por 'gyur ba ni /
bdag phung po rnams dang gcig tu grub na gang zag gcig la yang phung po du ma yod pa bzhin du bdag kyang mang po yod par 'gyur la /
bdag gcig las med pa bzhin du phung po rnams kyang gcig tu 'gyur ba'i skyon yod de /
'jug pa las /
gal te phung po bdag na de phyir de / /
mang bas bdag de dag kyang mang por 'gyur / /
zhes gsungs so / /
gsum pa bdag skye 'jig can du 'gyur ba ni /
rtsa she las /
gal te phung po bdag yin na / /
skye dang 'jig pa can du 'gyur / /
zhes gsungs te /
phung po skye 'jig byed pa bzhin du bdag kyang skye 'jig byed par 'gyur te /
de gnyis gcig yin pa'i phyir ro / /
bzhi pa tha snyad tsam min par bdag ngo @# / /
bos grub pa'i skye 'jig byed par khas blangs par song ba ni /
bdag gam gang zag skad cig re re la skye 'jig byed pa ni 'dod pa yin no snyam na /
tha snyad du de ltar 'dod pa tsam la skyon med kyang /
pha rol pos gang zag rang mtshan gyis grub par khas blangs pas /
de lta na gang zag de rang gi ngo bo nyid kyis grub pa'i skye 'jig byed par 'dod dgos la /
lnga pa de ltar na skye ba dran pa mi 'thad par tha' ba ni /
de la ni skyon gsum 'jug 'grel las gsungs pa'i dang po ni /
'jug pa las /
gang dag rang mtshan nyid kyis so so ba / /
de dag rgyud gcig gtogs par rigs ma yin / /
zhes gsungs pas rang gi ngo bo nyid kyis grub pa'i snga phyi so so ba rnams la phyi ma snga ma la ltos pa'i 'brel ba mi 'thad de /
snga phyi rnams rang dbang can gyi tshugs thub tu grub pas gzhan la rag las pa mi rung ba'i phyir ro / /
de ltar rgyud gcig pa mi 'thad na nga de'i tshe de'i dus na 'di 'dra zhig tu gyur to / /
zhes skye ba dran pa mi rigs te /
rgyud so so ba lha sbyin gyis skye ba dran pa nang mchod sbyin du gyur to snyam du mi dran pa bzhin no / /
drug pa rang lugs kyi 'thad pa ni /
rang gi lugs la skad cig re re la 'jig pa yin yang snga phyi rgyud gcig pa mi 'gal bas skye ba dran pa 'thad do / /
bdun pa kha cig sangs rgyas dang sems can gcig tu 'dod na mthar lta yin tshul ni /
'di'i don ma rtogs pa rnams la mdo sde las /
nga ni sngon 'dir gyur ces mang du gsungs pas /
sangs rgyas pa'i dus kyi gang zag dang de'i sngon gyi skabs kyi gang zag gnyis gcig yin no / /
de yang 'dus byas yin na skad cig gis 'jig pas gcig tu mi rung ba'i phyir /
de gnyis ka rtag pa'o / /
zhes sngon gyi mtha' la brten pa'i lta ba ngan pa bzhi gsungs pa'i log lta dang po skyed par byed do / /
der ma lhung bar byed pa la ni skye ba dran pa'i dus su yul dang dus dang rang bzhin bye brag pas khyad par du ma byas par spyir nga zhes dran pa'i dran tshul khyad par ba legs par shes dgos so / /
brgyad pa las byas pa chud za par thal ba ni /
gnyis pa las byas pa chud zos pa'i nyes pa ni /
las byed pa po dang 'bras bu myong ba po gnyis gzhi btsam gcig gi steng du 'dur mi rung ba'o / /
dgu pa las ma byas pa dang phrad par thal ba ni /
las ma byas pa dang 'phrad pa'i nyes pa ni rgyud tha dad pa gzhan gyis gang bsags pa'i las kyi 'bras bu kun kyang rgyud cig shos kyis myong bar 'gyur ba'i ha cang thal ba'o / /
bcu pa snga phyi ngo bo nyid kyis grub na rgyud gcig mi rung ba ni /
nyes pa 'di gnyis 'jug pa yang sngar bshad pa ltar gang zag ngo bo nyid kyis grub na /
skad cig snga phyi rnams rgyud gcig pa mi rung ba'i gnad kyis yin te /
rtsa she las kyang /
gal te lha mi gzhan yin na / /
rgyud ni 'thad par mi @# / /
'gyur ro / /
zhes gsungs so / /
gnyis pa gnad bzhi ba bdag phung rang bzhin gyis grub pa'i tha dad pa 'gog pa la lnga las /
dang po khungs bstan pa ni /
ci ste bdag dang phung po gnyis rang bzhin gyis grub pa'i tha dad du 'dod na skyon ci yod snyam na /
rtsa she las /
gal te phung po rnams las gzhan / /
phung po'i mtshan nyid med par 'gyur / /
zhes pa'i skyon gsung so / /
gnyis pa de gnyis ngo bo nyid kyis tha dad na phung po'i mtshan nyid mi ldan par thal ba ni /
de la bdag phung po las ngo bos grub pa'i tha dad par yod na ni / /
phung po 'dus byas su mtshon pa'i mtshan nyid skye 'jig gnas pa dang mi ldan par 'gyur te /
dper na rta ba lang las don gzhan du grub pas ba lang gi mtshan nyid dang mi ldan pa bzhin no / /
gsum pa de lta na 'dus ma byas pa'i rtags kyis gdags gzhi dang bdag tu 'dzin mi rung bar grub pa'i gzhan grags kyi sbyor ba ni /
de lta yin mod snyam na| 'o na de lhan skyes kyis 'dzin pas bdag tu tha snyad 'dogs pa'i gzhi'i dmigs par mi 'thad de /
'dus ma byas yin pa'i phyir /
dper na nam mkha'i me tog gam myang 'das bzhin no / /
bzhi pa phung po'i mtshan nyid las gzhan du bdag tu 'dzin par thal ba las de ltar mi 'dzin par bshad pa ni /
gzhan yang bung sogs kyi mtshan nyid gzugs su rung ba sogs las rang bzhin tha dad du yod na de ltar du dmigs dgos te /
dper na gzugs sems tha dad du dmigs pa bzhin no / /
de ltar 'dzin pa yang med pas bdag don gzhan du med de /
rtsa she las /
bdag ni nye bar len pa las / /
gzhan du 'thad pa nyid ma yin / /
gal te gzhan na len med par / /
gzung yod rigs na gzung du med / /
ces dang /
'jug pa las kyang /
de phyir phung po las gzhan bdag med de / /
phung po ma gtogs de 'dzin ma grub phyir / /
zhes gsungs so / /
lnga pa de lta bu'i rigs pa la nges pa rnyed pa gal che ba ni /
de lta bu'i rigs pa rnams kyis bdag phung po las ngo bo tha dad du yod pa la gnod byed mthong ba'i nges pa brtan po rnyed rnyed du sbyang bar bya ste /
gcig pa dang tha dad pa'i phyogs 'di gnyis la gnod byed kyi nges pa rnam dag ma 'drongs na /
gang zag rang bzhin med par thag bcad kyang dam bca' tsam du 'gro bas lta ba rnam dag mi rnyed pa'i phyir ro / /
gnyis panga yi ba rang bzhin med par gtan la dbab pa la gnyis las /
dang po bdag rang bzhin gyis grub pa 'gog pa'i rigs pa des bdag gi ba rang bzhin gyis grub pa'ang khegs ba khungs dang bcas pani / /
de ltar bdag la rang bzhin gyis grub pa yod med rigs pas btsal ba na /
gcig dang du ma gang du yang ma rnyed pas bdag la rang bzhin khegs pa de'i se de kho na nyid la dpyod pa'i rigs pas bdag gi ba rang bzhin @# / /
gyis grub pa rnyed par mi 'gyur te /
mi gsham gyi bu ma dmigs na de'i bdag gi ba mig sogs mi dmigs pa bzhin no / /
rtsa she las kyang /
bdag nyid yod pa ma yin na / /
bdag gi yod par ga la 'gyur / /
zhes dang /
'jug pa las kyang /
gang phyir byed po med can las med pa / /
de phyir bdag gi bdag med par yod min / /
de phyir bdag dang bdag gi stong lta bas / /
rnal 'byor pa de rnam par grol bar 'gyur / /
zhes so / /
gnyis pa rigs pa des gang zag gzhan dang de'i bdag gi ba thams cad kyang rang bzhin med par 'grub tshul shes dgos pa ni /
de ltar rang rgyud kyi nga'o snyam du 'dzin pa'i nga'am bdag gam gang zag de rang gi ngo bo nyid kyis ma grub par gtan la 'bebs pa'i rigs pa des /
dmyal ba nas sangs rgyas kyi bar gyi gang zag dang de'i bdag gi ba thams cad kyang /
gdags gzhi zag bcas dang zag med kyi phung po gang yin pa de dang ngo bo gcig pa dang ngo bo tha dad par rang bzhin gyis grub pa med pa'i gang zag gi bdag med kyi de kho na nyid kyi don thams cad kyang rtogs par bya zhing /
des kyang de rnams kyi bdag gi ba thams cad kyang rang bzhin med par 'grub tshul shes par bya'o / /
gsum pade la brten nas gang zag sgyu ma lta bur 'char tshul bstan pa la gnyis sgyu ma lta bur gsungs pa'i don bstan pa /
thabs gang la brten nas sgyu ma lta bur 'char tshul lo / /
dang po la gnyis /
sgyu ma bzhin du 'char tshul phyin ci ma log pa dang /
sgyu ma bzhin du 'char tshul ltar snang bstan pa'o / /
dang pola dgu las /
dang po chos thams cad don dam par sgyu ma lta bur mtshan ma med tshul+ni /
ting nge 'dzin rgyal po las /
ji ltar smig rgyu dri za'i grong khyer dang / /
sgyu ma ji bzhin rmi lam ji lta bur / /
mtshan ma sgom pa ngo bo nyid kyis stongs / /
chos rnams thams cad de bzhin shes par gyis / /
zhes dang /
rgyal ba'i yum las kyang /
gzugs nas rnam mkhyen gyi bar gyi chos thams cad sgyu ma dang rmi lam bzhin du gsungs so| |gnyis pa sgyu ma lta bu gnyis las 'di snang ba sgyu ma lta bu yin tshul ni /
de ltar gsungs pa'i sgyu ma lta bu'i don ni gnyis te /
don dam bden pa sgyu ma lta bur gsungs pa lta bu yod tsam du grub kyang bden pa khegs pa la byas pa dang /
stong bzhin du snang ba'i snang ba sgyu ma lta bu gnyis las 'di ni phyi ma'o /
ng+sum pa /
'di la snang ba gtan med min par snang ba'i tha snyad pa'i blo dang /
snang ba ltar gyi don yod pas stongs par 'char ba'i rigs shes gnyis tshogs dgos pa ni /
'di la ni der snang ba dang snang ba ltar gyi don yod pas stongs pa gnyis dgos kyi /
ri bong gi r+wa dang mo gsham gyi lta bu ltar snang ba tsam du yang gtan med pa dang /
snang yang snang ba ltar @# / /
gyi don yod pas stongs par mi 'char na yang snang ba sgyu ma lta bu'i don blo la mi 'char ro / /
bzhi pades na sgyu ma'i dpe dang 'dra bar chos gzhan rnams shes par byed tshul ni /
dper na sgyur ma mkhan gyis sprul pa'i sgyu ma de rta glang gis gdod ma nas stongs kyang rta glang du snang ba bsnyon mi nus par 'char ba bzhin du gang zag la sogs pa'i chos rnams kyang yul steng na rang gi ngo bos grub pa'i rang bzhin gyis gdod ma nas stongs kyang /
der grub par snang ba la bsnyon mi nus par shes pa'o / /
lnga pa de 'dra ba'i stong nyid de chad stong dang zlos byas nyi tshe'i stong pa sogs ma yin ba ni /
de ltar lha dang mi la sogs par snang bar ni gang zag dang /
gzugs sgra la sogs par snang ba'i don ni chos su 'jog pas gang zag dang chos rnams la rang gi mtshan nyid kyis grub pa'i rang bzhin rdul tsam yang med kyang las gsog pa po la sogs pa dang /
blta ba dang mnyan par bya ba sogs rten 'brel gyi bya byed thams cad kyang 'thad do / /
bya byed thams cad 'thad pa'i phyir chad stong min la /
chos rnams ye gdod ma nas de ltar stong pa la stong par shes pa tsam yin pas blos byas kyi stong pa'ang min zhing /
shes bya thams cad de ltar 'dod pas nyi tshe ba'i stong pa'ang min pas /
de bsgoms pas bden 'dzin gyi mngon zhen mtha' dag gi gnyen por yang 'gro'o / /
zab mo'i don de blo gang gi yang yul du mi rung ba min gyi yang dag pa'i lta bas gtan la phebs pa dang /
yang dag pa'i don sgom pa'i sgom pas yul du byed nus pas /
lam dus su nyams su len mi nus pa dang rig rgyu dang rtogs rgyu ci yang med pa'i stong pa yang min no / /
drug pa gzugs brnyan gang du snang bas stongs par nges pa la rang bzhin gyis stong pa nges par dogs pa 'god pa ni /
'o na gzugs brnyan la sogs pa 'di dag gang du snang bas stong par nges pa 'di de dag gi rang bzhin med par rtogs pa yin na so skye'i mngon sum gyis rang bzhin med pa rtogs par 'gyur pas de dag 'phags par 'gyur ro / /
min na 'di rnams rang bzhin med pa'i dper ji ltar rung snyam na /
bdun pa gzugs brnyan byad bzhin gyis stongs par rtogs kyang gzugs brnyan bden 'dzin yod pas de'i de nyid rtogs pa min pa ni /
'di la bzhi brgya pa las /
dngos po gcig gi lta po gang / /
de ni kun gyi lta por bshad / /
gcig gi stong nyid gang yin pa / /
de ni kun gyi stong nyid yin / /
zhes dngos po gcig gi stong nyid lta ba po'am rtogs pa po des dngos po gzhan rnams kyi stong nyid kyang rtogs nus par bshad la /
byad bzhin gyi gzugs brnyan byad bzhin gyis stong par rtogs pas ni /
gzugs brnyan rang gi ngo bo nyid kyis grub par 'dzin pa'i @# / /
bden 'dzin gyi yul la ci yang mi gnod cing de'i yul sun phyung ba med par gzugs brnyan rang bzhin gyis grub pas stongs pa'i stong nyid mi rtogs pa'i phyir /
blo des gzugs brnyan gyi de nyid rtogs pa min no / /
'dis ni sgyu ma glang gis stong pa dang /
rmi lam gyi snang ba sogs gang du snang ba des stongs par rtogs kyang /
sgyu ma dang rmi lam lta bur rtogs pa'i dbu ma pa'i lta ba rnyed pa min no / /
brgyad pa de lta na'ang gzugs brnyan dang sgyu ma'i rta glang sogs dper 'god pa'i rgyu mtshan ni /
'on kyang 'di dag dper len pa ni gzugs sgra sogs kyi chos gzhan rnams las 'di rnams rang bzhin med par rtogs sla ba'i rgyu mtshan gyis yin la /
'di rnams ngo bo nyid kyis grub pa'i rang bzhin gyis stong par ni /
yul bden par grub na rang gi gnas tshul gang yin pa de las rnam pa gzhan du blo la 'char du mi rung bas de gnyis la 'gal ba bstan nas sgrub pa yin no / /
'jig rten na brdzun par grags pa'i dpe 'di rnams thog mar rang bzhin med pa rtogs su bcug nas /
de nas 'jig rten na brdzun par ma grags pa'i chos gzhan rnams rang bzhin med par rtogs pa bskyed dgos shing /
de gnyis la snga phyi'i rim pa dgos pas chos gcig gi stong nyid rtogs pa na chos gzhan thams cad kyi stong nyid dngos su rtogs pa dgongs pa min gyi /
chos gzhan bden par yod med la blo kha phyogs pa na rtogs nus pa'i don no / /
dgu pa gzugs brnyan sogs snang ba snang ba'i don des stongs par rtogs pa dang gzugs brnyan rang bzhin gyis ma grub pa'i stong par rtogs pa gnyis kyi khyad par phyed dgos tshul ni /
de ltar na rmi lam la der shes nas skyes pa bud med sogs su snang ba des stongs par rtogs pa dang /
mngon rtogs rgyan las /
rmi lam na yang chos rnams kun / /
rmi lam lta bur lta la sogs / /
zhes rmi lam na chos thams cad rmi lam lta bur lta bar gsungs pa gnyis kyang don mi gcig go /
de bzhin du ting nge 'dzin bsgoms pa'i nyams kyi snang ba la la bum snam sogs su snang ba rnams gang du snang ba des stongs par rtogs pa dang /
de rnams rang bzhin gyis ma grub pa'i sgyu ma dang rmi lam lta bur rtogs pa gnyis kyang don mi gcig pas /
nges don gyi gsung rab dang bstan bcos nas sgyu ma dang rmi lam bzhin du rtogs par bya bar gsungs pa'i sgyu ma bzhin du 'char tshul thun mong ma yin pa rnams legs par rtsad gcad par bya'o / /
de ltar byas na brda la ma byang ba'i byis pas me long gi gzugs brnyan la byad bzhin sogs su 'dzin pa dang /
sgyur ma'i rgyus med pa'i ltad mo bas sgyu ma'i snang ba la rta glang sogs su 'dzin pa dang /
rmi @# / /
lam la der ma shes pas der snang ba'i ri khang khyim sogs la de rnams dngos yin par 'dzin pa rnams kyang 'dra la /
yang rgan po brda la byang ba dang /
sgyu ma sprul mkhan dang /
rmi lam la rmi lam du shes pa rnams kyis snang ba de dang de rnams su mi bden par shes pa rnams kyang 'dra ste gnyis kas kyang de kho na nyid kyi lta brnyed pa mi min no / /
gnyis pasgyu ma bzhin du 'char tshul ltar snang bstan pa la brgyad las /
dang po dgag bya'i tshad nor nas dpyad bya dang dpyod mkhan yang med pas 'di yin dang 'di min med par song ba'i snang ba bab bun yang chad lta yin gyi sgyu ma'i don min pani /
sngar bshad pa'i dgag bya'i tshad legs par ma zin par yul la rigs pas dpyad de gsil ba na yul de mi 'dug pa snyam pa dang por 'byung zhing /
de nas spyod mkhan la yang de dang 'dra bar mthong nas med par nges mkhan yang yod pa ma yin pas gang la yang 'di yin 'di min gyi nges pa byas med par song nas snang ba ban bun du song ba'i snang ba 'char ba yang rang bzhin yod med dang /
yod med tsam ma phyed pa la brten nas byung ba yin pas de 'dra'i stong pa yang rten 'brel ba shig ba'i stong ba yin la /
des na de rtogs pas drangs pa'i snang ba ban bun du shar ba yang sgyu ma lta bu'i don gtan min no / /
gnyis pa de dang 'dra ba'i snang ba ban bun lta ba dpyad dus skye ba mang yang dbu ma'i sgyu ma min tshul ni /
des na rigs pas dpyad pa na gang zag sogs la rang gi ngo bos grub pa'i yul steng du sdod tshul cung zad kyang mi 'dug go snyam pa dang /
de la brten nas snang ba 'di rnam skyang ban bun du 'char ba tsam dka' ba min gyi /
de 'dra de dbu ma'i grub mtha' la mos shing rang bzhin med pa'i tshul ston pa'i chos than thun thos pa thams cad la 'ongs yang /
gsum pa yang dag pa'i sgyu ma 'char dka' sa ni rang bzhin med pa dang ming tsam gyi don yod pa gnyis tshogs yin pa ni /
dka' sa ni rang gi ngo bos grub pa'i rang bzhin ma lus par khegs pa dang /
rang bzhin med pa'i gang zag la sogs pa de nyid las gsog pa po dang 'bras bu myong ba po la sogs par 'jog pa la nges pa gting nas 'drongs te /
de rnams su 'jog thub pa'i gnyis tshogs de srid mtha' tsam du song bas dbu ma'i lta ba shin tu rnyed dka' ba yin no / /
bzhi pa dgag bya'i tshad nor nas thams cad bkag na ri bong r+wa ltar las sgyu mar mi rung tshul ni /
de'i phyir de kho na nyid la dpyod pa'i rigs pas dpyad pa'i tshe skye ba la sogs pa ma rnyed pas ni rang bzhin gyis skye ba sogs 'gog gi / /
skye 'gag sogs gang yin kun mi 'gog pa dang /
de bkag na don byed pa thams cad kyis stongs pa'i ri bong gi r+wa dang mo gsham gyi bu @# / /
bzhin du 'gyur gyi /
snang ba sgyu ma lta bu tsam zhig lhag mar lus pa la rtan 'brel gyi bya byed thams cad 'thad pa med pa'i skyon gsungs te /
bzhi brgya pa las /
de lta yin na ji lta bur / /
srid pa sgyu ma 'dra ma yin / /
zhes pa'i 'grel par /
rten cing 'brel par 'byung ba ni ji lta ba bzhin mthong na sgyu ma byas pa lta bur 'gyur gyi /
mo gsham gyi bu lta bu ni ma yin no / /
gal te rnam par dpyad pa 'dis skye ba rnam pa thams cad du bkag pa las 'dus byas skye ba med par bstan par 'dod na ni /
de'i tshe de sgyu ma lta bu nyid du mi 'gyur gyi /
mo gsham gyi bu la sogs pa dag gis nye bar gzhal bar 'gyur ba zhig na /
rten cing 'brel par 'byung ba med par thal bar 'gyur ba'i 'jigs pas de dag dang bstun par mi byed kyi /
de dang mi 'gal ba sgyu ma la sogs pa dag dang ni byed do / /
zhes dang /
lnga pa rigs shes kyi dor chos can yod na skyon yin kyang /
des bkag shul du snang cha sgyu ma lta bu lus pa skyon min pa ni /
de'i phyir de ltar yongs su dpyad pa na dngos po rnams kyi rang bzhin 'grub par mi 'gyur bas so so nas dngos po rnams la sgyu ma lta bu de nyid lhag mar lus par 'gyur ro / /
zhes gsungs so / /
drug pa des na sgyu ma'i snang ba ngo bo nyid du bden par 'dzin pa skyon yin kyang /
sgyu ma tsam du 'dzin pa skyon min pa ni /
de'i phyir snang ba sgyu ma lta bu'i rten 'brel yod pa tsam du 'dzin pa skyon can gyi sgyu 'dzin min gyi /
sgyu ma lta bu'i snang ba ngo bo nyid kyis grub pa dang bden par 'dzin na skyon no / /
'dun pa de dag gi shes byed ni /
ting nge 'dzin gyi rgyal po las kyang /
srid pa'i 'gro ba rmi lam lta bu ste / /
'di la mi skye su yang 'chi ba med / /
sems can mi dang srog kyang mi rnyed de / /
chos 'di rnams ni dbu ba chu shing 'dra / /
sgyu ma lta bu nam mkha'i glog 'dra ste / /
chu yi zla ba 'dra zhing smig rgyu bzhin / /
mi 'ga' 'jig rten 'dir yang shi nas ni / /
'jig rten gzhan du 'pho zhing 'gro med kyang / /
las byas rnams ni nam yang chud mi za / /
'khor ba na yang dkar nag 'bras bu smin /
zhes de kho na nyid la dpyod pa'i rigs pas btsal ba na /
skye ba dang 'chi 'pho ba'i gang zag la sogs pa dpyad bzod pa rdul tsam yang mi rnyed kyang chos rnams sgyu ma lta bu la dkar nag gi 'bras bu rnams 'byung bar gsungs pa lta bu'i go ba chags pa dgos so / /
brgyad pa gzhan yang thogs bcas rags pa zhig gis stongs par snang yang sgyu ma lta bur shar ba min pa ni /
gzhan yang mnyam gzhag tu yin lugs phu thag chod pa'i lta thog tu bzhag nas bskyangs pa min par sems gang du yang mi 'dzin pa'i rtse gcig pa tsam brtan po rnyed pa'i mthus /
de las langs na ri la sogs pa'i snang ba rnams sngar sra 'thas su 'char ba bzhin min @# / /
par 'ja' tshon nam /
du ba srab mo bzhin du bkrag med du 'char ba yang gsung rab nas bshad pa'i sgyu ma bzhin du shar ba min te /
de ni thogs bcas rags pa zhig gis stongs par snang ba yin gyi /
yul snang de rnams rang bzhin gyis grub pas stongs par snang ba min pa'i phyir dang /
thogs bcas sra 'thas par med pa rang bzhin med pa'i stong pa'i don du gtan mi rung ba'i phyir ro / /
de lta ma yin na 'ja' tshon sogs khyad gzhir bzung ba'i tshe bden 'dzin skyer mi rung ba dang /
thogs bcas khyad gzhir bzung ba'i tshe bden med rtogs pa'i shes pa bskyed du mi rung ba'i skyon du 'gyur ro / /
gnyis pa thabs gang la brten nas sgyu ma lta bur 'char tshul la lnga las /
dang po snang ba sgyu ma lta bur skye tshul ni /
'o na ji ltar byas na sgyu ma'i don phyin ci ma log par 'char snyam na /
dper na sgyu ma'i rta glang mig gi shes pas mthong ba dang /
snang ba ltar gyi rta glang med par yid shes kyis nges pa la brten nas rta glang du snang ba de sgyu ma'am rdzun pa'i snang bar nges pa skye ba de bzhin du /
gnyis pa de la rigs shes dang tha snyad ba'i blo gnyis tshogs dus gcig 'char tshul ni /
gang zag la sogs pa tha snyad pa'i shes pa la bsnyon med du snang ba dang /
de nyid rang gi ngo bos grub pa'i rang bzhin gyis stongs par rigs shes kyis nges pa gnyis la brten nas gang zag de sgyu ma'am rdzun pa'i snang bar nges pa skye ba yin no / /
de'i gnad kyis mnyam gzhag tu mtshan 'dzin gyi dmigs gtad rdul tsam yang med pa'i nam mkha' lta bu'i stong nyid sgom pa gnad du song na de las langs nas yul snang 'char ba la bltas na rjes thob tu sgyu ma lta bu'i stong pa 'char ro / /
gsum pa des na sgyu ma ltar gtan la 'bebs pa'i rigs pa zur pa mi dgos tshul ni /
de bzhin du chos rnams la rang gi ngo bas grub pa yod med dpyod pa'i rigs pas mang du dpyad nas rang bzhin med pa la nges pa shugs drag bskyed pa'i rjes su snang ba shar ba la bltas na sgyu ma lta bur 'char ba yin gyi /
sgyu ma lta bu'i stong pa logs su gtan la 'bebs tshul med do / /
bzhi pa sgyu ma lta bu'i rjes thob kun byed tshul ni /
des na phyag dang skor ba sogs kyi spyod phyogs la 'jug pa na yang sngar ltar dpyad pa'i nges pa'i rtsis zin par byas nas de dag la zhugs pas sgyu ma lta bur 'char ba la bslab ste de'i ngang nas de dag bya'o / /
de la byang nas ni lta ba dran tsam gyis kyang da rnams sgyu ma bzhin du 'char ro / /
lnga pa sgyu ma lta bu'i nges pa 'tshol ba'i gdams ngag la gsum las /
dang po snang stong gnyis la nges pa drangs dgos pas stong par sbyang tshul ni /
nges pa de'i 'tshol lugs go bde bar brjod na /
sngar bshad pa ltar rigs pa'i dgag @# / /
bya'i spyi legs par 'char du gzhug la rang rgyud kyi ma rig pas rang bzhin ji ltar sgro btags pa rnams legs par bsams la ngos zin par bya /
de nas rang bzhin de 'dra yod na gcig tha dad las mi 'da' ba'i tshul dang /
de gnyis kar khas blangs pa la gnod byed yod lugs dmigs phyed par bsams la gnod byed mthong ba'i nges pa drangS shing /
mthar gang zag la rang bzhin gyis grub pa cung zad kyang med do snyam pa'i nges pa brtan par bya ste /
stong phyogs la de 'dra mang du sbyang /
gnyis pa stong pa ma brjed par gang zag shar ba'i sgyu ma ltar 'char tshul ni /
de nas gang zag gi tha snyad bsnyon mi nus par snang ba rnams blo'i yul du 'char du gzhug la /
de las gsog pa po dang 'bras bu myong ba por 'jog pa'i rten 'brel gyi phyogs rnams yid la bya zhing /
rang bzhin med pa la rten 'brel 'thad lugs rnams la nges pa rnyed par bya'o / /
gsum pa snang stong 'gal bar snang tshe me long nang gi gzugs brnyan dper dgos tshul ni /
de gnyis 'gal bar snang ba'i tshe na gzugs brnyan sogs dper blangs nas mi 'gal ba'i tshul bsam ste /
'di ltar byang bzhin gyi gzugs brnyan mig rna sogs gang du snang ba rnams kyis stongs kyang byad dang me long la brten nas skye ba dang /
rkyen de dag 'ga' zhig log pa'i tshe 'jig pa gnyis bsnyon mi nus par gzhi mthun du 'du ba bzhin du /
gang zag la yang rang bzhin gyis grub pa rdul tsam med kyang las gsog pa po dang 'bras bu myong ba po dang sngon gyi las nyon sogs la brten nas skye ba yang mi 'gal lo snyam du sbyang bar bya ste /
'di lta bu ni 'di 'dra thams cad kyi skabs su shes par bya'o / /
gnyis pachos kyi bdag med gtan la dbab pa la gnyis las /
dang po dgag byar phra rags med kyang chos can gyi dbang gis bdag med gnyis phye tshul ni /
gang zag tu gdags pa'i gzhi phung po lnga dang /
sa'i khams la sogs pa khams drug dang /
mig sogs skye mched drug la sogs pa ni chos yin la /
de rang gi ngo bos grub pa'i rang bzhin gyis stongs pa ni chos de dag gi bdag med pa yin no / /
gnyis pa de gtan la 'bebs pa'i tshul la gnyis /
sngar bshad pa'i rigs pa kha spos nas 'gog pa dang /
sngar ma bshad pa'i rigs pa gzhan gyis dgag pa'o / /
dang po ni /
phung po dang khams dang skye mched kyi dngos po la gnyis las /
gzugs can rnams ni rang gi shar la sogs pa'i phyogs kyi cha rnams dang /
cha can gnyis dang /
shes pa rnams ni rang gi snga phyi la sogs pa'i dus kyi cha rnams dang /
cha can gnyis ngo bo nyid kyis grub pa'i gcig tha dad gang du grub brtags nas sngar bzhin 'gog pa yin te /
'di @# / /
ni| ji ltar khyod kyis bdag gi 'du shes ni / /
shes pa de bzhin kun la blos sbyar bya / /
zhes gsungs pa'i mdo sngar drangs pa'i don ni / /
gnyis pa la gnyis /
rten 'byung gi gtan tshigs bstan pa /
de dang rigs pa snga mas 'dus ma byas kyang bden med du 'grub tshul lo / /
dang po la bcu las /
dang po khungs 'god pa ni /
rten 'brel gyi gtan tshigs ni /
blo gros rgya mtshos zhus pa las /
gang rnams rten cing 'brel par 'byung / /
de rnams ngo bo nyid kyis med / /
ces rten 'byung gi rtags kyis rang bzhin gyis grub pa 'gog pa gsal bar gsungs shing /
ma dros pas zhus pa las kyang /
gang zhig rkyen las skye ba de ma skyes / /
de la ngo bo nyid kyis skye ba med / /
gang zhig rkyen la ltos pa de stong gsungs / /
gang gis stong nyid shes de bag yod yin / /
zhes gsal bar gsungs te /
'di ni gsung rab rin po che rnams na shin tu mang ngo / /
gnyis pa mdo don bkral ba ni /
de yang rkang pa dang pos ma skyes zhes gsung ba'i don ni /
rkang pa gnyis pas ngo bo nyid kyis skye ba med ces bshad pas skye ba 'gog pa la dgag bya'i khyad par sbyar ba yin la /
lang gshegs las /
rang bzhin gyis ma skyes pa la dgongs nas ngas chos thams cad ma k+s+yes pa'o / /
zhes gsungs so / /
zhes pa tshig gsal du drangs pa las kyang /
khyad par ma sbyar bar skye ba med par gsungs pa rnams skye ba gang yin thams cad med par bzung dogs nas /
ston pa nyid kyis mdo sde'i dgongs pa blangs te rang bzhin gyis skye ba med pa'i don du bshad do / /
de nas rkang pa gsum pas rkyen la rag las shing ltos pa ngo bo nyid kyis grub pas stongs pa'i don du gsungs pas ni /
rang bzhin gyis grub pas stongs pa rten 'byung gi don yin gyi /
skye tsam bkag pa'i don byed pas stongs pa min par bstan to / /
rtsa she las kyang /
rten cing 'byung ba gang yin pa / /
de ni ngo bo nyid kyis zhi / /
zhes brten nas 'byung ba'i rgyu mtshan gyis /
ngo bo nyid kyis grub pas zhi ba'am stongs par gsungs pas /
dbu ma pa'i lugs kyis ni /
brten nas skye ba nyid kyis /
ma skyes zhes smra bar bya dgos so zhes sogs kyi /
mun sprul gang ci'ang rung smra ba / /
de dag kyang ni bsal ba yin / /
zhes shes par bya'o / /
gsum pa rten 'byung gi gtan tshigs la lta ngan ma lus gcod byed du bsngags pa ni /
de 'dra ba'i rten 'byung gi gtan tshigs la ni shin tu bsngags te /
ma dros pas zhus pa las /
mkhas pas rten 'byung chos rnams rtogs 'gyur te / /
mthar lta ba la brten par yong mi byed / /
ces rten 'byung ji bzhin du rtogs pas mthar 'dzin gyi lta ba la mi brten par gsungs pa'i don /
@# / /
'jug pa las /
gang phyir dngos po brten nas rab 'byung bas / /
rtog pa 'di dag brtag par mi nus pa / /
de phyir rten 'byung rigs pa 'di yis ni / /
lta ngan dra ba mtha' dag gcod par byed / /
ces gsungs te /
'di ni bdag nyid chen po klu sgrub yab sras kyi khyad chos bla na med pa'o / /
de'i phyir 'dir rigs pa rnams kyi nang nas rten 'byung gi rigs pa brjod par bya'o / /
bzhi pa lta ba'i go las sgro skur gyi mtha' ngos gzung ba ni /
'dir lta ba rnam dag gi gegs gol sa'i gtso bo ni gnyis te /
gcig ni chos rnams la bden par 'dzin pa'i bden 'dzin gyi dmigs gtad can gyi rtag lta dang sgro 'dogs kyi lta ba'o / /
gnyis ba ni dgag bya'i tshad ma zin par thal drags nas /
rgyu 'bras rten 'byung gi nges ba rang lugs la drang du med par song ste /
'di yin dang 'di ma yin gyi ngos gzung bya sa med pa chad lta dang skur 'debs kyi lta ba'o / /
lnga ba rten 'byung gi rigs pas mtha' gnyis cig car du sel tshul ni /
de gnyis ni rgyu rkyen 'di las 'bras bu 'di 'byung la nges pa drangs pa'i gtan tshigs la brten nas /
rang bzhin gyis grub pa bkag pa na ma lus par spong ba yin te /
gtan tshigs kyi nges pas ni chad lta dang /
dam bcas pa'i don nges pas ni rtag lta rtsa ba nas sun 'byin pa'i phyir ro / /
drug pa rten 'byung gi rnam gzhag la gnyis /
dang po sems tsam pa dang thun mong pa ni /
des na myu gu la sogs pa phyi dang /
'du byed la sogs pa nang gi dngos pa rnams rim pa bzhin du /
sa bon la sogs pa dang /
ma rig pa la sogs pa la brten nas 'byung la /
gnyis pa dbu ma pa'i 'jog tshul thun mong min pa ni /
de lta yin na de dag rang gi mtshan nyid kyis grub pa mi 'thad de /
rang gi ngo bo nyid kyis grub na ni rang la rang dbang ba'i tshugs thub kyi rang bzhin grub dgos pas /
rgyu rkyen la rag las pa 'gal ba'i phyir te /
brgya pa las /
gang la brten nas 'byung yod pa / /
de ni rang dbang mi 'gyur ro / /
'di kun rang dbang med pa ste / /
des na bdag ni yod ma yin / /
zhes so / /
'dis ni gang zag dang bum pa sogs kyang rang gi tshogs pa la brten nas btags pa yin pas /
rang bzhin gyis grub pa med par shes par bya ste /
rten 'byung gi gtan tshigs kyi rnam gzhag gnyis so / /
bdun pa bden grub kyi gcig tha dad kyang 'di dag gis 'gog tshul ni /
brten nas skyes pa dang brten nas btags pa yin na gang la brten pa de dang ngo bo nyid kyis grub pa'i gcig tu med de /
gcig tu yod na bya byed thams cad gcig tu 'gyur ro / /
de gnyis ngo bo nyid kyis grub pa'i gzhan du'ang med de /
yod na ni 'brel pa 'gog nus pas /
de la ltos pa 'gal @# / /
ba'i phyir ro / /
brgyad pa de ltar klu sgrub kyi gzhung las gsungs pa ni /
rtsa she las kyang /
gang la brten te gang 'byung ba / /
de ni re zhig de nyid min / /
de las gzhan pa'ang ma yin te / /
de phyir chad min rtag ma yin / /
zhes dang /
'jig rten las 'das par bstod pa las kyang /
sdug bsngal rang gis byas pa dang / /
gzhan gyis byas dang gnyis kas byas / /
rgyu med par ni rtog ge 'dod / /
khyod kyis brten nas 'byur bar gsungs / /
rten cing 'brel par gang 'byung ba / /
de nyid khyod ni stod par bzhed / /
dngos po rang dbang yod min zhes / /
mnyam med khyod kyis seng+ge'i sgra / /
zhes rten 'brel gyi gtan tshigs kyis gcig dang tha dad dang rtag chad kyi mtha' dang /
skye ba'i mtha' bzhir 'dzin pa 'gog par gsungs so / /
dgu pa snang stong phan tshun grogs su 'char ba'i lta bar bsngags tshul ni /
de ltar mtshan 'dzin gyi dmigs gtad mtha' dag gis stongs pa'i stong nyid kyi nges pa drangs nas las 'bras kyi 'brel pa'i nges pa mi 'dor bas /
'dor len brten pa la shin tu bsngags te /
byang chub sems 'grel las /
chos rnams stong pa 'di shes nas / /
las dang 'bras bu bsten pa gang / /
ngo mtshar bas kyang 'di ngo mtshar / /
rmad byung bas kyang 'di rmad byung / /
zhes gsungs so / /
bcu pa rang bzhin gyis yod med dang spyir yod med bzhi phyed dgos par gdams pa la drug las /
dang po dngos ni /
de ltar 'ong ba la ni rang bzhin gyis yod pa dang yod tsam dang /
rang gi mtshan nyid kyis med pa dang med pa'i khyad par phyed dgos te /
'jug 'grel las /
gzugs brnyan rang bzhin med pa'i rgyu dang 'bras bu'i rnam par gzhag pa yang shes bzhin du /
mkhas pa su zhig gzugs dang tshor ba la sogs pa rgyu dang /
'bras bu las tha dad med par gnas pa rnams yod pa tsam zhig tu dmigs pas /
rang bzhin dang bcas par nges par byed / /
de'i phyir yod par dmigs kyang rang bzhin gyis skye ba med do / /
zhes gsungs pa ltar ro / /
gnyis pa de dag ma phyed na mtha' gnyis su lhung tshul shes byed dang bcas pa ni /
de dag ma phyed na dngos po yod phyin chad rang gi ngo bos yod pa dang /
rang gi ngo bos med phyin chad ye med du song nas sgro 'dogs dang skur 'debs kyi mtha' gnyis las mi 'da' ste /
brgya ba'i 'grel pa las /
dngos po dngos po yod par smra ba'i ltar na ni /
ji srid du dngos po de'i yod pa nyid yin pa de srid du de ltar rang gi ngo bo yang yod pa nyid yin la /
gang gi tshe rang gi ngo bo dang bral ba de'i tshe de la dngos po de rnam pa thams cad du med pa'i phyir bong bu ba'i r+wa dang 'dra bas /
gnyis su smra ba las ma 'das pa'i phyir 'di'i mngon par 'dod pa @# / /
thams cad 'grig dka' bar 'gyur ro / /
zhes so / /
gsum pa mtha' de gnyis gang gis sel tshul ni /
des na rang gi ngo bos med pas yod mtha' thams cad dang /
de nyid la rang bzhin med pa'i rgyu 'bras 'jog nus pas med mtha' thams cad las grol lo / /
bzhi pa yod med kyi mtha' tsam dang /
lta ba'i gol sa'i mtha' gnyis don mi gcig pa ni /
mtha' la rnam bshad rigs pa las /
mtha' ni zad dang mjug cha dang / /
nye dang phyogs dang smad pa la'o / /
zhes gsungs pa ltar gyi mtha' rnams rang lugs la'ang khas len mod kyang /
mtha' bral zhes pa'i lta ba'i gol sa'i mtha' ni /
dbu ma snang ba las /
gal te dbu ma la sems kyi rang gi ngo bo'i bdag nyid kyi dngos po don dam pa ba ci yang rung ba zhig yod par gyur na ni /
de'i tshe de la de yod pas rtag go zhe'am mi rtag go zhes bya bar mngon par zhen pa yang ji ltar mthar 'gyur te /
dngos po'i de kho na nyid ji lta ba bzhin gyi rjes su song zhing tshul bzhin yid la byed pa nyid ni ltung ba'i gnas so / /
zhes bya bar rigs pa ma yin no / /
zhes ji ltar gnas pa'i don la de ltar du yid la byed pa ni /
ltung ba'i gnas min pas mthar 'dzin min par gsungs pa ltar yin pas /
'jig rten na brag g.yang la mtha' dang /
de la lhung ba la mtha' la lhung zhes smra ba bzhin du /
chos rnams bden par 'dzin pa dang /
cir yang ma grub pa dang yod pa min par 'dzin pa ni /
yang dag pa'i don gyi bzlog phyogs kyi rtag chad kyi mthar ltung ba yin gyi /
chos rnams don dam par med pa dang /
las 'bras sogs tha snyad du yod par 'dzin pa sogs ni mthar 'dzin min te /
bzung ba ltar du yul de de ltar gnas pa'i phyir te /
lnga pa de'i shes byed ni /
rtsod zlog las /
rang bzhin med pa nyid log na / /
rang bzhin nyid du rab grub 'gyur / /
zhes don dam par med pa ma yin na der yod par gsungs pa dang /
tha snyad khas ni ma blangs par / /
nged cag 'chad par mi byed do / /
zhes dang /
stong nyid bdun cu pa las /
'di brten 'di 'byung zhes bya ba'i / /
'jig rten tshul 'di 'gog mi mdzad / /
ces gsungs pa'i phyir ro / /
drug pa yod min med min sogs kyis mthar lhung min 'byed pa tshig tsam la 'chel ba ni /
des na gzhi de yod pa min pa dang / /
yod pa gnyis dang /
med pa min pa dang /
med ces pa'i khyad 'byed ni / /
smra lugs kyi khyad par tsam du zad kyi /
gnyis ka'i don blo la 'char tshul la ji tsam brtags kyang khyad par ci yang med pa'i phyir na /
tshul des mthar ltung mi ltung du smra ba ni tshig tsam la 'chel bar zad do / /
gnyis pade dang rigs pa snga mas 'dus ma byas kyang bden med du 'grub tshul la bcu gnyis las /
dang po 'dus byas bden med du rigs pas grub na 'dus ma byas @# / /
rnams bden med du 'grub sla ba rtsa shes kyi dgongs par bstan pa ni /
de ltar gang zag dang chos 'dus byas rnams sngar bshad pa'i rigs pa rnams kyis bden med du grub na /
nam mkha' dang so sor brtags pa'i 'gog pa dang so sor brtags min gyi 'gog pa dang de bzhin nyid la sogs pa'i 'dus ma byas rnams bden med du tshegs chung ngus 'grub pa la dgongs nas /
rtsa she las /
'dus byas rab tu ma grub pas / /
'dus ma byas ni ji ltar 'grub / /
ces gsungs so / /
gnyis pa de'i rgyu mtshan ni /
'grub sla lugs ni 'dus byas rang bzhin gyis grub pa sngar ltar bkag pa na /
rang bzhin gyis ma grub kyang de rnams la 'ching grol dang rgyu 'bras dang gzhal bya 'jal byed sogs bya byed gzhag pas chog pa 'grub la /
de grub na 'dus ma byas chos nyid dang brtags 'gog lta bu la yang bden par ma grub kyang /
lam gyi thob bya dang gzhal bya dang /
gdul bya'i skyabs gnas chos dkon mchog tu 'jog pa sogs kyi rnam gzhag rnams legs par bzhag pas chog pas /
de rnams bden par khas ma blangs na /
de rnams gzhag dgos pa'i rnam gzhag 'di mi 'thad ces gang yang smrar med pas de rnams bden par khas len pa'i don med do / /
gsum pa 'dus ma byas chos nyid dang 'gog pa sogs rang bzhin gyis bden par 'dod pa yang rten 'phrel gyi rigs pas 'gog tshul ni /
de rnams bden par 'dod pas kyang de dag gi mtshan mtshon dang /
bral rgyu dang /
bral 'bras dang /
tshad ma 'dis gzhal ba sogs kyi rnam gzhag rnams 'dod dgos kyang dgos la 'dod kyang 'dod do / /
de'i tshe de rnams rang gi thob bya dang mtshan nyid dang 'jal byed sogs la ma 'brel na ni /
'brel med thams cad mtshan mtshon sogs su 'gyur ba bzlog mi nus la /
'brel pa 'dod na ni rang bzhin gyis grub pa'i bden grub la gzhan la ltos pa mi rung bas 'brel pa 'jog mi nus so / /
bzhi pa gcig du bral gyis kyang dgag pa ni /
de bzhin du gcig dang tha dad brtags nas kyang dgag par bya ste /
rigs pa'i dpyod pa 'dis de dag bden grub tu 'dod pa dgag mi nus na /
'dus byas la'ang rnam pa kun du mtshungs pas /
bden pa cung zad kyang 'gog mi nus par 'gyur ro / /
lnga pa 'dus byas rang bzhin gyi rang ngos stong pa chad stong dang /
de bzhin nyid bden grub tu 'dod pa stong nyid la log zhugs yin tshul ni /
gal te 'dus byas rang bzhin gyis grub pa'i rang gi ngo bos stongs zhes pa'i don ni chos de la de'i ngo po med pa'i don yin pas chad pa'i stong pa yin gyi /
de bzhin nyid la ni rang gi ngo bo yod pas bden par yod do snyam na /
de ni 'dus byas rang bzhin gyis grub pas stongs par gtan la 'bebs pa'i @# / /
phyin ci log gi gol sa mthar thug pa 'dus byas kyi rten 'brel la skur 'debs kyi lta ba yin zhing /
phyi ma ni rang gi ngo bo yod na bden grub tu sgro 'dogs kyi rtag lta mi bzad pa yin pas /
yang dag pa'i stong nyid kyi don la log par zhug pa'o / /
drug pa de ltar rang ngos stong pa ni kho rang la kho rang med pa'i don yin na /
chos 'ga' zhig bden par dam 'cha' ba po sogs kyang rang bzhin stong snyam nas chos 'ga' bden par 'jog pa'ang mi 'thad pa ni /
gal te rang bzhin gyis grub pa'i rang gi ngo bos stongs pa ni kho rang la kho rang med pa yin na /
rang la med pa ni 'gar yang yod pa mi srid pas /
chos 'ga' zhig bden par dam 'cha' mkhan dang /
de sgrub pa'i lung rigs la sogs pa rnams kyang rang bzhin gyis grub pa'i rang gi ngo bos stongs pa yin pas /
gzhi ma grub pas chos 'ga' zhig bden pa'i grub mtha' 'jog pa ni ma brtags par byung rgyal du smra ba'o / /
bdun pa rigs pas chos kun bden pa khegs pa'i bden med du 'dod pa dang stong pa'i go lugs nyes te chos kun bden med smra ba gnyis rnam pa kun tu mi mtshungs pa ni| tshul 'di'i rigs pa'i 'gros rnams legs par mthong nas /
'phags yul gyi rang sde chos bden grub tu smra ba thams cad /
nges par dngos po bden grub tu smra bas de dag la dngos por smra ba zhes zer la /
dngos po bden med du smra phyin chad chos gang yang bden grub tu mi 'dod pa ni /
phyogs 'di'i mu cor smra ba rnams las ches cher khyad par du 'phags pa'i rtags su snang ngo / /
'di na de kho na nyid la mi mthun pa gnyis su smra ba rnams kyang /
kun rdzob pa rang bzhin gyis grub pa'i rang gi ngo bos stongs pa'i tshul snga ma lta bu la blo mthun byas nas don dam pa don dam du grub ma grub la rtsod pa'i tshul rnams ji ltar du song ba yang sngar bshad pas legs par shes dgos te /
rigs pas chos rnams la bden pa khegs nas dngos po dang chos kun la bden pa khas mi len pa dang /
stong pa'i go lugs nyes pa'i chad stong la brten nas dngos po dang /
chos kun bden med du smra ba gnyis rnam pa thams cad du mi mtshungs pa'i phyir ro / /
brgyad pa 'dus ma byas kun bden par med na myang 'das bden par ston pa'i lung dang 'gal bar dogs pa ni /
gal te /
'dus byas rab tu ma grub pas / /
'dus ma byas ni ji ltar 'grub / /
ces pa'i don sngar ltar yin na rigs pa drug cu pa las /
mya ngan 'das pa bden gcig pur /
rgyal ba rnams kyis nam gsungs pa / /
de tshe lhag ma log min zhes / /
mkhas pa su zhig rtog par byed / /
ces myang 'das gcig pu bden gyi gzhan rnams mi bden par gsungs pa dang /
chos dbyings @# / /
bstod pa las kyang /
stong ba nyid ni ston pa'i mdo / /
rgyal bas ji snyed gsungs pa de / /
de dag kun gyis nyon mongs zlog / /
khams 'di nyams par byed ma yin / /
zhes rang bzhin med pa'i stong nyid ston pa'i mdo sde rnams ni nyon mongs spong ba'i don du yin gyi /
rang bzhin rnam dag gi khams med par ston pa min zhes gsungs pa dang ji ltar mi 'gal snyam na /
dgu pa de'i lan myang 'das mngon sum du mthong ba'i blo'i ngor mi bslu yang dpyad bzod kyi bden pa min pas lung snga ma dang mi 'gal tshul ni /
de dag ni lung gi don la log par zhugs pa yin te /
'di ltar lung snga ma'i don ni /
bcom ldan 'das kyis /
dge slong dag bden pa dam pa 'di ni gcig ste /
'di lta ste mi slu ba'i chos can mya ngan las 'das pa'o / /
'du byed thams cad ni rdzun pa slu ba'i chos can no / /
zhes gsungs pa'i don yin la| mdo des kyang myang 'das bden pa dang /
'du byed thams cad rdzun phar gsungs la /
bden pa'i don ni mdo snga mas mi slu ba dang /
rdzun pa'i don ni mdo phyi mas slu ba la shin tu gsal bar bshad la /
de yang myang 'das ni don dam bden pa la rigs pa drug cu pa'i 'grel pas bshad pa ltar yin pas /
de mngon sum du mthong ba'i blo de'i ngor rang bzhin gyis ma grub bzhin du der snang ba'i slu ba med la /
lhag ma 'du byed rnams ni rang mngon sum du snang ba'i blo'i ngor rang bzhin gyis ma grub bzhin du der snang ba'i slu ba yod pas /
bden par grub ma grub dpyod pa'i rigs pas dpyad pa na /
dpyad bzod kyi bden par grub pa min pas don la zhib tu ma bsams par ming tsam la chags pas ci zhig bya /
bcu pa de'i 'thad sgrub ni /
gzhan yang rigs pa drug cu pa las /
srid pa dang ni mya ngan 'das / /
gnyis po 'di ni yod ma yin / /
srid pa yongs su shes pa nyid / /
mya ngan 'das zhes bya bar brjod / /
ces srid zhi gnyis ka rang bzhin gyis yod pa min pa dang /
srid pa rang bzhin gyis grub pa med par shes pa'i yul nyid la myang 'das 'jog par bshad pas /
'khor ba bden pa med pa'i stong pa chad stong du 'dod pa'i phyogs ga la yin /
bcu gcig pa stong nyid yod kyang bden par grub mi dgos pas chos dbyings bstod pa'i lung don 'gal spong ni /
bstod pa'i lung don yang rang bzhin gyis grub pa med pa'i stong nyid ston pa'i mdo rnams kyis nyon mongs gzhan thams cad kyi rtsa ba dngos po bden 'dzin bzlog pa'i don du de'i zhen yul med par ston pa yin gyi bden 'dzin gyi yul bdag gnyis bkag pa'i rang bzhin rnam dag gi khams stong nyid med par ston pa min no / /
zhes pa yin la /
stong nyid de yod kyang bden par grub pa min pas /
lung de dgag bya bden pa @# / /
bkag pa'i stong nyid kyang yod pa min zhes smra ba dang /
nyon mongs zad par spong ba la don dam pa'i de kho na nyid kyi stong nyid rtogs mi dgos zhes smra ba 'gog pa la khungs su 'gyur ro| |bcu gnyis pa chos nyid bden par grub pa zhig bsgom byar byas pas bden 'dzin bzlog mi nus pa ni /
des na bstod pa de nyid las /
mi rtag pa sdug bsngal zhes / /
bya ba gsum pos sems sbyong byed / /
mchog tu sems ni sbyong byed pa'i / /
chos ni rang bzhin med pa yin / /
zhes dang /
chos rnams rang bzhin med pa nyid / /
chos kyi dbyings su bsgom par bya / /
zhes chos 'di rnams rang bzhin gyis grub pa'i rang bzhin med pa nyid bsgom bya'i chos kyi dbyings dang /
de sgom pa nyid sems sbyong ba'i mchog tu gsungs pas /
'di ltar snang ba'i chos rnams rang bzhin gyis grub pa med pa'i stong pa chad stong yin pas de las logs pa'i stong pa nyid bden par grub pa zhig bsgom bya'i stong nyid du 'jog pa'i phyogs la ji ltar drang du rung /
de ni shar phyogs na sbrul med bzhin du yong par bzung nas 'jigs pa'i sdug bsngal sel ba la shar phyogs na sbrul med par ston pa de'i gnyen por mi 'gro yi /
nub phyogs na shing sdong yod ces bstan dgos zhes smra ba dang 'dra ste /
sems can rnams 'di ltar snang ba la bden par zhen nas sdug bsngal ba sel ba la /
gang la bden par bzung ba'i gzhi de bden med du rtogs pa gnyen por mi 'gro yi /
gzhi gzhan don med cig bden par yod par bstan dgos zhes smra ba'i phyir ro / /
gsum pakun rdzob dang don dam gyi bden pa rnam par gzhag pa la bzhi /
bden gnyis gang las 'byed pa'i gzhi /
ji ltar du phye ba'i grangs /
de ltar du phye ba'i don /
phye ba so so'i don bshad pa'o /
dang po ni /
bden gnyis kyi dbye gzhi la snga ma rnams la 'dod tshul mang du yod kyang /
'dir ni bslab btus las /
shes par bya ba yang kun rdzob dang don dam pa'i bden pa 'dir zad do / /
zhes gsungs pas shes bya ni dbye gzhi'o / /
gnyis pa ni /
rtsa she las /
'jig rten kun rdzob bden pa dang / /
dam pa'i don gyi bden pa'o / /
zhes gsungs pa ltar kun rdzob dang don dam pa'i bden pa gnyis su dbye'o / /
gsum pade ltar phye ba'i don la gnyis las /
dang po snga rabs ba'i 'dod pa 'god pani / /
gnyis su phye ba gnyis ni tha dad pa dgos pas tha dad tshul ji ltar yin snyam na /
'di la snga rabs pa mang po bum pa dang snam bu lta bu ngo bo tha dad pa dang /
byas pa dang mi rtag pa lta bu ngo bo gcig la ldog pa tha dad pa gnyis ni tha dad rgyu gnyis ka dngos po yin la /
gang rung gcig dngos por med pa'i tha dad ni gcig pa bkag pa'i tha @# / /
dad de /
tha da gsum yod pas bden gnyis ni gcig pa bkag pa'i tha dad du smra la /
kha cig ni de gnyis ngo bo gcig la ldog pa tha dad du 'dod do / /
gnyis pa rang lugs kyi 'thad sgrub ni /
dbu ma snang ba las bdag gcig pa'i 'brel pa ni /
dngos por med pa la'ang mi 'gal bar gsungs pa ltar legs pas /
tha dad rgyu gnyis ka dngos por med pa dang /
gang rung gcig dngos por med pa gnyis car la'ang ngo bo gcig la ldog pa tha dad mi 'gal lo / /
'jug 'grel las /
dngos po thams cad kyi rang gi ngo bo rnam pa gnyis nye bar bstan te /
'di lta ste kun rdzob dang don dam pa'o / /
zhes gsungs pas chos can re re'i ngo bo la kun rdzob dang don dam pa'i ngo bo gnyis yod pa'i phyir dang /
bden gnyis ngo bo gcig min na ngo bo tha dad du shin tu yang mi rigs pas de gnyis la ngo bo med pas med par 'gyur te /
yod pa la ngo bo gcig dang du mar yod pa gang rang gis khyab pa'i phyir ro / /
byang chub sems 'grel las kyang /
kun rdzob stong pa nyid du bshad / /
stong nyid kho na kun rdzob yin / /
med na mi 'byung nges pa'i phyir / /
byas dang mi rtag dag bzhin no / /
zhes gsungs la /
myu gu lta bu de rang gi don dam dang ngo bo tha dad yin na /
de rang gi bden stong dang yang ngo bo tha dad pas myu gu bden grub tu 'gyur bas /
ngo bo tha dad min pas /
ngo bo gcig pa yin no / /
myu gu ni rang gi bden stong yin yang rang gi don dam bden pa ni min no / /
gzhung 'ga' zhig las bden gnyis gcig dang tha dad yang min par gsungs pa'i kha cig ni rang bzhin gyis grub pa'i gcig tha dad la dgongs la /
kha cig ni ngo bo tha dad pa dang ldog pa gcig pa gnyis char min pa la dgongs so / /
bzhi paphye ba so so'i don bshad pa la gsum /
kun rdzob bden pa dang /
don dam bden pa dang /
bden gnyis kyi grangs nges bstan pa'o / /
dang po la gsum /
kun rdzob dang bden pa'i sgra don bshad pa /
kun rdzob bden pa'i mtshan nyid /
kun rdzob kyi dbye ba'o / /
dang po la kun rdzob kyi sgra don dang /
bden pa'i sgra don bshad pa gnyis /
dang po la gnyis las /
dang po dngos ni /
tshig gsal las /
kun rdzob la de kho na nyid la sgrib pa dang /
phan tshun brten pa'i don dang /
'jig rten gyi tha snyad gsum bshad cing /
phyi ma ni brjod bya dang rjod byed dang /
shes pa dang shes bya la sogs pa'i mtshan nyid can du bshad pas /
yul can gyi tha snyad shes brjod tsam min la /
shes bya dang brjod bya gang yin thams cad kun rdzob bden par mi gzung ngo / /
de la gzugs sogs rnams shes pa kun rdzob pa gang gi ngor bden par 'jog pa'i kun rdzob pa ni /
gsum gyi dang po yin la /
de yang chos rnams la rang bzhin gyis grub pa'i rang gi ngo bo @# / /
med pa la yod par sgro 'dogs pa'i ma rig pa yin te /
don la bden par grub pa mi srid pas bden par 'jog pa ni blo'i ngor yin la /
bden 'dzin min pa'i blo'i ngor bden par gzhag tu med pa'i phyir ro /
de ltar yang 'jug pa las /
gti mug rang bzhin sgrib phyir kun rdzob ste / /
des gang bcos ma bden par snang de ni / /
kun rdzob bden zhes thub pa des gsungs te / /
bcos mar gyur pa'i dngos ni kun rdzob tu'o / /
zhes so / /
gnyis pa der 'khrul spong ni /
'dir 'jug 'grel las /
de ltar re zhig srid pa'i yan lag gis yongs su bsdus pa /
nyon mongs pa can gyi ma rig pa'i dbang gis kun rdzob kyi bden pa rnam par gzhag go / /
de yang nyan thos dang rang sangs rgyas dang byang chub sems dpa' nyon mongs pa can gyi ma rig pa spangs pa /
'du byed gzugs brnyan la sogs pa'i yod pa nyid dang 'dra bar gzigs pa rnams la ni bcos ma'i rang bzhin yin gyi bden pa ni ma yin te /
bden par mngon par rlom pa med pa'i phyir ro / /
byis pa rnams la ni slu bar byed pa yin la /
de las gzhan pa rnams la ni sgyur ma la sogs pa ltar rten cing 'brel par 'byung ba nyid kyis kun rdzob tsam du 'gyur ro / /
zhes gsungs pas ni kun rdzob bden pa yod par 'jog pa rnams ma rig pas yod par 'jog pa dang /
nyon mongs can gyi ma rig pa spangs pa'i nyan rang dang byang sems kyi ngor kun rdzob kyi bden pa mi 'jog par ston pa min no / /
de la dang po'i rgyu mtshan ni sngar bshad pa ltar nyon mongs pa can gyi ma rig pa ni bden 'dzin yin pas /
des bzung ba'i don tha snyad du yang mi srid pa'i phyir dang /
kun rdzob bden pa yin na tha snyad du yod pas khyab pa'i phyir ro / /
des na chos rnams kun rdzob tu yod par 'jog pa'i 'jog sa'i kun rdzob yin na ni /
nyon mongs can gyi ma rig pa la kun rdzob tu byas pa de ma yin dgos so / /
gnyis pa'i rgyu mtshan ni nyon mongs can gyi ma rig pa'i kun rdzob spangs pa rnams la gang gi ngor bden par 'jog pa'i bden zhen gyi kun rdzob med pa'i rgyu mtshan gyis 'du byed rnams de dag gi ngor mi bden par bsgrubs kyi /
kun rdzob bden pa ma yin par mi bsgrubs pa'i phyir ro / /
des na de dag gi ngor 'du byed rnams kun rdzob tsam du gsungs pas ni /
de'i ngor kun rdzob dang bden pa gnyis kyi nang nas bden par gzhag tu med pas /
tsam gyi sgras ni bden pa gcod kyi kun rdzob bden pa mi gcod pas kun rdzob tsam dang kun rdzob bden pa gnyis gsungs pa'i dgongs pa de bzhin du shes par bya'o / /
gnyis pa bden pa'i sgra don bshad pa la gnyis las /
dang po dngos ni /
tshig gsal las /
'jig rten gyi kun @# / /
rdzob tu bden pa ni /
'jig rten kun rdzob bden pa ste / /
zhes gsungs pa ni 'jug 'grel las /
kun rdzob des gang zhig bden par snang zhing rang bzhin med bzhin du rang bzhin du so sor snang ba de ni 'jig rten phyin ci log tu gyur pa'i kun rdzob tu bden pas 'jig rten gyi kun rdzob bden pa ste /
zhes sngar bshad pa'i ma rig pa'i kun rdzob de'i ngor bden pa la gsal bar gsungs pa ltar bya yi tha snyad du bden par grub pa la mi bya ste /
gzhan du na rang gi mtshan nyid kyis grub pa tha snyad du yang mi srid pa'i lugs dang 'gal ba'i phyir dang /
bden grub 'gog pa dang bden med sgrub pa rnams tha snyad du byed pa'i phyir ro / /
tshul 'dis slob dpon ye shes snying pos kun rdzob tu bden par gnas par bshad pa'ang shes par bya'o / /
gnyis pa der dogs spong ni /
'o na chos nyid dang bdag gnyis bden 'dzin kun rdzob pa'i dor bden pas kun rdzob bden par 'gyur ro snyam na /
bden 'dzin kun rdzob pa'i ngor bden pa tsam zhig la kun rdzob bden par 'jog na de ltar 'gyur mod kyang de ltar ni mi smra yi /
kun rdzob bden pa'i de kun rdzob pa gang gi ngor bden pa'i kun rdzob pa dang de'i ngor bden tshul bshad pa tsam mo /
gnyis pakun rdzob bden pa'i mtshan nyid bshad pa la drug las /
dang po chos rnams la ngo bo gnyis gnyis yod tshul khungs dang bcas pani /
phyi nang gi dngos po 'di rnams re re la yang don dam pa dang kun rdzob pa'i ngo bo gnyis gnyis yod de /
de yang myu gu lta bu gcig la mtshon na /
shes bya yang dag pa de kho na'i don gzigs pa'i rigs shes kyis rnyed pa'i myu gu'i ngo bo dang /
shes bya rdzun pa slu ba'i don 'jal ba'i tha snyad pa'i shes pas rnyed pa'i myu gu'i ngo bo'o / /
de'i snga ma ni myu gu'i don dam bden pa'i ngo bo yin la /
phyi ma ni myu gu'i kun rdzob bden pa'i ngo bo'o / /
de ltar yang 'jug pa las /
dngos kun yang dag rdzun pa mthong ba yis / /
dngos rnyed ngo bo gnyis ni 'dzin par 'gyur / /
yang dag mthong yul gang de de nyid de / /
mthong ba rdzun pa kun rdzob bden par gsungs / /
zhes so / /
gnyis pa de dag tshad ma so sos rnyed par ston pa ni /
'dis ni myu gu'i ngo bo la bden gnyis kyi ngo bo gnyis yod pa'i don dam ni shes pa snga ma dang /
kun rdzob ni shes pa phyi mas rnyed par ston gyi /
myu gu'i ngo bo gcig nyid shes pa snga phyi gnyis la ltos nas bden pa gnyis su ston pa min te /
'jug 'grel las /
dngos po thams cad kyi rang gi ngo bo rnam pa gnyis nye bar bstan te /
'di lta ste kun rdzob dang don dam pa'o / /
zhes dngos po re re'i ngo bo la gnyis gnyis su phye nas don dam pa ni yang dag pa'i don gzigs pa'i shes pa dang /
kun @# / /
rdzob ni rdzun pa mthong ba'i shes pas rnyed par gsungs so / /
gsum pa gzhi de kun rdzob bden par nges pa la dbu ma'i lta ba rnyed dgos tshul ni /
kun rdzob bden pa ni don la mi bden gyi bden 'dzin gyi ngo tsam du bden pa yin pas de'i don ldog nges pa la rdzun par nges dgos so / /
mtshan gzhi bum pa lta bu gcig shes bya rdzun pa slu ba'i don du nges pa la gzhi nge la bden par 'dzin pa'i zhen yul rigs shes kyis sun phyung ba'i lta ba rnyed dgos te /
bden pa rigs pas ma khegs par rdzun pa tshad mas mi 'grub pa'i phyir ro / /
bzhi pa kun rdzob bden pa'i don blo ngor ma 'grub kyang mtshan gzhi bum sogs nges ba mi 'gal ba ni /
bum snam la sogs pa kun rdzob bden pa yin yang de dag blos grub pa na kun rdzob bden pa'i don blos 'grub mi dgos te /
bum snam sogs rang bzhin med bzhin du snang ba'i sgyu ma lta bu yang /
de dag grub pa'i blos sgyur ma lta bu'i don 'grub mi dgos pa bzhin no / /
lnga pa bum sogs 'jig rten shes ngor ltos te kun rdzob dang /
'phags par ltos te don dam du 'jog mi rigs pa'i tshul ni /
de'i phyir dbu ma'i lta ba med pa'i so skye'i shes ngo la ltos te bum snam sogs kun rdzob bden pa dang /
'phags pa la ltos te don dam bden par 'jog pa 'di'i lugs su smra ba ni rigs pa min te /
'jug 'grel las /
de la so so'i skye bo rnams kyi don dam pa gang yin pa de nyid 'phags pa snang ba dang bcas pa'i spyod yul can rnams kyi kun rdzob tsam yin la /
de'i rang bzhin stong pa nyid gang yin pa de ni de rnams kyi don dam pa'o zhes gsungs pa las bzlog nas smra ba yin pa'i phyir ro / /
so so skye bo rnams kyis ni bum pa sogs la bden par 'dzin la /
de nyid don dam par yod par 'dzin pa yang yin pas de dag gi shes ngo de la ltos te bum sogs rnams don dam par grub pa yin gyi kun rdzob pa'i don min no / /
de dag gi ngor don dam par grub pa'i gzhi bum sogs rnams 'phags pa'i rgyud kyi snang ba sgyu ma lta bu 'jal ba'i ye shes kyi gzigs pa la ltos nas kun rdzob pa yin no / /
shes pa de la ltos na bden par gzhag tu med pas kun rdzob tsam zhes gsungs so / /
drug pa bum sogs dang de dag gi rang bzhin phye dgos pa ni /
de lta na'ang de dag gi rang bzhin don dam bden par gsungs pas bum sogs kun rdzob dang /
de dag gi rang bzhin 'phags pa'i don dam mo zhes phye nas brjod par bya yi /
bum sogs 'phags pa la don dam mo zhes smra bar mi bya ste /
de'i yang dag pa'i don mthong ba'i rigs shes kyis bum sogs ma rnyed pa'i phyir dang /
yang dag pa'i don mthong ba'i rigs shes kyis rnyed pa @# / /
don dam bden pa'i don du gsungs pa'i phyir ro / /
gsum pakun rdzob kyi dbye ba bshad pa la drug las /
dang po thal rang gnyis dgag bya 'jog tshul mi mthun pas kun rdzob la yang log 'byed par mi mtshungs pani /
dbu ma rang rgyud pa dag shes pa rang gi mtshan nyid kyis grub par snang ba ni snang ba ltar du yod par nges pas /
yul can la yang log gnyis mi 'byed par yul du snang ba la ji ltar snang ba ltar gyi rang gi mtshan nyid kyis yod med 'byed pa rnams ni /
bden gnyis las /
snang du 'dra yang don byed dag /
nus pa'i phyir dang mi nus phyir / /
yang dag yang dag ma yin pa'i / /
kun rdzob kyi ni dbye ba byas / /
zhes gsungs pa ltar bzhed do / /
lugs 'di ni ma rig pa dang ldan pa la rang gi mtshan nyid kyis grub par gang snang ba thams cad shes pa de ma rig pas bslad pa'i snang bar bzhed pas /
kun rdzob pa'i don la yang log gnyis su mi 'byed do / /
gnyis pa byad bzhin gyi gzugs brnyan de brda la byang ba'i 'jig rten par ltos pa'i kun rdzob bden pa min yang /
spyir kun rdzob bden pa yin pa ni /
'dir 'jug 'grel las /
gang zhig kun rdzob tu yang rdzun pa de ni kun rdzob kyi bden pa ma yin no / /
zhes gsungs pa ni brda la byang ba'i 'jig rten pa'i kun rdzob kyi ngor byad bzhin gyi gzugs brnyan lta bu de byad bzhin du mi bden pas /
de la ltos pa'i kun rdzob bden pa min no / /
de lta na'ang shes bya rdzun pa slu ba'i don mthong bas rnyed pa'i don ni yin pas kun rdzob bden pa'o / /
gzugs brnyan snang ba'i shes pa snang yul la 'khrul ba bzhin du /
ma rig pa dang ldan pa rnams la sngon po la sogs par rang gi mtshan nyid kyis grub par snang ba yang snang yul la 'khrul bar mtshungs so| |gsum pa gzhal bya bden pa 'khrul pa des mi 'jog kyang gzhal bya rdzun pa 'jog par 'khrul pa de nyid grogs su 'gro ba'i 'thad pa ni /
gzhal bya bden pa 'jog na de ltar 'khrul pa des 'jog pa 'gal yang /
gzhal bya rdzun pa 'jog pa la de nyid grogs su 'gro ba yin no / /
de lta ma yin na tha snyad du bden par ma grub na kun rdzob bden par 'jog mi nus pas sgyu ma lta bu'i rdzun pa rnams tha snyad du 'jog na /
kun rdzob bden pa gzhag mi nus par 'gyur ro / /
bzhi pa 'jig rten nyid la ltos nas kun rdzob la yang log 'jog tshul shes byed dang bcas pa ni /
thal 'gyur ba'i lugs kyis ni /
'phral gyi 'khrul rgyus ma bslad pa'i shes pa drug dang /
de las bzlog pa'i shes pa drug dang /
shes pa snga ma drug gis bzung ba'i yul drug dang /
phyi ma drug gis bzung ba'i yul drug ste /
log pa'i yul yul can drug log pa'i kun rdzob dang /
ma log @# / /
pa'i yul yul can drug yang dag kun rdzob tu 'jog la /
de yang 'jig rten pa'am tha snyad pa'i tshad ma nyid la ltos nas yang dag dang log pa'i kun rdzob tu 'jog gi /
'phags pa'i gzigs pa'i rjes su 'brang ba'i rigs shes la ltos nas min pas /
dbu ma pa rang gi lugs la ma rig pa dang ldan pa la gzugs brnyan sogs dang /
sngo sogs snang ba gnyis la snang yul la ltos te 'khrul ma 'khrul gnyis med pa'i phyir /
yang dag dang log pa'i kun rdzob gnyis su mi byed de /
'jug pa las /
gnod pa med pa'i dbang po drug rnams kyis / /
gzung ba gang zhig 'jig rten gyis rtogs te| |'jig rten nyid las bden yin lhag ma ni / /
'jig rten nyid las log par rnam par gzhag /
ces so / /
lnga pa 'phral rkyen grub mthas bslad pa'i 'dzin stangs kyi bzlog phyogs de tha snyad tshad mas 'jog mi nus pa'i dmigs bsal ni /
gang zag dang chos rang gi mtshan nyid kyis grub par 'dzin pa la gnyis yod pa'i rang gi grub mtha' ngan pas 'phral du yid bslad pa las byung ba lta bu'i 'dzin stangs kyi bzlog phyogs ni tha snyad pa'i tshad mas mi 'grub pas dmigs bsal lo / /
drug pa gnyis snang bcas kyang 'khrul shes su 'gyur mi dgos pa ni /
gzhan yang ma rig pa'i bag chags kyis slod pa'i rgyu mtha' dag dang bral ba'i ji snyed pa mkhyen pa'i ye shes la gnyis su snang bshar ba yang /
snang yul la 'khrul ba ni min te /
rgyu mtshan ni gzhan du bshad zin to / /
gnyis padon dam bden pa bshad pa la gsum /
don dam dang bden pa'i don bshad pa /
don dam bden pa'i mtshan nyid bshad pa /
don dam pa'i dbye ba bshad pa'o / /
dang pola gsum las /
dang po don dngosni /
tshig gsal las /
don yang de yin la dam pa yang yin pas na don dam pa'o / /
de nyid bden pa yin pas don dam bden pa'o / /
zhes gsungs pas don dang dam pa gnyis ka don dam bden pa nyid la bzhed do / /
gnyis pa bden tshul ni /
don dam bden pa'i bden tshul ni mi slu ba yin la /
de yang gnas tshul gzhan du gnas shing snang tshul gzhan du snang nas 'jig rten la mi slu ba'i phyir /
don dam bden par 'jig rten gyi tha snyad kyi dbang gis yod par bzhag pa tsam yin par rigs pa drug cu pa'i 'grel pa las gsungs so / /
gsum pa bden pa gnyis kyi sgra don mi 'dra ba ni /
des na kun rdzob bden pa'i bden pa ni bden 'dzin gyi ngor bden pa dang /
don dam bden pa gnyis sgra don mi 'dra'o /
gnyis pamtshan nyid bshad pala gnyis /
dngos kyi don dang /
rtsod pa spang ba'o / /
dang pola dgu las /
dang po don dam bden pa'i mtshan nyid ngos gzung tshul+ni /
don dam bden pa'i mtshan nyid ni 'jug pa las /
shes @# / /
bya yang dag pa'i don mthong bas rnyed pa la gsungs pa sngar bshad pa ltar yin la /
de'i 'grel pa las /
de la don dam pa ni yang dag pa gzigs pa rnams kyi ye shes kyi khyad par gyi yul nyid kyis /
bdag gi rang gi ngo bo rnyed pa yin gyi /
rang gi bdag nyid kyis grub pa ni ma yin te 'di ni ngo bo gcig yin no / /
zhes de kho na nyid 'jal ba'i zag med kyi ye shes kyis rnyed la /
rang gi ngo bos ma grub par gsungs pas /
mnyam gzhag zag med kyis rnyed rgyu cig byung na bden par grub pa yin no / /
zhes smra ba bkag pa yin no / /
ye shes kyi khyad par zhes gsungs pas ni 'phags pa rnams kyi ye shes gang yin gyis rnyed pas mi chog gi /
ye shes kyi khyad par ji lta ba mkhyen pa'i ye shes kyis rnyed pa cig don dam bden par ston pa'o / /
rnyed pa'i don ni shes pa des de ltar grub pa'i don yin te /
kun rdzob la yang 'dra'o / /
gnyis pa ji lta ba mkhyen pa'i 'phags pa'i mnyam gzhag zag med ye shes kyis ji ltar rnyed tshul ni /
yang des ji ltar rnyed pa'i tshul ni /
rab rib can gyi mig gis bar snang gi gzhir skra shad 'dzag par mthong ba na /
rab rib med pa'i mig gis gzhi der skra shad 'dzag pa'i snang ba tsam yang ma mthong ba bzhin du /
ma rig pa'i rab rib kyis gnod pa byas pa rnams kyis phung po la sogs pa'i rang gi ngo bo dmigs pa de nyid ma rig pa'i bag chags ma lus par zad pa dang /
'phags pa slob pa'i mnyam gzhag zag med kyi ye shes kyis de kho na nyid gzigs tshul gyi dbang du byas na rab rib med pa'i mig bzhin du gnyis snang phra mo yang ma gzigs pa'i tshul gyis rang bzhin gang gis gzigs pa ni don dam bden pa ste /
gsum pa de'i shes byed ni /
'jug pa las /
rab rib mthu yis skra shad la sogs pa / /
ngo bo log pa gang zhig rnam brtags pa / /
de nyid bdag nyid gang du mig dag pas / /
mthong ste de nyid de bzhin 'dir shes gyis / /
zhes gsungs shing de'i 'grel pa las kyang /
phung po la sogs pa de dag nyid ma rig pa'i bag chags dang bral ba sangs rgyas bcom ldan 'das rnams kyis /
rab rib can ma yin pas skra shad mthong ba'i tshul du rang bzhin gang gis gzigs pa de ni de dag gi don dam pa'i bden pa'o / /
zhes gsungs so / /
bzhi pa myang 'das don dam bden par bstan pa ni /
de ltar gzigs pa'i don dam pa ni chos can re re la ngo bo gnyis gnyis yod pa'i don dam gyi ngo bo yin la /
de yang chos can rnams rang bzhin gyis grub pas stongs pa'i rang bzhin rnam dag gi myang 'das dang /
de nyid dri ma'i sa bon ci rigs @# / /
pa dang bral ba'i 'gog bden gyi myang 'das gnyis yin pas /
lnga pa myang 'das kun rdzob bden pa yin pa rigs pa drug cu pa'i 'grel pa'i dgongs pa min pa ni /
rigs pa drug cu pa'i 'grel pa las /
ci mya ngan las 'das pa yang kun rdzob bden pa yin nam zhe na /
'di ni de bzhin te /
zhes dang /
de'i phyir mya ngan las 'das pa ni kun rdzob kyi bden par yongs su brtags pa kho na yin no / /
zhes gsungs pa'i don ni /
myang 'das don dam bden pa yod par 'jog pa yang kun rdzob bden pa tha snyad pa'i shes ngor yod pa tsam du 'jog gi / /
lugs 'dis myang 'das kun rdzob bden par bzhed pa min te /
'grel pa de nyid las kyang /
bden pa gsum kun rdzob bden pa dang /
myang 'das don dam bden par bshad cing /
'jug 'grel las kyang /
bden pa gzhan gsum kun rdzob dang /
'gog bden don dam bden par gsungs pa'i phyir dang /
myang 'das kun rdzob tu yod par 'jog na don dam bden par gsungs pa dang 'gal bar brtsad pa'i lan du /
'jig rten gyi tha snyad kho nas don dam pa'i bden par gsungs so / /
zhes gsungs pa'i phyir ro / /
drug pa chos thams cad tha snyad kyi dbang gis 'jog pa'i shes byed ni /
de'i phyir yod par 'jog pa thams cad 'jig rten gyi tha snyad kyi dbang gis 'jog ste /
sher phyin 'bum pa las /
chos 'di thams cad ni 'jig rten gyi tha snyad la brten nas btags kyi don dam par ni ma yin no / /
zhes gsungs shing /
stong nyid bdun cu pa las kyang / /
gnas pa'am skye 'jig yod med dam / /
dman pa'am mnyam pa'am khyad par can / /
sangs rgyas 'jig rten snyad dbang gis / /
gsungs kyi yang dag dbang gis min / /
zhes skye 'jig gnas gsum dang /
dman mchog 'bring gsum dang /
'di yod 'di med kyi rnam gzhag ji snyed cig gsungs pa thams cad /
rgyal bas 'jig rten gyi tha snyad kyi dbang gi bzhag pa tsam du gsungs kyi tha snyad kyi dbang gis bzhag pa tsam min pa'i yang dag pa'i gnas tshod kyi dbang gis bzhag pa min par gsungs so / /
bdun pa rigs ngor bden pa dang dpyad bzod kyi bden pa so sor phyed dgos pas don dam du bden na bden par grub mi dogs pa'i 'thad sgrub ni /
slob dpon ye shes snying pos don dam bar bden pas don dam bden pa'o / /
zhes bshad pa yang /
des rigs shes kyang don dam du bshad pas de'i ngor mi slu ba la bden par gsungs pa yin gyi dpyad bzod kyi bden grub pa la dgongs pa min te /
gzhung der chos thams cad bden par grub pa bkag pa'i phyir ro / /
de'i phyir don dam don dam du mi bden na kun rdzob kun rdzob tu mi bden no zhes smra ba ni /
'dod pa yin la /
snga ma snga mar grub na phyi ma phyi @# / /
mar ma grub bo zhes smra na ni /
bden pa bkag pa bden par ma grub na dgag gzhi chos can rnams bden grub tu 'gyur ro zhes par 'gyur te /
don dam bden pa ni dgag gzhi chos can la bden pa bkag pa tsam la 'jog pa'i phyir dang /
chos can rnams kun rdzob tu ma grub par 'phen pa ni /
rdzun par ma grub par 'phen pa'i phyir ro / /
de lta na ni shin tu yang ma 'brel par 'gyur te /
chos can snang ba rnams bden grub tu med pa bden par ma grub pa nyid kyis dgag gzhi rnams rdzun par 'grub dgos pa'i phyir ro / /
brgyad pa tha snyad du yod par 'jog pa la tshad ma gang gis kyang mi gnod pa dgos pa ni /
des na tha snyad du yod par 'jog pa la de kho na nyid kyi rigs shes kyis 'grub mi dgos kyang tha snyad pa dang rigs shes kyi tshad ma gang gis kyang mi gnod pa zhig dgos te /
rigs pa drug cu pa'i 'grel pa las /
nyer len gyi phung po mi rtag sogs bzhir kun rdzob tu gnas pas /
de bzhir 'dzin pa da la ltos te phyin ci ma log pa dang /
phung po rtag sogs bzhir kun rdzob tu yang gnas pa med pas /
de bzhir 'dzin pa de la ltos te phyin ci log tu bshad cing /
'jug pa las /
mi shes gnyid kyis rab bskyod mu stegs can / /
rnams kyis bdag nyid ji bzhin btags pa dang / /
sgyu ma smig rgyu sogs la btags pa gang / /
de dag 'jig rten las kyang yod min nyid / /
ces mu stegs kyis kun btags pa'i bdag dang gtso bo sogs dang /
sgyu ma'i rta glang sogs su zhen pa'i yul rnams tha snyad du yang med par gsungs pas blo 'khrul pa zhig gi ngor yod tsam la kun rdzob tu yod par 'jog pa thal 'gyur ba'i lugs su smra ba ni snying po med pa'i gtam yin la /
dbu ma pa chen po gzhan sus kyang mi 'dod do / /
'jug pa las yul yul can la yod med mgo mtshungs mdzad pa yang spyir yod med tsam min gyi /
de gnyis rang bzhin gyis yod med la de ltar mdzad pa'o / /
dgu pa tha snyad kyi dbang gis bzhag tsam yin kyang tshad mas grub pa gcod pa sogs min tshul ni /
des na tha snyad du yod par 'jog pa rnams ming gi tha snyad kyi dbang gis yod par bzhag pa yin yang /
de'i dbang gis gang bzhag thams cad tha snyad du yod par mi 'dod la| tha snyad kyi dbang gis bzhag pa tsam du 'dod kyang /
tsam gyi sgras ni yul can gyi tha snyad min pa'i don yin pa gcod pa dang /
'jog pa'i don de tshad mas grub pa gcod pa gtan min te /
'di ltar tha snyad btags pa'i dbang gis 'jog pas ma tshim par /
de tsam min pa'i btags don don la ji ltar yod btsal nas rnyed na yod par 'jog la /
ma rnyed na med par 'jog pa ltar lugs 'dis mi byed kyi /
tshol lugs @# / /
des btsal nas rnyed rgyu byung na bden grub tu 'gyur bar bzhed pas de 'dra ba'i dpyad nas yod par rnyed pa tha snyad du yang mi 'dod la /
de kho na nyid la dpyad ma dpyad kyis mtshams kyang de nas 'jog pas /
rang gi mtshan nyid kyis grub pa yod na yul can gyi tha snyad kyi dbang gis bzhag pa tsam min pa'i don rang gi ngo bos yod par 'gyur bar gzigs nas rang bzhin gyis saM /
rang gi mtshan nyid kyis sam /
rang gi ngo bo nyid kyis yod pa tha snyad du yang mi bzhed de /
rgyas par gzhan du bshad zin to / /
gnyis partsod pa spong ba la gnyis las /
dang po rtsod pa 'god pani /
gal te sangs rgyas kyi ji lta ba mkhyen pa'i ye shes kyis don dam pa'i bden pa rnyed na /
'jug 'grel las /
gal te rnam pa de lta bu'i rang bzhin mthong ba med pa nyid ma yin nam /
de'i phyir ji ltar de dag gis gzigS zhe na /
bden mod kyi 'on kyang ma gzigs pa'i tshul gyis de dag gis gzigs so zhes brjod do / /
zhes ci yang ma gzigs pa la de kho na gzigs par bshad cing /
de'i shes byed du don dam bden pa thams cad mkhyen pa'i ye shes kyi yul las kyang 'das par bshad pa drangs pa dang /
sangs rgyas kyi sa la sems sems byung gi rgyu ba gtan log par bshad pa dang /
sangs rgyas kyis phung sogs ma gzigs na stobs bcu'i skabs su chos thams cad mkhyen par bshad pa ji ltar mi 'gal zhe na /
gnyis pa lan bshad pa la bco lnga las /
dang po lung de'i don ji lta ba mkhyen pa'i ye shes kyis don dam gzigs dor kun rdzob rnams ma dmigs bar ston pas mi 'gal ba ni /
ma gzigs pa'i tshul gyis gzigs zhes pa ni /
yul gang yin thams cad ma mthong ba la mi byed kyi /
ma rig pa'i rab rib kyi mthus dmigs pa 'di rnams de kho na nyid du yod na 'phags pa'i mnyam gzhag zag pa med pa'i ye shes kyis dmigs dgos pa las de rnams ci yang ma gzigs pa'i sgo nas de dag gi de kho na nyid gzigs par ston pa yin te /
dgag bya yod na dmigs su rung ba las ma dmigs pa nyid las dgag bya bkag pa rtogs par 'jog pa'i phyir ro / /
mthong ba med pa ni mthong ba dam pa'o / /
zhes gsungs pa'i don yang de bzhin du shes par bya'o / /
gnyis pa de'i khungs ni /
de ltar yang sdud pa las /
gzugs rnams mi mthong tshor ba dag kyang mi mthong zhing / /
'du shes mthong ba med la sems pa mi mthong zhing / /
gang la rnam par shes dang sems yid mthong med pa / /
'di ni chos mthong yin zhes de bzhin gshegs pas bstan / /
nam mkha' mthong zhes sems can tshig tu rab brjod pa / /
nam mkha' ji ltar mthong ste des 'di brtag par @# / /
gyis / /
de ltar chos mthong ba yang de bzhin gshegs pas bstan / /
mthong ba dpe gzhan gyis ni bsnyad par nus ma yin / /
zhes mi mthong ba phung po lnga dang /
mthong ba ni chos zhes gsungs la /
de ni de kho na nyid kyi don te /
sus rten 'brel mthong ba des chos mthong ngo / /
zhes gsungs pa bzhin no / /
gsum pa mdo de'i don bkral ba ni /
de yang dper na nam mkha' ni thogs pa'i reg bya bcad tsam yin la /
de mthong dam rtogs pa ni dgag bya sgrib thogs yod na dmigs su rung ba las ma mthong ba la byed pa dang 'dra ste /
der yang mthong ba ni nam mkha' dang /
ma mthong ba ni sgrib thogs so / /
dpe de bzhin du mthong ba min par /
sngon po mthong ba bzhin du de kho na nyid mthong ba ni rkang pa tha ma gnyis kyis bkag go /
phung po lnga mi mthong bar gsungs pas ni zag med kyi mnyaM gzhag gis de kho na nyid gzigs pa'i ngor chos can mthong ba min par bstan to / /
bzhi pa bden gnyis la 'jug pa'i mdos rnam mkhyen gyis don dam gzigs dor gnyis snang nub par bshad kyi don dam ma rtogS pa gsungs pa min pa ni /
bden pa gnyis la 'jug pa las /
lha'i bu dag /
don dam pa'i bden pa ni rnam pa thams cad kyi mchog dang ldan pa /
thams cad mkhyen pa'i ye shes kyi yul gyi bar las 'das pa yin te /
ji ltar don dam pa'i bden ba'o zhes brjod pa ltar ni ma yin no / /
zhes don dam bden pa'o zhes brjod pa'i tshe na blo la yul yul can gnyis so sor snang ba ltar mi mthong ba la bshad pas gnyis snang log pa'i khungS yin gyi /
sangs rgyas kyis don dam ma rtogs pa'i khungs min no / /
lnga pa gzigs tshul de ltar 'jug 'grel las kyang gsungs tshul ni /
'jug 'grel las kyang /
dngos po byas pa can la ma reg par rang bzhin 'ba' zhig mngon sum du mdzad pas de nyid thugs su chud pa'i phyir /
sangs rgyas zhes brjod do / /
zhes sangs rgyas kyi ji lta ba mkhyen pa'i ye shes kyis de kho na nyid gzigs pa'i dor gzhan dbang la ma reg par chos nyid 'ba' zhig thugs su chud par gsungs so / /
drug pa mnyam gzhag skabs sems kyi rgyu ba med par mdo las gsungs pa rnam rtog gi rgyu ba med par 'dzeg tshul ni /
sems sems byung gi rgyu ba log pa ni /
de kho na nyid mngon du gyur pa'i tshe rnam rtog gi rgyu ba log pa'i don yin gyi sems dang sems byung med par ston pa min te /
tshig gsal las /
rnam par rtog pa ni sems kyi rgyu ba yin na /
de dang bral ba'i phyir /
de kho na nyid de ni rnam par rtog pa med pa yin no / /
ji skad du mdo las /
don dam pa'i bden pa gang zhe na /
gang la sems kyi rgyu ba yang med na /
yi ge rnams lta smos kyang ci dgos /
zhes gsungs so / /
zhes sems kyi @# / /
rgyu ba med par gsungs pa'i don rnam rtog gi rgyu ba med pa la bshad do / /
de yang 'phags pa slob pa'i mnyam gzhag gi dus su gtan log pa min gyi /
sangs rgyas pa'i dus su gtan log par 'jug 'grel las gsungs so / /
bdun pa don dam bden pa shes bya min pa smra ba sogs log smra kho na yin tshul ni /
gzhan yang 'jug 'grel las /
rang bzhin de yod pa min na de rtogs pa'i phyir du byang sems rnams dka' ba spyod pa don med par shes byed dang bcas pas bsgrubs te /
ji skad du de dag gi rang bzhin yang gang zhig ce na /
de dag gi bcos ma ma yin pa dang /
gzhan la ltos pa med pa gang yin pa ste /
ma rig pa'i rab rib dang bral ba'i shes pas rtogs par bya ba'i rang gi ngo bo'o / /
ci de yod dam med do zhes de skad du su smra /
gal te med na ni ci'i don du byang chub sems dpa' rnams pha rol tu phyin pa'i lam sgom par 'gyur te /
gang gi phyir chos nyid de rtogs par bya ba'i phyir byang chub sems dpa' rnams de ltar dka' ba brgya phrag rtsom pa yin no / /
zhes gsungs shing /
de'i shes byed du /
rigs kyi bu gal te don dam pa yod par ma gyur na ni /
tshangs par spyod pa don med par 'gyur zhing de bzhin gshegs pa rnams 'byung ba don med par 'gyur ro / /
gang gi phyir don dam pa yod pa de'i phyir byang chub sems dpa' rnams la don dam pa la mkhas pa zhes bya'o / /
zhes don dam bden pa yod pa min na /
mthar thug gi myang 'das kyi tshangs pa'i don du spyad pa spyod pa don med pa dang /
gdul byas de rtogs pa mi srid pas /
des de rtogs par bya ba'i don du sangs rgyas 'jig rten du byon pa don med pa dang /
rgyal sras chen po rnams don dam bden pa la mkhas pa min par 'gyur bas /
don dam bden pa yod par bsgrubs pa'i mdo sde drangs pas na /
slob dpon chen po 'di'i lugs kyis don dam bden pa shes bya min pa dang /
'phags pa'i mnyam gzhag na de kho na nyid rtogs pa'i ye shes med par smra ba ni log par smra ba kho na yin no / /
brgyad pa mnyam gzhag zag med ngor yul yul can so sor mi 'jog pa ni /
gzhan yang 'jug 'grel las /
de'i phyir btags pa las de kho na nyid rtogs so zhes rnam par bzhag gi /
dngos su ni 'ga' zhig gis shes pa ni ma yin te /
shes pa dang shes bya gnyis ka yang ma skyes pa nyid kyi phyir ro / /
zhes gsungs pa'i dang po'i don ni ye shes dang de kho na nyid gnyis yul yul can so so ba gnyis su byas nas de kho na nyid rtogs par 'jog pa ni /
tha snyad pa'i shes ngo tsam du 'jog gi /
ye shes de'i ngor mi 'jog pa'i don yin la /
shes pa ma skyes @# / /
zhes pa ni rang bzhin gyis ma skyes pa'i don la chu la chu bzhag pa bzhin du gyur ces pa'o / /
dgu pa de kho na nyid kun rtog gi rgyu ba log pa'i tshul gyis mngon du byed pa ni /
ye shes kyi yul de kho na nyid la sems sems byung mi 'jug pas /
sku kho nas mngon sum du mdzad /
ces gsungs pa ni /
mngon du bya rgyu'i las su bya ba ni de kho na nyid dang /
yul can gyi yi shes ni de mngon du byed pa'i byed pa dang /
longs spyod rdzogs pa'i sku ni de mngon du byed pa'i byed pa po ste mkhyen pa po'o / /
des de mngon du byed tshul ni /
sngar bshad pa ltar sems sems byung gi kun rtog gi rgyu ba log pa'i tshul gyis yin te /
'grel pa las /
sku gang gis de nyid mngon du mdzad pa'i sku de sems sems byung dang bral bas zhi ba'i rang bzhin can du bshad pas shes so / /
bcu pa sangs rgyas kyis phung sogs ma gzigs na ji snyed pa mkhyen pa sogs la skur 'debs su 'gyur tshul ni /
sangs rgyas kyis phung sogs ma gzigs na ji snyed pa mkhyen pa dang /
ji snyed pa'i don thams cad la skur pa 'debs par 'gyur te /
yod pa dang sangs rgyas kyis mi mkhyen pa gnyis 'gal ba'i phyir ro / /
bcu gcig pa rnam mkhyen gyis ji snyed pa mkhyen pa la de snang nas mkhyen dgos pas snang yul la gnyis yod pa ni /
des na ji snyed pa mkhyen pa la ji snyed pa'i don rnams snang dgos shing /
rnam med du mkhyen pa 'di pa'i lugs min pas rnam pa shar nas so / /
snang yul ji snyed pa yang ma rig pa'i bag chags kyis ma bslad pa'i sangs rgyas kyi mtshan dpe sogs dang /
ma rig pa'i bag chags kyis bslad pa'i ma dag pa'i snod bcung la sogs pa gnyis so / /
de'i dang po ni sangs rgyas kyi sar ldog pa'i don med la /
gnyis pa ni sa der rgyu log pas ldog pa yin no / /
bcu gnyis pa ji snyed pa rtogs pa'i rnam mkhyen dang gang zag gzhan la snang lugs mi 'dra tshul ni /
snad tshul ni sangs rgyas kyi mtshan dpe ma rig pa ma spangs pa'i gang zag la snang ba na /
rang gi mtshan nyid kyis ma grub bzhin du der snang ba ni yul de ma rig pa'i bag chags kyi dbang gis byung ba'i rgyu mtshan gyis min gyi /
yul can de ma rig pa'i bag chags kyis bslad pa'i dbang gis snang ba yin te /
de ni gang zag gzhan la de ltar snang ba tsam gyi ngos nas yul can de la snang ba min par rang ngos nas de ltar snang ba yin pa'i phyir ro / /
sangs rgyas kyi ji snyed pa mkhyen pa'i ye shes la ma rig pa ma spangs pa'i ngor gzugS sgra sogs rang gi mtshan nyid kyis ma grub bzhin du der snang ba'i don rnams snang ba ni /
ma rig pa'i bslad pa yod pa'i gang zag la de dag snang ba kho na'i sgo nas sangs rgyas la snang ba yin gyi /
gzhan @# / /
la de ltar snang ba la ma ltos par sangs rgyas kyi rang ngos nas snang ba min no / /
de'i phyir gzugs sogs rang bzhin gyis ma grub bzhin du der snang ba sangs rgyas kyis mkhyen pa yang ma rig pa dang ldan pa la de ltar snang ba'i ngos nas yin gyi /
gang zag de la der snang ba la ma ltos par sangs rgyas rang gi ngos nas de ltar snang ba'i tshul gyis mkhyen pa min pas der snang bas 'khrul bar 'gyur ba'i don med de /
de ni ye shes la bslad pa yod nas snang ba min yang ye shes des shes bya thams cad mkhyen dgos pa'i gnad kyis yin pas so / /
de ltar na ji snyed pa mkhyen pa'i rang ngos nas ni dngos po thams cad bdag med pa dang rang bzhin gyis med pa'i ngor snang bas rdzun pa sgyu ma bzhin du snang gi bden par mi snang la /
ma rig pa dang ldan pa rnamS la snang ba'i cha nas yi shes de la snang ba na /
gang zag gzhan de la bden par snang bar shar ba tsam mo / /
bcu gsum pa de ltar rigs pa drug cu pa las kyang gsungs pa ni /
rigs pa drug cu pa las kyang /
dngos la mkhas pa rnams kyis ni / /
dngos po mi rtag slu ba'i chos / /
gsog dang stong pa bdag med pa / /
rnam par dben zhes bya bar mthong / /
zhes gsungs la /
de'i 'grel par yang /
mdzad pa mthar phyin pas de ltar gzigs par gsungs so / /
bcu bzhi pa ngo bo gcig kyang yul bden gnyis la ltos te mkhyen pa so sor 'jog pa mi 'gal ba ni /
de ltar na bden gnyis las /
brtags ba'i ngo bos dben pa yi / /
ji ltar snang ba 'di kho na / /
brten te skyes ba thams cad ni / /
thams cad mkhyen pas mngon sum gzigs / /
zhes ji snyed pa thams cad mngon sum du sa le gzigs pa dang /
gang tshe shes dang shes bya dang / /
bdag nyid rjes su mi mthong pa / /
de ni mtshan ma mi 'byung bas / /
gnas pa brtan phyir mi bzhengs so / /
zhes gnyis snang nye bar zhi ba'i ting nge 'dzin las dus nam yang mi bzhengs par bshad pa gnyis ka'i tshul gsungs pa rnams kyang /
ji bzhin du ma go ba la de gnyis gang rung gcig ma gtogs pa gnyis ka khas len pa 'gal bar snang yang 'gal ba ni med de /
de kho na nyid gzigS pa dang /
ji snyed pa gzigs pa'i yi shes gnyis ngo bo gcig yin yang yul so so la ltos te rigs shes dang /
tha snyad pa'i shes pa gnyis su 'gro ba cung zad kyang mi 'gal ba'i phyir ro / /
bco lnga ba gzhi'i sta ba dang /
'bras bu'i skabs so sor tshad ma gnyis kyis yul 'jal ba na de la tshad ma gnyis gang du song shes dgos pa ni /
'di yang gzhi'i lta ba'i skabs su chos can gcig gi steng nas rigs shes dang tha snyad pa'i tshad ma gnyis @# / /
kyis rnyed tshul mi 'dra ba gnyis 'ong yang 'gal ba cung zad kyang med pa legs par shes pa la rag las so / /
'bras bu'i skabs su ye shes gnyis kyis yul 'jal ba na /
de tsam du ma zad yul de la tshad ma gnyis gang du song legs par shes na /
yul so sor ma nges kyang yul can gnyis gzhi mthun du mi 'ong ba yang shes par nus te /
'dis ni bden pa gnyis kyi mtshan nyid kyi zhib cha'ang shes par bya'o / /
gsum padon dam pa'i dbye ba bshad pa la bcu gcig las /
dang po don dam bden par dbye tshul mi 'dra ba byung bani /
don dam bden pa la dbye na /
'jug 'grel las /
stong ba nyid las rgyas par phye na /
stong pa nyid bcu drug dang /
'bring du phye na dngos po dang /
dngos med dang /
rang dang /
gzhan gyi ngo bo stong pa nyid de bzhi dang /
bsdus na gang zag dang chos kyi bdag med gnyis su gsungs pa ltar ro| |gzhung gzhan las ni don dam pa dngos dang /
mthun pa'i don dam gnyis gsungs te /
dbu ma snang ba las /
skye ba med pa 'di yang don dam pa dang mthun pa'i phyir don dam pa zhes bya yi dngos su ni ma yin te /
dngos su na don dam pa spros pa thams cad las 'das pa'i phyir ro / /
zhes dang /
dbu ma rgyan las kyang /
dam ba'i don dang mthun pa'i phyir / /
'di ni dam pa'i don zhes bya / /
yang dag tu ma spros pa yi| |tshogs rnams kun las de grol yin / /
zhes dang /
bden gnyis las kyang de bzhin du gsungs shing /
bden gnyis rang 'grel dang rgyan las don dam par skye sogs bkag pa kun rdzob par bshad do / /
gnyis pa gzhung de dag nas gsungs pa'i don dam gyi ngo bo snga rabs pas bshad tshul ni /
de rnams kyi don ni sngon gyi mang pos rnam grangs pa yin min gyi don dam bden pa gnyis byas nas /
gzugs sogs la don dam par skye sogs bkag pa'i stong nyid ni snga ma yin zhing /
de don dam bden pa btags pa ba /
kun rdzob bden pa mtshan nyid pa dang /
phyi ma ni blo gang gis kyang yul du bya mi nus pas shes bya min par 'dod do / /
gsum pa gzhung de dag gis don dam gnyis bshad pa de yul kho nar byed pa don min pa ni /
de ni de rnams kyi don min pas 'di ltar bshad de /
yul chos nyid la don dam par bya dgos mod kyang yul can rigs shes la yang der bshad pa mang ste /
bden gnyis las /
slu ba med pas rigs pa ni / /
don dam yin te /
zhes dang /
dbu ma snang ba las kyang /
gang yang don dam par skye ba med ces bya ba la sogs pa smras pa de la yang don ni 'di yin par 'dod de /
yang dag pa'i thos pa dang bsam pa dang bsgoms pa las byung ba'i shes pa thams cad ni phyin ci ma log pa'i yul can yin pa'i phyir don dam pa zhes bya ste /
'di'i don dam @# / /
pa yin pa'i phyir ro / /
zhes gsungs pa ltar ro / /
rigs shes la gnyis las 'phags pa'i mnyam gzhag mi rtog ye shes rtog med dang /
rtags la brten nas de kho na nyid 'jal ba'i rigs shes rtog bcas la sogs pa'o / /
rtog ge 'bar ba las /
don dam la mi rtog ye shes dang /
de dang rjes su mthun pa'i shes rab gnyis bshad pa'i dgongs pa dang /
dbu ma snang ba las don dam gnyis bshad pa gnyis ni dgongs pa gcig yin pas /
don dam gnyis bshad pa yul can la mi byed par yul gyi don dam kho na la byed pa ni gzhung gi don min no / /
bzhi pa rigs shes gnyis don dam dngos dang rjes mthun so sor 'jog tshul ni /
de la dang po ni de kho na nyid la 'jug pa na /
bden pa dang gnyis snang gi spros pa cig car rang gi yul du gcod nus pas don dam pa dngos yin te /
spros pa thams cad las 'das zhes pa'i don yang de'o / /
gnyis pas ni rang gi yul du bden pa'i spros pa 'gog nus kyang gnyis snang gi spros pa gcod mi nus pas 'jig rten las 'das pa'i don dam dang rnam pa rjes su mthun pa'i don dam mo / /
lnga pa blo ngor ltos te yul gyi don dam la'ang tshul nyis bshad dgos pa ni /
gzugs sogs la don dam par skye sogs bkag pa'i yul gyi don dam la yang tshul gnyis bshad dgos la /
de la ni yul gyi stong nyid de rigs shes rtog med kyi ngor ni spros pa gnyis car dang bral ba'i don dam dngos yin la /
rigs shes rtog bcas kyi ngor ni spros pa phyogs gcig tsam dang bral bas spros pa gnyis car dang bral ba'i don dam dngos min gyi /
spyir don dam bden pa dngos min zer ba min no / /
des na blo 'ga' zhig gi ngor gnyis snang gi spros pa thams cad dang bral ba ma gtogs pa /
bden stong de snang ba'i spros pa thams cad dang bral ba mi srid pas /
don dam bden pa yin na gnyis snang gi spros pa thams cad dang bral dgos pa ni gzhung gi don min no / /
drug pa sgyu ma rigs grub pas 'dod pa'i don dam de don dam dngos min pa ni /
des na sgyu ma rigs grub pas gzhi phung po lta bu dang bden stong gi snang ba gnyis tshogs pa rigs shes rjes dpag gis grub pa'i don tsam don dam bden par 'dod pa ni /
mthun pa'i don dam du 'gyur gyi don dam bden pa min no / /
bdun pa gcig du bral gyi snang bas myu gu sogs bden med kyis snang bar sgrub mi rigs pa ni /
bden pa'i gcig dang du bral gyi snang bas myu gu sogs bden med kyi snang bar sgrub pa yang /
gzhi de bden par yod med the tshom ma chod pa'i gang zag rtogs ldan la ni de ltar sgrub pa'i don med la /
the tshom chod pa la ni rtags de rtags yang dag tu mi 'gyur ba dang /
@# / /
dbu ma snang ba las gcig du bral gyi rtags chos gnyis ka rnam bcad tsam du gsungs shing /
gcig dang du ma min pa dang /
de gnyis su med pa gang rtags su byas kyang 'dra bar gsungs pa ni ma yin dgag la mi byed par de nyid kyi dper brjod las shes pas /
slob dpon zhi ba 'tsho yab sras dang /
slob dpon seng ge bzang po'i bzhed pa gtan min no / /
brgyad pa snga rabs pas rab tu mi gnas pa'i dbu ma pa'i don dam 'dod tshul bshad pa ltar min pa ni /
snang ba la dgag bya'i spros pa rnam par bcad pa la rnam bcad dang yongs gcod gnyis su byas pa'i phyi ma rjes dpag gis gzhal ba'i don tsam don dam bden par 'dod pa yang dbu ma pa chen po su yang mi bzhed do / /
tshul 'dilam rim rgyas par 'di dag gi rnam gzhag bshad pa yang zhib tu shes par bya'o / /
dgu ba don dam par skye sogs bkag pa kun rdzob min yang kun rdzob tu yod par ston pa mi 'gal ba ni /
skye sogs bka' ba mthun pa'i don dam du bshad pa'i 'phro la /
bden gnyis rang 'grel las /
gzhan dag ni yang dag pa kho nar 'dzin pas /
yang zhes bya ba ni bsdu ba'i don no / /
de yang rigs pas dpyad na kun rdzob kho na ste /
ci'i phyir zhe na /
dgag bya yod pa ma yin pas / /
yang dag tu na bkag med gsal / /
zhes gzhan dag sems tsam pa dgag gzhi la chos bdag bkag pa'i dgag pa'i stong nyid yang dag tu grub par 'dod pa dang /
rang lugs kyis dgag bya chos bdag med pas de bkag pa'i dgag pa yang dag par ma grub /
ces gsungs pas /
don dam par skye sogs bkag pa kun rdzob par bshad pa ni kun rdzob tu yod pa'i don yin gyi /
kun rdzob yin par ston pa min no / /
bcu pa sngon po snang ba na de'i bden stong mig shes la snang bar gsungs pa ma yin dgag la dgongs pas de'i bden stong don dam bden par mi 'gal ba ni /
yang de nyid las /
yang dag pa'i skye sogs dngos po snang ba na mi snang bas /
log pa'i kun rdzob yin pa bzhin du /
yang dag pa'i skye sogs bkag pa yang log pa'i kun rdzob tu 'gyur te /
de ni dgag gzhi'i dngos po snang ba na mi snang ngo / /
zhes pa'i lan du mi snang ba ma yin te /
dngos po'i ngo bo dang tha mi dad pa'i phyir ro / /
zhes sngon po lta bu snang ba na de'i bden stong snang bar bshad pa ni /
bden par yod pa bkag pa'i rnam bcad tsam mig shes sogs la snang ba min gyi /
ma yin dgag la dgongs pas /
de 'dra de kun rdzob mtshan nyid pa yin yang bden pa bcad tsam gyi stong pa don dam bden par mi 'gal lo / /
bcu gcig pa rtog med rtog bcas kyi rigs shes gnyis yul bcas don dam dngos dang rjes mthun du so sor 'jog tshul sngar bzhin yin pa ni /
dbu ma rgyan las /
don dam @# / /
par skye ba sogs bkag pa yang dag kun rdzob tu gtogs pa yin yang don dam pa dang mthun pas der bshad la /
don dam pa ni dngos po yod med sogs kyi spros pa'i dra ba mtha' dag spangs par gsungs pa'i spros pa'i dra ba ni /
bden gnyis rang 'grel las /
de nyid phyir na de stong min / /
mi stong ma yin yod med min / /
mi skye ma yin skye min zhes / /
de la sogs pa bcom ldan gsungs / /
zhes dang /
de ci'i phyir zhe na /
de ni spros pa med pa yin / /
de kho na ni rtog pa'i dra ba thams cad dang bral ba'o / /
zhes rtog pa'i dra ba la spros pa'i dra bar bshad pa ltar yin la /
de yang de kho na nyid mngon sum du rtogs pa'i ngor ldog pas de ni don dma dngos dang /
de ltar ma gyur pa'i rigs shes yul bcas ni snga ma'i rjes mthun pa yin pa sogs ni sngar zhin no / /
yang dag pa'i skye sogs bkag pa la yang /
'dis bkag pa'i rigs shes dang /
de'i gzhal bya gnyis yod pas /
yang dag pa'i kun rdzob tu gtogs tshul yang de'i steng nas shes par bya'o / /
bden gnyis kyi spros pa yin no cog gi dra ba dang bral bar bshad tshul de ni skabs mang po zhig tu nye bar mkho'o / /
gsum pabden gnyis kyi grangs nges bstan pa la gsum las /
dang po dngosni /
gzhi gang zhig rdzun pa slu ba'i don du yongs su bcad na /
mi slu ba'i don yin pa rnam par bcad dgos pas /
slu mi slu ni phan tshun spangs te gnas pa'i 'gal ba'o / /
de ni shes bya thams cad la phan tshun spangs pa'i tshul gyis khyab byed du 'jug pas phung po gsum pa yang zlog go /
de'i phyir shes bya la bden gnyis su grangs nges par shes par bya'o / /
gnyis pa de'i shes byed ni /
yab sras mjal ba las kyang /
'di ltar de bzhin gshegs pas kun rdzob dang dam pa'i bden pa gnyis thugs su chud de /
shes par bya ba yang kun rdzob dang don dam pa'i bden pa 'dir zad do / /
zhes shes bya thams cad bden pa gnyis su zad par gsugs la /
'phags pa de kho na nyid nges par bstan pa'i ting nge 'dzin las kyang /
gang zhig kun rdzob de bzhin don dam ste / /
bden pa gsum pa gang yang mchis so / /
zhes bden gnyis su grangs nges par gsal bar gsungs so / /
gsum pa bden gnyis la mkhas par bya dgos pa'i 'thad sgrub ni /
bden gnyis kyi rnam dbye shes na thub pa'i bka' la mi rmongs pa dang /
mi shes na ni bstan pa'i de nyid mi shes par gsungs la /
de yang mgon po klu sgrub kyis ji ltar gtan la phab pa ltar shes dgos te| 'jug pa las /
slob dpon klu sgrub zhabs kyi lam las ni / /
phyi rol gyur la zhi ba'i thabs med do / /
de dag kun rdzob de nyid bden las nyams / /
de las nyams pas thar pa grub yod min / /
tha snyad bden @# / /
pa thabs su gyur pa dang / /
don dam bden pa thabs byung gyur pa ste / /
de gnyis rnam dbye gang gis mi shes pa / /
de ni rnam rtog log pas lam ngan zhugs / /
zhes gsungs pas thar pa 'dod pa rnams kyis bden gnyis la mkhas par bya ba shin tu gal che'o / /
gnyis palhag mthong gi rab dbye la gsum /
lhag mthong gi tshogs dang /
so skye'i bsgom bya'i lhag mthong gtso bor bshad tshul /
rab dbye dngos so / /
dang po ni| sngar bshad pa ltar gyi lhag mthong gi tshogs bsten pa las bdag med gnyis rtogs pa'i lta ba rnyed pa na lhag mthong bsgom par bya'o / /
gnyis ba ni /
'o na lhag mthong du zhig yod snyam na /
'dir ni sa mthon po'i lhag mthong rnams gtso bor mi ston gyi so skye'i dus kyi bsgom par bya ba'i lhag mthong gtso cher ston no / /
gsum pa lam /
mdor bstan rgyas bshad /
dbye bsdus bshad pa gsum /
dang po ni /
de'i lhag mthong gi dbye ba rdzogs par byas na /
ngo bo nyid bzhi'i dang /
sgo gsum gyi dang /
tshol ba drug gi lhag mthong ngo / /
gnyis pa rgyas bshad la /
bzhi bshad ga gsum bshad pa gsuM /
dang po ni /
bzhi ni dgongs 'grel las gsungs pa'i rnam par 'byed pa sogs bzhi'o / /
de la rnam par 'byed pa ni ji snyed pa la dmigs pa'o / /
rab tu rnam par 'byed pa ni ji lta ba la dmigs pa'o / /
dang po la yongs su rtog pa dang yongs su dpyod pa gnyis yod la /
gnyis pa la yang rtog pa dang dpyod pa gnyis yod de /
don rags pa dang phra ba rnams 'byed pa'o / /
de bzhi'i ngos dzin ni nyan sa dang sher phyin man ngag sogs las gsungs so / /
gnyis pa lhag mthong gi 'jug sgo'i dbang gis gsum bshad pa ni /
sgo gsum ni /
dgongs 'grel las /
mtshan ma las byung ba dang /
yongs su tshol ba las byung ba dang /
so sor rtog pa las byung ba gsum gsungs pa'o / /
de gsum gyi ngos 'dzin ni bdag med pa'i don lta bu zhig la mtshon na /
dang po ni bdag med nges zin la dmigs nas de'i mtshan ma yid la byed kyi /
gtan la 'bebs ba mang du mi byed pa'o / /
gnyis pa ni sngar ma nges pa nges par bya ba'i phyir du gtan la 'bebs pa'o / /
gsum pa ni nges zin gyi don la sngar bzhin du dpyod par byed pa'o / /
gsum pa drug bshad pa la gsum /
dang po mdor bstan lhag mthong dmigs pas drug bshad pa ni /
tshol ba drug ni don dang dngos po dang mtshan nyid dang phyogs dang dus dang rigs pa yongs su tshol bar byed cing btsal nas kyang so sor rtog pa'o / /
gnyis pa so sor bshad pa ni /
de la don tshol ba ni tshig 'di'i don ni 'di yin no zhes tshol ba'o / /
dngos po tshol ba ni 'di ni nang gi'o / /
'di ni phyi'i dngos po'i zhes tshol ba'o / /
mtshan nyid tshol ba ni gnyis te 'di ni rang gi mtshan nyid do / /
'di ni spyi'i mtshan nyid do / /
zhes pa'am thu @# / /
mong ba dang thun mong ma yin pa tshol ba'o / /
phyogs tshol ba ni nag phyogs skyon dang nyes dmigs kyi sgo nas dang /
dkar phyogs ni yon tan dang phan yon gyi sgo nas tshol ba'o / /
dus tshol ba ni 'das pa'i dus na 'di ltar byung ngo / /
ma 'ongs pa'i dus na 'di ltar 'byung ngo / /
da ltar ba'i dus na 'di ltar yod do zhes tshol ba'o / /
rigs pa tshol ba ni rigs pa bzhi las /
ltos pa'i rigS pa ni 'bras bu rnams 'byung ba rgyu dang rkyen la ltos pa'o / /
'di yang kun rdzo ba dang don dam dang de dag gi gzhi rnams so so'i sgo nas tshol ba'o / /
bya ba byed pa'i rigs pa ni mes sreg pa'i bya ba byed pa sogs chos rnams kyis rang rang gi bya ba byed pa'o / /
'di yang 'di ni chos so / /
'di ni byed pa'o / /
chos 'dis ni bya ba 'di byed do /
zhes tshol ba'o / /
'thad pas sgrub pa'i rigs pa ni tshad ma dang mi 'gal bar don sgrub pa'o / /
'di yang ci 'di la mngon sum dang rjes dpag dang yid ches pa'i lung gi tshad ma gsum bo yod dam med snyam du tshol ba'o / /
chos nyid kyi rigs pa ni me tsha ba dang chu rlan pa sogs la de dag gi chos nyid du 'jig rten na grags pa'i chos nyid dang /
bsam gyis mi khyab pa'i chos nyid dang /
gnas pa'i chos nyid la mos par byed cing de ltar min pa'i rgyu mtshan gzhan sems par mi byed de /
de ltar tshol ba'o / /
gsum pa drug po de dmigs pa'i sgo nas gsum du bshad pa ni /
de ltar drug tu bzhag pas ni rnal 'byor pas shes par bya ba ni gsum du nges te /
smras pa'i don dang shes bya ji snyed pa dang ji lta ba'o / /
de la dang po'i dbang du byas nas tshol ba dang po'o / /
gnyis pa'i dbang du byas nas dngos po tshol ba dang rang gi mtshan nyid tshol ba gnyis so / /
gsum pa'i dbang du byas nas lhag ma gsum dang spyi'i mtshan nyid tshol ba bzhag go /
gsum pa dbye bsdu bshad pa la gnyis /
dang po 'tshol ba bzhi la sgo gsum dang drug 'du tshul ni /
dang por bshad pa'i lhag mthong bzhi'i sgo ni gsum yin la /
tshol lugs ni drug tu gsungs pas sgo gsum dang tshol ba drug ni snga ma bzhir 'du'o / /
gnyis pa de la yid byed bzhi yod tshul ni /
sngar bshad pa'i bsgrims te 'jug pa'i yid byed la sogs pa bzhi yang zhi lhag gnyis ka'i thun mong ba yin par nyan sar gsungs pas lhag mthong la yang yid byed bzhi yod do / /
gsum palhag mthong bsgom pa'i tshul la gsum /
zhi gnas la brten nas lhag mthong bsgom par gsungs pa'i don bstan pa /
lugs de theg pa che chung gang gi lam gang gi dbang du byas pa /
zhi gnas la brten nas lhag mthong sgom tshul dngos bstan pa'o / /
dang pola brgyad las /
dang po rim pa de ltar bsgom par gzhung du ma @# / /
nas gsungs pa ni /
dgongs 'grel las sngon du zhi gnas grub par byas nas /
phyis lhag mthong bsgom par gsungs pa bzhin du rje btsun gyi gzhung dang /
byang sa dang /
nyan sa dang /
legs ldan 'byed dang /
zhi ba lha dang /
ka ma la shI la'i sgom rim gsum dang /
sher phyin man ngag sogs gzhung du ma zhig las kyang gsungs so / /
gnyis pa gzhung de dag las sngon du ji snyed par dmigs pa'i zhi gnas bskyed nas /
phyis bdag med la dmigs te skyong ba nyid lhag mthong du gsungs pa min pa ni /
'di rnams kyi dgongs pa ni sngon du bdag med kyi don la ma dmigs par dmigs pa gang rung gcig la dmigS pa'i zhi gnas bskyed nas /
phyis bdag med la dmigs te skyong ba nyid la lhag mthong du byed pa ni min te /
zhi lhag gnyis dmigs pa'i sgo nas 'byed pa min pa'i phyir dang /
sher phyin man ngag las kyang /
gzung 'dzin gnyis stong gi de nyid la dmigs nas sngon du zhi gnas bskyed pa'i 'og tu dmigs pa de nyid la dmigs nas dpyad sgom gyis lhag mthong bskyed par bshad pa'i phyir dang /
'phags pa thogs med kyis kyang /
ji snyed pa la dmigs pa'i lhag mthong bshad cing /
sngon du zhi gnas bskyed zin pa'i rjes su de la brten nas zhi rags kyi rnam pa can gyi lhag mthong bsgom par gsungs pa'i phyir dang /
de yang phyi nang gnyis dang skye 'phags gnyis ka'i thun mong gi lam du gsungs pa'i phyir ro / /
gsum pa zhi gnas thog mar sgrub tshe dmigs pa der rtse gcig tu 'jog pa las rnam pa du mar dpyad mi rung ba ni /
des na zhi gnas sngar ma thob pa gsar du sgrub na ni /
dmigs pa gang rung la rtse gcig tu bzhag nas sgrub pa ma gtogs pa /
rang gi dmigs pa la rnam pa du mar dpyad nas sgrub tu mi rung ste /
snga ma ltar byas na grub kyi phyi ma ltar byas na zhi gnas 'grub mi srid pa'i phyir ro / /
bzhi pa zhig nas sngon du grub zin gyis 'jog sgom tsam las kyang /
dpyad sgom byas na rtse gcig pa'i ting 'dzin stobs chen 'grub che ba ni /
zhi gnas sngon du grub zin gyis ni /
sngar bzhin 'jog sgom tsam zhig la goms pa bsring ba las /
ji lta ba'am ji snyed pa'i don skabs su gang bab la shes rab kyis so sor 'byed pa'i dpyad sgom byas na /
de'i mthar rtse gcig pa'i ting nge 'dzin khyad par can 'dren thub pas /
des rtse gcig pa'i ting nge 'dzin shin tu stobs che ba 'grub pa 'dra ba snga mas mi nus pas dpyad sgom bsngags so / /
lnga pa sgrub tshul de nyid dmigs pa gcig la'ang zhi lhag gnyis kyi skyong tshul mi 'dra ba gnyis 'ong ba'i rgyu mtshan du song ba ni /
sgrub tshul de nyid zhig gnas sngon du btsal ba la brten nas phyis lhag mthong sgom pa'i tshul yin pas /
bdag med lta bu'i dmigs pa gcig yin yang zhi lhag gnyis @# / /
kyi skyong tshul mi 'dra ba gnyis 'ong ba'i rgyu mtshan spyi ni de yin no / /
drug pa zhi rags rnam can dang /
bdag med rnam can gyi lhag mthong sgom pa mthu che ba ni /
bye brag tu khams gong 'og gi skyon yon so sor 'byed pa'i zhi rags kyi rnam pa can dang /
bdag med pa'i don la so sor rtog pa'i shes rab kyis dpyad nas skyong ba'i bdag med kyi rnam pa can gyi lhag mthong sgom pa ni /
nges pa shugs drag la brtan pa skye ba la dgos pas /
so so'i spang bya spong ba la mthu che ba yin no / /
'dun pa ji snyed pa la dmigs pa'i lhag mthong gzhan yang yod tshul ni /
ji snyed pa la dmigs pa'i lhag mthong ni /
nyon mongs mngon gyur spong ba'i zhi rags kyi rnam pa can du sgom par ma zad /
sher phyin man ngag tu bshad pa ltar khams bco brgyad kyi mtshan nyid rnam par 'byed pa'i dpyad sgom yang yin pas /
des mtshon nas ji snyed pa'i don rnam par phye nas sgom pa'i lhag mthong gzhan yang shes par bya'o / /
brgyad pa sher phyin man ngag las bshad pa'i go rim dang mi 'dra bar 'dir zhi ba lha sogs kyi bzhed pa ltar yin tshul ni /
sher phyin man ngag las ji lta ba la dmigs pa'i zhi lhag gnyis skyed pa'i sngon du ji snyed pa la dmigs pa'i rnal 'byor gyi sa'i zhi lhag gnyis skyed pa sngon du gtong bar bshad kyang /
'dir ni zhi ba lha dang ka ma la shI la sogs kyi bzheng pa ltar sngon du zhi gnas gang rung zhig bskyed nas lhag mthong skyed pa yin la /
de yang ji lta ba la dmigS pa'i lhag mthong nyid ston no / /
gnyis palugS de theg pa che chung gang gi lam gang gi dbang du byas pa la gsum las /
dang po theg pa che chung thams cad kyi thun mong pa yin zhing /
sngags kyi rgyud sde 'og ma gsum la'ang 'dra bar bshad pa ni /
'o na de 'dra ba'i zhi lhag rim can du skyed tshul de theg pa che chung dang mdo sngags gang gi dbang du byas pa yin zhe na /
'di ni nyan rang dang pha rol tu phyin pa'i theg chen pa gnyis dang /
de yang grub mtha' bzhi'i thun mong ba yin la /
sngags kyi rgyud sde gsum la'ang 'dra bar rgyud so so dang de dag gi 'grel mdzad chen po'i bzhed par sngags kyi lam gyi rim par bshad zin to / /
gnyis pa rnal 'byor bla med las sems tsam dang de bzhin nyid sogs la dmigs pa'i dpyad 'jog gi rnal 'byor gyis zhi lhag sgrub tshul bzhed pa ni /
rnal 'byor bla med la ni /
sher phyir man ngag las /
rang gi sems ni brtags pa na / /
chos kun rang gi sems la gnas / /
chos 'di nam mkha'i rdo rjer gnas / /
chos dang chos nyid med pa'o / /
zhes gsang 'dus las gsungs bas kyang /
langs gshegs las /
sems tsam la ni brten nas su / /
phyi rol don la mi brtag go / /
zhes sogs kyis bstan pa'i sems tsam la dmigs pa dang /
de bzhin nyid la dmigs pa dang /
@# / /
snang med kyi rnal 'byor gyis gsum ston par 'chad cing /
sa dang po gnyis la 'jog sgom dang dpyad sgom gyis zhi lhag sgrub tshul sngar bzhin 'chad par snang bas /
ji lta ba la dmigs pa'i rgyud la skyed tshul 'dra bar bzhed do / /
gsum pa bla med kyi skabs su'ang lta ba'i go ba bskyed lugs dbu ma'i gzhung ltar dgos pa dang /
rdzogs rim pas mnyam pa zhag skabs lta thog tu 'jog dgos kyang dpyad sgom mi byed pa'i zhib cha ni /
rang gi lugs ni rnal 'byor bla med kyi skabs su yang lta ba'i go ba skyed lugs dbu ma'i gzhung nas 'byung ba ltar bya dgos la /
skyong lugs la bskyed rim dang rdzogs rim gyi rjes thob kyi skabs 'ga' zhig tu de kho na nyid la dpyad nas yid la byed pa yod kyang lus la gnang du bsnun pa'i nus pa thob pa'i rdzogs rim pas mnyam gzhag tu de kho na nyid skyong ba na lta thog tu bzhag nas sgom pa nges par dgos kyang lhag mthong gi dpyad sgom gzhung gzhan nas 'byung ba ltar mi byed do / /
des na skabs der dpyad sgom 'jog pa'i zhar la lta thog nas rtse gcig pa'i de kho na nyid sgom pa ma 'jog cig /
de ltar byas pas chog pa'i rgyu mtshan rnams 'dir gsal bar ston pa skabs su ma bab pas /
'dir lam gzhan rnams la de ltar byed pa'i rgyu mtshan rnams bshad do / /
gsum pa zhi gnas la brten nas lhag mthong bsgom tshul dngos la gnyis las /
dang po lta ba rnyed dgos pa ni /
bdag med pa'i lta ba ma rnyed na sgom lugs gang byas kyang sgom de de kho na nyid kyi don la gnas pa min bas /
lta ba de rnyed dgos la gnyis pa skyong tshul gyi gnad bsdus pa la gsum /
skyong tshul dngos dang /
skyong tshul de dag jo bo sogs paN grub gong ma'i gsung yin tshul /
skyong tshul gyi sbyor mjug sogs kyi khyad par ro / /
dang po la drug las /
dang po dpyad 'jog gi sgom gnyis ka dgos pa ni /
lta ba'i go ba yod kyang ded kho na nyid sgom pa'i tshe lta ba dran te de'i steng du bzhag nas ma bsgoms na de kho na nyid bsgoms par mi 'gyur bas /
lta ba'i dpyad pa tshar re sngon du btang ba'i mthar yid la ci yang mi sems par 'jog pa yang de kho na nyid skyong ba min no / /
lta ba dran nas de'i steng du bzhag pa tsam zhig la goms pa yang sngar gyi zhi gnas kyi skyong tshul nyid du zad pas /
de las zur pa'i lhag mthong skyong tshul bshad pa'i gzhung gi don min no / /
gnyis pa dpyad 'jog gnyis ka spel mar dgos pa ni /
de'i phyir bdag med pa'i don la sngar bshad pa ltar shes rab kyis so sor dpyad nas bskyang bar bya'o / /
dpyad pa'i sgom gcig pu byas na'ang sngar bskyed pa'i zhi gnas nyams par 'gyur bas /
zhi gnas kyi rta la bskyon nas dpyad de skyong ba dang /
bar bar du 'jog sgom spel mar bya'o / /
@# / /
gsum pa dpyad pa mang bas gnas cha chung na 'jog sgom dang /
'jog sgom mang bas dpyad par gnod na dpyad pa che dgos tshul ni /
de yang dpyad sgom mang bas gnas cha chung du song na 'jog sgom mang du byas la gnas cha sor gzhug /
'jog sgom mang bas dpyod snying mi 'dod pa dang /
dpyad kyang 'gro mi nyan par sems gnas cha la hril hril 'gro na dpyad sgom mang du byas te zhi lhag gnyis cha mnyamS kyin bsgoms na stobs che bas de ltar bya ste /
sgom rim tha ma las /
yang dag gi tshe lhag mthong sgoms pas shes rab shin tu shas che bar gyur pa de'i tshe zhi gnas chung ba'i phyir /
mar me rlung la bzhag pa bzhin du sems g.yo bas /
de kho na shin tu gsal bar mi mthong bar 'gyur te /
de'i phyir de'i tshe zhi gnas bsgom par bya'o / /
zhi gnas kyi shas che na yang gnyid kyis log pa'i mi bzhin du de kho na shin tu gsal bar mthong bar mi 'gyur te /
de lta bas na de'i tshe'ang shes rab bsgom par bya'o / /
zhes so / /
bzhi pa rtog pa thams cad bden 'dzin du bzung nas dpyad sgom 'gog pa mi rigs pa ni /
de ltar dpyad nas skyong ba la rtog pa gang yin thams cad bden par 'dzin pa'i mtshan 'dzin du bzung nas 'gog pa ni mi 'thad de /
bden 'dzin gyi rtog pa ni rtog pa'i phyogs gcig tsam yin par sngar mang du bsgrubs pa'i phyir ro / /
lnga pa der ma zad kun rdzob chos can du bzung ba la de ltar mi 'dod kyang don dam chos can du byas nas blos gang bzung mtshan 'dzin no snyam pa yang mi rigs pa ni /
rtog pas gang du bzung ba la rigs pa'i gnod pa 'bab par mthong ba ni /
rigs ba'i dgag bya thal ches pa'i skur 'debs yin zhing lung gi don yang min par bsgrubs la /
chos can gzhan la de ltar mi 'dod kyang chos nyid la blos gang du bzung ba thams cad bden zhen gyi mtshan 'dzin no snyam na| de yang 'dzin tshul nyes pa'i skyon yin gyi /
gang bzung thams cad la min te /
tshur mthong grol ba don gnyer gyis lung rigs kyi sgo du ma nas de kho na nyid rtsad gcod dgos par gsungs pa'i phyir ro / /
drug pa rtsod pa spang pa la gnyis /
rtsod pa dang /
lan no / /
dang po ni /
'dir de kho na nyid sgom pa ni mi rtog pa bskyed pa'i phyir yin na /
so sor rtog pa las ni de mi skye ste /
rgyu 'bras gnyis rjes su mthun dgos pa'i phyir ro snyam nas /
gnyis pa de'i lan la bcu las /
dang po so sor rtog pas mi rtog ye shes skye tshul ni /
'di la ni bcom ldan 'das nyid kyis lan gsal bar gsungs te /
'dod srungs le'u las /
'od srungs /
'di lta ste /
dper na shing gnyis rlung gis drud pa de las me 'byung ste /
byung nas shing gnyis sreg pa de bzhin du /
'od srungs /
yang dag par so sor rtog pa yod na 'phags pa'i shes rab kyi dang po skye ste /
de skyes pas yang dag par so sor rtog @# / /
pa de nyid sreg par byed do / /
zhes so sor rtog pa las 'phags pa'i shes rab skye bar gsungs la /
gnyis pa de ltar dpyad na mi rtog ye shes skye la /
yid byed spangs tsam gyis mi skye tshul ni /
sgom rim bar pa las kyang /
des de ltar shes rab kyis rnam par dpyad de gang gi tshe rnal 'byor pas dngos po gang gi ngo bo nyid don dam par nges par mi 'dzin pa de'i tshe rnam par mi rtog pa'i ting nge 'dzin la 'jug go /
chos thams cad kyi ngo bo nyid med pa nyid kyang rtogs so / /
gang zhig shes rab kyis dngos po'i ngo bo nyid so sor brtags nas mi sgom gyi /
yid la byed pa yongs su spangs pa tsaM 'ba' zhig sgom par byed pa de'i rnam par rtog pa nam yang mi zlog cing /
ngo bo nyid med pa nyid nam yang rtogs par mi 'gyur te /
shes rab kyi snang ba med pa'i phyir ro / /
'di ltar yang dag par so sor rtog pa nyid las yang dag pa ji lta ba bzhin du shes pa'i me byung na gtsubs shing gtsubs pa'i me bzhin du rtog pa'ishing sreg go /
zhes bcom ldan 'das kyis bka' stsal to / /
zhes so / /
gsuM pa cha thams cad nas rgyu 'bras 'dra dgos na ha cang thal ba ni /
de lta ma yin na zag bcas las zag med 'byung ba dang /
'jig rten pa las 'jig rten las 'das pa dang /
sems can las sangs rgyas dang /
so skye las 'phags ba 'byung ba sogs mi srid par 'gyur te /
rgyu 'bras gnyis mi 'dra ba'i phyir ro / /
bzhi pa klu sgrub kyis byang chub sems 'grel sogs su brtag bya rtog byed sogs kun rtog la zhen pa smad pa de de dag la bden zhen 'gog pa ston gyi so sor rtog pa'i shes rab 'gog pa min pa ni /
byang chub sems 'grel las /
gang du rnam rtog snang gyur pa / /
der ni stong nyid gal yod / /
brtag bya rtog byed rnam pa'i sems / /
de bzhin gshegs rnams kyis ma gzigs / /
gang na brtag bya rtog byed yod / /
der ni byang chub yod ma yin / /
zhes gsungs pa ni brtag bya dang rtog byed du bden par 'dzin pa la byang chub thob pa med par ston gyi /
so sor rtog pa'i shes rab 'gog pa dang /
brtag bya dang rtog byed tsam 'gog na gzhung der so sor rtog pa'i dpyad pa'i sgo du mas de kho na nyid gtan la phab pa dang 'gal zhing /
de gnyis sangs rgyas kyis ma gzigs na med par 'gyur ba'i phyir ro / /
yang de nyid las /
skye med dang ni stong nyid dang / /
bdag med ces byar stong pa nyid / /
bdag nyid dman par gang sgom pa / /
de de sgom par byed pa min / /
zhes gsungs pa yang rang bzhin gyis skye ba med pa'i stong nyid bdag med la dmigs nas sgom pa mi 'gog gi /
de dag tu bden par bzung ba'i bdag nyid dman pa ste smad pa'i stong nyid sgom pa 'gog pa yin te /
'jig rten las 'das par bstod pa las /
kun rtog thams @# / /
cad bsal ba'i phyir / /
stong nyid bdud rtsi ston mdzad na / /
gang zhig de la zhen gyur pa / /
de nyid khyod kyis shin tu smad / /
ces gsungs pa ltar ro / /
de bzhin du rin chen phreng ba las kyang /
de ltar bdag dang bdag med pa / /
yang dag ji bzhin dmigs su med / /
bdag dang bdag med lta ba dag /
de phyir thub pa chen pos bzlog /
ces gsungs pa yang bdag dang bdag med gnyis ka yang dag par ma grub pas de gnyis yang dag par yod par lta ba bzlog pa yin gyi bdag med par lta ba mi 'gog ste /
sngar rtsod zlog drangs pa ltar rang bzhin gyis grub pa'i rang bzhin med pa ma yin na rang bzhin gyis grub pa yod par 'gyur ba'i phyir ro / /
lnga pa de bzhin du mdo las /
mtshan ma la spyod par gsungs pa yang bden grub kyi mtshan mar dgongs tshul ni /
de dag ni sdud pa las /
phung 'di stong zhes rtog na'ang byang chub sems dpa' ni /
mtshan ma la spyod skye med gnas la dad ma yin / /
zhes gsungs pa dang /
yum chen mo las /
gzugs stong pa dang bdag med ces bya bar spyod na mtshan ma la spyod kyi /
shes rab kyi pha rol tu phyin pa la mi spyod do / /
zhes gsungs pa rnams kyi don yang stong nyid sogs bden par bzung ba la bya ste /
drug pa de lta min na mdo sde rnams las stong nqid la shes rab kyis dpyad par bsngags pa dang 'gal ba ni| de lta ma yin na skye med gnas la dad ma yin / /
zhes pa'ang mi rigs te /
de la dad pa yang mtshan ma la spyod par 'gyur ba'i phyir dang /
mdo de nyid las /
chos rnams rang bzhin med par yongs su shes gyur pa / /
'di ni shes rab pha rol phyin mchog spyod pa yin / /
zhes dang /
gang tshe 'dus byas 'dus ma byas dang dkar nag chos / /
shes rab kyis ni bshig na rdul tsam mi dmigs tre / /
'jig rten dag na shes rab pha rol phyin grangs 'gro / /
r+hes dang /
ting nge 'dzin rgyal po las kyang /
gal te chos la bdag med so sor rtog /
so sor brtags nas gang zhig de sgom ba /
'bras bu myang ngan 'das thob rgyud de yin /
rgyud gzhan gang yin des ni zhir mi 'gyur / /
shes rab kyi pha rol tu phyin pa'i snying po las kyang /
shA ri bys /
byang sems sher phyin zab mo la spyod par 'dod pas /
ji ltar bslab par bya /
zhes dris pa'i lan du spyan ras gzigs kyis /
phung po ldang po de dag kyang rang bzhin gyis stongs par rnam par yang dang par rjes su blta'o /
zhes sogs mang du gsungs pa dang 'gal par 'gyur ro / /
bdun pa bdag med pa'i don la so sor rtog cing dpyod pa rnam grol gyi rgyur klu sgrub dang /
zla bas bsngags pa ni /
des ni chos dbyings bstod pa las /
mchog tu sems ni spyod byed pa'i / /
chos ni rang bzhin med pa yin /
zhes @# / /
dang /
bdag dang bdag gi zhes 'dzin pas / /
ji srid phyi rol rnam btags pa / /
bdag med rnam pa gnyis mthong na / /
srid pa'i sa bon 'gag par 'gyur / /
zhes dang /
'jug pa las kyang /
de'i phyir bdag dang bdag gi stong lta bas / /
rnal 'byor pa de rnam par grol bar 'gyur / /
zhes gsungs pa ltar shes par bya ste bdag med pa dang rang bzhin med pa'i nges pa'i rgyun bskyang bar bya'o / /
brgyad pa rnam par mi rtog pa'i gzungs mdo'i don yang yid byed spong tsam min par shes rab kyis brtags nas bden 'dzin gyi dmigs gtad bral bar 'jog par dgongs pa ni /
'dir sgom rim dang po las /
rnam par mi rtog par 'jug pa'i gzungs las /
yid la mi byed pas gzugs la sogs pa'i mtshan ma spong ngo / /
zhes gsungs pa gang yin pa de yang shes rab kyis brtags na mi dmigs pa gang yin pa de der yid la mi byed par dgongs kyi yid la byed pa med pa tsam ni ma yin te /
'du shes med pa'i snyoms 'jug pa ltar thog ma med pa'i dus nas /
gzugs la sogs pa la mngon par zhen pa yid la byed pa spangs pa tsam gyis spong ba ni ma yin te /
zhes gsung rab las yid la mi byed pa bsgoms pas mtshan 'dzin spong bar gsungs pa rnams kyang tshul bzhin du dpyod pa'i shes rab kyis brtags nas bden 'dzin gyi dmigs gtad rdul tsam yang mi dmigs par rtogs pa'i don la mnyam par 'jog pa la dgongs par gsungs la /
dgu bsgom rim du dkon mchog sprin gyi mdo drangs nas de'i don yid byed spong tsam min par stong nyid kyi don la dpyad sgom kho nas mtshan med la 'jug par gsungs pa ni /
sgom rim bar ba las kyang /
sems gang yin pa de yang btsal na stong par rtogs so / /
sems gang gis rtogs pa de yang ngo bo nyid kun du btsal na stong par rtogs te de ltar rtogs pas mtshan ma med pa'i rnal 'byor la 'jug go /
zhes 'byung ngo / /
'dis ni yongs su rtog pa sngon du gtong pa nyid mtshan ma med pa nyid la 'jug par bstan te /
yid la byed pa yongs su spong ba tsam dang shes rab kyis dngos po'i ngo bo nyid mi dpyod par rnam par mi rtog pa nyid du 'jug mi srid par shin tu gsal bar bstan pa yin no /
zhes dkon mchog sprin las de ltar gsungs pa des /
sngon du tshul bzhin du dpyad pas de kho na nyid kyi lta ba rnyed pa med na de kho na nyid kyi don la mi rtog par 'jug pa mi srid par gsungs pa dang /
bcu pa yid byed spangs pas rnam par mi rtog pa la 'jug par 'dod pa rgya nag hwa shang gi smra ba ngan pa sgom rim las bkag pa'i tshul rnams shes dgos par gdams pa ni /
sgom rim tha ma las bsam gyis mi khyab pa dang blo las 'das pa sogs gsungs pa der ni zab mo'i don thos pa dang sems pa tsam gyis @# / /
rtogs par rlom pa dgag pa'i phyir de rnams 'phags pa'i so so rang gis rig par bya ba yin pas gzhan gyis bsam mi khyab pa la sogs par ston pa dang /
yang zab mo'i don la bden par bzung nas tshul bzhin ma yin par sems pa dgag pa'i phyir gsungs kyi /
so sor rtog pa'i shes rab kyis tshul bzhin du dpyod pa 'gog pa min pa dang /
de 'gog na rigs pa dang lung shin tu mang po dang 'gal bar gsungs pa dang /
de rnam par rtog pa'i ngo bo nyid yin du zin kyang tshul bzhin yid la byed pa'i ngo bo nyid yin pa'i phyir /
rnam par mi rtog pa'i ye shes 'byung bar 'gyur bas na ye shes de 'dod pas de la brten par bya'o / /
zhes gsungs pa rnams kyis /
rgya nag gi mkhan pos lung rigs la brten nas de kho na nyid gtan la phab pa'i lta ba ma rnyed kyang ci yang yid la mi byed par mnyam par bzhag pas de kho na nyid rtogs par 'gyur ro / /
zhes smra ba 'gog pa'i tshul rnams shes pa shin tu gal che'o / /
gnyis pa skyong tshul de dag jo bo sogs paN grub gong ma'i gsung yin tshul la gnyis /
dang po bka' gdams gong mas jo bo'i dgongs par bshad tshul ni /
sgom tshul de dag ni lam rim gyi gdams ngag snga ma rnams las kyang 'byung ste /
po to ba'i be'u bum las /
kha cig thos bsam dus na rigs pas / /
rang bzhin med pa gtan la phab la / /
sgom dus mi rtog 'ba' zhig sgom zer / /
de lta na ni 'brel med stong nyid / /
logs su bsgoms phyir gnyen por mi 'gyur / /
de lta bas na sgom dus nyid na'ang / /
gcig dang du bral rten 'brel la sogs / /
gang la goms pas so sor brtag cing / /
cung zad mi rtog nyid du'ang gnas bya / /
de ltar bsgoms na nyon mongs gnyen po / /
lha cig rjes su 'brang bar 'dod cing / /
pha rol phyin lugs spyod par 'dod pas / /
shes rab sgom pa'i lugs ni de yin / /
de yang gang zag bdag med goms pas / /
de nas de ltar rjes su 'jug bya / /
zhes 'byung ba ltar ro / /
gnyis pa jo bos dbu sems gnyis las klu sgrub yab sras bsngags shing de'i man ngag bshad tshul slob dpon ka ma la shI la dang mthun pa ni /
'di yang jo bos /
stong nyid gang gis rtogs she na / /
de bzhin gshegs pas lung bstan cing / /
chos nyid bden pa gzigs pa yi / /
klu sgrub slob ma zla grags yin / /
de las brgyud pa'i man ngag gis / /
chos nyid bden pa rtogs par 'gyur / /
zhes gsungs shing /
de'i 'khrid tshul yang jo bos dbu ma'i gdams ngag tu gsungs pa dang /
slob dpon ka ma la shI la'i dgongs pa gnyis 'dra bar snang ba rgyas su btang ba yin no / /
gsum pa skyong tshul gyi sbyor mjug sogs kyi khyad par ni /
de ltar lhag mthong skyong ba la sbyor ba'i chos drug bsten pa dang /
thun gyi dngos gzhi dang /
thun rjes @# / /
dang /
thun mtshams su ji ltar bya dang /
khyad par du bying rgod dang bral bar skyong tshul rnams sngar bzhin shes par bya'o / /
bzhi pa bsgoms pas lhag mthong grub pa'i tshad la lnga las /
dang po dpyad sgom gyis shin sbyangs skye dus sgrub par bstan pa ni /
de ltar so sor rtog pa'i shes rab kyis dpyad nas bsgoms pa na sngar bshad pa'i shin sbyangs de ma skyes tshun chod du lhag mthong rjes mthun pa yin la /
de skyes nas lhag mthong mtshan nyid pa yin te shin sbyangs kyi ngo bo dang skye lugs ni sngar bshad pa ltar ro / /
gnyis pa zhi gnas kyi shin sbyangs tsam gyis mi chog pa ni /
'di yang zhi gnas grub pa ma nyams par yod pa des drangs pa'i shin sbyangs kyang yod pas na shin sbyangs yod pa tsam min no / /
'o na gang yin snyam na dpyad sgom byas pa de'i rang stobs kyis shin sbyangs 'dren thub pa na de nas lhag mthong du 'gyur ro / /
de ni ji snyed pa la dmigs pa dang /
ji lta ba la dmigs pa'i lhag mthong gnyis ka la 'dra'o / /
gsum pa lhag mthong grub tshad de ltar yin pa'i khungs ni /
de ltar yang dgongs 'grel las /
bcom ldan 'das byang chub sems dpa' de ji srid du lus dang sems shin tu sbyangs pa ma thob kyi bar du ji ltar legs par bsams pa'i chos de dag la ting nge 'dzin gyi spyod yul gzugs brnyan nang du yid la bgyid pa'i yid la bgyid pa de la ci zhes bgyi /
byams pa /
lhag mthong ni ma yin te lhag mthong dang rjes su mthun pa'i mos pa dang mtshungs par ldan pa yin par brjod par bya'o / /
zhes dang /
sher phyin man ngag las kyang /
des lus dang sems shin tu sbyangs pa thob pa de nyid la gnas te ji ltar bsams pa de nyid kyi don nang gi ting nge 'dzin gyi gzugs brnyan gyi spyod yul la lhag par mos pas so sor brtag par bya ste /
ji srid du lus dang sems shin tu sbyangs pa ma skyes pa de srid du ni /
lhag mthong dang rjes su mthun pa'i yid la byed pa yin la /
gang gi tshe skyes pa de'i tshe lhag mthong yin no / /
zhes so / /
bzhi pa dpyad pas shin sbyangs 'dren dus ting 'dzin brtan po 'dren tshul ni /
shin sbyangs rang stobs kyis 'dren thub na sems rtse gcig pa yang 'dren nus pas na /
so sor rtog pa'i dpyad sgom gyis rang stobs kyis zhi gnas 'dren pa 'di ni sngon du zhi gnas grub pa'i yon tan no / /
lnga pa des na log rtog mi rung tshul ni /
de ltar zhi gnas legs par grub pa zhig gi dpyad sgom byas pas kyang zhi gnas chos phul du byung bar 'gro bas na so sor rtog pa'i dpyad sgom byas na gnas cha chung du 'gro'o snyam du mi gzung ngo / /
gsum pa zhi lhag zung du 'brel tshul la dngos dang /
'khrul pa spangs te khungs ldan gzhung bzhin shes dgos par gdams pa gnyis /
dang po la drug las /
dang po zhi lhag zung 'brel la zhi lhag gnyis @# / /
thob dgos pa ni /
de gnyis grub pa'i tshad kyi skabs su bshad pa ltar zhi lhag gnyis ma thob na zung du sbrel rgyu mi 'ong bas /
zung 'brel la ni de gnyis nges par thob dgos so / /
gnyis pa lhag mthong thob pa dang zung 'brel thob pa dus mnyam pa ni /
'di yang nam lhag mthong thob pa'i thog ma nas zung 'brel thob par 'gyur bas /
de'i tshul ni sngar gyi zhi gnas la brten nas dpyad sgom byas pa'i mthus sngar zhi gnas kyi skabs su bshad pa bzhin du mngon par 'du byed pa med par rang gi ngang gis 'jug pa'i yid byed thob pa na zung 'brel du 'gro ste /
gsum pa zhi lhag zung 'brel la de gnyis stobs mtshungs su 'brel dgos pa'i lung ni /
nyan sa las /
de la ci tsam gyis na zhi gnas dang lhag mthong 'dres par gyur cing mnyam par zung du 'jug pa dang /
gang gis na zung du 'brel bar 'jug pa'i lam zhes bya zhe na /
smras pa /
sems gnas pa rnam pa dgu po dag las /
'di lta ste /
mnyam par bzhag pa'i rnam pa dgu pa gang yin pa thob par gyur cing ting nge 'dzin yongs su grub pa de la brten nas lhag pa'i shes rab chos rnam par 'byed pa la rab tu brtson par byed de /
de'i tshe na chos rnam par 'byed pa de'i lam rang gi ngang gis 'jug pa dang rtsol ba med par 'jug par 'gyur zhing /
zhi gnas kyi lam ji lta ba bzhin du mngon par 'du byed pa med pas lhag mthong yongs su pa dang /
yongs su byang ba dang /
zhi gnas kyi rjes su song ba dang /
nyams bde bas yongs su zin par 'gyur te /
de'i phyir de'i zhi gnas dang lhag mthong gnyis 'dres par gyur cing mnyam par 'jug pa dang /
zhi gnas dang lhag mthong zung du 'brel bar 'jug pa'i lam zhes bya'o / /
zhes dang /
bzhi pa zung 'brel grub pa'i dus kyi shes byed ni /
sgom rim tha ma las kyang /
ji ste gang gi tshe bying pa dang rgod pa las dben pa'i phyir /
mnyam par zhugs shing rang gi ngang gis 'jug pas de kho na nyid la sems shin tu gsal ba byung bar gyur pa de'i tshe rtsol ba glod pas btang snyoms su bya ste /
de'i tshe zhi gnas dang lhag mthong zung du 'brel ba'i lam grub pa yin par rig par bya'o / /
zhes gsungs pa ltar te lhag mthong mtshan nyid pa thob pa'i mtshams nas yin no / /
lnga pa dpyad pas zhi gnas drangs pa'i tshe zhi lhag dus gcig tu phan tshun mtshungs ldan zung du 'brel ba'i shes byed ni /
sher phyin man ngag las kyang /
de'i 'og tu rnam par rtog pa dang bcas pa'i gzugs brnyan de nyid la dmigs te /
sems de nyid la gang gi tshe rgyun mi 'chad pa dang bar ma chad pa'i yid la byed pa'i rgyun gyis gnyis ka nyams su myong ba de'i tshe zhi gnas dang lhag mthong zung du 'brel ba'i lam zhes brjod de /
@# / /
de la zhi gnas dang lhag mthong ni zung yin la 'brel ba ni ldan pa ste phan tshun bcings nas 'jug pa'o / /
zhes gsungs te bar ma chad pa ni dpyad sgom de nyid kyi 'phro bzhag nas mi rtog par gzhag mi dgos par dpyad sgom de nyid kyis mi rtog pa 'dren pa'o / /
drug pa dpyad 'jog snga phyi gnyis dus mi gcig kyang shi lha gzung 'brel phan tshun 'jug tshul ni /
gnyis ka nyams su myong ba ni mi rtog pa'i gzugs brnyan la dmigs pa'i zhi gnas dang /
rnam par rtog pa dang bcas pa'i gzugs brnyan la dmigs pa'i lhag mthong gnyis ka nyams su myong ba'o / /
rgyun gyis zhes pa ni dpyod pa'i lhag mthong dang dpyad mthar gnas gnas pa'i zhi gnas gnyis dus gcig tu mi 'byung ba'i dbang du byas kyi /
dpyad stobs kyis zhi gnas dngos drangs pa'i zhi gnas kyi dus su ni /
ji lta ba la dmigs pa'i chos rab tu rnam 'byed kyi lhag mthong dang ji lta ba la rtse gcig tu brtan par gnas pa'i ting nge 'dzin gyi zhi gnas gnyis mtshungs ldan du 'jug go /
de 'dra ba'i tshe ni zhi lhag gnyis 'dres pa ste mnyam par 'jug pa'o / /
de la ni sgom byung gi rtogs pa thob dgos pas /
chu mi g.yo bar gnas pa'i steng na phar nye'u chung 'phyo ba bzhin du gnas cha brtan po'i mi rtog pa'i rtsi ma zhig pa'i ngang nas bdag med pa'i don la so sor dpyad pas chog pa'i gnyis tshogs la zhi lhag rjes mthun par 'jog na ma gtogs pa zhi lhag dngos kyi zung 'brel gyi don med do / /
gnyis pa 'khrul pa spangs te khungs ldan gzhung bzhin shes dgos pa dang /
laM rim rgyas bshad lam rim chen mo las shes dgos par gdams pa ni /
de ltar zhi lhag zung du 'brel ba'i tshul ni /
gzhung khungs ma de dag nas 'byung ba bzhin du shes par bya yi /
de las gzhan du sgro btags nas 'chad pa la yid brtan par mi bya'o / /
byang chub lam gyi rim pa'i rigs pa'i mtha' gcod dang /
shes byed kyi lung dang /
sgom pa'i tshul rgyas par ni /
lam rim rgyas pa las shes par bya'o / /
gnyis pa lam spyi'i don bsdu ba la gsum las /
dang po lam spyi'i rjes 'gro ni /
da ni lam spyi'i don bsdu ba cung zad brjod par bya ste /
thog mar lam gyi rtsa ba bshes gnyen bsten tshul la thug pas de'i bdar sha bcad de /
de nas dal ba la snying po len 'dod bcos ma min pa skyes na des sgrub pa la nang nas skul bas /
de bskyed pa'i ched du dal 'byor gyi skor rnams bsgom /
de nas tshe 'di don gnyer gyi blo ma log na 'jig rten phyi ma la don gnyer drag po mi 'byung bas /
lus thob pa ring du mi sdod pa'i mi rtag pa dang /
shi nas ngan 'gror 'khyam tshul sgom @# / /
pa la 'bad /
de'i tshe 'jigs pa dran pa'i blo rnal ma skye bas skyabs gsum gyi yon tan la snying thag pa nas nges pa bskyed la /
skyabs 'gro thun mong ba'i sdom pa la gnas shing de'i bslab bya la bslab /
de nas dkar chos thams cad kyi gzhi las 'bras la yid ches pa'i dad pa sgo du ma nas bskyed la brtan par byas te dge mi dge'i 'jug ldog la 'bad cing stobs bzhi'i lam du rgyun du zhugs pa zhig bya /
de ltar skyes bu chung ngu'i chos skor rnams tshags su tshud pa na /
'khor ba spyi dang bye brag gi nyes dmigs mang du bsams la 'khor ba spyi las blo ci ldog bya /
de nas 'khor ba gang las 'byung ba'i rgyu las nyon ngos bzung nas de spong 'dod bcos min bskyed /
'khor ba las grol ba'i lam bslab pa gsum spyi dang /
khyad par du rang gis gang khas blangs pa'i so thar la 'bad do / /
de ltar skyes bu 'bring gi chos skor rnams tshags su tshud pa na /
rang srid mtshor lhung ba ji 'dra ba de bzhin du ma rnams kyang de 'dra bar song ba yid la byas te byams snying rje'i rtsa ba can gyi byang chub kyi sems sbyangs la /
ci skye la 'bad dgos te /
de med na phyin drug dang rim gnyis sogs rmang med pa'i thog byed pa dang 'dra bas so / /
de la myong ba'i rnam pa than thun skyes na cho gas bzung la de'i bslab bya la 'bad de smon sems ci brtan bya /
de nas spyod pa rlabs che ba rnams mnyan la ldog 'jug gi mtshams rnams shes pa dang de la slob 'dod bskyed /
de skyes pa na 'jug sdom cho gas bzung la /
rang rgyud smin byed phyin drug dang /
gzhan rgyud smin byed bsdu bzhi sogs la bslab /
khyad par du rtsa ltung la srog bsdos bya /
zag pa chung 'bring dang nyes byas rnams kyis ma gos pa la 'bad /
gos na'ang phyir bcos la 'bad do / /
de nas phar phyin tha ma gnyis la khyad par du bslab dgos pas bsam gtan skyong lugs la mkhas par byas la ting nge 'dzin bsgrub /
bdag med gnyis kyi lta ba rnam dag zhig rgyud la ci skye bya ste rnyed pa dang lta thog tu bzhag nas skyong ba'i tshul shes par byas la bskyang ngo / /
de 'dra ba'i bsam gtan dang shes rab gnyis la zhi lhag+gi ming btags pa yin gyi /
de gnyis las zur pa zhig med pas byang sems kyi sdom pa bzung nas de'i bslab bya la slob pa'i gseb nas 'ong ngo / /
gnyis pa sgom pa gnad du song dang ma song gi khyad par dang /
rtog pa zhib mos gnad du bsnun tshul ni /
'di yang lam 'og ma bsgoms kyin gong ma la thob 'dod cher 'gro ba dang /
gong ma mnyan pa na 'og ma la bsgrub 'dod je cher 'gro ba zhig dgos so / /
de rnams sgom pa'i tshe yang rtog pa spyang bar byas nas @# / /
blo cha mnyam dgos te /
'di ltar lam la 'khrid pa'i bshes gnyen la gus pa chung bar snang na legs tshogs kyi rtsa ba chad pas bsten tshul la 'bad /
de bzhin du sgrub pa la spro shugs chung na ngal 'byor gyi skor dang /
tshe 'di la mngon zhen cher song na mi rtag pa dang ngan 'gro'i nyes dmigs sgom pa la gtso bor bya /
khas blangs pa'i bcas mtshams la g.yel bar snang na las 'bras sgom pa la gtso bor bya /
'khor ba la skyo shas chung na thar pa don gnyer tshig tsam du 'gro bas 'khor ba'i nyes dmigs bsam /
ci byed sems can gyi don du byed pa'i blo shugs drag mi snang na theg chen gyi rtsa ba chad bas smon sems rgyu dang bcas pa la sbyang /
rgyal sras kyi sdom pa blangs nas spyod pa la slob pa na mtshan 'dzin gyi 'ching ba shugs drag par snang na mtshan 'dzin gyi dmigs gtad rigs shes kyis bshig la nam mkha' lta bu dang sgyu ma lta bu'i stong nyid la spyang /
sems dmigs pa la mi sdod par rnam g.yeng gi bran du gyur par snang na rtse gcig ba'i gnas cha la gtso bor sbyong bar gong ma rnams gsung ste /
gsum pa nyams len phyogs re bar ma song bar gdams pa ni /
des mtshon nas ma bshad pa rnams kyang shes par bya la /
mdor na phyogs re bar ma song bar rgyud dge ba'i phyogs thams cad la bkol rung zhig dgos so / /
gnyis pa khyad par du rdo rje theg pa la bslab pa'i tshul+la lnga /
dang po des par sngags la 'jug par gdams pani /
de ltar mdo sngags gnyis ka'i lam thun mong ba rnams la sbyangs pa'i 'og tu ni /
gdon mi za par sngags la 'jug par bya ste /
lam de ni chos gzhan rnams las ches dkon pa dang /
myur du tshogs gnyis rdzogs par byed pa'i phyir ro / /
gnyis pa der 'jug dus bshes gnyen bsten pa gal che tshul ni /
de la 'jug na ni lam sgron las gsungs pa ltar /
thog mar bla ma mnyes par bya ba sngar bshad pa las kyang lhag pa zhig bya dgos te /
de yang de las bshad pa'i mtshan nyid ma mtha' tshang ba zhig la de ltar byed pa yin no / /
gsum pa 'jug sgo dbang nod cing dam sdom srung ba gal che ba ni /
de nas thog mar rgyud sde khungs ma nas bshad pa'i dbang zhig gis rgyud smin par bya /
de nas de'i tshe bzung ba'i dam tshigdang sdom pa rnams mnyan nas shes par byas la bsrung ste /
rtsa ltung phog na slar blang du yod kyang lam gyi yon tan rgyud la skye ba la ches 'gyang bas des ma gos pa la 'bad /
sbom po'i ltung bas ma gos pa la 'bad cing brgya la gos na'ang slar 'chos pa'i thabs rnams bya ste /
'di dag ni lam sgom pa'i gzhi yin pas de dag med na 'gram rtsa zags pa'i khang rul ltar 'gyur ba'i phyir ro / /
'jam dpal gyi rtsa ba'i rgyud las /
tshul khrims 'chal la thub dbang gis / /
sngags 'grub par ni ma gsungs te / /
zhes @# / /
sogs kyis grub pa rab 'bring tha gsum gang yang med par gsungs shing /
rnal 'byor bla med kyi rgyud du yang dam tshig mi srung ba dang /
dbang skur dman pa dang /
de nyid mi shes pa gsum gyis bsgrubs kyang ci yang mi 'grub par gsungs pas na dam tshig dang sdom pa srung ba med pa'i lam sgom pa skad byed pa ni sngags kyi tshul las rnam par 'khyams pa'o / /
bzhi pa smin grol gyi lam la bslab tshul ni /
de ltar dam tshig dang sdom pa srung ba des sngags kyi lam bsgom par bya ba la /
rgyud sde 'og ma gsum ltar na mtshan ma yod med kyi rnal 'byor gnyis la rim gyis dang /
gong ma ltar na rim pa gnyis kyi rnal 'byor la rim can du bslab bo / /
'di dag ni 'dir ming tsam gyi sgo nas sngags la 'jug pa'i phyogs tsam zhig bstan pa yin pas /
rgyas par ni sngags kyi lam gyi rim pa rnams las shes dgos so / /
lnga pa de ltar dal 'byor don ldan du byed tshul ni /
de lta bu'i tshul gyis bslabs na mdo sngags kyi gnad thams cad bsdus pa'i lam gyi lus yongs su rdzogs pa la bslabs par 'gyur bsad dal ba theb pa don ldan du byed cing rgyal ba'i bstan pa rin po che rang gzhan gyi rgyud la rgyas par byed nus pa yin no / / / /
gsum pa bshad pa mthar phyin pa'i tshul la gsum /
bstan bcos ji ltar brtsaMs pa'i tshul dang /
brtsams pa'i dge ba bsngo ba /
mdzad pa po gang gis ji ltar sbyar ba'i tshul lo / /
dang po la gsum /
gdams pa'i che ba bshad pa /
che ba de ldan gyi bstan bcos brtsams pa'i dgos pa /
bstan bcos kyi brjod bya gdams ngag gang las brgyud pa'i khungs bstan pa'o / /
dang po la gsum las /
dang po spyir mdo phyogs kyi gsung rab ma lus gdams par 'char ba'i che ba ni /
7rgyal bas mdo dang rgyud sde'i lam gyi tshul / /
rnam gnyis gsungs pa'i mdo sde'i phyogs rnams kyi / /
gsung rab bstan bcos kun gyi lam la ni / /
mi 'jigs spobs pa byin pas gzhung bzang rnams / /
bde blag nyid du gdams par 'char ba dang / /
gnyis pa khyad par du mdo sngags gnyis ka'i thun mong ba'i lam gyi gnang kun gsal ba'i che ba ni /
rgyud sde nas bshad theg chen thun mong lam / /
ma lus gsal byed rgyud ni sbyong byed mchog /
gsum pa phyi nang thun mong ba'i ting 'dzin sgrub tshul gsal bar bshad pas rnal 'byor pa rnams ting 'dzin gyi go las chod pa'i che ba ni /
lhag par phyi rol pa dang nang pa dang / /
theg pa che chung theg chen rnam gnyis dang / /
rgyud sde gong 'og rim pa rnams gnyis kyi / /
skabs su skye ba'i ting 'dzin thun mong ba / /
shin tu gsal bar mkhas mang gzhung bzhin du / /
legs par bshad pas rnal 'byor lhur len gyi / /
lam gyi gol sa legs par rtogs 'gyur ba'i / /
gnyis pa ni /
byang chub lam gyi rim pa bsdus pa 'di / /
slar yang thar 'dod rnams kyi @# / /
don du sbyar / /
gsum pa ni /
zab mo'i lta ba rgya chen spyod pa'i lam / /
rgyal tshab byams brje btsun 'jam dbyangs nas / /
mgon po klu sgrub thogs med zhi ba lha'i / /
brgyud pa'i chu bo rnam pa gsum 'dres pa / /
dpal ldan a ti sha yi gdams pa mchog /
gnyis pa bstan bcos brtsams pa'i dge ba bstan pa rgyas pa'i rgyur bsngo ba ni /
'dir 'bad pa las thob pa'i dge ba yis / /
skye dgu'i phan bde'i rtsa ba rgyal ba'i bstan / /
dri mas ma bslad ring du rgyas par shog /
gsum pa mdzad pa po gang gis ji ltar mdzad pa'i tshul ni /
ces rgyal ba'i gsung rab thams cad kyi gnad bsdus pa /
shing rta chen po klu sgrub dang thogs med gnyis kyi lam srol /
rnam pa thams cad mkhyen pa'i sar bgrod pa'i skye bo mchog gi chos lugs /
skyes bu gsum gyi nyams su blang ba'i rim pa thams cad tshang bar ston bar ston pa'i byang chub lam gyi rim pa dgon pa ba nas sne'u zur pa la brgyud pa dang /
spyan snga ba nas brgyud pa gnyis dang /
po to ba nas sha ra ba la brgyud pa dang /
po to ba nas dol pa la brgyud pa'i gdams dag thos pa rnams kyi don /
lam rim rgyas pa las slar yang bsdus pa 'di ni /
mang du thos pa'i dge slong+s+pong ba pa shar tsong kha pa blo bzang grags pa'i dpal gyis ri bo dge ldan du sbyar ba'o / / / /
de ltar khams gsum chos kyi rgyal po tsong kha pa chen pos mdzad pa'i byang chub lam rim 'bring po'am lam rim chung dur grags pa 'di nyid kyi sa bcad rtsa gzhung rang gi dngos zin de tsam ma gtogs /
de las zhib tu bkral nas phye ba zhig de sngon mthong thos ma mchis stabs /
lam rim chen mo mchan bzhi'i sa bcad ltar zhib mor phye ba zhig byung na snyam pa'i lhag bsam gyis kun nas blangs te mchan bzhi'i sa bcad du gsal zhing phyogs mthun pa rnams de nyid gzhir bzung /
go rim mi mthun pa dang /
rgyas bsuds kyi dbye bas 'dor len bya 'os rnams skabs su gang babs kyi 'byin 'jug byas /
zhi gnas dang bden gnyis skor sogs kyis mtshon sa bcad gsar du phye dgos rigs gang yod rnams legs par phyes te phyogs gcig tu 'god pa po ni /
7rje btsun bla ma dmigs pa med pa'i thugs rje chen po dang ldan pa 'bras sgo mang 'bul sdud rdo rje 'chang blo bzang ye shes bstan pa'i rgyal mtshan dpal bzang po'i zhal snga nas dang /
dus gsum skyabs gnas kun 'dus kyi ngo bo bka' drin 'khor mtha' ma mchis pa khyab bdag rdo rje 'chang pha bong kha pa dpal bzang po'i zhal snga nas rnam gnyis kyi drung nas lam rim 'bring po 'di nyid kyi bshad khrid zab rgyas snga rjes su bka' drin nod kyang /
snyoms las dang le lo'i mal du lus te nyams len gyis phongs pa'i bla gzugs yongs 'dzin dga' ldan khri byang skye ming pa blo bzang ye shes bstan 'dzin rgya mtshor 'bod pas bod rgyal lo nyis stong dgu brgya gsum phyi lo chig stong dgu brgya drug cu re drug lor 'phags yul him cal par de sha'i mnga' khungs rda ram sa @# / /
lar sug bris su bgyis pa ste /
'di la lhag chad nor gsum gyi dri ma mchis na gzur gnas mkhas dbang rnams kyis dag par mdzad du gsol / /
'dir 'bad dge bas tshe rabs thams cad du / /
tshang la ma nor lam mchog 'di nyid dang / /
mi 'bral rgyal ba'i chos tshul kun bzung nas / /
'gro ba ma lus 'dren pa'i mthu thob shog /
de ltar 'jam mgon tsong kha pa chen pos mdzad pa'i byang chub lam rim 'bring po'aM yongs grags su lam rim chung dur grags pa la sa bcad zhib tu bkral ba 'di nyid /
na tshod byis pa chung du rol rtsed kyi gnas skabs nas bzung+r+gan po tshe mthar gtugs kyi bar sgo gsum 'gyur med lhag bsam rtse gcig pas nged rang gi mdun g.yog tshul bzhin bsgrubs pa blo bzang chos 'byor ram /
lha bu de nyid 'jig rten phyi ma'i lam po cher bzhud pa'i dge rtsar ched dmigs /
phyi lo bod rgyal lo sa sbre lor 'phags yul hi ma cal par de shi'i mnga' khongs rda ram sa la'i shod kyi dpar khang du lam rim cha tshang ngo grags chig stong tham pa dpar bkrun gyis dge ldan lugs bzang rig gzhung gces skyong tshogs par 'bul lam zhus pa lags na /
dge ba 'di dang rang gzhan skye 'phags thams cad kyi rnam dkar gyi phung po gcig tu bsdoms pa'i mthu las /
dmigs yul tshe las 'das pa de nyid kyis gtsos 'brel thogs gson gshin gyi 'gro ba ji snyed mchis pa thams cad sdig sgrib bag chags dang bcas pa byang ste /
srid pa'i skye ba brgyud mar mi khom pa dang dman pa'i lus rnams su nam yang mi skye bar dal ba dang 'byor pa phun sum tshogs pa'i rten 'ba' zhig thob cing /
mkhas shing grub pa brnyes pa'i bshes gnyen dam pa rnams kyis rjes su bzung zhing /
de dag gi rjes su slob par 'dod pa'i dad pa dang /
bdud las kyis 'phrog tu med pa'i yid ches kyi dad pa gong nas gong du 'phel bar gyur cig /
'chal ba'i tshul khrims kyi rigs rmi lam tsam du'ang mi 'byung bar gyur cig /
rang la chags sems dang /
gzhan la gnod sems dang /
le lo dang rnam g.yeng dang /
'chal ba'i shes rab sogs log pa'i bsam sbyor mtha' dag rgyun chad par gyur cig /
byang chub kyi spyod pa rmad byung gi chu klung ji snyed sdud pa'i snying stobs rlabs po ches tshogs gnyis kyi rgya mtsho chen po bla nas blar 'gengs par gyur cig /
zhing khams mu med pa rnams su stobs bcu mnga' ba mchog gi zab pa dang rgya che ba'i dam chos kyi snang ba chen po 'gyed cing /
rgyal ba'i dgongs pa bzhin du nyams pa med par ring du 'dzin pa dang spel ba'i bya ba yang dag par bgyid par gyur cig /
srid pa'i gcong rong nyam nga bar ltung ba'i 'gro ba mtha' dag sdug bsngal las bsgral nas gnas skabs dang /
mthar thug gi phan bde rgyu dang bcas pa la 'god pa'i byed pa por 'grub par gyur cig /
mdor na dus gsum gyi rgyal ba sras dang bcas pa thams cad kyi bzhed pa ma lus pa yongs su skong ba la bsnyengs pa dang bral ba'i mthu @# / /
phul du byung ba dang /
thabs la mkhas pa'i pha rol tu son pa byang chub sems dpa' sems dpa' chen po 'jam dbyangs dang /
kun tu bzang po sogs dang sgo kun nas mtshungs par gyur cig /
rlabs po che'i brtson 'grus kyis sa lam gyi bgrod pa mthar phyin te /
myur ba myur bar bla na med pa yang dag par rdzogs pa'i byang chub kyi go 'phang dam pa 'thob par gyur cig /
ces yongs 'dzin khri byang skye ming pa blo bzang ye shes bstan 'dzin rgya mtshos smon lam du bgyis pa'o / / / /
7gtsug tor rnam rgyal gzungs ring ni /
oM na mo b+ha ga wa te sarba trai lo kya pra ti bi shiSh+TA ya /
bud+d+ha ya te nA ma /
t+d+ya thA /
oM b+h+rUM b+h+rUM b+h+rUM sho d+ha ya sho d+ha ya /
bi sho d+ha ya bi sho d+ha ya /
a sa ma sa man+ta a ba b+ha s+pha ra Na ga ti /
ga ga na swa b+hA ba bi shud+he /
a b+hi Sh+riny+tsa n+tu mAM /
sarba ta thA ga ta /
su ga ta ba ra ba tsa na a mr-i ta a b+hi She ke ra /
ma hA mu drA man+t+ra daiH A ha ra A ha ra ma ma A yur+saM d+hA ra Ni /
sho d+ha ya sho d+ha ya /
bi sho d+ha ya bi sho d+ha ya /
ga ga na swa b+hA ba bi shud+he /
aSh+NI Sha bi dza ya pa ri shud+he /
sa ha sra ra smi snyotsa di te /
sarba ta thA ga ta a ba lo ki ni /
ShaT+pAr mi tA pa ri pa ri pU ra Ni /
sarba ta thA ga ta mA te /
da sha b+hU mi pra ti ShTHi te /
sarba ta thA ga tA hr-i da ya /
a d+hi ShTHA na a d+hi ShTHi te /
mu dre mu dre mahA mu dre /
badzra kA ya saM ha ta na pa ri shud+he /
sarba karma a ba ra Na bi shud+he /
pa ti ni warta ya ma ma A yur /
bi shud+he sarba ta thA ga ta /
sa ma ya ad+hi ShTHA na ya d+hiShTH-i'i te /
oM mu ni mu ni mahA mu ni /
bi mu ni bi mu ni mahA bi mu ni /
ma ti ma ti mahA ma ti /
ma ma ti su ma ti ta thA tA /
b+hU ta ko Ti pa ri shud+he /
bi spu Ta bud+he shud d+he /
he he dza ya dza ya /
bi dza ya bi dza ya /
sma ra sma ra /
s+pha ra s+pha ra /
s+phA ra ya s+phA ra ya /
sarba bud+ha a d+hiShTHA na a d+hiShTH-i'i te /
shud+he shud+he /
bud d+he bud d+he /
badzre badzre mahA badzre /
su badzre badzra gar+b+he dza ya gar+b+he /
bi dza ya gar+b+he /
badzra dzwA la gar+b+he /
badzro db+ha be /
badzra saM b+ha we /
badzre badzri Ni /
badzra ma b+ha ba tu ma ma sha rI raM /
sarba satwA nA ny+tsa kA ya pa ri shud d+hir+b+ha ban+tu /
me sa dA sarba ga ti pa ri shud+hi sh+tsa /
sarba ta thA ga tA sh+tsa /
mAM sa mA shwA sa yan+tu /
bud+h+ya bud+h+ya /
sid+d+h+ya sid+d+h+ya /
bo d+ha ya bo d+ha ya /
bi bo d+ha ya bi bo d+ha ya /
mo tsa ya mo tsa ya /
bi mo tsa ya bi mo tsa ya /
sho d+ha ya sho d+ha ya /
bi sho d+ha ya bi sho d+ha ya /
sa man+ta mo tsa ya mo tsa ya /
sa man+ta ra smi pa ri shud d+he /
sarba ta tha' ga ta hr-i da ya /
a d+hiShTHA na a d+hiShTHi te /
mu dre mu dre mahA mu dre /
mahA mu drA man+ta pa daiHswAhA / /
oM b+h+rUM swAhA /
oM a mr-i ta A yurda de swAhA / /
oM AHhUM trAM hrIH aM aH rak+Sha rak+Sha mAM sarba satwAMsh+ca swAhA /
oM a m-i te /
a mi tod b+ha we /
a mi ta bi krAn+te /
a mi ta gA tre /
a mi ta gA mi ni /
a mi ta A yurda de /
ga ga na kI rti ka re sarba kle sha k+Sha yaM ka rI ye swAhA / /
dge ba 'di yis @# / /
myur du bdag /
rnam par rgyal ma 'grub gyur nas / /
'gro ba gcig kyang ma lus pa / /
de yi sa la 'god par shog / / /
lam rim gyi sa bcad rkyang pa zur bkol gyis dpar 'debs zhus na 'gro gron chung zhing stabs bde lta bu mchis kyang /
rjes sor gzhung 'dir thos bsam mdzad mi rnams rtsa gzhung dang sa bcad so so thad kar sbyor rgyu phan tshun 'tshol dka'i ngal ba mi 'byung ched /
rtsa gzhung dang sbrags ma dpar 'debs bgyis pa lags shing /
rtsa gzhung rang gi dkyus kyi sa bcad rnams yig chen dang /
sa bcad gsar bsgrigs rnams yig chung du yod pa nang gses kyi dbye ba phyed par mdzad dgos so / / / /
dge legs 'phel / / / /
