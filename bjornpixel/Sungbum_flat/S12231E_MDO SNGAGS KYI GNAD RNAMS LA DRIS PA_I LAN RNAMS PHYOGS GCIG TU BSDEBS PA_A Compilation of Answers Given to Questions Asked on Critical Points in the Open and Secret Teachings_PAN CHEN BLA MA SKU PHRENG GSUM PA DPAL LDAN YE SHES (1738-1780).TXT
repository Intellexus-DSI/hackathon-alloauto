@# / /
mdo sngags kyi gnad rnams la dris pa'i lan rnams phyogs gcig tu bsdebs pa bzhugs /
@## / /
na maH shrI tsa kra saM ba rA ya /
dge slong khyod kyis dris 'di rnams / /
dka' bam yin sla ba'i gnas / /
'on kyang ji ltar brjod pa'i lan / /
mdor bsdus par ni spro bar bya / /
dpag bsam gyi shing ni yid kyis dkyil 'khor lam dus su bsgom pa'i skabs dang /
de ltar bsgom pa mthar phyin pa las 'bras dus su rten dang brten pa'i dkyil 'khor dngos su 'grub pa'i dus rnams su ni rta babs kyi g.yas g.yon gyi bar snang la bum pa dang de'i nang nas dpag bsam gyi shing yong ba yin kyang /
blos bslang brtsig pa'i skabs su bum pa sa la bzhag nas de las dpag bsam gyi shing thon par byas nas /
shing gi phon po rta babs kyi thad du sleb pa byas na des thus /
shar bu dang rin po che rta rmig gsum dpangs zheng cha 'dra byas pa nyid legs la /
'on kyang rta @# / /
rmig ring bar byed pa'i lugs kyang yod /
thig gdab lugs 'di la brdar sha gcod lugs 'ga' yod kyang snying por dril na thig rtsa nas bshad pa ltar 'debs pa nyid bzang ba yin| rtsig pa'i dkyil thang du shel sgo bcug par rtsig rgyun chad pa'i skyon mi 'ong 'dra zhing /
gzhal yas khang gi steng gi thog rnams la yang mda' yab /
shar bu gnang ba'i tshul ltar byas kyang mig tu mdzes shing /
rgyud dang grub chen /
rje bdag nyid chen po yab sras rnams kyi dgongs pa dang mi mthun pa'i skyon du mi 'gyur la /
'di dag ni dri ba'i lan gyi snying po rags bsdus tsam brjod pa yin gyi /
kho bo cag bya ba mang bas zhib par 'dri ba'i long ma byung zhing /
tshul 'di rnams rje bdag nyid chen pos mdzad pa'i legs bshad chen mo 'dod 'jo sogs dang /
ri bo dge ldan rnam par rgyal ba'i gling na rje bla ma khams gsum chos kyi rgyal po nyid bzhugs skabs bzheng bar mdzad pa'i bde mchog gi blos bslang dang /
rigs dang dkyil 'khor kun gyi khyab bdag rdo rje 'chang chen thams cad mkhyen gzigs mchog gis bzheng gnang pho brang po ta lar bzhugs pa'i bde mchog gi blos bslang rnams la zhib brtags mdzad na mi 'khrul ba'i nges pa rnyed par 'gyur bas de rnams la zhib par gzigs mdzod /
sna tshogs rdo rje'i nang du gter bum mdzad na grub chen brgyad bsgrub pa la legs tshogs che zhing /
klu bum 'jug na'ang longs spyod rgyas pa'i rten 'brel phun sum tshogs pa yod /
'dod gsol ni /
! dpal ldan khrag 'thung lha tshogs bla ma dang / /
dbyer med nyer bzhugs byin rlabs bdud rtsi'i bcud / /
dge legs mtshan ma dang bcas 'dir stsol la / /
dngos grub rin chen bye ba'i gter du mdzod / /
dpal ldan ri bo bde chen 'dus pa'i sde / /
mi nub phyogs dus kun tu ngar rgyas shing / /
phyogs 'dir nyes tshogs rgyun chad legs tshogs kun / /
yar ngo'i zla ltar 'phel ba'i 'phrin las mdzod / /
khyad par dgon gnas mchog 'dir bzhugs pa rnams / /
bslab pa gsum dang khyad par tshul khrims kyi / /
bslab pa'i yon tan mchog gis rgyud phyug cing / /
'phags pa'i sde chen ngang gis 'du bar shog /
de yi mthu las 'jig rten khams spyi dang / /
khyad par yul phyogs 'dir 'khod skyi bo kun / /
nad mug 'khrug rtsod mi mthun rgyun chad nas / /
gnas skabs lo legs bsam don chos bzhin 'grub / /
bde skyid phyogs brgyar khyab par byin gyis rlob / /
bdag cag tshul 'dir ngal ba bgyid pa kun / /
tshe rabs kun tu dpal ldan he ru ka / /
rnal 'byor ma dang bcas pas rjes bzungs nas / /
zung 'jug rdo rje @# / /
'chang dbang myur 'grub mdzod / /
ces pa 'di ni 'phyong rgyas ri bo bde chen pa dge slong dga' ldan gyis bskul ba ltar \u0f38 shAkya'i dge slong rdo rje 'dzin pa blo bzang dpal ldan ye shes kyis sbyar ba'o / /
! na mo gu ru many+dzu g+hoShA ya /
gur kum tshos can sa 'dzin thun mtshams kyi / /
'od dmar zhags pas lan brgyar bcings pa yi / /
sku ltar rgyal dang rgyal sras dbus dag na / /
rab brjid gang des bdag la blo gros stsol / /
ches phra'i blo gros mtshon rnon dge ba'i bshes / /
gsung gi snam tshogs ngar gyis ma bran par / /
gzhung lugs nags tshal 'dren par mi nus pas / /
thar par 'dod rnams tshul 'di'i rgyu la 'bad / /
ha cang rtogs dka' min dang rtogs dka'i gnad / /
rnam par dag pa'i sems kyis 'dri ba la / /
rang gi srob dpon mchog las thos pa yi / /
legs par bshad pa'i sgra dbyangs sgrog par bya / /
de yang mnyam med yang dag par rdzogs pa'i sangs rgyas thugs rje can de nyid kyi bstan pa 'di la shing rta'i srol 'byed kyi skyes bu ji ltar byon tshul la /
se ra rje btsun chos kyi rgyal pos skabs dang po'i spyi don du sher phyin gyi mdo'i shing rta'i srol 'byed la klu sgrub dang rje btsun byams mgon gnyis su yod par bzhed pa dang dge bshes gzhan dag gis paN chen thams cad mkhyen pa blo bzang chos kyi rgyal mtshan gyis skabs dang po'i rnam bshad du gsungs pa'i tshig brling ba la gzhi byas nas shing rta'i srol 'byed la 'dod tshul gyi khas blang dang gsum du 'dod pa sogs la kho bo ni mi 'thad par sems te /
de ci'i phyir ce na /
de dag gi blo'i zha phugs su thogs med shing rta'i srol 'byed du bshad pa lam bde ba'i rnam pa snang ba'i phyir /
de yang yod de /
shing rta'i srol 'byed la gsum du smra ba'i lugs la'ang /
shing rta'i srol 'byed yin na 'grel byed gzhan la ma ltos par rgyal ba'i gsung rab kyi srol phye ba zhig dgos par 'dod pa gang zhig /
thogs med kyis de ltar min par 'dod pa'i phyir /
cig shos kyis thogs med shing rta'i srol 'byed du mi 'dod pa ni khas blang gis bsal bar snang /
des na tshul de ltar smra ba rnams la /
khams gsum chos kyi rgyal po tsong kha pa chos can /
khyod kyis tshad ma'i bstan bcos rnams su shing rta'i srol 'byed kyi rnam gzhag bshad pa de mi 'thad par thal /
phyogs snga ma rnams de las logs su shing rta'i srol 'byed kyi rnam gzhag 'god pa'i phyir /
rtags don gyis khas /
'dod na /
khas blang 'dzin pa po rnams chos can /
chos kyi rgyal po tsong kha pa'i rjes 'brang ma yin par thal /
khyod kyis chos gang gi thad du'ang lan cig min par gsungs pa'i rnam gzhag gis gtso byas tshad ma'i bstan bcos rnams su gsungs pa mi 'thad par khas len pa'i phyir /
rgyal ba'i yab gcig dur smrig rgyal mtshan can / /
gsung las phyi rol gyur cing de'i rjes su / /
kha zas bya bas 'brangs pa'i lo ma can / /
mjug ma'i ngos nas rig pa'i dbyug pas skrod /
gong gi rigs pa la /
gal te rtags ma grub na /
phyogs snga ma rnams chos can /
khyod kyis rje bdag nyid chen po'i lugs srol las logs su shing rta'i srol 'byed 'dod tshul gyi lugs 'god de /
rje bdag nyid chen @# / /
pos shing rta'i srol 'byed gnyis yin par gsungs pa gang zhig /
khyod kyis yang na gsum dang yang na rjes bzhed pa'i shing rta'i srol 'byed 'ga' zhig shing rta'i srol 'byed min par 'dod pa'i phyir /
rtags dang po grub ste| rje bdag nyid chen pos byang chub lam rim du /
shing rta chen po gnyis las legs brgyud pa'i /
zhes dang /
legs bshad snying po las /
mgon po klu sgrub kyis /
ngo bo nyid med pa'i tshul dang /
bdag nyid chen po thogs med kyis /
rnam par rig pa tsam gyi tshul gyi shing rta chen po'i srol gnyis phye nas /
zhes pa dang /
sras kyi thu bo rnam gnyis kyis kyang rje'i dgongs pa bzhin snying po rgyan dang bskal bzang mig 'byed rnams su gsungs pa'i phyir /
lan smros shig /
gzhan yang khyod kyi lugs de rje bdag nyid chen po'i dgongs par smra na /
rje'i gsung rab gang na /
shing rta chen po la gsum du phye ba'am /
yang na thogs med shing rta'i srol 'byed ma yin pa'i lugs su gsungs pa de 'on cig /
der ma zad stag tshang lo ts+tsha ba'i gsung dang skabs dang po'i spyi don rnams su thogs med shing rta'i srol 'byed du ma 'chad pa la /
tsam sgra'i tshig gis gsung rab spyi'i shing rta'i srol 'byed yin pa bcad do zhes smra ba po la 'di 'dri ste /
'dir gsung rab spyi'i ming dngos sum byung bas spyi'i shing rta'i srol 'byed min zer ram /
rnam par rig pa tsam zhes pa'i tsam sgra kho na la brten nas /
tsam sgra ni kho na'i chig yin pa'i phyir /
rnam rig pa kho na'i lugs las gzhan gyi srol ma phye'o zer ba ji ltar yin /
dang po ltar na| dpal mgon 'phags pa klu sgrub chos can /
shing rta'i srol 'byed ma yin par thal /
'dod na /
dngos 'gal 'bud /
khyod la srol 'byed tshul gyi sgo nas brjod pa'i tshe yum gyi dngos bstan stong nyid kyi rim pa'i don bkral ba'i sgo nas shing rta'i srol phye zhes bam gtogs gsung rab spyi'i srol phye zhes mi brjod pa'i phyir /
phyi ma ltar na /
smra ba po rang nyid la /
byang chub lam rim chos can /
rnam rig pa kho na'i lugs yin par thal /
thogs med khyod kyi shing rta'i srol 'byed yin pa'i phyir /
rtags gsal khyab gsum khas /
gzhan yang byang chub lam rim chos can /
gsung rab spyi'i dgongs pa phyin ci ma log par stan thog gcig tu nyams su blang bar bya ba'i gdams ngag ma yin par thal /
khyod kyi shing rta'i srol 'byed de gsung rab spyi'i shing rta'i srol 'byed las logs su gyur pa yin pa'i phyir /
des na /
gnod byed kyi rigs pa mang du brjod par byar yod kyang /
yi ge mang bas 'jigs shing bya ba mang pos g.yengs pas de tsam las ma spros so /
! /
da ni 'thad pa'i lugs phyogs lhung dang bral bar brjod par bya ste /
yum rgyas 'bring bsdus gsum gyi dngos bstan stong nyid kyi rim pa dang sbas don mngon rtogs kyi rim pa gnyis ni gang zag gcig sangs rgya ba'i thabs cha tshang ba yin la /
de gnyis kyi cha so so 'grel byed gzhan la mi ltos par rang stobs kyis 'byed par mdzad pa po'i mi'i rtan can rnams la shing rta'i srol 'byed ces bya zhing /
de lta bu'i dngos bstan stong nyid kyi rim pa gtan la phab pa'i sgo nas ngo bo nyid med pa'i tshul gyi shing @# / /
rta'i srol 'byed pa dpal mgon 'phags pa klu sgrub dang /
rgya che ba'i spyod pa'i rim pa rnams gtan la 'beb cing rnam par rig pa tsam gyi shing rta'i srol 'byed pa po ni 'phags pa thogs med de /
tshul de'i phyir shing rta'i srol 'byed la rnam pa gnyis su grangs nges so / /
de ltar bshad pa la thogs med ni shing rta'i srol 'byed ma yin te /
rje btsun byams mgon gyis bstan bcos mngon rtogs rgyan la sogs pa brtsams pa'i rjes su 'brangs nas mi yul du bstan bcos kyi rigs bzhag pa'i phyir /
zer na /
de la 'di brjod de /
dpal mgon 'phags pa klu sgrub chos can /
shing rta'i srol 'byed ma yin par thal /
rje btsun 'jam pa'i dbyangs kyi gsung las rten 'byung mtha' bral gyi don gzigs nas 'jig rten gyi khams su gsal bar mdzad pa po yin pa'i phyir /
des na shing rta'i srol 'byed yin na /
rgyal ba'i gsung rab kyi don 'grel byed gzhan gyis bkral ba la mi ltos par rang stobs kyis 'grel ba'i mi'i rten can yin pa zhig dgos la /
rje btsun byams mgon gyis yum gyi dgongs don sbas don mngon rtogs kyi rim pa gsal bar mdzad pa'i bstan bcos mngon rtogs rgyan sogs mdzad kyang /
dga' ldan gyi lha'i yul du de rnams kyi lugs srol bzang po sngon nas phyi zin pa yin cing /
mi'i yul du rgyas par mdzad pa po ma yin pas shing rta'i srol 'byed ma yin cing /
'phags pa thogs med la rnam par rig pa tsam gyi srol 'byed ces pa'i tsam sgra ni /
chos thams cad nang shes pa'i bdag nyid tsam du 'dod pa po'i lta ba'i lugs gtso bor phye bas sems tsam pa'i ming gi zur gyi tsam sgra 'byar ba yin gyi /
de kho na zhes pa'i don min la /
rje btsun byams mgon shing rta'i srol 'byed du khas blangs na /
dbum pa'i shing rta'i srol gnyis su khas len dgos par 'gyur ro / /
tshul 'di ni khams gsum chos kyi rgyal po shar tsong kha pa yab sras kyi dgongs pa thun mong min pa yin cing /
'on kyang mkhas pa'i dbang phyug ser rje btsun chos kyi rgyal po sogs kyis rje btsun byams mgon shing rta'i srol 'byed du 'chad pa ni /
rje bdag nyid chen pos legs bshad gser 'phreng du /
rje btsun dang klu sgrub zhabs gnyis kyis sher phyin 'grel tshul gnyis su byung ngo zhes bya bar yang gnas so /
zhes gsungs pa'i don la dgongs nas /
sngon gyi mkhas pa chen po rnams kyi bzhed srol bzhin gdul bya rnams kyi ngor gsungs pa nyid yin la /
paN chen chos kyi rgyal po thams cad mkhyen pa blo bzang chos kyi rgyal mtshan dpal bzang po'i dgongs pa ni gong du bshad pa ltar /
shing rta chen po gnyis su bzhed pa kho nar gnas par de nyid kyi gsung gzhan rnams su ches gsal zhing sher phyin don gsal du gsungs pa'i 'grel byed ces pa de ni phyogs glang dang kha che ba'i sde sogs la dgongs pa'o / /
sdug bden gyi skor la dgag sgrub mang bar bdug kyang snying por bsdus na /
grub mtha'i khyad par gyi zer rigs sna tshogs su yod kyang /
phar phyin gyi skabs 'dir /
nyan thos dgra bcom lhag bcas myang 'das pa de'i gzugs phung sdug bsngal bden pa yin kyang /
sdug bden gyi bya ba rnam @# / /
bar nyams pa lta bu yin la /
khams gsum gang rung gi rten can yin na /
ma dag pa'i bcud kyi 'jig rten dang /
de bzhin du snod la'ang khyab /
ston pa la sogs pa la ni don de brjod par mi spobs /
rang rgyud pa'i skabs su /
stong nyid mngon sum du rtogs pa'i nyan rang yod par bshad pa ni /
rang rang gi skabs su gang babs kyi sgrib pa spong byed de rnams rang lam la bltos pa'i stong nyid las byung bar dgongs shing /
shA ri'i bu sogs ni lugs 'dir nyan thos kyi tshul bzung ba yin /
'dir dris pa'i rgyu mtshan rnams des go nus /
snying rje chen po ni theg chen gyi lam nas bcom ldan 'das byon pa'i thog ma'i sgrub byed nges par yin /
mthar thug gi skor /
grub mtha' smra ba rnams kyi 'dod tshul gyi dbang tsam ma gtogs /
don du gcig tu grub pa yin cing /
byang phyogs kyi khas blang 'dzin skabs /
bla ma snga ma rnams kyi bzhed pas gsum du grub par khas blangs na legs so / /
'di dag ni dri ba bkod pa rnams la lan gyi snying po tsam brjod pa yin gyi /
zhib par ni rang rang gi yig cha rnams kyi gting phyin par rig pa phra mos dbyang nas shes par bya zhing /
khas blang rnams kyang rang rang gi yig cha'i dgongs par gang 'gro'i ngos nas rje yab sras kyi gsung rab la gting gtugs nas nyams su blangs na dal 'byor don dang ldan par 'gyur ro /
! /
smras pa /
lung rigs gnam lcags mchu sder cher rno zhing / /
legs bshad ngo mtshar 'dab ma bzang bskyod pa'i / /
dri lan don 'dus nam mkha' lding dbang po / /
tshul dang mthun pa'i gad brgyangs sgrog bzhin song / /
zhes pa 'di ni chos grwa 'di kha'i grwa tshang thos bsam legs bshad nor bu'i gling gi dge bshes bka' chen ye shes tshe ring dang dka' chen ye shes dge 'dun gnyis kyis rtsod yig mngags lan du rigs pa smra ba blo bzang dpal ldan ye shes kyis bsgrags pa'o / /
! na no gu ru many+dzu g+ho ShA ya /
zhing gang+ga'i bye snyed rgyal sras / /
sku'i bkod pa mu med bgrangs las 'das / /
sku ba spu'i bu gar gzhal dka' ba'i / /
gzugs me long nang du shar ba 'dra| |dpal bde chen sgyu 'phrul dbyings mthar thug /
mar mar gyi khrod du zhugs pa bzhin / /
thugs rdo rje'i gsung dang sku'i rang bzhin / /
chu chu bzhag drin chan bla mar 'dud / /
mchog sangs rgyas tshe 'dir bde blag tu / /
rang cit+ta'i za ma tog gi nang / /
sgrom nor bu'i dpe don ji lta bar / /
byed 'dod rnams legs bshad bdud rtsi longs /
! de yang /
gcig du bden pa'i ri khrod du sgrub pa la gzhol ba'i dge slong blo bzang tshe ring gi yi ge zab mo'i gnad la don gnyer dang ldan pa'i gsol 'debs kyi tshig la lan 'di bzhin du smra bar bya ste /
theg chen thun mong dang thun mong min pa'i lam gang la 'jug kyang /
bshes gnyen dam pa la sangs rgyas dngos su bltas nas bsam pa dang sbyor bas tshul bzhin du bstan pa ni /
don gyi snying po'am rtsa ba mthar thug pa yin pas tshul 'di la rang cag nges legs don gnyer ba rnams kyis 'bad dgos la /
bsam sbyor gnyis kyi sgo nas bsten tshul de la'ang bsam pas bsten tshul nyid gnad shin tu che zhing / /
de'i @# / /
nang nas kyang rtsa ba dang pa bsgom pa nyid la rtsal du 'don dgos so / /
de'i phyir khyed kyis dga' ldan lha brgya ma la brten pa'i bla ma mchod kyi sgo nas /
bla ma'i bka' drin yang yang bsams pa'i dus su dga' ldan gyi gnas na bzhugs pa'i mi pam mgon po'i thugs ka nas spyan drangs pa'i pha bla ma blo bzang grags pa'i dpal dang rang nyid la chos ston pa'i bla ma rnams ngo bo dbyer med du bsgoms nas /
bdag gi 'di phyi'i legs tshogs kyi lam bzang ma lus pa ston pa'i bshes gnyen 'di ni mnyam med yang dag par rdzogs pa'i sangs rgyas rdo rje 'chang gis sangs rgyas kyi sku mtshan dpes brgyan pa mig gi dbang po'i sbyod yul dang gsung tshings dbyangs yan lag drug cu dngos su thos pa'i skal ba dang mi ldan pa rnams la rang gi skal pa dang mthun pa'i sku'i rnam pa 'di lta bu zhig tu bstan pa ma gtogs sangs rgyas dngos yin no snyam du yid 'khul des shes par bsam dgos shing /
khyad par du skyon rtog gi blo yod pa rnams la dmigs su bkar nas /
rang nyid snang ba ma dag pa'i dbang gis snad tshul 'di lta bu zhig byung 'dug pas 'di ni ded rang gi rgyud nyon mongs pas spags pa'i skyon yin gyi bla ma rdo rje 'chang la ni skyon gyi cha phra mo tsam yang yod re skan snyam du bsams nas /
dga' ldan lha brgya ma'i tshig rigs dang bstun pa'i dmigs pa nan tan du byas na /
bla mchod de'ang tshad ldan du 'gro ba yin gyi /
chig rigs tsam ngag nas bton te /
nga ni dga' ldan lha brgya ma dang 'brel ba'i bla ma'i rnal 'byor bsgom gyin gyin yod ngo zhes pa'i nga rgyal dang grags pa skam po rtsam zhig don du gnyer ba ni /
slar yang 'khor ba'i ting je ring du 'dru ba'o / /
de lta bu'i tshul gyis bshes gnyen rnams la dad pa brtan po dang ldan bzhin pa'i ngang nas /
rang gis thob pa'i rten 'di chung ma zos pa zhig nges par byed snyam du yid la dran pa'i bskul ma yang yang btab cing /
las 'bras la ci 'dzem du byas te /
myur du 'chi ba'i tshul la yid 'khul nges par byas nas /
ji ltar khas blangs pa'i bslab bya rnams la tshul bzhin du slob pa la snying phur thebs nges su byas shing /
mthon po'i ngo 'dzin la sogs pa dang /
dad zas gshin zas za ba /
nye du'i skyong dar la sogs pa yul dus kyi dbang gis byed dgos pa rnams dus dran pa nye bar bsten nas bstan pa rin po che la slob pa sbyi dang khyad par ri khrod 'dzin pa'i tshogs kyi mig ltos la gnod par mi 'gyur ba'i thabs mkhas kyis bya la /
chos dang 'jig rten gyi bya ba ci byed kyang 'khor ba'i gnas tshul la skyo chad chad pa dang bcas pa zhig res par dgos pa yin /
de lta mod kyi /
'khor ba la yid 'byung tsam bsgom pa ni /
theg dman pa'i lam gyi 'jug ngogs yin pas /
rang res de tsam la cho ga shes mi bya bar sems can thams cad la mar shes /
drin dran /
byams snying rje byang chub kyi sems sogs la blo ci 'byangs su byed dgos shing /
phyogs 'di la the tshom tsam zos pas kyang srid pa'i rtsa ba hrul por byed nus pa'i zab mo stong pa nyid kyi don la bsam mon ci shes su @# / /
gtong dgos /
de'i gnad kyang ci lta bu snyam na /
rang cag rnams la gnyid mthug pos non bzhin pa'i gnas skabs tshun chad du /
nga nga snyam du 'dzin pa'i blo de'i 'dzin stangs kyi yul gying de dgag bya yin pas /
de ltar snang ba'i nga de phung po lnga pa dang gcig tu 'dug gam /
tha dad du 'dug dpyang pa byas nas gcig tu grub par 'dzin pa'i tshe phung po lnga gcig gam mi gcig blta zhing /
tha dad du grub par snad na /
phung po lnga bsal ba'i 'og tu blo des gzung ba ltar gyi nga de gang na 'dug brtsad dpyad nas /
ngar 'dzin lhan skyes la snang ba'i nga med par nges par byas pa de nyid der dor gzung zhing /
snang ngor sngon thog ma med pa'i dus nas goms pa'i bden snang gi blo sra thug ge ba nge| rigs pa 'di lta bus bshig pa las byung ba'i stong sangs gi khyad par gnyis ldan du byas nas /
mnyam gzhag gi skabs su bskyang zhing /
rjes thob tu de la sogs pa'i chos thams cad sgyu ma lta bur shes pa la bslabs nas /
rig pa des bum pa la sogs pa'i phyi rol gyi chos rnams kyang rang bzhin gyis ma grub par shes par bya ba'am /
yang na rje blo bzang grags pa'i man ngag snyan brgyud rdo rje 'chang blo bzang chos kyi rgyal mtshan gyi legs bshad las 'byung ba ltar /
dang por rang gi sems gsal zhing rig pa'i ngo bo ngo shes par byas nas /
de la sems gnas pa thob pa na /
sems kyi chos nyid 'od gsal ba gtan la phab ste /
rtse gcig bskyangs pa las /
lam phyag chen gyi rim pa mthar phyin par 'gyur ba yin cing /
de ltar thun gyi dngos gzhi la nyams su blangs pa'i mjug tu /
bzang po sbyod pa dang mtha' yas ma'i smon lam gyi sgo nas dge ba rnams rdzogs byang du bsngos na khyod kyis mi lus thob pa don dang ldan par 'gyur gyi| gzhan du na 'chi ba'i dus su 'gyod pa cher skye ba'i nyen yod pa yin no /
! /
smras pa /
chos kun gdod nas rang tshugs bye ma'i chang / /
ches bra blo gros kyis dpyad rnam gzhig pa'i / /
gnas lugs mthar thug zla med gang de ni / /
blo bzang legs bshad 'od kyi snang bar byas / /
de nyid nges 'byung byang sems shes rab kyi / /
'dren byed gsum ldan gyis bltas snang mod kyi / /
log lta dkor nag nga rgyal spu r+wa can / /
kun gyi mig btsum nyes bshad phrag phug re / /
de lta mod kyi lam bzang mkha' dbyings 'dir / /
'jigs pa med pa'i 'dab ma zung bskyod nas / /
phung lnga'i mchor nyal 'jig lta'i lce gnyis pa / /
snying rje nges 'byung m+c+tshu ser mi bzang ches /
phye mar bzlog cing ci dga'i tshul gyis rgyu / /
blo gsal bya phran kun la snying brtse can / /
gang gis bsgrags pa'i nga ros ma rungs pa'i / /
mthar lha gzhi don brag ri rnam par 'jig /
tshul 'di legs par bshad pa don gnyer ba'i / /
skye bo rnams kyi dga' ba'i bzhin gyi mdangs / /
gsal bar bya phyir bkod pa'i dge ba las / /
thams cad mkhyen pa'i go 'phang myur thob shog /
ces pa 'di ni gdong dkar mkha' spyod kyi ri khrod pa dge slong blo bzang tshe ring zhes bya bas yi ge'i lam nas bskul ba ltar \u0f38 shAkya'i dge slong blo bzang dpal ldan ye shes kyis sbyar ba'o / / / /
@# / /
na mo gu ru /
ston pa mnyam med zas gtsang sras po yi / /
gsung gi gsang ba ma lus 'dzin mdzad pa / /
rje btsun blo bzang rgyal ba yab sras kyi / /
legs par bshad las cung zad spel bar bya /
de yang /
ri khrod 'dzin pa'i dge ba'i bshes gnyen gyi dri ba rnams legs par yid la son / /
ji ltar 'dod pa'i lan cung zad spel ba ni /
rab gnas kyi skor /
dge slong rang gi bzhed pa sda phyi ltar byas kyang shin tu rud par snang bas zhib par 'dri ma dgos /
'on kyang 'di khar gsang sngags rgyud pa grwa tshang gi phyag len ! paN chen thams cad mkhyen pa blo bzang chos kyi rgyal mtshan gyi phyag len thun mong ma yin pa /
dge legs rgya mtsho'i char 'bebs las gsung ba bzhin mdzad pas lugs 'di gnyis la bzhed srol mi 'dra ba'i khyad par cung zad yod par dga' /
dbang gi skor gyi dri bar /
! skyabs mgon rgyal dbang thams cad mkhyen gzigs chen po bka' drin mtshungs med de nyid kyi rnam thar sogs su /
dbang dngos gzhir nyin gnyis mdzad pa gsal bar gsungs par ma zad /
tshul 'di ni rgyud dang grub chen dang ! rje yab sras rnams kyi dgongs pa'ang yin pas ches shin tu rung la /
de yang dngos gzhi'i nyin dang por rdo rje slob dpon gyi dbang gi dang| nyin gnyis par dbang gong ma gsum bskur bar bya zhing /
dngos gzhi nyin gnyis pa'i dus su bdag bskyed rkyang pa tsam gyis mi chog par /
mdun bskyed dang bum bskyed rang gis bdag 'jug len pa sogs cho ga yongs su rdzogs par byed dgos te /
de yang /
las dang bo bas slob ma dkyil 'khor du 'jug pa tsam zhig bya ba la'ang /
rang nyid kyi dam tshig dang sdom pa rnam par dag par bya dgos na dbang gong ma rnams bskur bar byed pa la lta smos kyang ci dgos /
dam tshig dang sdom pa dag par byed pa'i rtsa ba ni /
bdag nyid 'jug cing dbang len pa nyid la rag las la /
de nas slob ma la dbang gong ma bskur ba'i dus su'ang tshul des rang nyid kyi dam tshig dang sdon pa nyams pa rnams sor chung bar byas te /
nges don gyi dkyil 'khor slob mas mthong bar 'gyur ba'i ched du dmigs nas bden pa'i stobs kyang brjod de /
slob ma rnams tshogs pa na kha sad gi dus su 'bras bu sprul pa'i sku 'grub pa'i nus pa 'jog byed bum pa'i dbar bskur zin pa yin /
de ring gi dus su longs spyod rdzogs pa dang chos kyi sku dang zung 'jug gi sku rnams thob par byed pa gsang ba'i dbang yan chad gyi dbang gong ma gsum 'bul bar byed pa skabs su babs pa yin pas /
bla ma dang dkyil 'khor gyi gtso bo tha mi dad pa'i drung du gsang dpang zab mo zhu ba'i yon gyi phyir rin chen maN+Dal bzang po dang /
ri rab sum cu rtsa drug gi rdul gyi grangs dang mnyam pa'i 'jig rten gyi khams rin po che sna bdun gyis gang ba dang /
thun mong ma yin pa rigs lnga po gang rung las byung ba'i rig ma mtshan nyid dang ldan pa rgyan gyis brgyan pa bcas phul bar mos nas maN+Dal zhi ga 'bul bar zhu /
zhes pa lta bu'i mtshams sbyar nas bskur ba yin /
gal te long med ba dang gzhan du @# / /
'gro ba sogs brel ba yong tshe mdun bskyed rgyas par ma grub na /
! khams gsum chos kyi rgyal po tsong kha pa chen po'i legs bshad bde mchog sgrub thabs kyi 'grel pa 'dod 'jor gsungs pa dang /
dkyil 'khor gyi lha tshogs mdun du gsal 'debs pa'i bskyed chog bsdus pa re byas te bdag 'jug blangs nas dbang bskur bar byas na cho ga'i skor yang ba yin no / /
bzlas pa'i skor la gsang 'dus kyi bsnyen pa'i skabs mi 'khrugs pa'i 'phreng sngags ba zla bar gsung ma gsung ni rje lcang skya ngag dbang chos ldan gyis gsang ba 'dus pa'i bskyed rim du bzla bar zur tsam gsungs /
sngon gyi dam pa gong ma mang pos kyang phyag len du mdzad pas shin tu rigs shing grangs ni khri phrag re bzlas bar bya ba yin bgegs mthar byed kyi 'phreng sngags ni gtso 'khor gyi bsnyen pa yongs rdzogs thon nas ye shes 'bebs pa'i sngags kyi gong du bzla ba phyag srol yin /
bzlas pa'i kha skong gi sbyin sreg ni ri khrod 'dzin pa nyid kyis zhib tu brtag na ! bka' drin mtshungs med de nyid kyis mdzad pa'i dbang don de nyid yang gsal gnang bar rdo rje sems dpa'i zhal lung du legs par gsungs yod pas zhib tu brtags par zhu zhing /
mdor bsdus ba tsam brjod na gsang ba 'dus pa la ye shes 'bebs pa'i sngags 'bum dang bde mchog dang 'jigs byed la khri bzlas te /
ye shes pa bshad tshod bzhin dmigs pa nan tan gyis 'bebs pa dang /
sngags kyi nus pa cher thob par 'dod na ye shes 'bebs sngags ji tsam bzlas pa de'i ba nu cha'i grangs dang mnyam pa'i lha'i dbang du byed pa'i sbyin sreg bya ba yin la /
re zhig de tsam mi spro zhing dbang bskur ba dang rab tu gnas pa dang sbyan sreg bya ba sogs la las rung tsam don du gnyer ba yin na bzlas pa'i grangs sngar bzhin dang kha skong du zhi ba'i sbyin sreg ji ltar rigs pa re byas pas thus shing /
sbyin sreg byed pa'i cho ga ni sbyin sreg gi cho ga rnams las 'byung ba sor bzhag la /
sbel tshig gi skabs lha dbang du byed ba'i tshe khams gsum chos kyi rgyal po 'jam mgon bla ma'i sbyin sreg gi rnam bshad dngos grub rgya mtsho las gsungs pa ltar thun mong ma yin pa'i sngags brjod dgos la /
kha skong gi phyir zhi ba'i sbyin sreg gtso bor byed pa'i tshe spel tshig la bzlas pa'i lhag chad kyi nyes pa thams cad shAN+tiM ku ru ye swAhA /
zhes sbyar bar bya zhing /
sbyin sreg 'bul ba'i sngags ni rang rang gi bsreg blugs 'bul ba'i cho ga rnams las gsungs pa bzhin gzhung steng nas bya yi /
rgyud dang grub chen dang ! rje yab sras sogs kyi dmigs bsal ma gsungs ba rnams la ye shes 'bebs sngags kyis 'bul ba'i bar skabs pa mad do / /
bskyed rim thun bzhir sgom tshul gyi skor la dge slong nyid nas /
! mkhas grub smra ba'i nyi ma dge legs dpal bzang po dang /
! grub pa'i dbang phyug paN chen blo bzang chos kyi rgyal mtshan /
rje lcang skya gong ma rnams kyi gsung zhib par bkod nas /
de rnams kyi dgongs pa blangs gi 'dod pa brjod pa'ang bris 'dug pa 'di 'ang mi legs rgyu mi 'dug kyang /
kho bo cag gis 'di rnams kyi dgong @# / /
pa cung zad blangs na dpal gsang ba 'dus pa'i bsnyen mtshams lta bu'i skabs su thor thun gyi dus su rgyud 'debs nas /
yo ga shud+d+hAH zhes pa'i bar mngon rtogs bzhin yongs rdzogs dang thun rjes ma gsum la rgyas par mi spro na thor thun gyi mjug tu rang nyid zhe sdang rdo rjer gsal ba de nyid kyi nga rgyal brtan pos gdan la 'dug ste /
mchod pa byin gyis brlabs nas tshogs zhing spyan 'dren nas bzungs te pU dza badzra swa b+hA wa A t+ma konya haM /
zhes pa'i par brjod nas /
lus dkyil gyi lha rnams kyi thugs kar rang rang gi bzlas bya'i sngags kyis bskor ba la dmigs te bzlas pa bya ba sogs lcang skya gong mas /
sgrub thabs lhan thabs su dang po spyor ba 'don tshul gyi man ngag gsungs pa ltar bya zhing| srong thun gyi tshe chos skyong rnams la gtor ma dang /
rgyal mtho rnams mchod pa sogs bya ba yin cing /
de tsam du ma zad dpal gsang ba 'dus pa'i rnal 'byor chag med byed pa'i sgrub pa po bya ba sna tshogs kyi brel ba'i skabs /
sgrub thabs rgyas pa ma gcogs pa'i dus dang bde gsang 'jigs gsum ya ma bral bar nyams su len pa rnams kyis kyang tshul 'di ltar nyams su blang bar bya ba yin no / /
dge ba'i bshes gnyen nyid kyis bris pa 'di'ang shin tu rung bas longs skabs dang bstun nas nyams su blangs pas thus par snang /
bla ma dbu ma dang dpa' bo rdo rje don gcig cing /
sangs rgyas rgya mtsho dang bla ma hor dka' chen blo bzang don grub kyi gsang mtshan 'di rnams kyi skor /
rje skyabs mchog dpal bzang gi bla ma mtshungs med sangs rgyas rgya mtsho zhes pa 'di dkyil khang grwa tshang gi bla ma 'dul gzhung lta ba'i sgron me rtsom pa po min pa 'dra zhing /
dam tshig rdo rje zhes pa 'di bla ma hor gyi gsang mtshan yin /
'di rnams kyi 'khrungs yul dang skye brgyud sogs zhib par del ma byung bas gzhan du brtsang gcod mdzod / /
sngags 'di rnams bod kyi yul du the tshom med pa gnad che bas sngar gang bzla ba rnams som nyi med par bzlas na dngos grub myur \u0f38 bde mchog lU i pa'i bdud rtsi myang ba'i rdzas kyi lhan skyes kyi bde pa'i mchod pa 'bul tshul cho ga nang bzhin 'don pa las rgyas par brjod mi dgos /
\u0f38 'jigs byed bcu gsum ma'i 'khor rnams la glang lpags dang stag sham sogs sgom mi sgom ni 'khor gyi lha de rnams la stag gi pags pa'i sham thabs bsgom zhing glang po che'i stod g.yogs ma bsgoms kyang 'gal ba med par snang /
de ltar dris pa rnams kyi lan go bde zhing mdor bsdus ba tsam brjod zin to / / / /
dge slong nyid nas sngar gsung rab kyi don la dpyad pa dga' rab byas 'dra bas kho bo cag yi rang zhing /
da dung yang rang cag de bzhin gshegs pa'i rjes su 'brangs shing \u0f38 thub pa'i brtul zhugs la slob pa rnams kyis gzhi tshul khrims rnam par dag pa la brten nas /
rang gis thob pa'i dal 'byor gyi mi lus 'di thob pa don dang ldan zhing /
rnyed dka' bar shes par byas nas 'khor ba mtha' dag me 'bar ba'i klub tu mthong ste /
de las thar 'dod kyi blo shugs drag pos des 'byung dang chos thams cad kyi yin lugs ni don dam gcod byed kyi shes rab rnon pos btsal ba na /
bden @# / /
par grub pa'i snang tshul bye ma'i chang bu bzhin bzhig nas /
rnam par ma brtags pa'i tshe kun rdzob tsam du bya byed las gsum bsnyon med par bzhag tu yod la /
don dam par rang bzhin dang bden par grub pa rdul tsam yang med par des pa'i yang dag pa'i lta ba dang /
rang nyid sdug bsngal gyis mnar ba bzhin ma rgan sems can thams cad sdug bsngal gyis mnar ba la mi bzod pa'i blo shugs drag pos kun nas bslangs pa'i sems can rnams sdug bsngal rgyu dang bcas pa las bsgral nas /
rdzogs pa'i sangs rgyas kyi go 'phang la 'gong ba'i phyir tu /
de bzhin gshegs pa'i go 'phang mngon du bya'o snyam pa'i byang chub kyi sems gsum /
lam dam las 'byung ba'i man ngag rnams kyis brgyan nas theg chen thun mong ba'i lam rnams la legs par bslab cing /
de'i steng du thun mong ma yin pa rdo rje theg pa rnal 'byor bla na med pa pha rgyud dang ma rgyud kyi dkyil 'khor chen po gang yang rung ba zhig tu dbang bskur ba legs par thob pa sdon du song bas rim pa dang po bskyed rim gyis tha mal gyi skye 'chi bar do gsum po rgyal ba'i sku gsum du sgyur par byed pa'i spyad gzhi spyong byed kyi gnad 'phrod nges pa rgyud la bskyed nas /
rdzogs pa'i rim pas las rlung ma lus pa a wa d+hU tI'i nang du 'chi dus ji lta ba bzhin bsdus nas /
nges don gyi 'od gsal dang sgyu zung gnyis mngon du byas te nam mkha' ji srid bor yid bzhin gyi nor bu'am dpag bsam gyi shing lta bur 'gro ba'i don mdzad par 'gyur pa la 'bad na /
khyed ri khrod du 'khod pa rnams la de bzhin gshegs pa thugs rje can de nyid kyis /
mang du thos pa nags kyi nang dag tu / /
lang tsho yol ba rnams kyis gnas pa bde /
zhes gsungs pa'i don lag tu lon par 'gyur bas 'bad par mdzod / /
ces lta rtse dba' ldan 'og min gling gi ri khrod pa dge slong skal bzang don yod kyi dri ba'i lan mdo tsam brjod ba 'di na \u0f38 shAkya'i dge slong rigs pa smra ba blo bzang dpal ldan ye shes kyis bgyis shing /
dge slong mig blta ba spro ba'i phyir tu sngags mdud cig kyang yod / /
! na mo gu ru /
bden pa gsung ba'i mchog gyur thub dbang rje / /
zur phud lnga pa blo bzang grags pa'i dpal / /
bka' drin mnyam med rtsa ba'i bla ma mchog /
dbyer med skyabs gsum kun 'dus zhabs btud nas / /
chos dang chos kyi gnas tshul las brtsams te / /
dris par gyur la yid bde bskyed pa'i lan / /
cung zad spel bas rnal 'byor pa yi rgyud / /
tshims pa'i bdud rtsis shin tu dngar gyur cig /
de yang dri ba dang po /
byang chub lam gyi rim pa'i mgo bshes gnyen bsten tshul nas mjug ltag mthong gi bar la thun snga phyir bsgom pa'i yun tshad dang myong ba 'don lugs rnams da lta bsgoms pa de bzhin mdzad pas thus par snang /
skyabs 'gro'i skabs kyi dri bar dkon mchog gsum gyi 'phrin las kyi khyad par /
dkon mchog gsum re rel rim pas sbyor tshul dang mngon par spro ba'i 'phrin las kyi don mos pa las gyur pa rnam pa gsum gyi don gyi rnam gzhag la sogs pa 'di rnams kyang nyid kyi byas pa ltar 'thad par gda' /
ngan song gsum gyi sdug bsngal la myong ba 'don tshul yang sems can rang rang gi khams dang mthun par 'bogs ji ltar che ba la sbyar nas bsgom @# / /
dgos par \u0f38 rje yab sras rnams kyis gsungs pa'i skyong tshul 'di la lam gyi go rim 'chol ba sogs kyi nyes pa mi 'byung ba yin /
so thar gyi ma byin len gyi pham pa'i gnas su 'gyur ba'i dngos po'i tshad nas khal gcig gam| gser zho phyed gnyis ka la dngos po'i ngo po'i sgo nas byed pa yin /
theg chen sems bskyed kyi skabs su /
smon pa sems bskyed mtshan nyid tshang ba yin na /
sems bskyed yin pa'i khyab pa khas len dgos te /
smon sems bskyed pa'i cho ga rnams don dang ldan pa'i phyir /
'o na /
\u0f38 rje bdag nyid chen pos byang chub sems dpa'i sa la khungs mdzad nas /
de la byang chub sems dpa' gang dag bdag ni byang chub sems dpa'o zhes khas 'che bar gnas la /
byang chub sems dpa'i bslab pa rnams la legs par mi slob pa de dag ni /
byang chub sems dpa' ltar bcos par rig par bya ste /
byang chub sems dpa' yang dag pa ma yin no /
zhes gsungs pa dang /
dgongs pa rab gsal du sems can thams cad kyi don du sangs rgyas thob par bya snyam pa tsam ni tshig gi rjes su 'brang ba'i go ba tsam yin pas /
bur shing gi shun pa'i ro dang 'dra ste /
de la sems bskyed zer yang sems bskyed dngos ma yin no /
zhes gsungs pa rnams kyi don ji ltar yin zhe na| smon sems rgyud la skyes nas /
smon sems kyi bslab bya la mi slob pa'i gang zag byang chub sems dpar khas 'tshe ba rnams la dgongs pa yin te /
dgongs pa rab gsal gyi gsung de'i rjes thogs de ma thag tu /
byang chub kyi sems sbyong ba'i man dag bzhin du sbyangs ba la brten nas /
yid legs par 'khul thub pa'i myong ba khyad par can skyes pa ni shun pa'i nang gi bur shing dngos kyi ro dang 'dra bas /
sems bskyed mtshan nyid pa yin te zhes mar shes nas kun rdzob byang chub kyi sems kyi bar ying 'khul bar sbyangs pa la brten nas /
byang chub kyi sems rgyud la skye 'dod kyi blos smon sems cho gas bzung ste bslab bya la slob pa de bur shing gi nang gi ro dang 'dra bar gsungs 'dug pa'i phyir /
des na \u0f38 rje bdag nyid chen pos rdo rje'i tshig tu bka' stsal ba'i legs bshad 'di rnams la zhib tu dpyad nas gsung zab mo re res kyang don zab mo mang po ston pa'i gnad rnams slob dpon mkhas pa bsten cing ltag pa'i lha la gsol ba btab nas btsal dgos pa yin no| |gzhan yang tshul de la byang sems kyi sdom ldan la byang sems kyi rtsa ltud bco brgyad po gang rung byung zhing /
byang sems la zhe sdang gis skur 'debs ma byas pa'i byang sems de ngan song du ltung mi ltud gi rgyu mtshan mi 'dra ba lta bu gsungs pa rnams kyi 'gal ba ji ltar spong ba ni /
\u0f38 rje bdag nyid chen pos byang chub sems dpa' la skur pa btab pa ma gtogs las gang gis kyang byang sems dan 'gror mi ltung ba mdo'i khungs mdzad nas gsungs pa ni /
bshags pa byas pa'i dbang du mdzad nas gsungs la /
bslab btus las /
rtsa ltung bco brgyad po re res kyang sems can dmyal ba chen por ltung bar gsungs pa ni /
bshags pa ma byas pa'i dbang du mdzad pa ste /
byang sems la zhe sdang gis mi snyan par smra ba'i @# / /
nyes pa ni /
ji tsam bshags kyang rnam smin phra mo re nges par myong dgos ba'o / /
des na rtsod pa de la lan 'debs tshul kyang tshul des shes par 'gyur ro / /
! lhag mthong gi dgag bya'i snang tshul ngos 'dzin gyi skabs su gsugns pa'i dang snyam pa'i blo dam sbring sbring ba de la /
lhan skyes dang kun brtags gnyis kyi dbye ba yod med zhib tu ma rtogs kyang rig pas dpyad na rang babs su blo la lhang lhang 'char ba'i da da snyam pa'i blo de ni lhan skyes dang /
de'i cho blos dpyad pa byas te da nga snyam pa'i blo shugs che ba de ni kun brtags yin pa 'dra'o / /
dar 'dzin lhan skyes la nga rang bzhin gyis grub pa'am da bden par grub pa'i rnam pa 'char tshul brtag pa zhes pa'i don stobs la khyad par yod de /
rang bzhin gyis grub pa'i snang tshul ni /
chos rang rang gi ngos nas tshugs thub tu grub par snang ba yin la /
bden par grub pa'i snang tshul ni rang tshugs thub pa tsam du ma zad /
rten 'brel la mi ltos par snang ba'i snang ba la byed pa yin /
! yang dpal rdo rje 'jigs byed chen po'i bskyed rim las brtsams pa'i dri ba'i skor la /
'chi ba chos skur 'khyer ba'i lam khyer bsgom pa'i skabs sngags gnyis brjod pa'i dus su gcig du bral gyi rigs pa'i sgo nas stong ba nyid bsgom pa dang /
bsam gtan gnyis kyi sdud rim bsgom pa gnyis ka byed dgos te /
tshul 'dis mtshon pa'i sdags kyi dri ba 'di rnams zhib par shes 'dod na slob dpon mkhas pa'i myong khrid las shes dgos pa yin pas tshul de ltar shes dgos / /
zhes dka' chen ye shes dbal 'byor gyis dri lan mdor bsdus shing go bde ba 'di ni /
\u0f38 shAkya'i dge slong byang chub sems dpa' blo bzang dpal ldan ye shes kyis sbyar ba yid bzhin gyi nor bu dang dpag bsam gyi shing lta bur 'gro ba thams cad kyi re ba yid bzhin du skong bar gyur cig /
sarba mang+ga laM / /
! na mo gu ra we /
dri ba'i lan brjod pa la| rnam bshad kyi mchod brjod rgyal ba'i mkhyen brtse zhes sogs sho lo ka gcig po 'di /
\u0f38 rje btsun 'jam pa'i dbyangs kho na la mchod par brjod pa yin cing /
de'i mjug lhar bcas zhes sogs kyi gzhung 'dis rigs pa'i dbang phyug rnam gnyis rgyal ba'i bstan pa dang ston pa skyon med du bsgrub pa la /
rtsod pa bo gzhan gyi klan ka cung zad kyang 'tshol bar mi nus shing /
rnam bcad yongs gcod kyi cha nas phyi rol ba'i bstan pa dang ston pa sun phyungs nas /
rang re'i bstan pa dang ston pa dang de'i ming can gyi chos khyad par can rnams skyon med du bsgrub pa la /
phyogs thams cad las rnam par rgyal ba'i tshul gyi sgo nas rigs pa'i dbang phyug rnam gnyis la bstod cing /
rkang rkyang tsam la zhes pa'i don tshig rkang rkyang ba tsam la brten nas shes bya'i gnas lugs rtogs par 'dod pa rnams rjes su bzung ba'i phyir tu rnam bshad 'di brtsams zhes pa yin la /
blo ldan 'chi med rgyal ba'i gnas thob bya zhes pa'i don /
khyed kyi 'dod pa ltar 'thad par snang /
\u0f38 dpal chos kyi grags pa bstan bcos rnam 'grel rtsom pa'i tshe /
srid pa mtha' ma pa'i paN+Di ta yin la /
bstan bcos rnam 'grel rtsom zin pa'i rjes su thag na dang sman zhabs pa rnams kyi man ngag las /
\u0f38 dpal 'khor lo @# / /
sdom pa'i go 'phang brnyes par gda' /
dpal ldan zla ba grags pa gzhung gang gi skabs su yang tshad ma'i skyes bur bzhed kyang /
legs ldan 'byed bzhed pa ma yin /
de lta na /
rang cag mdo sems kyi grub mtha' la slob pa'i dus su klu sgrub shing rta'i srol 'byed du 'dod cing /
thal 'gyur ba'i lta ba'ang nyams su blang bar bya ba'i chos mthar thug pa dang /
mdo sems kyi lta ba de'i them skas su khas blangs par bya la /
mdo sems kyi grub mtha' rkang btsugs nas 'dzin pa dag ni 'phags pa klu sgrub la sogs pa shing rta'i sgrol 'byed du khas len par mi 'gyur ro / /
des ni dogs pa gzhan dag kyang sel bar 'gyur ro / /
lam bden du 'thad mi 'thad sogs la dgag sgrub rgyas par bya mi dgos te| \u0f38 rgyal tshab rje sogs kyis rnam mkhyen lam bden du bzhed pa ni /
lam /
mkhyen pa /
yum /
mngon rtogs rnams don gcig par dgongs la /
\u0f38 mkhas grub chos kyi rgyal po thams cad mkhyen pa chen pos rnam mkhyen lam bden du mi bzhed pa ni /
lam bden yin na /
rnam mkhyen du bgrod pa'i mngon rtogs yin pas khyab pa la dgongs pa'o / /
dge 'dun blo bzang gis mkhas grub rje'i rjes su 'brangs zhes sogs kyi dgag pa ni /
\u0f38 mkhas grub rje la ma yin zhing /
mkhas grub rje'i rjes su 'brang ba'i grub pa'i dbang phyug zhang zhung pa chos dbang grags pa la sogs pa yin mod /
'on kyang dgag pa de 'gro bar ma nges te /
blo'i gzhan sel yin na /
blo min pas khyab pa khas blangs pa la /
blo ma yin pa las log pa chos can /
zhes sogs 'phang pa na /
chos dbang grags pas blo ma yin pa las log pa blo'i gzhan sel du zhal gyis mi bzhes pa'i phyir /
des dri ba rnams kyi lan brjod zin la /
dri ba phyi ma cung zad cig yod pa'i lan ni slar zhig brjod par bya ste /
\u0f38 lcang skya rin po ches mdzad pa'i grub mtha' rnam bshad kyi dpe shus zin nas bskur par bya'o /
zhes dris lan gyi rnam gzhag 'di'ang \u0f38 shAkya'i dge slong rigs pa smra ba blo bzang dpal ldan ye shes kyis smras pa'o / /
! na mo gu ru many+dzu g+ho ShA ya /
mtshan dpe'i phra tshogs rab tu 'bar ba'i sku / /
mthong ba'i mod la nyon mongs dgra sde'i dpung / /
rab tu zhi bar mdzad pa'i thugs rje can / /
ston pa mtshungs med gang de spyi bos mchod / /
dmar ser li khri'i rdul brtsegs mu ku Ta| |mthon mthing gser gyi ska rags bcings pa can / /
gur kum gzhon nu'i dri ngad mi shes sel / /
'jam dbyangs gang des bdag ni rtag tu skyang / /
de nyid bla gos gsar pa'i dra ba yi / /
lhab lhub g.yo zhing gser gyi cid pan can / /
blo bzang rgyal ba gang gi bka' drin gyi / /
zhabs rdul de ni bdag gi spyi bor zhog /
bskal bar gang gi bka' drin cha shas tsam zhig kyang / /
gzhal bar mi spyod rtag tu thugs rje'i 'jug pa can / /
bdag gi bshes gnyen gcig gis lhag pa'i mda' yi grangs / /
deng nas bzung ste byang chub bar du mchod de bsten par bya / /
don du gnyer ba'i gang zag gis dris pa rnams la lan smra ste / /
rmongs pa'i mun pa sel ba la /
kho bo'i spobs pa nyi ma 'dra / /
de yang ri khrod 'dzin pa'i dge slong @# / /
gi dri ba dang po de /
zhe 'dod kyi phug na dge sbyor rnams byed pa'i dus su tshe 'di'i snang shas ldog pa'i blo yang med cing /
chos brgyad kyi blos kun nas bslangs te byed pa lta bu zhig tu 'dug na tshe 'di'i bsnyen bkur snyan grags tsam zhig don du gnyer ba'i ngang tshul du snang pas /
'jam dpal zhal lung du mang po zhig gsod pa'i bsam pas ma chags pas sbyin pa gtong ba lta bu bsam pa'i khyad par mi dge ba shugs che ba rnam smin dang bdag 'bras sdug bsngal kho na 'byin cing /
zhes sogs gsungs pa'i don kho nar 'bab pa yin na'ang khyed kyi yi ge'i nang na bdag lta bu tshe 'di'i snang shas ldog pa lta ci mgo gnon pa'i blo nus dang bral zhing kun slong gi bsam pa legs par bcos pa'i snang ba tsam yang med par /
tshe 'di'i bde 'byor snyan grags sogs chos brgyad dang tshul 'chos sogs mdor na rang 'dod mi dge ba'i bsam pa kho nas bskyed cing kun nas bslangs pa'i thos bsam sgom sgrub nyan bshad phyag mchod /
bzlas brjod sgo gsum bsdom pa sogs ci byas kyang rnam pa dge ba'i las su snang yang don du mi dge bar gsungs shing zhes bris 'dug pas /
bshes gnyen pa thun dang thun mtshams kyi cha rnams su sgo gsum bsdom pa'i nyams len la slob kyin yong na yid kyi mi dge ba'i las dang ngag gi mi dge ba'i las dang lus kyi mi dge ba'i las gsum bsdom par snang zhing /
de ltar na yid bsdom pa de'i tshe mi dge ba'i las la dang gis 'jug pa'i blo bsngom par 'dug pas dge sbyor rnams ngan song gi rgyur mi 'gro ba yin /
skabs skabs su dran shes bsten nas mi dge ba bsrung ba'i tshul la 'bad de dge sbyor byed pa rnams kyang dan song gi rgyur gyur na /
sems can rnams 'khor ba las grol mi srid pa gda'o / /
! dri ba gnyis pa lam gtso'i dgongs don lud rigs gter mdzod du gsungs pa'i don de dag snang shas dang chos brgyad rnams gcig tu ston pa ma yin te /
chos brgyad rnams tshe 'di'i bde 'byor don du gnyer ba'i blo dang snang shas la 'di phyi gnyis kar yod pa'i khyad par 'dug pa'i phyir /
'o na /
gsung da'i don ji lta bu zhe na /
phyi ma lha mi'i bde 'byor don gnyer dngos su yod phyin chos brgyad lhag ma 'dod phyogs gzhan gsum ldog phyogs mi 'dod pa bzhi shugs la 'byung ba'i rgyu mtshan gyis /
tshe phyi ma'i chos brgyad kyi bag chags 'jog pa la dgongs par snang / /
! dri ba gsum par chos kyi rgyal po tsong kha pa chen po'i gsung rnams rgyu mtshan du drangs te /
skyes bu chung du kho na'i chos skor rnams snang shas dkar nag khra gsum gang gi rigs su 'gyur ba bris 'dug pa 'di chos kyi rgyal po tsong kha pa chen pos /
de yang 'khor ba'i nyes dmigs dang thar pa'i phan yon mthong ba'i dran shes nar re'i bsten nas snang shas la blo 'gror mi ster ba zhes gsungs pa'i /
gsung nus pa can 'di nyid la dpyad pas shes te /
'di nyid las /
'khor ba'i nyes dmigs dang thar pa'i phan yon mthong ba'i zhes srid rtse nas mnar med kyi bar gyi 'khor ba thams cad me 'bar ba'i klub ltar ma mthong na dge bci byas pa thams cad snang shas kho na'i dbang du song ste @# / /
'khor ba'i rgyur 'gyur bar gsungs pas gsal la /
de yang snang shas ji lta bu zhe na /
sbyin pa nas bsam gtan gyi bar phar phyin lnga lam dang 'brel ba'i snang shas yin cing /
des na dge ba'i las yin pa shes par sla ba'i phyir ro / /
! dri ba bzhi pa /
gcung dga' bos dang por legs smon gyi tshul khrims blangs nas phyis ngos par 'byung pa'i bsam pas zin te tshul khrims yang dag par 'gyur ba sogs smos nas bris pa'i don la /
shes spring las /
gang tshe sngon chad bag med gyur pa rnams / /
phyis nas bag dang ldan pa gyur de yang / /
zla ba sprin bral lta bur rnam mdzes te / /
dga' bo sor 'breng mthong ldan bde byed bzhin /
zhes gsungs pa ltar /
sngar rang gi dge ba byas pa rnams yang dag pa'i rgyur bsngo ba ma grub kyang phyis su bshes gnyen dam pa'i man drag gi mthu las nges 'byung gi bsam pas zin pa na rang rgyud kyi sdom pa rnam dag tu 'gyur ba dang / /
! dri ba lnga pa 'dir bris 'dug pa ltar /
rang nyams la dpags te 'khor ba'i 'jug ldog gi gnas lugs la sems pa dang byang chub kyi blo sbyong ba sogs byas pa rnams chos brgyad kyi dug chus ma sbags phyin gong du smos pa ltar lam gyi 'gro phyogs ma log par thams cad mkhyen pa'i rgyur 'gyur nges pa yin no / /
! dri ba drug pa 'dir /
phyi nang gi chos rnams kyi gnas tshul la tha snyad kyis bzhag pa tsam du mi lta bar rang ngos nas tshugs thub tu grub par 'dzin pa'i ma rig pa can gyi blo'am yid kyi rnam shes de /
'khor ba'i sa bon yin min dris 'dug pa /
de ni nges par yin cing de'i rgyab rten du lung mang tsam drangs 'dug pa 'di rnams de'i rgyu mtshan du 'gro ba dang mi 'gro ba sna tshogs su snang ste /
nye bar 'khor gyis zhus pa'i mdor / /
rtog pa'i dbang gis 'jig rten rnams btags te /
zhes pa 'di 'jig pa'i gnas lugs 'di rnams blo tha snyad pa'i dbang gis btags nas bzhag pa las /
rang ngos nas grub pa med pa ston pa'i lung yin pa'i phyir /
yin na'ang /
dbu ma bzhi brgya pa las /
srid pa'i sa bon rnam shes te /
zhes pa 'di nyid don de'i khungs mthar thug ba gcig yin cing /
dbum 'jug par /
sems nyid kyis ni sems can 'jig rten dang / /
snod kyi 'jig rten shin tu sna tshogs 'god /
ces gsungs pa'i dgongs pa chos kyi rgyal po tsong kha pa chen po'i rnam bshad dgongs pa rab gsal du gsal bar mdzad pa ltar /
ma dag pa'i snod bcud kyi 'jig rten thams cad dang nga yir 'dzin pa'i sgrib byed kyis yongs su bsgribs pa'i rnam par shes pa bdag 'dzin gyi ngo bor skyes pa des las bsags pa las byung ba'i tshul 'di rig na don 'di la sogs pa phra zhing zhib pa mang du rtogs par yod mod /
'di na kho bo cag nyin re bzhin yang rnam grangs mi 'dra ba'i bya ba mang pos brel nas 'dri bar ma spyod / /
! dri ba bdun par /
lam rim lhag mthong chen mor| de la skye shi'i 'khor ba brgyud pa ni las la skye la /
zhes sogs kyi khungs 'ga' zhig drangs nas phyi nang gi chos rnams bden par 'dzin pa'i blo gti mug can gyis chags sdang gi blo rtog pa can rnam par bskyed nas /
nyon mongs de'i dbang @# / /
gis kun nas bslangs te /
'du byed rgyu dus kyi rnam shes la bag chags bgos pa 'grub byed sred len gnyis kyis yang yang sos btab pas yang srid phyi ma 'dren pa'i srid pa'i rten 'brel mthu can du 'gyur la /
de'i dbang gis rgyu dus kyi rnam shes nyid mtshams sbyar nas 'bras dus kyi rnam shes ming gzugs /
rten 'brel skye mched reg tshor rten 'brel 'phang 'bras grub 'bras sogs grub pa'i sgo nas las nyon gyi gzhan dbang ba tsan pos 'khor bar rang dbang med par 'khor ba'i tshul de /
rin chen 'phreng ba las /
gsum po dag las gnyis 'byung zhing /
zhes sogs gsungs pa rnams kyi dgongs par 'gro min bris 'dug pa de nges par 'gro ba yin pas zhib tu smos ma dgos / /
! dri ba brgyad pa'i don /
lam rim chen mor /
khams gsum gyi sred pa gsum yod par gsungs pa des gzugs med khams su skye ba 'phen byed kyi las gsog pa'i sred pa dang /
gzugs khams su skye ba 'phen byed kyi las gsog pa'i sred pa dang| 'dod pa'i khams su skye ba 'phen byed kyi las gsog pa'i sred pa de gsum po la byed de /
khams gong mar 'phen pa'i sred pa de mi g.yo ba'i las dang cha mthun par 'jog dgos /
'dod sred dang 'jig sred /
srid sred gsum gsungs pa lam rim chen mo'i gsung de'i dgongs pa ma yin te /
de'i rgyu mtshan 'dod sred dang 'jig sred /
srid sred gsum po de 'dod khams pa kho na lam gtogs khams gong ma ba rnams la ma tshad pa'i phyir te /
gzugs dang gzugs med khams pa rnams chags pa dang bral ba'i phyir /
'di la mtha' dpyad par bya ste /
phyogs snga ma dag gis /
'o na /
khams gong ma ba chos can /
'dod pa'i sred pa la chags pa dang bral bar thal /
gong gi rgyu mtshan de 'thad pa'i phyir /
'dod na de chos can /
'dod pa'i sred pa la chags pa dang bral ba ma yin par thal /
khyod kyi rgyud la 'dod pa'i sred pa bag la nyal ba 'dug pa'i phyir /
zer na ma khyab ste /
de lta na 'khor gsum /
khams gong ma ba rnams chos can /
khyod kyis khams gong ma'i sas bsdus kyi /
ting nge 'dzin mngon du gyur pa ma yin par thal /
khyod 'dod sred can yin pa'i phyir ces bya ste sbros pas chog go /
! dri ba dgu pa'i don /
lam rim du len pa ni yul rnam pa bzhi la 'dun zhing chags pa bzhi ste /
'di ltar gzugs sgra la sogs pa'i 'dod yon dang /
'jig lta ma gtogs pa'i lta ba ngan pa rnams dang zhes 'jig lta len pa'i rten 'brel gyi khongs su 'dren par mi mdzad pa'i rgyu mtshan /
chos kyi rgyal po tsong kha pa chen po'i byang chub lam rim chen mor /
'jig lta ni 'jig pa tshogs pa'i phung po la log par lta ba'i lta ba la gsungs pa ltar /
rang gi phung po lnga la bltos nas bdag tu 'dzin pa'i lta ba ngan pa yin la /
lta ba ltag ma rnams ni 'du byed kyi phung po'i khongs su gtogs shing| 'jig lta ni de thams cad la dmigs nas lta ba po yin pas dper na nor gyi dngos po sna mi 'dra ba bzhi gang zag gcig gis len na /
len rgyu'i nor dngos gzhi po de'i khongs su len pa po'i gang zag rang nyid mi chud pa lta bu la dgongs @# / /
pa yin / /
! dri ba bcu pa'i don /
rnam shes kyi rten 'brel la /
chos kyi rgyal po tsong kha pa chen po'i dgongs pa ni /
mdo las /
rnam par shes pa tshogs drug gsungs kyang / /
kun gzhi'i rnam shes khas len pa lter na yid kyi rnam par shes pa de nyid mig gi sgor song ba'i tshe mig gi rnam par shes pa dang /
de bzhin du rna ba'i sgor song ba'i tshe rna ba'i rnam par shes pa la sogs par sbyar te /
gang la gnas pa'i rten bcas pa'i dbang rten de nyid kyi ming la brten nas /
de dang de'i rnam shes zhes sbyar ba ma gtogs gtso bo'i rnam par shes pa de nyid kho na yin la /
de dbang po lnga'i shes pa dang 'khor bar 'khor ba dang las gsog pa rnams kyi kun gyi gzhi byed pa po yin pas de la kun gzhi'i rnam shes zhes bshad cing /
de lta bu'i kun gzhi de zhal gyis bzhes pa'i dbang du byas na /
rnam shes tshogs drug gi gtso bo kun gzhi'i rnam shes de nyid la bshad par bzhed pa yin no / /
dri ba 'di'i don gyi snying po tshul 'di tsam gyis rtogs par nus pas zhib par ma spros so / /
rkyen la bltos pa'i rnam shes rang bzhin gyis grub pa kun gzhi'i mtshan gzhir 'jog pa'i rang sde med par mngon te /
sems tsam pa dang dbu ma pa kun gzhi'i rnam shes bzhed pa rnams kyis ni rnam par shes pa de rang gi nyer len dang lhan cig byed pa'i rkyen las byung bar 'dod cing /
khyad par du dbu ma pa dag gis ni bden grub 'dzin chul rnam pa thams cad du 'gog pas rkyen la bltos par nges par bzhed la /
mang pos bkur ba'i sde pa kha cig gis gang zag gi bdag 'dzin gyi dmigs pa la phung po lnga char dang kha cig gis sems gcig pu 'dod pa dang /
nyan thos sde pa mang po yid kyi dmigs par 'dod par bshad pa de rnams kun gzhi bzhed pa rnams kyi gong du bshad pa ltar gyi kun gzhi dang /
mi bzhed pa rnams kyi gtso bo sems yid kyi rnam par shes pa de /
bsgom pa po dang 'khor bar 'khor mkhan la sogs pa'i gang zag gi tha snyad 'jug pa'i nga tsam pa'i don gyi gtso bor 'chad par bzhed pa yin no / /
! dri ba bcu gcig pa 'di /
thal 'gyur ba'i lugs la rang bzhin gyis grub pa gtan nas mi bzhed cing /
de lta mod kyi bya byed las gsum kun rdzob tsam du bsnyon med par bzhag tu yod pa gnyis mi 'gal bar gzhi gcig gi steng du 'du ba'i lugs mchog de| dge slong gi thugs la mi bde ba zhig byung ba'am yang na nyams sad pa'i rang bzhin du snang bas zhib tu bshad par bya ste /
de yang /
chos kyi rgyal po tsong kha pa chen pos /
snang ba rten 'brel bslu ba med pa dang / /
stong pa khas len bral ba'i lta ba gnyis / /
ji srid so sor snang ba de srid du / /
da dung thub pa'i dgongs pa rtogs pa med / /
nam zhig res 'jog med par cig car du / /
rten 'brel mi bslur mthong ba tsam nyid nas / /
nges shes yul gyi 'dzin stangs kun 'jig na / /
de'i tshe lta ba'i dpyad pa rdzogs pa lags /
zhes gsungs pa ltar kun rdzob kyi snang ngor /
las dge ba byas pa la brten nas 'bras bu bde ba 'byung ba dang /
las mi dge ba byas pa la brten nas 'bras bu sdug bsngal 'byung ba dang /
sa bon sran ma @# / /
btab pa la brten nas sran ma'i myu gu 'byung ba dang /
sa bon nas btab pa la brten nas 'bras bu nas myug 'byung ba sogs bya byed las gsum gyi rnam gzhag rnams bsnyon med par bzhag tu yod pa de dang /
don dam dpyod byed kyi blos dpyad pa'i tshe gnas lugs de dag rang ngos nas grub pa'am bden par grub pa rdul tsam yang med pa gnyis phan tshun mi 'gal bar ma rtogs pa de srid du thub pa'i dbang po thugs rje can de nyid kyi dgongs pa rtogs pa med cing /
lta ba la yang dang yang du dpyad cing bsgoms pas dus nam zhig gi tshe kun rdzob kyi snang ba dang don dam gyi nges ngor res 'jog tu mi 'gro bar rgyu las 'bras bu 'byung ba la sogs pa'i rten 'brel mi bslu ba nges pa de tsam du rgyu 'bras ma 'tshol bar 'ong ba de nyid phan tshun bltos nas grub pa rten cing 'brel 'byung gi don yin par nges nas /
chos rang rang gi ngos nas tshugs thub ste rang bzhin gyis grub par 'dzin pa'i nges shes kyi 'dzin stangs 'jig pa la nges pa cher rnyed na lta ba'i dpyad pa rdzogs par gsungs pa ltar /
rang gi ngo bos grub pa'i rnam par shes pa med kyang dge mi dge'i bag chags 'jog pa dang 'khor bar 'khor mkhan dang lam bsgom pa po sogs phung po lhag ma bzhi tshogs tsam ba de tha snyad tsam du las la bskul par byed pa'i tha snyad tsam gyi rnam par shes pa de la byed cing /
yin na'ang gang zag gi tha snyad 'jug pa'i yul lam don ni phung po lnga tshogs tsam pa'i gzhi la dmigs te nga dang nga yir 'dzin pa'i blo 'byung ba'i rten du gyur pa'i tha snyad kyi nga tsam de la byed pa yin no / /
'dis ni /
! dri ba bcu gnyis par /
bris pa'i don yang legs par rtogs nus te /
rab gsal du 'jug 'grel gyi lung drangs nas /
sems kyi rgyun bag chags kyi gzhi yin pa'i don nga de rnam shes la brten nas btags pa'i rgyud yin pas sems kyi rgyud ces bya bar gsungs pa'i rtsa ba tha snyad tsam gyi rnam par shes pa deng dngos ma yin zhing /
de lta mod rnam shes de nyid gdags gzhi gtso bor byas te phung po lnga la dmigs nas nga'o snyam du zhen par byed pa la dgongs par 'dug pa'i phyir /
yin kyang dri ba bcu gsum pa 'di na'ang bris 'dug pa ltar lugs mchog tu gyur pa thal 'gyur ba'i skabs su /
rnal 'byor bla na med pa'i rgyud sde rin po che rnams kyi dgongs don legs par gtan la 'bebs par mdzad pas /
sems nyid kyis ni sems can 'jig rten dang / /
snod kyi 'jig rten shin tu sna tshogs 'god /
ces dang /
dpal gsang ba 'dus pa'i bdag bskyed du'ang /
chos thams cad kyi rtsa ba rlung sems tsam zla bar snang ba de nga'o /
zhes gsungs pa ltar /
phyi nang gi chos thams cad kyi byed pa po gnyug ma'i rlung sems ngo bo dbyer med pa de nyid yin cing /
de'i nang sel gyi sems de zung 'jug gi ya gyal don dam 'od gsal dang rlung de zung 'jug gi ya gyal mtshan dpes sbras pa'i sku de yin la /
de 'grub dgos pa'i gnad kyis gzhi dus su 'khor par 'khor mkhan la sogs pa'i nga'i rtsa ba gnyug lus de nyid la bzhed pas gong gi 'jug 'grel gyi dgongs pa'ang mthar thug pa tshul 'dir gnas pa yin @# / /
mod /
kho bo cag ni shin tu zab pa'i chos 'di dag dus kyi tha 'dir snod dang mi ldan pa mang pas rgyas par mi spro'o / /
chos kyi rgyal po tsong kha pa chen po yab sras kyi gsung 'di rnams la /
yig phreng re'i bzhi cha tsam gyi khongs su'ang gzhi lam 'bras gsum gyi zab gnad cha tshang ba man ngag dang bcas pa re ston pa mang pas /
thar pa don du gnyer ba rnams kyis bshad klog g.yam me bar ma song bar zhib tu bshes gnyen dam pa la gtugs te lhag pa'i lha la gsol ba 'debs kyi na brtsad gcod pa shin tu gal che bar yod do / /
! dri ba bcu bzhi par bris pa 'di'i lan ni 'di ltar bstan par bya ste /
chos kyi rgyal po tsong kha pa chen pos lam gtso gsum gyi rtsa bar /
gzhan yang snang bas yod mtha' sel ba dang / /
stong pas med mtha' sel zhing stong pa nyid / /
rgyu dang 'bras bur 'char ba'i tshul shes na / /
mthar 'dzin lta bas 'phrog par mi 'gyur ro /
zhes gsungs pa'i dgongs don dge slong nyid kyis bris pa 'di yang legs bshad du 'dug pas ngo mtshar che /
da dung kho bos kyang cung zad bshad na lugs thams cad kyi rtse mor son pa thal 'gyur ba'i skabs su snang zhes pa'i tshig 'dis snang ba yin phyin /
kun rdzob tsam du 'char ba'i chos zhig ston par nges la kun rdzob tu yod ces pa'i kun rdzob kyi tshig des don dam du yod pa rtag mthar 'dzin pa'i blo 'gog par byed cing /
stong zhes pa'i tshig gang yin pa de ni stong pa'i chos yin phyin /
rang bzhin gyis grub pas stong ba zhig yin pas kun rdzob tu med pa'i chad lta rnam par 'gog pa yin la /
mchan 'grel du rang bzhin med pa'i stong pa nyid kyi ngang nas /
zhes sogs gsungs pa dang /
rnam bshad du ji ltar bka' stsal pa'i dgongs pa de dag kyang tshig rkang phyi ma 'di gnyis kyi don nges par yin mod /
rdo rje'i tshig 'di dag gis gong du bshad pa ltar zab pa'i gnad kyi don mang du ston pas /
stong pa nyid rgyu 'bras su 'char ba'i lugs gcig la /
kun rdzob kyi snang ba rang bzhin gyis ma grub pa la bsam pas rgyu byas te /
don dam du grub par 'dzin pa'i blo'i zhen yul sun phyung ba'i 'bras bu rnyed ba dang /
don dam par grub pa med par bsam pas rgyu byas te /
kun rdzob rgyu 'bras kyi gnas lugs la ma 'chol bar nges pa'i 'bras bu yang ster ba shes dgos so / /
! dri ba bco lnga pa /
sher phyin gyi mdo sde'i nang gi gzugs stong pa'o /
zhes pa la sogs pa'i don dge slong gis bris pa 'di yang shin tu legs par snang zhing /
da dung las dang po pa rnams kyis bsams pa'i tshe /
gzugs stong pa'o /
zhes pas gzugs rang bzhin med pa'i gnas tshul la sems shing /
stong pa nyid gzugs so /
zhes pas gzugs kyi steng gi chos nyid de rnam par dpyad nas gzugs kun rdzob pa'i rang bzhin las ma 'das pa de kho yin par bsams na de yang 'phrul che bar yod do / /
des na \u0f38 dri ba bcu drug par bris pa ltar /
rjes thob tu snang ba sgyu ma lta bu'i sher phyin la slob pa'i tshe'ang chos rnams rang bzhin gyis ma grub par don dam pa'i gnas lugs dang /
tha snyad pa'i snang tshul tsam du bzhag pa kun rdzob @# / /
pa'i gnas lugs kyi bden pa gnyis po de /
ngo bo gzugs lta bu'i gzhi gcig kho nar ldog pa'i dbye bas bzhag pa yin pa'i gnad kyis /
rol mo lta bu zhig gi sgra lhang gis thos pa na /
blo rang 'ga' ba'i ngor bden bden lta bur snang bas tshul de nyid la bsam ste phan tshun 'thab pa la brten nas sgra 'byung ba de nyid rang tshugs mi thub pa'i rten 'brel gyi gnas tshul du 'dug go snyam du snang stong gnyis tshogs kyi gdams pa skyong ba yin no / /
lam rim lhag mthong chen mor da lta chos rnams rang gi ngo bos grub pa'i rang bzhin du grub pa rdul tsam med par gtan la phab pa'i rang bzhin gyis stong pa'i stong nyid ni /
gzugs sogs kyi chos 'di dag khyad gzhir byas pa'i steng du khyad chos su yod pa'i blo gcig gi yul na de gnyis ka yod par mi 'gal zhing /
gnyis snang de yod pas stong nyid de don dam pa btags pa bar 'gyur ro zhes gsungs pa'i don ni /
stong nyid mngon sum du rtogs pa'i lam zhugs so so skye bo rnams kyis rigs pa dri ma med pas gzugs lta bu rang bzhin gyis grub pa'am /
rang ngos nas grub ba rdul tsam yang med par gtan la phab ste myong stobs kyi go ba legs par chags nas mnyam par bzhag pa'i mnyam gzhag gi ngo na /
gzhi gzugs lta bu de rang bzhin med par gtan la 'beb rgyu'i gzhi dang de rang bzhin med pa'i tshul de gzhi de'i khyad chos lta bur yod pas /
gang zag de'i mnyam gzhag de ga'i ngo na gzugs rang bzhin med par nges pa ltang lhang 'char ba dang mnyam du gzugs kyi don spyi nag yor yor ba re 'char ba mnyam du yod pas /
rang bzhin med pa'i tshul de don dam pa'i char gtogs dang gzugs kyi rnam pa 'char ba de bden 'dzin gyis bslad pa zhugs pa la dgongs nas don dam bden pa de btags pa bar gsungs pa yin /
'dis ni dri ba cig shos 'di yang legs par rtags nus /
! dri ba bcu bdun pa 'dir /
rje bla ma bka' drin mtshungs pa med pa ngag dbang byams pa rin po che de nyid nas /
tha snyad tshad grub tu rang gis khas blangs tshe dgag bya phra mo dang 'brel nas /
dgag gzhi chos can dang dgag bya gnyis myong stobs kyis so sor 'byed mi thub pa ni thal 'gyur ba'i lta ba rgyud la skyes zin pa ma gtogs thams cad la 'ong bas zhes bka' stsal ba'i dgongs pa gang yin 'dri ba'i lan ni /
lugs mchog tu gyur pa thal 'gyur ba'i lugs kyi 'og nas /
lta ba mtho ba rang rgyud pas kyang stong nyid la mnyam par bzhag pa'i mnyam gzhag gi ngor /
dgag bya phra mo mi khegs te /
des rang bzhin gyis grub par gzung nas stong nyid la lta ba'i dbang gis /
dgag gzhi chos can /
gzugs de bden med du khas blangs kyang /
dgag bya'i gtso bo rang tshugs thub pa drungs ma phyung bas /
dgag bya phra mo de nyid mnyam gzhag gi ngor sgom par byed pa la dgongs pa yin la| de yang dgag gzhi dang dgag bya myong stobs gsungs pa'i bka' 'di'i gnad thal 'gyur ba rnams kyis rang cag ga blo la snang ba'i gzugs 'di nyid dgag byar bzhed pa'i gnad la dgongs pa yin /
! dri ba bco brgyad pa'i don /
mchod @# / /
yul dang mchod mkhan dang /
mchod rdzas rnams rang bzhin med par lta tshul rten 'brel gyi sgo nas bsams pa'i tshe /
dge slong nyid kyis bris pa'i gnad 'di shin tu legs par snang ngo / /
! dri ba bcu dgu pa rten 'brel gyi gsum gnad kyi don dang mi 'dra ba'i khyad par gsungs pa rnams lhag mthong gi ngo bo'i ting nge 'dzin gyi rtsal sbyod pa'i ched yin la /
phyag chen rtsa bar /
gang shar rnam rtog 'dzin pa yongs rig na /
don dam chos dbyings gzhan la ltos med 'char / /
shar ba'i ngang du rig pa zhugs pa las / /
rtse gcig mnyam par 'jog pa e ma ho /
zhes bka' stsal pa'i dgongs don ni sngar bshad pa'i 'jig rten gyi snod bcud kun sems kyi dbang gis byas pa'i gnad de dang /
dpal gsang ba 'dus pa'i gnad cung zad bshad pa de gnyis kyis rtogs par nus la /
phyag chen gyi skabs /
rang re dge ldan bka' brgyud pa'i lugs srol thun mong ma yin pa ni /
sems ngo 'phrod ma 'phrod la gtso bor mi bya zhing /
sems kyi ngo bo gsal zhing rig pa blo'i cha shas phra mo gcig gis gcer gyis rig nas sems ngo 'phrod pa de nyid rang bzhin med par gtan la phab pa'i dbang gis /
rje mar pa lo ts+tsha ba'i zhal nas /
sems stong pa nyid la sbar 'dzin byas / /
mi kho bo'i spros pa de nas chod /
ces gsungs pa ltar /
sems kyi chos nyid kyi rang zhal mthong ba'i 'phrul shin tu che ba zhig yin cing /
mjug 'di na bris pa'i sngags kyi gnad 'di rnams kyang cung zad 'chad pa ni /
'chi ba chos skur 'khyer ba'i gnad 'di rnams gol sa shin tu che bar yod pas 'di ltar brtag dgos te /
nA da'i bar du 'od gsal du bsdus nas stong sangs su gyur pa de'i tshe /
rang gi sems kyi ngo na snang ngo dang des ngo gnyis su phye ste /
snang ngor snod bcud kyi chos thams cad 'od gsal du sdud rim bzhin bsdus pa'i stong sangs dang /
des ngor dgag bya bden grub bkag tsam gyi stong sang nge ba'i khyad par nges par byas nas /
khyad par de la gdags gzhi byas te chos kyi sku de nga'o snyam du nga rgyal zhog dgos shing /
de las longs spyod rdzogs pa'i skur lngang ba la sogs pa'i thun gyi ngo bo rnams bskyangs nas /
thun mtshams su bza' btung la longs spyod pa'i tshe 'ang bza' btung gi ro bzang po de nyid bdud rtsi zad pa med pa'i ye shes kyi rang bzhin can gyi ro bde ba 'phel byed du mos nas rang lhar gsal ba la mchod pa'i tshul du 'bul zhing /
bza' btung de la longs spyad pas bde ba chen po rgyud la skyes /
des stong nyid nges par byas te bde stong dbyer med pa'i ting nge 'dzin la mnyam par 'jog pa ni chos kyi rgyal po tsong kha pa yab sras kyi dgongs pa rmad du byung pa yin no / /
des ni dris pa'i lan mtha' dag par brjod zin la /
de yang dri ba byed tshul 'di rnams kyi gzhi la brtags na de gar thos bsam sgom gsum la 'dris par byas te /
rje rgyal ba gnyis pa'i mdo sngags kyi gsung rab la shes 'dod che nges su yod par snang bas /
da dung chos kyi rgyal po tsong kha pa yab sras dang rgyal ba yab sras kyi gsung rnams nyams myong sgom stobs kyis gtan la phebs par byas te /
rang gi thob pa'i dal 'byor la @# / /
snying po lon nges pa byas na /
dge ba'i bshes gnyen gsang phu ba chen pos /
sems la phan na nyan bshad bzang / /
zhi zhing dul na thos rtags yin / /
nyon mongs chung na sgom rtags yin / /
gnas lugs mthong na rnal 'byor yin /
zhes pa'i don lag len la khel bar 'gyur ro / /
thub pa mchog dang rdo rje 'chang / /
'phags pa klu sgrub zla ba grags / /
lU i dril bu nag po pa / /
phu chung zhabs sogs thams cad dang / /
mi bskyod rdo rje dur smrig can / /
chos kyi rgyal po yab sras sogs / /
kun gyi gsung rab rgya mtsho la / /
bshes gnyen ded dpon la brten te / /
pha rol brgal ba'i rnal 'byor pa / /
dge slong gnas brtan brtul zhugs can / /
kho bo'i tshig 'dis phyogs bcu yi / /
rgyal bas gsungs pa'i sher phyin gyi / /
dgongs zab snying por bcas pa rnams / /
legs bshad dbyangs kyis 'doms sam snyam / /
'di la nongs pa'i tshogs mchis na / /
mkhas pas bzod cing 'chos pa dang / /
dge ba mchis pa de dag gis| |rdzogs pa'i sangs rgyas myur thob shog /
ces pa 'di ni la rgyab ri khrod pa dge slong blo bzang dpal 'byor gyis dka' ba'i gnad rnams las brtsams te dri ba nan tan byas pa'i lan du \u0f38 shAkya'i dge slong rdo rje 'dzin pa blo bzang dpal ldan ye shes kyis sbyar ba'i yi ge pa ni dge tshul blo bzang rab brtan no / /
! bla ma dang mgon po 'jam pa'i dbyangs la phyag 'tshal lo / /
brtse ba chen pos rjes su bzung du gsol / /
de la 'dir blo gsal don gnyer ba rnams kyis dris pa'i lan mdor bsdus tsam brjod na /
mdo sde ba'i lugs la mthar thug theg pa gcig tu grub ma grub ni rigs pa'i rjes 'brang gi mdo sde pa rnams kyis rigs pa dri ma me dpa la brten nas /
sgrib pa rnams gnyen pos spong thub nges dang /
sems can rnams sangs rgyas nges su bsgrub pa'i sgo nas mthar thug theg pa gcig tu ston par mdzad la /
lung gi rjes 'brang gi mdo sde pa rnams kyis /
bka' dang po bden bzhi'i chos 'khor le lag dang bcas pa'i ldem dgongs dang bcas pa'i lung la brten nas /
mthar thug theg pa gsum du bsgrub par mdzad do / /
de lta na'ang /
rang cag rnams kyis ji ltar khas blang ba ni /
chos kyi rgyal po tsong kha pa chen po yab sras kyis mdzad pa'i 'grel TI ka dag gi rjes su 'brang ste dpyod dgos pas /
rgyal tshab thabs cad mkhyen pas ni /
shAn+ti pa sogs kyi rjes su 'brangs nas mthar thug theg pa gsum du grub par bzhed cing /
mkhas grub thams cad mkhyen pas /
nyi ma sbas pa dang lha dbang blo sogs kyi rjes su 'brangs nas mthar thug theg pa gcig tu grub par bzhed la /
de gnyis ka'ang rje rgyal ba gnyis pa'i dgongs par dgongs par zhal gyis bzhes pas rnam bshad kyi rjes su 'brang ba rnams kyis ni mdo sems gang gi skabs su'ang lung gi rjes 'bras gtso che bar bya zhing /
TI ka chen gyi rjes su 'brang ba rnams kyis rigs pa'i rjes 'brang gtso che bar rnam pa kun tu khas blang bar bya'o / /
byang phyogs kyi mkhas grub phal mo che paN chen dge 'dun grub pa dpal bzang po'i gsung rgyun la brten nas /
rnam bshad kyi rjes su @# / /
'brang ba gtso bor mdzad pas tshul de shes par bya la /
phyogs glang chos grags gnyis ni grub mtha' spyi'i dbang du byas na /
gdul bya la bltos te sems tsam gyi lta ba smra ba po dang /
rang nyid la bltos te thal 'gyur ba'i lta ba 'dzin pa por khas blangs shing /
mdo sde pa'i gzhung la thos bsam gyi tshe /
rang nyid lung rigs gang khas len pa de'i phyogs mdzad pa por khas blang bar bya'o / /
mthar thug theg pa gsum du grub par khas len pa rnams kyi lugs la| nyan rang gang yin kyang lhag med kyi myang 'das mngon du byas pa de'i tshe /
phung po ting nge 'dzin gyi mes sbyangs shing /
rnam par shes pa chos kyi dbyings kyi ngo bor sbyangs nas bral ba'i ngo bo tsam zhig tu khas len pa chos kyi rgyal po yab sras kyi dgongs pa rma med pa yin no / /
bye brag tu smra ba rnams kyis de'i tshe yang rdzas kyi ngo bor khas len pa'i khyad par cung zad do / /
gzugs gzugs zhes pa'i sgra 'jug pa'i 'jug gzhir rang gi mtshan nyid kyis grub pas stong pa yang lugs 'di la khas len cing /
mi'i mngal du chags ma thag pa'i gang zag de /
rags pa tsam gyi dbang du byas na mir khas len cing /
shin tu zhib par dpyad na mir chags pa tsam zhig tu khas blang ngo / /
gnyug ma'i nga dang gnyug ma'i mi sogs ni sems tsam pa man chad kyi skabs su khas mi blang ste /
de dag rdo rje theg pa'i snod rung ma yin pa'i phyir /
'on kyang kun mkhyen chen po dang 'jam dbyangs gnyis kyi dgongs pa bye mdo'i grub mtha' la sbyong ba de nyid shes pa'i phyir tu rkang btsugs nas sbyong ba ma yin gyi /
grub mtha' gong ma'i rkang stegs su sbyong ba la gtso bor gtad nas /
sngags lam la brten nas sangs rgya ba rnam pa thams cad du zhal gyis bzhes shing /
tshul 'di ni rje rgyal ba gnyis pa yab sras rnams kyi'ang thun mong ma yin pa'i dgongs pa yin pas /
gzhi dus su bar do 'grub par byed pa dang /
lam dus su yid lus 'grub par byed pa dang /
'bras dus su longs sbyod rdzogs pa'i sku 'grub par byed pa'i sems phra mo rten dang bcas pa de gnyug ma'i gang zag tu khas len la /
'di'i gnas tshul zhib pa ni phar phyin theg pa'i gzhung rnams su gsal bar ma gsungs pas 'dir yang btang snyoms su 'jog la /
shin tu phra mo'i rigs pas phye ba'i che gnyug ma'i gang zag ces khas blangs par bya yi gnyug ma'i mi zhes khas blang bar mi bya ste /
gang zag gcig 'khor bar 'khor ba'i tshe rabs thams cad du mir skyes pa i 'dug pa'i phyir /
shin tu ba'i gang zag de dbang po kun tshad yin te| tshe 'di nyid kyi skye mched lnga / /
lus gzhan bskyed pa'i rgyu nyid yin /
zhes gsungs pa'i phyir /
phyogs kyi glang po skye rgyud gcig gis bsdus pa mngal du nyang mtshams sbyar ma thag pa'i gang zag de'i skye srid de phyogs kyi glang po'i skye srid dang| de'i ming gzugs phyogs kyi glang po'i ming gzugs nges par yin te /
phyogs kyi glang po smon lam gyi lus 'grub pa'i gang zag yin pas so / /
rang dbang med par 'khor ba'i gang zag rnams la ni /
de'i tshe ming gzugs grub kyang mngal @# / /
nas btsas te brda yongs su ma sbyar gyi bar du de'i ming gzugs ma yin par khas blang dgos so / /
theg chen tshogs lam dang lam ma zhugs kyi gnas skabs su /
stong nyid la don spyi'i tshul gyis gsal snang thon pa'i gang zag yod la /
gang zag rtag gcig rang dbang can gyi bdag tu 'dzin pa'i rtog pa ni bdag 'dzin kun brtags nges par yin no / /
de des stong ba bye brag smra ba'i skabs su stong nyid yin /
byang sems rgyun mtha' pa la sogs pa'i slob ba mnyam gzhag pa rnams kyi rgyud la kun rdzob sems bskyed nges par yod cing /
rnam 'grel gyis skyes bu gsum gyi lam gyi rim pa spyi dang khyad par skyes bu 'bring gi lam gyi rim pa gtso bor rtsal du bton nas 'chad par byed do / /
sangs rgyas 'phags pa de skyes bu chung du'i bsam pas zin par khas mi len cing /
phyogs chos 'khor lo'i steng star gyi re'u mig dang por bkod pa'i sbyor ba yin na /
mthun phyogs dang mi mthun phyogs gnyis ka la khyab byed pa'i dngos ma nges kyi gtan tshigs kyi sbyor ba yin pas khyab /
de yin na /
phyogs kyi glang po'i ngag yin pas khyab ma khyab la rags zhib kyi khyad par gnyis 'byed de /
rags pa'i dbang du byas na /
slob dpon phyogs glang gi ngag ma yin cing /
zhib pa'i dbang du byas na /
dang por slob dpon rang nyid kyis rtsom pa'i gzhung ni slob dpon rang nyid kyi ngag dang /
phyis gzhung 'di 'don pa rnams kyi rjes su bzla bar bya'o / /
'gog snyoms pa rnams kyi rgyud la ni shes pa mngon gyur du med de /
'gog pa la mnyam par bzhag pa yin pa'i phyir /
'di ltar dris pa rnams kyi lan snying po tsam brjod zin to / /
shes rab ral gris mi shes mun pa gcod / /
dmar ser 'od kyis blo gros padmo 'byed / /
'jam dbyangs de yis blo gsal khyed rnams la| |rab tu rnam 'byed cir yang sbyin gyur cig /
ces pa 'di ni blo gsal don gnyer ba bzhad pa dge slong ye shes chos 'phel sogs nas dka' ba'i gnas la dogs pa dpyad pa'i lan du \u0f38 rigs pa smra ba shAkya'i dge slong blo bzang dpal ldan ye shes kyis smras ba'o / /
! na mo badzra d+hA ra ma ti b+ha drA ya /
lhun grub bde chen rol pa'i mkha' yi dbyings /
cir yang 'char ba'i sna tshogs zlos gar mkhan / /
lhan skyes dga' bzhi spros bral zung 'jug can / /
dpal ldan bla ma rlung sems dbyer med rol / /
'khor 'das yongs kyi gnas lugs snying po'i don / /
lhug par mthong ba'i mtha' bral me long nang / /
chos kun rang rang gshis kyi gzugs brnyan dag /
mkhas pa'i skye bo'i snang ngor 'di ltar bkra / /
sangs rgyas nas bzungs 'bu srin phra mo'i bar / /
ma brtags nyams su 'char na bden tshul tu / /
grub grub 'dra ste dpyad pa'i rdo rje'i thog /
rnam par lhung tshe chu yi gnyer ma bzhin / /
thog ma med nas phung rgan 'gong po'i blor / /
bdag nyid rang tshugs thub pa'i thang thang po / /
lan brgyar bsgrub pa'i 'bras bu dmyal me'i dpung / /
stong stong gsal rig mkha' la dang 'dir 'ja' / /
bdag 'dzin bsam mno'i yod lugs bden grub de / /
nges par yod na phung po rnam lnga las / /
gcig dang du ma gang gi tshul du mchis / /
de las gzhan @# / /
pa'i snang tshul ri bong r+wa / /
tha dad zer na phung po bsal ba'i bshul / /
lus pa'i bdag gi yod lugs rus sbal spu'i / /
zhags pa ring pos bcings pa'i nyam thag khyod / /
lan gyi spros bral ci bya nam mkha'i shing gcig nyid zer na mthur ma drug tshogs pa'i / /
nang tshan mthur ma gcig gis mthur ma lnga / /
kun dang gcig pa'i tshul de ji lta ba'i / /
lce yi glog 'phreng ring po 'khyug tshe mchar / /
gnad bzhi'i dpung tshogs lung rigs go cha can /
bye ba'i gzi brjid 'bar ba'i yod tshul la / /
rkun ma mkhan gyi rang mtshang rig pa yis / /
'jigs skrag stong pa'i dbyings su mi mngon bros / /
gnas lugs lta ba'i shes rab mig rnon gyis / /
rkun rjes chod pas rkun ma rgan po gang| |dpyad mtha'i ral gris bsgral ba'i sha rus la / /
skyug log mnyam gzhag nam mkha'i khang par zhugs / /
khang pa'i ra ba sgyu ma'i rta glang dpes / /
mtshon par rung der skyo bsang bag yangs bskyangs / /
tshul de thabs kyi grogs po'i gros sna yis / /
rgyal sras yon tan rgya mtsho'i pha mthar 'gro / /
yang na rnam dag dbang bzhis rgyud smin pa'i / /
lus sems tshogs pa phra rags la bsnun te /
rtse gcig ting 'dzin lha bzos gnyug sems lus / /
'ja' tshon mtshan dpes brgyan pa'i sku ru bsgrubs / /
dang por mos tsam bar du dngos por gnas / /
mtha' mar rdo rje'i sku mchog nam mkha'i mtha' / /
shi ba'i dngos por ma byas bar de srid / /
dpag bsam shing bzhin kun la dgos 'dod ster / /
don 'di dngos su rtogs par ma gyur kyang / /
bla ma'i drin las tshig gi sdeb legs 'phreng / /
blo bzang mgul par smon lam bzang po yi / /
srad dkar ring mdzes la brgyus legs par spel / /
zhes pa 'di ni \u0f38 shAkya'i dge slong blo bzang dpal ldan ye shes kyis sbyar ba'o / /
! dris pa'i lan cung zad cig brjod par bya ste /
bshes gnyen gyi mtshan nyid brgyad cha dang ldan pa'i don chos can /
yod pa yin par thal /
rtsod ldan gyi dus su bshes gnyen gyi mtshan nyid gsungs pa de dag las brgyad cha dang ldan pa'ang bsten du rung ba'i phyir /
thal 'gyur ba'i skabs su thal 'gyur tsam gyis rjes dpag bskyed pa yod cing /
rang rgyud pa man chod kyis rjes dpag bskyed pa rtags sbyor la nges par bltos dgos te /
thal 'gyur ba ni grub mtha' smra ba thams cad kyi nang nas dbang po mchog tu rno ba dang /
rang rgyud pa man chod ni rim gyis rtul ba yin pa'i phyir /
rigs pa 'di ni nges par mchog yin te /
rtags sbyor ni don gting phyin par smra bar byed pa dang /
thal 'gyur ni ci thod thod du 'phangs pa'i ngag yin pa'i phyir /
ces smra'o / /
gzhan yang khyed kyi dri ba na /
nyan thos dgra bcom pa sngags lam la zhugs pa des /
ma dag pa'i sgyu lus sgrub dgos sam mi dgos zer ba 'dug pas /
de'i lan ni 'di ltar brjod par bya ste /
de ni nges par sgrub dgos kyang rim pa bzhi pa'i don gyi 'od gsal gyi spang bya med pa ma yin te /
nyon sgrib kyi char gyur pa'i gnyis snang gi spros pa 'ga' zhig sbyong bar byed pa yin pa'i phyir /
de yin te /
nyan @# / /
thos dgra bcom pa de rnams la myos 'gyur ma brtags par 'thungs pa na ra ro pa'i nyes pa dang /
mkhris pa dang rlung gi nad kyi gnod pa las dung la sogs pa ser por snang ba sogs 'khrul shes phra mo dang /
bar 'da' ba la sogs pa'i rgyud la bdag ni yid kyi lus khyad par can la gnas pa'o snyam du zung 'jug gi cha la bsgrib pa'i nga dang nga yi ba phra mo 'dug pa'i phyir /
sngags kyi 'jug sgo dbang nges par yin cing /
sngags kyi 'jug sgo la zhugs na dbang yongs rdzogs thob mi dgos te /
dkyil 'khor du zhugs pa tshun chod dang sngags sdom blangs pa tshun chod kyang sngags lam la zhugs pa dang de rnams dbang gi yan lag tu 'jog go /
'di ni 'jam dbyangs bzhad pa'i dris lan rnams mdor bsdus tsam du \u0f38 dge slong blo bzang dpal ldan ye shes kyis brjod pa'o / /
! nyer bsdu'i skabs stong pa'i ngang las rang lha'i sku rdo rje 'jigs byed snang la rang bzhin med par bzhengs pa rang sems dang ngo bo dbyer med par mos pa de rang sems stong pa'i don du bzhag mi chog ste /
de lta na phar phyin gyi theg pa dang sngags kyi theg pa gnyis la lam sgrub lugs la mchog dman gyi khyad par med pa dang /
sngags rang la yang sgyu lus dang 'od gsal sgrub tshul la khyad med par 'gyur ro / /
de yang ji ltar 'gyur na /
rang gi sems snang la rang bzhin med pa'i 'jigs byed kyi skur langs pa de chos can /
khyod rang sems stong pa'i don ma yin par thal /
khyod gzugs kyi sku mtshan dpes spras pa sgrub byed kyi rgyu thun mong ma yin pa yin pa'i phyir /
ma khyab na /
de la khyab pa yod par thal /
rang sems stong pa zhes pa ni rang gi sems rang bzhin gyis ma grub pa'i chos nyid la zer zhing /
de ni phar phyin gyi theg pa las kyang bshad la /
sku de ni rang gi sems bde stong dbyer mi phyed pa'i ye shes las gzugs kyi skur bzhengs pa'i 'bras dus kyi yon tan da ltar gyi dus su bsgom pa rdo rje theg pa'i khyad chos yin pa'i phyir /
gzhan yang tshul 'di sngags kyi skabs nyid du'ang mi 'thad par thal /
sngags kyi skabs su rang sems stong pa'i rnam par bsgom pa ni lam dus su 'od gsal gnyis dang /
'bras dus su chos kyi sku sgrub byed dang /
lha'i sku de ni lam dus su sgyu lus gnyis dang 'bras dus su gzugs kyi sku sgrub byed yin pa'i phyir /
des na rang sems stong pa zhes pa la mdo sngags gnyis las mdo'i skabs su rang gi sems rang bzhin gyis ma grub pa'i stong pa la byed cing /
sngags kyi skabs su bde stong dbyer med pa'i bdag nyid kyi sems la byed pa'o / /
'chi rgyu'i nga ma rnyed pa'i ngang nas rang sems snang la rang bzhin med pa'i lha'i skur gsal ba la sems nyid dbyer med du bsre ba chos sku'am stong pa'i 'pho ba mi zer te /
lha'i sku yid la gsal ba de'i tshe chos sku'i rnam pa las 'das nas gzugs kyi skur sleb pa'i phyir /
des na chos sku'i 'pho ba zhes pa ni phar phyin theg pa'i lugs te /
de yang 'chi ba'i dus la babs pa na /
'chi mkhan rang nyid dang /
'chi lugs sogs rang gi ngo bos grub brdul tsam yang med par gtan la phab nas rang bzhin gyis grub pa med par nges @# / /
pa'i stong sangs de la mnyam par 'jog bzhin ba'i ngang nas 'chi ba la zer zhing /
rdo rje theg pa'i skabs su 'chi ba'i gzhi 'od gsal la sleb pa'i dus su bde stong dbyer med pa'i rnal 'byor bskyangs te lam gyi 'od gsal dang bsre ba dang /
bar do 'grub pa'i tshe lha'i skur ldang bar byed dgos so / /
zhes lcags ri khrod nas dge slong ye shes smon lam gyis dris lan du \u0f38 shAkya'i dge slong rdo rje 'dzin pa blo gzang dpal ldan ye shes kyis bris pa'o / /
! oM bde legs su gyur cig /
'dir dris pa rnams kyi lan go bde bar brjod pa ni /
lha dang bla ma la rkad brgyad kyis ma bstod pa dang /
tshes bcu'i mchod pa la brtson par ma byas pa'i nyes pa khegs tsam mdor bsdus ji ltar byed ces pa dang /
bde mchog gi bdag bskyed rgyun du 'don tshe / /
tshes bcu'i nyin mchod gtor gsar pa gang 'byor re bshams nas 'bul khul bgyis pas tshes bcu'i go chod mi chod ces pa dang /
tshes bcu'i mchod pa rgyas pa lcogs tshe bya tshul ji ltar legs zhes dris pa 'di rnams la lan phyogs gcig tu brjod bar bya ste /
dpal 'khor lo bde mchog gi rnal 'byor la rtse gcig tu gzhol ba'i gang zag rnams kyis rang gi bla ma dang mjal ba dang /
lha khang sogs su phyin te sku gzugs bris 'bur gyi rigs gang mthong yang /
de nyid dpal 'khor lo bde mchog dngos su bltas nas rkang brgyad kyis bstod nas /
yar ngo dang mar ngo'i tshes bcu'i dus su rgyas par byed na lag mchod rigs gsum po gang yang rung ba'am /
bsdu na /
tshogs kyi 'khor los dpa' bo dang mkha' 'gro rnams mnyes par byed pa yin /
rkang brgyad kyi don ni drang nges gnyis su yod la /
drang ba'i don ni /
tshig de dag las 'byung ba ltar gyi sku gsung thugs kyi yon tan rnams dran pa'i sgo nas bstod par byed pa yin la /
nges don ni /
bde stong dbyer med pa'i nges don lhan skyes kyi he ru ka ni nyen mongs dang shes bya'i sgrib pa rnams 'joms par byed pas bcom ldan 'das dpa' bo'i dbang phyug dang /
lam bsgom pa'i sgrub pa po la sogs pa rnams la nang gi phag mo'i bde ba cher sbyin par mdzad pas /
bskal pa chen po'i me dang mnyam pa'i 'od dam /
yang na srid pa gsum 'bar sku ni rjes chags /
zhes gsungs pa ltar /
nges don de ston pa'i phyir tu sku shin tu 'bar ba'i rnam par bstan pa dang /
mkhas grub chos kyi rgyal po dge legs dpal bzang pos /
dmar ser ral ba'i thor cog bsgrengs pa yis / /
tshangs pa'i 'jig rten 'jigs pa lhur len cing /
zhes gsungs pa ltar /
tshangs pa'i 'jig rten gyi mthar thug pa'i lha'i yul thams cad ral pa'i gzi brjid kyis gnon cing /
de'i dbang gis rang sgrub pa po'i gang zag gi yon tan gyi tshogs gong nas gong du 'phel bas ni ral pa gyen du bsdus pa dang ldan pas /
ral pa'i cod pan mi bzang pa dang ldan pa dang /
bdud bzhi 'joms shing log lta kun las log pas mche ba rnam par gtsigs pa 'jigs pa'i zhal dang /
'od zer sngon po stong ldan nyi ma brgya stong ldan zhes pa ltar /
'od zer sngon po stong phrag mang po dang ldan pa'i phyag bcu gnyis kyis rten 'brel bcu gnyis ston pa dang /
rten 'brel gyi gnad la mkhas @# / /
pas ma rig pa'i mun pa sel ba ni 'od zer gyi mtshon don te /
stong phrag phyag ni 'bar ba'i 'od zer can zhes pa dang /
sgo gsum gyi skyon dang mthar 'dzin gyi rnam rtog gcod pa dang /
yang dag pa'i ye shes kyis 'ching ba dang /
nyon mongs pa rnams 'jigs pa dang /
yab yum gyi dbang po gnyis sprad pa'i thabs shes kyis /
kun+da ltar dkar ba'i byang sems kyis lus kun la khyab pa'i bde bas stong ba nyid nges pa'i ye shes rnams ston pas /
dgra sta zhags gdengs mdud dang kha TwAM 'dzin ces pa dang /
ngo tsha shes shing bag yod pa'i lam gyi mchog byang chub kyi sems dbu ma'i lam las 'dzag med du bcings pa ni /
stag gi pags pa'i na bza' 'dzin pa can zhes pa dang /
chos kyi sku 'gyur pa med pas bgegs kyi rgyal po kun rtog gi bzhon pa bag chags dang bcas pa gzhoms pa'i yang dag pa'i mtha' mngon du mdzad pa ni /
sku chen dud kha bgegs mthar mdzad la 'dud ces pa ste yab kyi rkang brgyad kyi nges don gyi bshad pa mdor bsdus pa tsam mo / /
yum gyi rkang brgyad kyang /
bcom ldan 'das ma rdo rje phag mo la phyag 'tshal /
zhes pa ni go sla la /
sems can gyis so so skye bo dang 'phags pa'i lam thams cad las 'das pa mchog gi myang 'das kyi sar reg pa'i go 'phang brnyes shing khams gsum gyi phyi nang gi gdug pa can thams cad 'joms pas na 'phags ma rig ma'i dbang phyug khams gsum gyis mi thub ces pa dang /
phyi rol tu phyogs bcu'i gdug pa can kun la rdo rje dang bcas pa'i sdigs mdzub kyis bsdigs par mdzad pa dang /
nang du shes rab stong pa nyid kyis 'byung po'i gtso bo mthar 'dzin bag chags dang bcas pa gzhoms par mdzad pas na /
'byung po'i 'jigs pa thams cad rdo rje chen pos 'joms zhes dang /
rang gi grogs mdzad pa'i sgrub pa po thams cad rtsa rlung thig le rnams bde ba mchog gi ngo bor sdoms par mdzad cing bcom ldan 'das he ru ka rab tu dgyes par mdzad pa dang /
drang nges kyi he ru ka gnyis kyi go 'phang ster bas /
rdo rje gdan bzhugs gzhan gyis mi thub dbang byed can zhes pa dang /
phyi rol tu tshangs pa dang dbang phyug la sogs pa skems shing skrag pa dang /
nang du tshangs pa'i nges don gti mug gi rtsa sgra gcan gyi nang du las rlung zad par byas pas na /
gtum mo khro mo'i gzugs kyi tshangs pa skems pa dang /
zhes pa dang /
'gro ba stong pa nyid du rtogs pa bskal pa 'jig pa'i me lta bu dang /
shin tu dag pa'i ye shes kyi snang ba dang ldan pa'i nyi ma'i 'od can gyi gzi brjid che bas bdud rnams 'joms bar mdzad pas na /
bdud rnams skrag cing skyems pas gzhan gyi phyogs las rgyal /
zhes pa dang /
phyi rol tu dbang phyug gi chung ma rnams 'joms shing /
nang du gnas ngan len gyi rlung 'gag par mdzad pas na /
rmugs byed rengs byed rmongs byed kun las rnam par rgyal /
zhes pa dang /
nges don gyi kha sbyor gyi dngos grub stsol bas /
rdo rje phag mo sbyor chen 'dod dbang ma la 'dud /
ces pa ste don de rnams ni mdor bsdus ba tsam mo /
za byed mkha' 'gro'i sbyin sreg gi tshe rang ji ltar @# / /
bsgom zhes pa la /
thog mtha' bar gsum du rang nyid tha mal par bsgom par bya ba dang yi dam gyi lhar bsgom par bya ba gnyis la khyad par med /
b+hasmiM ku ru zhes pa'i sngags don ni sdig sgrib rnams thal bar mdzod ces pa'i don yin /
'di'i zhal shes kyi rigs sngon chad yi ger 'khod pa mi snang /
chos skyong lcam sring gi gser skyems dang tshogs mchod sogs byed pa'i tshe bdag bskyed ma mtha' yang skad cig dkrongs bskyed tsam re sngon du 'gro dgos shing /
lcam sring gi cho ga rgyas pa dgos pa'i nges pa med /
gser skyems dang tshogs mchod gnyis la yo byad gser dang g.yu brdar ba khrag chang dang sbyar ba'i btung ba dang /
tshogs 'khor la ra sha gtso bor gyur pa'i sha dang chang gnyis gtso bo yin| dmigs rim sogs ni bla ma'i zhal 'ba' zhig las shes par bya /
ra dmar khrag ces pa ni ra dmar po'i khrag dang /
mkhris pa ni dgra bgegs kyi mkhris pa byung na rab /
de min lug la sogs pa'i mkhris pa nyid bya /
khyim pa dbang ma thob pa rnams kyis gser skyems dang bstod pa bya rung bzlas pa dang bskul sogs byar mi rung /
brul gtor gyi skabs rang spyan ras gzigs su gsal ba'i snying kha nas tha mal pa'i lus 'chad pa'i mos pa bya /
zhal shes kyi rigs gzhan med cing /
chu thigs re dang ma Ni re'i skabs su bdud rtsi'i rgya mtshor thob pa'i mos pa bya /
'jigs byed sogs kyi bzlas pa'i skabs nyi zla skar gsum gyi 'od ma phog na las dang po ba rnams la nus pa che zhes grags /
'on kyang de ltar dgos pa'i par bkab mi snang /
skye ba phyi ma dga' ldan du smon na legs /
des ni dris lan rnams brjod zin to / /
zhes pa 'di ni dka' chen blo bzang dge 'dun gyi dri ba'i lan du shAkya'i dge slong blo bzang dpal ldan ye shes kyis sbyar ba'o / /
! dka' chen blo bzang bsam gtan gyi dri lan ni /
! dpal rdo rje 'jigs byed kyi bdag bskyed kyi sngags gnyis kyi don ltar stong nyid bsgom pa'i skabs su rang sems yaM yig tu bsgyur /
de 'od du zhu ba las rlung dkyil bskyed /
de nas bzungs dkyil 'khor rgyal mchog gi bar la /
rang gi sems sa bon /
phyag mtshan sogs de dang der bsgyur /
de 'od du zhu ba las byung ba'i 'byung bzhi'i dkyil 'khor /
srung 'khor gzhal yas khang lha la sogs par bskyed pa dang /
sgom pa po rang nyid sngar ltar bskyed pa dang rang gi blo yul du shar tsam byas te bskyed pa sogs gang yin zhes dri ba 'di'i skabs su /
sngags gnyis kyi don ltar rang gi blo byings chos kyi skyu la nga rgyal bzhag nas /
blo'i cha shas phra mo gcig gis yaM la sogs pa'i sa bon rnams las 'byung bzhi'i dkyil 'khor rnams rang gi lus kyi rlung gi / /
rlung sogs kyi lhan cig byed rkyen byas pa la brten nas skyes par bsgom zhing blo'i cha shas phra mo gcig gnod mdzes su gyur pa'i thugs las srung 'khor rten dang brten par bcas pa sprul par bsgom mo / /
sngar bskyed pa'i rten dang brten pa yang bskyar bsgom pa'i tshe /
de rnams la sems zhugs tshul lam par lta'i tshul gyis bsgom pa sogs gang yin dri ba ni /
'dir rten dang brten par bcas pa'i dkyil 'khor gang sgom @# / /
yang rang dang ngo bo dbyer med du bsgom pa sha stag las phar lta'i tshul gyis sgom par mi bya'o / /
da lta sgom bzhin pa'i gzhal yas khang dang lha la sogs pa rnams rnam pa gzhal yas khang dang lha'i rnam par shar ba tsam ma gtogs /
de gnyis ga sgom pa po'i sems yin nam /
dang po gzugs dang phyi ma gang zag yin bri ba la /
da ltar gyi dus su shes pa'i snang ba tsam dang sems dben mthar phyin pa na lus ngag yid gsum dbyer med par dngos gnas su 'grub par 'gyur ro / /
mngal 'byin gyi yum bzhi spro bsdu'i skabs su 'byung bzhi'i khams dang yul drug gi dri ma sbyong tshul dang de rnams rnam par dag tshul ji lta bu yin dri ba la /
'di ni sgom pa po sogs sems can gyi rgyud kyi sdug bsngal bskyed par byed pa'i 'byung ba bzhi dang skye mched kyi yul drug rnams sbyangs nas lha mo bzhi dang thod pa bzhi'i nges don gzugs rdo rje ma la sogs par byed pa yin no / /
a ra pa tsa na'i sngags don ne /
shes rab spel bar byed ces pa'i don yin /
oM a ra pa tsa na d+hIH hrIH zhes pa 'di zhi khro sbrags sgrub thun mong ma yin pa'i lugs yin /
rdor bzlas skor la bskyed rim pa'i rdor bzlas byed pa ni /
yid kyis oM AH hUM bzla ba yin no / /
phyag chen gyi snang ba ban bun zhes sogs kyi skor la /
snang ba ban bun zhes pa'i skabs su sems la 'char sgo sna tshogs yod pa de'i ngang la lhod de zhog ces pa'i don yin no /
zhes dri lan brjod zin to / /
zhes pa 'di'ang gshin rje gshed kyi rnal 'byor ba \u0f38 shAkya'i dge slong blo bzang dpal ldan ye shes kyis sbyar ba'o /
! dge slong byams pa phun tshogs kyis /
lam rim la blo sbyangs pa shin tu legs shing /
'on kyang lta ba'i khur lugs la skyong tshul de bzhin byas na cung zad mi 'grig pas nyon mongs thams cad kyi rtsa ba 'jig lta dang 'jig lta'i rtsa ba ma rig pa dang ma rig pa'i rtsa ba tshul min yid byed kyi blor shes par byas nas de lta bu'i 'dzin stangs la nga rang bzhin gyis grub par lta ba'i blo de rnams kyi snang tshul gyi nga de rang bzhin med par gtan la 'bebs dgos de yang rang bzhin med par nges pa'i tshe des shes kyi rgyun skyong ba de lta ba skyong ba yin pas de ltar nyams su blangs par bya / /
! stong nyid kyi nges pa 'dren lugs dgag bya'i rnam pa thal ba'i skyon du snang bas /
dgag bya bkag pa'i bshul du da tsam pa zhig tha snyad du lus dgos pa yin /
da lta phung po lnga la bltos med du 'char ba'i nga snang tshul stong pa de la gang zag gi bdag stong tshul yin /
chos gzhan rnams la rang rang gi ngo bo la blos btags tsam min pa'i tshugs thub kyi snang ba 'char lugs de ngos zin nas bkag dgos /
chu bzhi thab kyi lha la 'bul /
bsgrub bya bdag mdun gyi bar du 'jog khrus khang mi dgos /
spel tshig sngags pa gtso'i lag na yod /
ces pa 'di ni bsam gtan sgang gi ri khrod pa dka' chen blo bzang bsam gtan gyis dogs pa 'ga' zhig dris pa'i lan du \u0f38 shAkya'i dge slong blo bzang dpal ldan ye shes kyis bgyis pa'o / /
! na mo gu ru /
de yang dge slong nyid ! rdo rje 'chang paN chen thams cad mkhyen pa blo bzang chos kyi rgyal mtshan gyis mdzad pa'i smyung gnas @# / /
kyi cho ga la nyams len gyi mthil du byed kyin yong na cho ga de las zur spros mi legs shing /
de dang lam rim bde lam sbrel nas byed na snga dro smyung gnas kyi sdom pa len khar 'di ltar bsam dgos te /
de yang mnyam med thub pa'i dbang pos gdams pa dang rjes su bstan pa'i mdo sngags kyi chos thams cad bdag gis stan thog gcig tu nyams su len snyam pa bya /
de ltar nyams su blangs nas kyang tshe 'di nyid la mngon par rdzogs par sangs rgya bar bya zhing /
de'i phyir sdom pa len snyam pa bya /
de nas sdom pa len pa'i cho ga dkyus bzhin byas te stan la 'khod nas /
ga re bdag gis bla ma dam pa sangs rgyas dngos kyi bdag nyid du bzhugs pa rnams kyis ji ltar bka' stsal ba bzhin /
rnyed dka' zhing don che ba'i dal 'byor gyi rten 'di don med du mi btang bar snying po zhig blang /
de yang nam 'chi nges pa med pas 'chi bdag gi dbang du song rjes ngan song du lhung na sdug bsngal ni bzod thabs mi 'dug /
der mi ltung ba'i phyir mi dge ba bcu spangs shing skyabs 'gro la 'bad kyang 'khor ba las ma grol na sdug bsngal gsum dang khyad par khyab pa 'du byed kyi sdug bsngal las thar pa'i thabs mi 'dug pas mya ngan las 'das pa'i go 'phang mngon du bya /
de yang rang gcig pu zhi bde don gnyer du song na nyan rang gi gos rang gzhan gyi don nyi tshe ba zhig las mi 'ong bas ma sems can thams cad kyi don du sangs rgyas kyi go 'phang tshe 'di nyid la mngon du bya /
de'i phyir tu 'phags pa thugs rje chen po'i sgom bzlas la 'jug snyam pa byas te /
smyung gnas rang gi cho ga bzlas pa'i bar du btang nas bzlas pa la 'jug pa'i dus su snying kha'i ye shes sems dpa'i thugs kar zla ba'i steng du gnas pa'i hrIH yig gi mthar sngags kyis bskor ba'i 'od zer gyi sne mo la 'phags pa spyan ras gzigs kyi sku'i rnam pa sna tshogs pa zhal gcig phyag gnyis pa dang /
zhal gcig phyag bzhi pa dang /
zhal bcu gcig phyag stong phrag dang ldan pa dang /
byis pa'i rnam pa dang rgan po'i rnam pa dang /
lha'i bu'i rnam pa dang /
klu'i dbang po'i rnam pa dang /
'khor los bsgyur rgyal gyi rnam pa dang /
dge slong dang rab tu byung ba dgra bcom pa'i rnam pa dang /
sman dang dpag bsam gyi shing dang yid bzhin gyi nor bu dang /
rgya mtsho dang nyi zla dang chu bo bzhi sprin bya ri dwags chos kyi sgra dbyangs la sogs pa'i rnam par spros /
dmyal ba la sogs pa'i gnas su song ste tsha dmyal ba rnams bsil ba'i bdud rtsi'i rgyun gyis tshims /
mtshon cha rnams me tog tu gyur /
grang dmyal ba rnams drod kyis rab tu bskyabs /
gnyis ka'i gnas thams cad gzhal yas khang du byas sems can rnams bdag cag 'di nas shi 'phos sam snyam du bltas pas mdun gyi nam mkhar byon pa'i spyan ras gzigs mthong bas rab tu dga' bas gsol ba btab pas thugs ka'i 'od zer gyis reg pa tsam gyis spyan ras gzigs su byas /
'od zer yi dwags kyi gnas su song ba rnams kyis zas skom gos sogs kyi char phabs /
sngar bzhin 'od zer gyis reg pa tsam gyis spyan ras gzigs su byas /
dud 'gro'i gnas su 'phros pa rnams kyis dud 'gro rnams kyi rgyud glen @# / /
zhing lkugs pa rnams zhi par byas /
gcig la gcig bza'i sdug bsngal rnams sbyangs /
sngar bzhin 'od zer gyis reg pa tsam gyis spyan ras gzigs su byas /
mi'i gnas su 'phros pa rnams kyis bkres skom 'tshol 'gro gnyen dang bral ba /
dgra dang 'phrad pa /
'dod pa'i dngos po ma rnyed pa mi 'dod pa'i dngos po thog tu bab pa /
skye rgan 'chi sogs kyi sdug bsngal rnams spyangs ji ltar 'tshams pa'i chos kyi char phabs /
spyan ras gzigs kyi go 'phang la bkod /
'dod khams kyi lha 'og ma rnams kyi gnas su 'phros pa rnams kyis 'chi ltas dang /
'thab rtsod kyi sdug bsngal rnams zhi bar bas bag med pa las bskyabs nas spyan ras gzigs kyi go 'phang la bkod /
gong ma rnams kyi sar 'phros pas kyang 'chi bdag dang bag med kyi sdug bsngal sbyangs nas spyan ras gzigs su byas /
gzugs khams su 'phros pas gnas pa la rang dbang ma thob pa dang 'du byed kyi sdug bsngal rnams sbyangs /
spyan ras gzigs su bkod /
gzugs med khams su 'phros pas khyab pa 'du byed dang mthar 'byung ba'i log lta rnams sbyangs /
spyan ras gzigs su byas /
de ltar phyogs bcu'i zhing thams cad du 'phros pas gang+ga'i klung gi bye ma snyed kyi zhing thams cad du 'khor ba rnams sbyangs te spyan ras gzigs su byas shing snod thams cad gzhal yas khang dang bcud thams cad 'phags pa spyan ras gzigs su byas pa'i ngang nas gzugs kyi snang ba thams cad spyan ras gzigs kyi sku yan lag dang bcas pa /
sgra thams cad ma Ni /
sems thams cad 'phags pa'i thugs brtse ba chen po'i rang bzhin du mos pa ni /
sems can thams cad bdag gi mgron du gnyer /
zhes pa'i nyams len dang /
yang 'od zer 'phros pa'i sne mo sngar bzhin sprul pas bkod pa'i khyad par 'phros pas phyogs bcu'i sangs rgyas thams cad kyi drung du phyin te /
mchod yon me tog bdug spos /
mar me dri chab zhal zas rol mo gzugs sgra dri ro reg bya'i khyad par dang /
gdugs tshod maN+Dal la sogs pa'i mchod pa phyag 'tshal sogs yan lag bdun pa dang bcas pa phul nas mnyes par byas /
sku gsung thugs kyi byin rlabs rnams /
sku gsungs thugs kyi rnam par spyan drangs te bdag nyid la thim par mos pa ni /
byang chub spyod mchog yid 'ong spyad par bgyi /
zhes pa'i nyams len sngags kyi thabs mkhas kyis zin pa byang chub bde lam gyi dgongs pa mthar thug tu 'gyur zhing bya spyod rnal 'byor rgyud gsum gyis lam bgrod pa'i gnad kyang /
phar phyin theg pa bas bskal pa grangs med gsum gyi bar du skye ba yang dang yang du len bzhin bar byang chub kyi spyad pa spyod pa dang /
sa mthon po la gnas pa'i byang chub sems dpa' chen po rnams kyis kyang bsam gyis mi khyab pa'i 'chi 'pho ba sogs la spyod dgos pa rnams /
rig 'dzin gyi man ngag khyad par can grub pa chen po brgyad la sogs pa dang /
ting nge 'dzin gyi khyad par 'ga' zhig las sangs rgyas dang byang sems kyi zhal mthong zhing byin gyis brlabs pas byang chub kyi sems brtan par 'gyur ba sogs dang 'chi med kyi rig 'dzin la brten nas tshe 'di nyid la sa lam @# / /
mthar phyin par byed pa ste /
de dag thams cad kyang gong gi dmigs pa der tshang bas legs par nyams su blang bar bya zhing /
de nas mdun bskyed kyi tshe dkyil 'khor gyi gtso bo'i sku'i ba spur rer sangs rgyas kyi zhing grangs med pa /
zhing re rer yang sangs rgyas kyi sku sprul pa dang bcas pa rnams me long du gzugs brnyan shar ba bzhin dmigs te /
de dag la mchod pa 'bul ba dang /
gdams ngag dang rjes su bstan pa nyan pa dang /
gsol ba btab pas thugs ka nas 'od zer 'phros te 'gro ba'i don sngar bzhin mdzad par bsgom par bya zhing /
srog rtsol gyi man ngag kyang rdo rje 'chang chen po'i lam gyi rim pa las byung ba bzhin bsgoms na legs so / /
zhes pa 'di ni mkhar sngan thu smad pa dge slong brtson 'grus bkra shis kyis byang chub bde lam dang smyung gnas sbrags nas nyams su len tshul zhig dgos zhes bskul ba ltar rgyas bshad kyi spros pa ngor nas mdor bsdus tsam shAkya'i dge slong blo bzang dpal ldan ye shes kyis bgyis pa'o / /
! bshes gnyen pas dris pa'i lan la tshig gi dgag sgrub zhib tu bris na rgya cher gyur dogs kyis /
'dir bris pa rnams la mdo sems kyi lugs kyi ting nge 'dzin sgom pa po'i gang zag gi nyams len la mkho bar brjod na /
de yang mdo sde'i lugs la zer ba 'dug kyang mdo sde pa'i zhes 'dri rgyu yin 'dra bas mdo sde pa'i lugs la gang zag gi bdag med la dngos su mnyam par bzhag pa'i mnyam gzhag pa'i mnyam gzhag ye shes su gyur pa'i rnal 'byor mngon sum yod dam med /
yod na gang zag gi bdag med dngos su rtogs sam zhes pa la /
'di ltar brjod par bya ste /
de yang mdo sde pa kho rang gi lugs la de 'dra'i mnyam gzhig ye shes su gyur pa'i rnal 'byor mngon sum yod par ma zad de'i ngor gang zag gi bdag med mngon sum du rtogs pa'ang yin te /
mdo sde pa kho rang gi lugs la thabs de la brten nas sangs rgyas pa khas len pa'i phyir| grub mtha' spyi'i dbang du byas na de ltar med de /
mdo sde pa'i bdag med gtan la 'beb tshul gyis bdag med du kha drang ba las bdag med rtogs mi nus pa'i phyir te /
gang zag ces pa'i sgra 'jug pa'i 'jug gzhir rang gi mtshan nyid kyis grub pas stong tshul tsam gyis bdag med rtogs mi nus pa'i phyir /
de lta na gang zag gang zag ces pa'i sgra 'jug pa'i 'jug gzhir rang gi mtshan nyid kyis grub pas stong lugs 'di la go brnyed pa gal che ste /
'di la gzhi grub na zla sgras brjod rung yin pas khyab pa rtogs pa gnad che ba yin pa ni /
bod kyi yul 'dir gzhi bum pa lta bu zhig mi sus mthong yang bum pa 'dug snyam pa'i blo skye mod kyi /
rgya sog lta bu zhig gis mthong ba'i tshe kho rang gi yul skad la ji ltar grags pa'i dngos po de 'dug snyam pa las bum pa 'dug snyam pa'i blo na ma yang mi skye ba bum pa bum pa zhes pa'i sgra 'jug pa'i 'jug gzhir rang gi mtshan nyid kyis grub pas stong ba'i don dang /
yul dus gnas skabs 'ga' zhig tu bum pa la zla ba zhes grags pa rnams su zla ba'o snyam pa'i blo kho na skye yi bum pa snyam du mi skye ste /
'di mdo sde ba tsam du ma zad /
thal 'gyur ba'i yang ming rkyang btags yod rtogs pa'i gnad dam par snang /
sgra mi rtag pa'i sgrub byed mthar thug dbang mngon dang rang rig la thug pa'i rgyu mtshan sgra 'dzin dbang po'i mngon sum @# / /
gyis sgra sil snyan lta bu las skye bar shes /
sil snyan ma dkrol ba'i tshe 'gag par shes /
ngang tshul de yid shes la shar ba slar yang rang rig gis myong bas skye 'gag de mi rtag pa'i rang bzhin can yin par shes te /
de la brten nas rnal 'byor mngon sum skye ba'i rgyu mtshan gyis yin /
tshang ma rnam 'grel gyi bstan bcos la rgya skang bod skad gnyis su yod de rgya skad du brtsam nas bod skad du bsgyur ba yin pa'i phyir /
sems tsam pa'i lugs la rdul rdzas brgyad kyi gong bu yod na phyi rol gyi don yod par 'gyur ram zhes pa /
'di la rgyu mtshan gnyis su yod de sems tsam pa'i lugs la bem po khas len pa rnams kyis ni rdul rdzas brgyad 'dus kyi gong bu khas len cing 'on kyang rdul rdzas brgyad 'dus kyi gong bu nang shes pa'i bdag nyid du khas len pa yin /
bem po khas mi len pa rnams kyis ni rdul du grub pa khas mi len pa yin /
dbang shes la rags par snang ba rgyad chad du snang lugs ji ltar yin zhes pa /
snang tshul de la mig shes dang yid la ri dang khang khyim sogs ma 'byar bar snang ba'i don yin /
mig dbang gzar ma'i me tog lta bu tshur mthong gi dbang po'i mngon sum gyis mi mthong bar bshad /
gzugs 'dzin yid mngon gyi gzung don du gyur pa'i gzugs dang gzugs skad cig gnyis pa dus mnyam du grub pa'i nges pa med de /
dgra bcom pa ting nge 'dzin gyi ngo bo las dbang po'i mngon sum la bltos pa med par yid mngon gyis gzugs 'jal ba yod par 'dug /
spyi tsam la thog mar dbang mngon gyis sne drangs te yid mngon skye ba la /
dbang mngon gyis rtogs pa de'i rgyun gyi gzugs skad cig gnyis pa rtogs pa yid mngon gyis rtogs pa dang /
de nas rang rig dang rnal 'byor mngon sum gyis rtogs par 'dug /
rgyun mtha' ni yid mngon de ma thag bskyed pa'i dbang mngon la byed /
thal 'gyur ba dang mdo sde pa thams cad kyi phyi rol gyi don zhes pa nang shes pa las bdag nyid so sor grub pa'i phyi rol gyi gzugs sogs la byed /
sgra la brlan zhing gsher ba brjod pa'i rdul sogs tshang ngam snyam /
da lam brel g.yengs kyis zhib cha ma thub cing slar yang byed par smon /
zhes pa 'di ni rab 'byams pa blo bzang yar 'phel gyis dris pa'i lan du \u0f38 shAkya'i dge slong blo bzang dpal ldan ye shes kyis sbyar ba'o / /
! hor chin tA bla mas yi ge thod pa'i TA ma ru gser gyi sked bcings g.yu phra chun dzar can dang dngul lha rdzas bcas 'byor ba yid la 'drongs /
blo sbyong don bdun ma dang bla ma mchod pa gnyis sbrel nas nyams su len tshul ni /
zhing mchog dam pa rje btsun bla ma la /
zhes sogs byin rlabs dpung zhus kyi skabs su dmigs pa nan tan du bya tshul zhib par blta ba la rag las kyang /
yi ge nyung dus rtogs mi nus pas slar bris nas mi sna 'gro ba zhig la bskur rtsis byed /
! dri ba rnams kyi lan brjod pa la 'jigs byed kyi dkyil 'khor sgrub mchod kyi skabs bdag mdun tha mi dad du bya tshul ni /
rdul tshon gyi dkyil 'khor lta bu yin na bsrung 'khor gyi gong du swa b+hA wa dang shU n+ya tA'i sngags brjod skabs rang gi gdags gzhi phung po lnga dang /
dpal rdo rje 'jigs byed zhal gcig phyag @# / /
gnyis pa'i sku gsung thugs ngo bo dbyer med du nga rgyal bzhag pa de nyid rdul tshon gyi dkyil 'khor gyi dbus su gnas par mos pa'i thugs ka nas spros pa'i 'od zer gyis phyi nang gi snod bcud thams cad dang /
rdul tshon gyi dkyil 'khor de nyid lhan cig tu nA da'i bar du 'od gsal du bsdus nas chos kyi sku la mnyam par bzhag ste /
'og nas 'byung ba ltar gyi bsrung 'khor nas gzhal yas khang ngang nang gi gdan gyi bar rim pa bzhin chos sku de'i ngo bo las spros te rdul tshon gyi dkyil 'khor de dang ngo bo dbyer med du gnas pa'i mos pa dang /
rang nyid 'bras bu rdo rje 'dzin par bzhengs pa'i dus su rdul tshon gyi dkyil 'khor gyi dbus kyi gtso bo'i mtshan ma dang ngo bo dbyer med du dpal rdo rje 'jigs byed chen por bzhengs pa'i mos pa dang /
gti mug gshin rje gshed la sogs pa mngal nas spro skabs rdul tshon gyi dkyil 'khor de gzhal yas khang dngos gnas su gnas pa'i shar la sogs par gdan gyi steng du 'khor lo la sogs pa'i mtshan ma dang ngo bo dbyer med du gti mug gshin rje gshed la sogs pa bzhugs par mos dgos pa ni /
! paN chen rdo rje 'chang blo bzang chos kyi rgyal mtshan gyis cho ga nag 'gros su mdzad par shar gyi mtshan ma dang ngo bo dbyer med du gyur /
ces sogs gsungs pas shes la /
ras bris kyi dbang du byas na shU n+ya tA sogs kyi sngags brjod skabs ras bris rang bzhin gyis ma grub pa'i don dran par bya ba las /
stong sangs su bsdus na rab gnas 'jig par 'gyur ba'i rkyen du ! mkhas grub chos kyi rgyal pos gsungs pa ltar yin pas /
tshul 'di la rang nyid ras bris kyi dbus kyi dpal rdo rje 'jigs byed kyi sku dang ngo bo dbyer med du dpal rdo rje 'jigs byed chen por bzheng ba dang /
mngal nas spros pa'i gti mug gshin rje gshed la sogs pa ras bris kyi gti mug gshin rje gshed kyi sku la sogs pa dang ngo bo dbyer med du spro ba'i tshul la sogs pa shes par bya'o / /
dri ba gnyis pa'i lan ni /
rdo rje shugs 'jug byed skabs phyogs skyong la gtor ma phul zin pa'i rjes su rang nyid gtso bo las mar me gcig las gnyis chad kyi tshul du bye nas /
dkyil 'khor gyi shar sgo'i phyi rol tu byung ba rdo rje hUM mdzad du gyur nas sgo dbye sogs byed pa yin cing /
gtor ma phul zin pa nas bdag 'jug gi gtang rag gi mchod bstod ma tshar gyi bar du dkyil 'khor pa rnams bla ma lha'i bdag nyid dang rang nyid dbang nod pa por bya ba yin no / /
dri ba gsum pa'i lan ni /
zhi gnas kyi skabs su gsal cha zhes pa ni /
rang gis gang bsgoms pa ltar gyi de bzhin gshegs pa'i sku de yid la gsal bar snang bas na gsal cha dang /
gsal bar mi snang yang 'od khyil la ba snang ba ni dwangs cha yin no / /
des ni dri ba rnams kyi lan brjod zin cing /
bsnyen rdzogs kyi sdom pa sngar nas thob zin pa yin stabs /
da res blangs pa de gong 'phel gyi tshul du byas nas sngar rgyun bzhin rab byung sogs gtang bas thus pa 'dug /
bkra shis / /
zhes pa 'di ni khor chin tA bla ma ye shes 'byung gnas kyis dri ba zhus pa'i lan du \u0f38 shAkya'i dge slong blo bzang dpal ldan ye shes kyis stsal ba'o / /
@# / /
mkhan po blo bzang nyi ma yi / /
zhu ba thams cad yid la nges / /
mtsho sngon lha dang gzhis bdag rnams / /
nga yi rtsom pa gsar byas las / /
kun gzigs lnga pa chen po yis / /
dam tshig rdo rjes mgor bris nas g.yar dam gtang pa'i gsung de nyid / /
nan tan ten na mnyes par 'dug /
nga yi rtsom pa 'don na yang / /
dkon mchog dbang gis bskul ba bzhin / /
sngon du legs par bris yod pa / /
de nyid ton pas thus pa yod / /
sems kyi gnas lugs rten 'brel gyi / /
rang bzhin dag pa'i me long la / /
kun rdzob bkra pa'i ltad mo de / /
blta ba'i brel ba mang yod pas / /
ngo mi shes pa'i gzhis bdag gi / /
dbyibs dang kha dog la sogs pa / /
brtsad gcod byed pa ma khoms shing / /
rdzun tshig smras na ltung ba 'byung / /
khyed rang dal po yod na bris / /
! rgyal ba'i bka' 'gyur rin po cher / /
gsol ba nan tar 'debs byed na / /
bslab pa kun btus nang gsungs pa'i / /
gser 'od rnga sgra'i smon lam dang / /
dmigs brtse ma la nan tan dang / /
gsang bde 'jigs gsum smon lam dang / /
bzang spyod spyod 'jug mtha' yas ma / /
thon cig de ru ma thus na / /
ltas ngan yin no nyi ma lags / /
nga yi bslab pa der nyon cig /
skyid po thams cad de nas yong / /
sdug po thams cad de nas 'gags / /
yin no yin no yin yin / /
zhes pa 'di ni rje btsun blo bzang dpal ldan ye shes dpal bzang pos mtsho sngon mkhan po blo bzang nyi ma la gdams pa'o / / / /
