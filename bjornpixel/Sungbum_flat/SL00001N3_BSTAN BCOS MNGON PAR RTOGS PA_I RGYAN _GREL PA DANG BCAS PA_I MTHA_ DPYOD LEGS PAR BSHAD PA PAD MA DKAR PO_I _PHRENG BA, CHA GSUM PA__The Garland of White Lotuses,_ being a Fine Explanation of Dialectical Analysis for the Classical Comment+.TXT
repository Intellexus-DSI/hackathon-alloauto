@# / /
bstan bcos mngon par rtogs pa'i rgyan 'grel pa dang bcas pa'i mtha' dpyod legs par bshad pa {pad.ma} dkar po'i 'phreng ba zhes bya ba mkhas grub bstan pa dar rgyas kyi gsung rgyun skabs dang po'i smad cha bzhugs so / /
@# / /
sha'i dang rnam par smin pa las gyur pa'i lha'i dang shes rab dang chos dang sangs rgyas kyi spyan grangs ji lta ba bzhin du zhes pa'i skabs su /
byang chen gyi sha'i spyan gyis dpag tshad brgya mthong ba yod do / /
zhes sogs kyi yum bar ma'i mdo tshig chos can /
spyan lnga la 'doms pa'i gdams ngag yin te /
spyan lnga'i yul yul can don dam par ma grub cing /
tha snyad du sgrub pa la rang dbang du 'jug pa'i phyir du rang rgyud la bsten par bya'o / /
zhes 'doms par byed pa'i yum bar ma'i mdo tshig yin pa'i phyir /
'di'i skabs su mtha' dpyad pa la rnam pa gsum las /
dang po la /
kha cig /
sha'i spyan dang lha'i spyan gnyis po de gzugs can dang ba dang /
spyan phyi ma gsum po gang rung la shes pas khyab pa yin zer na /
'o na /
sha'i spyan de mig dbang gzugs can pa yin par thal /
khyod kyi dam bca' 'thad pa'i phyir /
'dod na /
mig dbang gis gzugs mthong ba yin par thal /
'dod pa'i phyir /
'dod mi nus te /
mig shes kyis gzugs mthong ba yin pa'i phyir /
gzhan yang /
sha'i spyan de mig dbang ma yin par thal /
de shes pa yin pa'i phyir /
der thal /
'bum gyi gnod 'joms las /
gzugs thams cad la 'jug pa'i shes pa ni sha'i mig go /
zhes gsungs pa'i phyir /
kha cig /
gzugs yin na /
yul can ma yin pas khyab zer na /
yum bar ma chos can /
yul can ma yin par thal /
gzugs yin pa'i phyir /
der thal /
rjod byed kyi sgra yin pa'i phyir /
'dod mi nus te /
sangs rgyas kyi bka' yin pa'i phyir /
kha cig /
sha'i spyan yin na dpag tshad brgya nas stong gsum tshun chad kyi gzugs phra rags thams cad mngon sum du mthong @# / /
bas khyab /
de phan chad mi mthong bas khyab zer na /
sangs rgyas 'phags pa'i sha'i spyan chos can /
dpag tshad brgya nas stong gsum tshun chad kyi gzugs phra rags mngon sum du mthong de phan chad kyi gzugs mi mthong bar thal /
sha'i spyan yin pa'i phyir /
der thal /
chos can de yin pa'i phyir /
der thal /
de yod pa'i phyir /
der thal /
sher phyin sum brgya pa las /
rab 'byor de bzhin gshegs pa la sha'i spyan mnga' snyam mam /
rab 'byor gyis gsol ba /
bcom ldan 'das mnga' lags so / /
bde bar gshegs pa mnga' lags so / /
zhes gsungs pa'i phyir /
gzhan yang /
ston pa sha'+k+ya thub pa'i sku'i drung na gnas pa'i nyan thos dgra bcom pa'i sha'i spyan des /
ston pa {sh+'.kya} thub pa'i dbu'i gtsug tor gyi steng gi rdul mngon sum du mthong bar thal /
des dpag tshad brgya nas stong gsum tshun chad kyi gzugs phra rags thams cad mngon sum du mthong ba'i phyir /
ma grub na /
'khor gsum byed /
'dod mi nus te /
de mngon sum du mthong ba'i sems can med pa'i phyir /
der thal /
mdo las /
dbu'i gtsug tor ltar mi mngon pa /
zhes gsungs pa'i phyir /
kha cig /
dpag tshad brgya nas stong gsum tshun chad kyi gzugs mngon sum du mthong ba'i nang gi gzugs can dang ba de /
sha'i spyan gyi mtshan nyid zer na /
sha'i spyan de mig dbang yin par thal /
dam bca' 'thad pa'i phyir /
'dod na /
mig shes dang mig dbang gnyis kyi nang nas mig dbang gis gzugs mthong bar thal /
'dod pa'i phyir /
'dod mi nus te /
mjod las /
gang phyir bar du chod pa yi / /
gzugs rnams mthong ba min phyir lo / /
zhes slob dpon dbyig gnyen gyis mig dbang gis gzugs mthong ba la ma rangs pa'i lo tshig gis dgag pa mdzad pa'i phyir /
kha cig /
nyi khri snang ba las sha'i spyan gyis dpag tshad brgya nas stong gsum tshun chad kyi gzugs phra rags mngon sum du mthong bar gsungs pa de dge ba zag bcas kyi rnam smin skyes kyi sha'i spyan la des khyab pa la dgongs pa yin no zer na /
de mi 'thad par thal /
dpag tshad brgya tsam gyi gzugs mngon sum du mthong zhing de phan chad kyi gzugs phra rags mngon sum du mi mthong ba'i rnam smin skyes kyi sha'i spyan yod pa'i phyir /
der thal /
mdo las /
byang chen gyi sha'i spyan gyis dpag tshad brgya mthong ba yod do / /
zhes gsungs pa'i phyir /
kha cig /
sha'i spyan yin na bsam gtan gnyis pa man chad kyi gzugs phra rags mngon sum du mthong bas khyab zer na /
bsam gtan dang po'i lha'i rgyud kyi dge ba zag bcas kyi rnam smin skyes kyi sha'i spyan chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
rnam smin skyes kyi sha'i spyan yod pa'i phyir /
der thal /
rnam smin skyes kyi lha'i spyan yod pa'i phyir /
der thal /
'grel pa las /
rnam par smin pa las byung ba'i lha'i dang /
zhes gsungs pa'i phyir /
'dod mi nus te /
chos can de yin pa'i phyir /
khyab ste /
mdzod las /
mig gis gong ma'i gzugs ma yin / /
zhes gsungs pa'i phyir /
kha cig /
bsam gtan dang po'i sas bsdus kyi bsam gtan dang po'i mig shes la brten pa'i sha'i spyan yin na /
bsam gtan gnyis pa'i gzugs mngon sum du mi mthong bas khyab zer na /
bsam gtan bzhi pa ba'i rgyud kyi bsam gtan dang po'i sas bsdus kyi mig shes la brten pa'i sha'i spyan chos can /
der thal /
de'i phyir /
de der thal /
de yod pa'i phyir /
der thal /
mdzod las /
gnyis pa sogs na lus mig dang / /
rna ba'i rnam shes rnam rig slong / /
gang yin de ni dang por gtogs / /
zhes gsungs pa'i phyir /
'dod mi nus te /
bsam gtan bzhi pa ba'i rgyud kyi sha'i spyan yin pa'i phyir /
kha cig /
dpag tshad brgya nas stong gsum tshun chad kyi gzugs phra rags mngon sum du mthong ba'i rig pa /
sha'i spyan gyi mtshan nyid zer na /
rnam @# / /
mkhyen chos can /
mtshon bya der thal /
mtshan nyid de'i phyir /
'dod mi nus te /
dbang shes ma yin ba'i phyir /
kha cig /
de 'dra ba'i dbang shes de sha'i spyan gyi mtshan nyid zer na /
sangs rgyas 'phags pa'i nyan shes chos can /
mtshon bya der thal /
mtshan nyid de'i phyir /
der thal /
sangs 'phags kyi rgyud kyi dbang shes yin pa'i phyir /
'dod na /
mig shes yin par thal /
'dod pa'i phyir /
'dod mi nus so / /
kha cig /
lha'i spyan yin na /
dge ba zag bcas kyi rnam smin skyes kyi lha'i spyan yin pas khyab zer na /
longs sku'i rgyud kyi lha'i spyan chos can /
der thal /
de'i phyir /
der thal /
de yod pa'i phyir /
der thal /
longs sku'i rgyud la spyan lnga ka yod pa'i phyir /
'dod na /
sdug bden yin par thal /
'dod pa'i phyir /
'dod mi nus te /
chos can de yin pa'i phyir /
kha cig /
lha'i spyan yin na /
lha'i rgyud kyi spyan yin pas khyab zer na /
mchog gi sprul sku'i rgyud kyi lha'i spyan chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
mchog gi sprul sku'i rgyud la spyan lnga yod pa'i phyir /
'dod mi nus te /
mi'i rgyud kyi spyan yin pa'i phyir /
der thal /
chos can de yin pa'i phyir /
kha cig /
lha'i rgyud kyi spyan yin na /
lha'i spyan yin pas khyab zer na /
longs sku'i rgyud kyi don dam sems bskyed chos can /
der thal /
de'i phyir /
der thal /
de'i rgyud kyi shes rab kyi spyan yin pa'i phyir /
der thal /
chos can de yin pa'i phyir /
'dod mi nus te /
shes rab kyi spyan yin pa'i phyir /
kha cig /
sems can thams cad 'chi 'pho ba dang skye ba len pa'i gzugs mngon sum du mthong ba'i rig pa /
lha'i spyan gyi mtshan nyid zer na /
'o na /
sems can thams cad skye ba len par thal /
khyod kyi dam bca' 'thad ba'i phyir /
'dod na /
byang sems rgyun mtha' ba skye ba len par thal /
'dod pa'i phyir /
'dod mi nus te /
de ma rig bag chags kyi sa dang zag med kyi las la brten nas skye ba yang mi len /
las nyon gyis skye ba yang mi len pa'i phyir /
dang po der thal /
ma rig bag chags kyi sa dang zag med kyi las la brten nas skye ba blangs pa'i sangs rgyas 'phags pa med pa'i phyir /
phyi ma ma grub na /
byang sems rgyun mtha' ba chos can /
las nyon gyi dbang gis skye ba mi len bar thal /
byang sems 'phags pa yin pa'i phyir /
kha cig /
sems can thams cad las dang nyon mongs pa'i dbang gis skye ba len pa dang /
'chi 'pho ba mngon sum du mthong ba'i rig pa /
lha'i spyan gyi mtshan nyid zer na /
de mi 'thad par thal /
byang sems 'phags pa rnams las nyon gyi dbang gis skye ba yang mi len /
'chi yang mi 'pho /
nyan thos dgra bcom pa rnams las dang nyon mongs pa'i dbang gis skye ba mi len pa'i phyir /
kha cig /
gnas lugs rtogs pa'i ye shes yin na /
shes rab kyi spyan yin pas khyab zer na /
byang sems sbyor lam pa'i rgyud kyi stong nyid don spyi'i tshul gyis rtogs pa'i ye shes chos can /
der thal /
de'i phyir /
der thal /
gnas lugs don spyi'i tshul gyis rtogs pa'i ye shes yin pa'i phyir /
'dod na /
mngon sum yin par thal /
'dod ba'i phyir /
'dod mi nus te /
rtog pa yin pa'i phyir /
kha cig /
bdag med phra rags gsum po gang yang rung ba mngon sum du rtogs pa'i ye shes /
shes rab kyi spyan gyi mtshan nyid zer na /
theg chen mthong lam bar tshad med lam chos can /
mtshan nyid der thal /
mtshon bya de'i phyir /
der thal /
theg chen mthong lam bar chad med lam yin pa'i phyir /
'dod na /
bdag med phra rags gsum po gang yang rung ba de theg chen mthong lam bar chad med lam gyi gzhal bya yin par thal /
'dod pa'i phyir /
'dod na /
de gsum po gang yang rung ba chos can /
stong nyid yin par thal /
theg chen mthong lam bar chad med lam gyi gzhal bya yin pa'i phyir /
'dod na /
gang zag gi bdag med phra mo yang stong nyid yin par thal lo / /
kha cig /
rang gi gzhal byar gyur pa'i bdag med phra rags gsum po gang rung mngon sum du rtogs pa'i rig pa /
shes rab kyi spyan gyi mtshan nyid zer na /
sangs rgyas 'phags pa'i sha'i spyan chos can /
mtshon bya der thal /
mtshan nyid de'i phyir /
der thal /
sangs rgyas 'phags pa'i rgyud kyi shes pa yin pa'i phyir /
'dod mi nus te /
dbang shes yin pa'i phyir /
kha cig /
'phags pa'i gang zag thams cad kyi dbang po rno rtul gyi rim pa mngon sum du rtogs pa'i rig pa chos kyi spyan gyi mtshan nyid zer @# / /
na /
byang sems mthong lam pa'i rgyud kyi chos kyi spyan chos can /
mtshan nyid der thal /
mtshon bya de'i phyir /
'dod na /
sangs rgyas 'phags pa'i rgyud kyi dad sogs dbang po lnga'i khyad par mngon sum du rtogs par thal /
'dod pa'i phyir /
'dod mi nus te /
slob pa'i shes pa yin pa'i phyir /
gzhan yang /
khyod kyi mtshan nyid de mi 'thad par thal /
byang sems mthong lam pa'i rgyud kyi 'phags pa'i gang zag gi dbang po rnon po'i rim pa tsam mngon sum du rtogs pa'i chos kyi spyan yod pa'i phyir /
der thal /
byang sems mthong lam pa'i rgyud kyi chos kyi spyan des /
'phags pa'i gang zag gi dbang po'i rim pa la dmigs na dbang po rno rtul gnyis ka la gcig car du dmigs pas ma khyab pa'i phyir /
kha cig /
spyan lnga'i nang tshan gang zhig /
rang gi gzhal byar gyur pa'i 'phags pa'i gang zag gi dbang po rno rtul gyi rim pa gang yang rung ba mngon sum du rtogs pa'i rig pa chos kyi spyan gyi mtshan nyid zer na /
byang sems mthong lam pa'i rgyud kyi rgyal ba'i gsung rab kyi tshig don rtogs pa'i chos kyi spyan chos can /
mtshan nyid der thal /
mtshon bya de'i phyir /
der thal /
theg chen mthong lam rjes thob ye shes nas chos kyi spyan thob par gsungs pa'i phyir /
der thal /
chos kyi spyan ldan chen po'i byang sems mthong lam pa yod ba'i phyir /
der thal /
byang sems mthong lam pa'i rgyud la chos so so yang dag par rig pa yod pa'i phyir /
der thal /
de'i rgyud la so so yang dag rig pa bzhi yod pa'i phyir /
'dod mi nus te /
chos can de yin pa'i phyir /
kha cig /
sangs rgyas 'phags pa'i rgyud kyi spyan yin na /
sangs rgyas kyi spyan yin pas khyab zer na /
sangs rgyas 'phags pa'i rgyud kyi sha'i spyan chos can /
der thal /
de'i phyir /
der thal /
chos can de yin pa'i phyir /
'dod mi nus te /
dbang shes yin pa'i phyir /
kha cig /
theg dman 'phags pa'i rgyud la spyan lnga gang rung med zer na /
de yod par thal /
de'i rgyud la rnam smin skyes kyi sha'i spyan dang lha'i spyan yod pa'i phyir /
der thal /
dgra bcom pa ma 'gags pa'i rgyud kyi lha'i spyan gyis rgyang ring po'i dpag tshad kyi bar gyi gzugs mngon sum du mthong bar lung las gsungs pa'i phyir /
kha cig /
theg chen mthong lam rjes thob ye shes nas chos kyi spyan thob pa dang /
slob pa'i rgyud kyi rjes thob ye shes la rtog pas khyab zer na /
theg chen mthong lam rjes thob ye shes dang chos kyi spyan gyi gzhi mthun pa yod par thal /
theg chen mthong lam rjes thob ye shes nas chos kyi spyan thob pa'i phyir /
'dod na /
de gnyis kyi gzhi mthun pa chos can /
rtog pa yin par thal /
slob pa'i rgyud kyi rjes thob ye shes yin pa'i phyir /
khyab pa khas /
ma grub na der thal /
theg chen mthong lam rjes thob ye shes yin pa'i phyir /
'dod mi nus te /
mngon sum yin pa'i phyir /
der thal /
chos kyi spyan yin pa'i phyir /
'khor gsum / /
! / /
gnyis pa rang gi lugs la /
spyan lnga'i nang tshan gang zhig /
dpag tshad brgya'i gzugs phra rags mngon sum du mthong ba'i sgo nas spyan du bzhag pas rab tu phye ba de /
sha'i spyan gyi mtshan nyid /
spyan lnga'i nang tshan gang zhig /
rang gi gzhal byar gyur pa'i sems can skye ba len pa dang /
'chi 'pho ba'i gzugs mngon sum du mthong ba'i sgo nas spyan du bzhag pas rab tu phye ba de /
lha'i spyan gyi mtshan nyid /
spyan lnga'i nang tshan gang zhig /
rang gi gzhal byar gyur pa'i bdag med phra rags gsum po gang yang rung ba mngon sum du rtogs pa'i sgo nas spyan du bzhag pas rab tu phye ba de /
shes rab kyi spyan gyi mtshan nyid /
spyan lnga'i nang tshan gang zhig /
rang gi gzhal byar gyur pa'i 'phags pa'i gang zag gi dbang po'i rim pa dang rgyal ba'i gsung rab kyi tshig don ci rigs pa mngon sum du rtogs pa'i sgo nas spyan du bzhag pas rab tu phye ba de /
chos kyi spyan gyi mtshan nyid /
bden gnyis gcig car du mngon sum du rtogs pa'i ye shes mthar thug de /
sangs rgyas kyi spyan gyi mtshan nyid /
spyan lnga po de'i thob skal rtsis pa'i dbang du byas pa'i sa mtshams kyi khyad par yod de /
theg chen rigs nges kyi byang chub sems dpas theg chen tshogs lam nas sha'i spyan thob /
theg chen sbyor lam nas lha'i spyan dang /
theg chen mthong lam mnyam bzhag ye shes nas shes rab kyi spyan dang /
theg chen mthong lam rjes thob ye shes nas chos kyi spyan dang /
sa brgyad pa nas sangs rgyas kyi spyan rjes mthun pa dang /
sangs rgyas kyi spyan mtshan nyid pa sangs rgyas kyi sa kho na nas thob pa yin pa'i phyir /
spyan lnga rang rgyud la skyed pa la dgos pa yod de /
sgrub pa @# / /
la rang dbang du 'jug pa'i dgos pa yod pa'i phyir / /
! / /
gsum pa rtsod pa spong ba la /
kha cig /
sha'i spyan de mig dbang yin par thal /
de mnyam bzhag gis sa bsdus pa'i gzugs can dang ba yin pa'i phyir /
der thal /
legs bshad gser phreng las /
des na sha'i mig kyang mig dbang khyad par can zhig yin pas rang gi bdag 'bras gzugs kyi yul can yin la /
zhes gsungs pa'i phyir zer na skyon med de /
de ni bye brag smra ba'i 'dod pa brjod pa tsam yin pa'i phyir /
der thal /
bye brag smra bas mig dbang gis gzugs mthong bar 'dod pa'i phyir /
kha cig /
mig gis gzugs mthong bar thal /
mig gis gzugs mthong ba dang /
rna bas sgra thos pa 'jig rten na grags pa'i phyir /
zer na ma khyab /
'o na /
sa ser po dang /
sa gru gsum yod pa mig gis mthong ba yin par thal /
de ltar 'jig rten la grags pa'i phyir /
khyab pa khas /
ma grub na der thal /
mdzod las /
'jig rten gyis ni tha snyad du / /
kha dog dbyibs la sa zhes brjod / /
ces gsungs pa'i phyir /
'dod mi nus te /
sa yin na reg bya'i skye mched yin dgos pa'i phyir /
kha cig /
lha'i spyan dang sha'i spyan gnyis mi 'gal bar thal /
de gnyis gzugs mthong ba'i yul can du mtshungs pa'i phyir zer na ma khyab /
kha cig lha'i spyan yin na dge ba zag bcas kyi rnam smin skyes kyi lha'i spyan yin dgos par thal /
'grel pa las /
rnam par smin pa las byung ba'i lha'i dang /
zhes gsungs pa'i phyir zer na /
ma khyab /
'dod na bkag zin /
kha cig /
theg dman gang zag gi rgyud la spyan lnga gang yang rung ba med par thal /
rnam bshad snying po rgyan las /
sha'i spyan theg chen tshogs lam dang /
lha'i spyan theg chen sbyor lam nas thob bar gsungs pa'i phyir zer na /
skyon med de /
de ni theg chen lam gyi thob skal rtsis pa'i dbang du byas pa'i phyir /
'dod na bkag zin / /
! / /
rdzu 'phrul dang lha'i rna ba dang gzhan gyi sems shes pa dang /
sngon gyi gnas rjes su dran pa dang /
mngon par 'du byed pa las byung ba'i lha'i mig dang /
zag pa zad pa shes pa'i mngon par shes pas zhes sogs kyi skabs su byang chen mngon bar shes pa'i pha rol tu phyin pa thob nas /
rdzu 'phrul gyi rnam pa du ma rnams nyams su myong bar byed do / /
zhes sogs kyi yum bar ma'i mdo tshig chos can /
mngon shes drug la 'doms pa'i gdams ngag yin te /
mngon shes drug gi yul yul can don dam par ma grub cing /
tha snyad du sgrub pa myur du rdzogs pa'i phyir du rang rgyud la bsten bar bya'o / /
zhes 'doms pa'i yum bar ma'i mdo tshig yin pa'i phyir /
'di'i skabs su dgag gzhag spong gsum las /
dang po la /
kha cig /
rdzu 'phrul yin na rdzu 'phrul gyi mngon shes yin pas khyab zer na /
rdzu 'phrul thob pa'i gang zag gis lus mang por sprul zhing gcig tu bsgyur ba dang /
gcig tu sprul zhing mang por bsgyur ba'i rdzu 'phrul chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
shes pa ma yin pa'i bya ba gcig yod pa'i phyir /
'dod na /
shes pa yin par thal /
'dod pa'i phyir /
'dod mi nus so / /
kha cig /
sprul bsgyur sna tshogs la 'jug pa'i rig pa /
rdzu 'phrul gyi mngon shes kyi mtshan nyid zer na /
sprul bsgyur sna tshogs don spyi'i tshul gyis rtogs pa'i rig pa chos can /
mtshon bya der thal /
mtshan nyid de'i phyir /
der thal /
sprul bsgyur sna tshogs rtogs pa'i rig pa yin pa'i phyir /
der thal /
chos can de yin pa'i phyir /
'dod na /
mngon sum yin par thal / /
'dod pa'i phyir /
'dod mi nus te /
rtog pa yin pa'i phyir /
kha cig /
sprul bsgyur sna tshogs mngon sum du rtogs pa'i rig pa /
rdzu 'phrul gyi mngon shes kyi mtshan nyid zer na /
byang sems mthong lam pa'i rgyud kyi sprul bsgyur sna tshogs mngon sum du rtogs pa'i mig shes chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
mig shes kyis sprul bsgyur sna tshogs mngon sum du mthong ba'i byang sems mthong lam pa yod pa'i phyir /
'dod na /
de chos can /
rgyu lam shes yin par thal /
byang 'phags kyi rgyud kyi rdzu 'phrul gyi mngon shes yin pa'i phyir /
khyab ste /
sangs rgyas 'phags pa'i rgyud kyi rdzu 'phrul gyi mngon shes yin na /
ye shes chos sku yin dgos pa'i phyir /
der thal /
sangs rgyas 'phags pa'i rgyud kyi zag med ye shes sde mtshan ? nyer gcig po gang rung yin na /
ye shes chos sku yin dgos pa'i phyir /
'dod na /
yid shes yin par thal /
'dod pa'i phyir /
'dod mi nus te /
dbang@# / /
shes yin pa'i phyir /
kha cig /
rang gi sems rten bsam gtan gyi dngos gzhi la brten nas skyes pa'i sprul bsgyur sna tshogs mngon sum du rtogs pa'i rig pa /
rdzu 'phrul gyi mngon shes kyi mtshan nyid zer na /
las stobs kyis thob pa'i rdzu 'phrul gyi mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
rdzu 'phrul de la las stobs kyis thob pa dang /
sman dang sngags la brten nas thob pa sogs yod pa'i phyir /
der thal /
mdzod las /
rdzu 'phrul gsang sngags sman dag dang / /
las las skyes dang rnam pa lnga / /
zhes gsungs pa'i phyir /
'dod mi nus te /
chos can de yin pa'i phyir /
kha cig /
rang gi thun mong ma yin pa'i bdag rkyen rna ba'i dbang po gzugs can pa la brten nas skyes shing 'jig rten khams kyi sgra phra rags thams cad mngon sum du thos pa'i rig pa /
lha'i rna ba'i mngon shes kyi mtshan nyid zer na /
phyi rol pa'i rgyud kyi lha'i rna ba'i mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
'dod na /
dbang shes yin par thal /
'dod pa'i phyir /
'dod mi nus te /
yid shes yin pa'i phyir /
der thal /
chos can de yin pa'i phyir /
gzhan yang /
de chos can /
longs skus chos ston pa'i sgra yang mngon sum du thos par thal /
'jig rten khams kyi sgra phra rags thams cad mngon sum du thos pa'i phyir /
'dod mi nus te /
phyi rol pa'i rgyud kyi shes pa yin pa'i phyir /
kha cig /
rang gi thun mong ma yin pa'i bdag rkyen mnyam gzhag gis sa bsdus kyi gzugs can dang ba la brten nas gzugs phra rags thams cad mngon sum du mthong ba'i rig pa /
lha'i mig gi mngon shes kyi mtshan nyid zer na /
phyi rol pa'i rgyud kyi lha'i mig gi mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod na /
der thal /
de yod pa'i phyir de rang gi thun mong ma yin pa'i bdag rkyen mig dbang gzugs can pa la brten nas skyes par thal /
'dod pa'i phyir /
'dod na /
de dbang shes yin par thal /
'dod pa'i phyir /
'dod mi nus te /
de yid shes yin pa'i phyir /
der thal /
mngon shes yin pa'i phyir /
kha cig /
rang gi thun mong ma yin pa'i bdag rkyen mig dbang gzugs can pa la brten nas gzugs phra rags thams cad mngon sum du mthong ba'i rig pa /
lha'i mig gi mngon shes kyi mtshan nyid zer na /
phyi rol pa'i rgyud kyi lha'i mig gi mngon shes chos can /
mtshan nyid der thal /
mtshon bya de'i phyir /
'dod na /
longs sku'i dbu skra bung ba ltar gnag mngon sum du mthong bar thal /
gzugs phra rags thams cad mngon sum du mthong ba'i phyir /
'dod mi nus te /
longs sku de byang 'phags yan chad kho na'i mngon sum gyi spyod yul yin pa'i phyir /
gzhan yang /
lha'i mig gi mngon shes yin na /
sbyor byung gi bsgrub pa'i lha'i mig gi mngon shes yin dgos par thal /
mtshan nyid 'thad pa'i phyir /
'dod mi nus te /
las stobs kyis thob pa'i lha'i mig gi mngon shes yod pa'i phyir /
der thal /
las stobs kyis thob pa'i rdzu 'phrul yod pa'i phyir /
der thal /
mdzod las /
las kyi rdzu 'phrul shugs dang ldan / /
dbang po kun tshang thogs med rgyu / /
zhes gsungs pa'i phyir /
kha cig /
rang gi sems rten bsam gtan gyi dngos gzhi la brten nas rang dang gzhan gyi tshe rabs snga ma brgya stong du ma myong ba'i stobs kyis dran pa'i rig pa /
sngon gnas rjes dran gyi mngon shes kyi mtshan nyid zer na /
sngon gnas rjes dran gyi mngon shes kyis drangs pa'i tshe rabs snga ma dran pa'i dran shes chos can /
mtshon bya der thal /
mtshan nyid de'i phyir /
der thal /
phyi rol pa'i rgyud kyi sngon gnas rjes dran gyi mngon shes de de ltar yin pa'i phyir /
ma grub na /
'khor gsum yod do / /
'dod na /
de 'dra'i dran shes chos can /
mngon sum yin par thal /
mngon shes yin pa'i phyir /
'dod mi nus te /
rtog pa yin pa'i phyir /
der thal /
dran shes yin pa'i phyir /
gzhan yang /
phyi rol pa'i rgyud kyi tshe rabs snga ma brgya tsam dran pa'i sngon gnas rjes dran gyi mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
sngon gnas rjes dran gyi mngon shes de la yul mthong tshul la rgya che chung gi khyad par yod pa'i phyir /
'dod mi nus te /
tshe rabs brgya tsam dran pa'i sngon gnas rjes dran gyi mngon shes yin pa'i phyir /
gzhan yang /
lhas byin gyis chos byin gyi skye ba sngon ma myong ba yin par thal /
lhas byin gyi rgyud la chos byin gyi skye ba snga ma myong stobs kyis dran pa'i dran shes @# / /
yod pa'i phyir /
der thal /
lhas byin gyi rgyud kyi sngon gnas rjes dran gyi mngon shes des /
chos byin gyi skye ba sngon ma myong ba'i stobs kyis dran pa'i phyir /
der thal /
phyi rol pa'i rgyud kyi sngon gnas rjes dran gyi mngon shes des /
rang dang gzhan gyi tshe rabs snga ma brgya stong du ma myong stobs kyis dran pa'i phyir /
ma grub na /
'khor gsum yod /
'dod na /
lhas sbyin chos byin dang rgyud gcig yin par thal /
'dod pa'i phyir /
'dod mi nus te /
de gnyis rgyud tha dad yin pa'i phyir /
kha cig /
rang gi sems rten bsam gtan gyi dngos gzhi la brten nas rang gzhan gyi sems 'dod chags dang bcas bral mngon sum du rtogs pa'i rig pa /
gzhan sems shes pa'i mngon shes kyi mtshan nyid zer na /
sangs rgyas 'phags pa'i rgyud kyi gzhan sems shes pa'i mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
sangs rgyas 'phags pa'i rgyud kyi mngon shes drug ka yod pa'i phyir /
'dod na /
sangs rgyas 'phags pa'i rgyud la 'dod chags dang bcas pa'i sems yod par thal /
sangs rgyas 'phags pa'i rgyud kyi gzhan sems shes pa'i mngon shes des rang gi sems 'dod chags dang bcas bral mngon sum du rtogs pa'i phyir /
der thal /
des rang gzhan gyi sems 'dod chags dang bcas bral mngon sum du rtogs pa'i phyir /
ma grub na 'gal lo / /
'dod mi nus te /
sangs rgyas 'phags pa'i rgyud kyi shes pa yin na 'dod chags dang bral ba'i shes pa yin dgos pa'i phyir /
der thal| sangs rgyas 'phags pa yin na 'dod chags dang bral ba'i gang zag yin dgos pa'i phyir /
gzhan yang /
phyi rol pa'i rgyud kyi gzhan sems shes pa'i mngon shes chos can /
mtshan nyid der thal /
mtshon bya de'i phyir /
der thal /
phyi rol pa'i rgyud kyi gzhan sems shes pa'i mngon shes yin pa'i phyir /
'dod na /
phyi rol pa'i rgyud kyi shes pa de 'dod chags dang bral ba'i shes pa yin par thal /
phyi rol pa'i rgyud kyi gzhan sems shes pa'i mngon shes des rang gi sems 'dod chags dang bral ba mngon sum du rtogs pa'i phyir /
der thal /
des rang gzhan gyi sems 'dod chags dang bcas bral mngon sum du rtogs pa'i phyir /
'dod na /
phyi rol pa de 'dod chags dang bral ba'i gang zag tu thal lo / /
kha cig /
rang gi gzhal byar gyur pa'i nyon sgrib spong ba'i thabs dang /
nyon sgrib spangs pa'i spangs pa gang yang rung ba mngon sum du rtogs pa'i rig pa /
zag pa zad kyi mngon shes kyi mtshan nyid zer na /
nyan thos kyi sgom lam rdo rje lta bu'i ting nge 'dzin nyams su myong ba'i rang rig chos can /
mtshon bya der thal /
mtshan nyid de'i phyir /
der thal /
rang gi gzhal byar gyur pa'i nyon sgrib spong pa'i thabs mngon sum du rtogs pa'i rig pa yin pa'i phyir /
der thal /
chos can de yin pa'i phyir /
'dod na /
dgra bcom pa'i rgyud kyi mkhyen pa yin par thal /
'dod pa'i phyir /
'dod mi nus te /
chos can de yin pa'i phyir /
kha cig /
rang gi gzhal byar gyur pa'i nyon sgrib spong ba'i thabs dang /
nyon sgrib spangs pa'i spangs pa gang yang rung ba mngon sum du rtogs pa'i ye shes zag pa zad pa'i mngon shes kyi mtshan nyid zer na /
nyan thos dgra bcom pa'i rgyud kyi nyon sgrib spangs pa'i rnam grol lam mngon sum du rtogs pa'i zag pa zad kyi mngon shes chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod na /
rang gi gzhal byar gyur pa'i nyon sgrib spong ba'i thabs mngon sum du rtogs pa'i ye shes yin par thal /
de gang rung gang zhig /
nyon sgrib spangs pa'i spangs pa mngon sum du rtogs pa'i ye shes ma yin pa'i phyir /
phyi ma der thal /
chos can de yin pa'i phyir /
'dod na /
de'i gzhal byar gyur pa'i rnam grol lam de nyon sgrib spang pa'i thabs yin par thal lo / /
kha cig /
rang gi gzhal byar gyur pa'i nyon sgrib spangs pa'i rnam grol lam dang /
nyon sgrib spangs pa'i spangs pa gang yang rung ba mngon sum du rtogs pa'i ye shes /
zag zad kyi mngon shes kyi mtshan nyid zer na /
spang bya cig car ba'i dgra bcom pa'i 'bras bu thob ma thag pa'i dgra bcom pa'i rgyud kyi nyon sgrib spangs pa'i rnam grol lam mngon sum du rtogs pa'i ye shes chos can mtshon bya der thal /
mtshan nyid de'i phyir /
der thal /
rang gi gzhal byar gyur pa'i nyon sgrib spangs pa'i rnam grol lam mngon sum du rtogs pa'i ye shes yin pa'i phyir /
der thal /
chos can de yin pa'i phyir /
'dod na /
spang bya cig car ba'i dgra bcom pa'i 'bras bu thob ma thag pa'i dgra bcom pa de @# / /
mngon shes thob pa'i gang zag yin par thal /
'dod pa'i phyir /
'dod mi nus te /
mngon shes ma thob pa'i gang zag yin pa'i phyir /
de der thal /
mngon shes ma thob pa'i dgra bcom pa yod pa'i phyir /
der thal /
dgra bcom pa rgyan med yod pa'i phyir /
kha cig /
lha'i mig gi mngon shes yin na /
lha'i sbyan yin pas khyab zer na /
byang sems 'phags pa'i rgyud kyi lha'i mig gi mngon shes chos can /
der thal /
de'i phyir /
'dod na /
dbang shes yin par thal /
'dod pa'i phyir /
'dod mi nus te /
yid shes yin pa'i phyir /
der thal /
mngon shes yin pa'i phyir / /
! / /
gnyis pa rang gi lugs la /
rang gi sems rten bsam gtan gyi dngos gzhi la brten nas rang yul mngon sum du rtogs pa la yang dag par 'byor pa'i rang gi grogs ting nge 'dzin shes rab mtshungs ldan dang bcas pa'i rig pa /
sbyor byung gis sgrub pa'i mngon shes kyi mtshan nyid /
de la dbye na /
der gyur pa'i rdzu 'phrul gyi mngon shes /
lha'i rna ba'i mngon shes /
lha'i mig gi mngon shes /
sngon gnas rjes dran gyi mngon shes /
gzhan sems shes pa'i mngon shes /
zag pa zad pa'i mngon shes dang drug yod /
mngon shes drug gi nang tshan gang zhig /
sprul bsgyur sna tshogs mngon sum du rtogs pa'i sgo nas mngon shes su bzhag pas rab tu phye ba /
rdzu 'phrul gyi mngon shes kyi mtshan nyid /
rdzu 'phrul tsam la dbye na /
skyes stobs kyis thob pa /
las stobs kyis thob pa /
zhing stobs kyis thob pa dang gsum /
sman la brten nas thob pa dang /
sngags la brten nas thob pa dang /
tshe 'dir sbyor byung gis bsgrub pa gsum dang bcas pa rnams su yod pa'i phyir /
dang po gsum gyi mtshan gzhi ni /
rim pa bzhin du srid pa bar do ba'i rgyud kyi rdzu 'phrul dang po dang /
rgyal po nga las nu'i rgyud kyi rdzu 'phrul gnyis pa dang /
dag pa'i zhing khyad par can du skyes pa tsam gyis thob pa'i rdzu 'phrul gsum pa yin pa'i phyir /
phyi ma gsum gyi mtshan gzhi rim pa bzhin du sman 'ga' zhig la brten nas thob pa'i rdzu 'phrul dang po dang /
rig sngags 'ga' zhig la brten nas thob pa'i rdzu 'phrul gnyis pa dang /
rang gi sems rten bsam gtan gyi dngos gzhi la brten nas rang gi lus yang bar yid la byas pa la brten nas thob pa'i rdzu 'phrul gsum pa yin pa'i phyir /
mngon shes drug rang rgyud la bskyed pa la dgos pa yod de /
spyi'i dgos pa ni sgrub pa myur du rdzogs pa'i dgos pa dang /
so so'i dgos pa ni /
sprul bsgyur sna tshogs bstan pa'i sgo nas rang gi gdul bya 'dun par byed pa dang /
rang gi ston pa dang gdul bya gang du gnas pa dang /
gdul bya gang du 'chi 'pho ba dang /
gang du skye ba len pa shes pa sogs kyi dgos pa yod pa'i phyir /
mngon shes drug po de'i sa mtshams kyi khyad par yod de /
dang po lnga po phyi rol pa nas bzung ste sangs rgyas kyi sa'i bar du yod /
zag pa zad kyi mngon shes ni /
dgra bcom pa kho na'i rgyud la yod pa'i phyir / / /
gsum pa rtsod pa spong ba la /
kha cig lha'i mig gi mngon shes dang lha'i rna ba'i mngon shes gnyis la dbang shes kyis khyab pa dang /
lhag ma bzhi po gang rung la yid shes kyis khyab par thal /
lha'i mig gi mngon shes dang lha'i rna ba'i mngon shes gnyis lung ma bstan dang /
lhag ma bzhi po dge ba yin pa'i phyir /
der thal /
mdzod las /
mig dang rna ba'i mngon shes ni / /
lung du ma bstan lhag rnams dge /
zhes gsungs pa'i phyir zer na skyon med de /
de ni bye brag smra ba'i 'dod pas btags pa tsam yin pa'i phyir /
de lta ma yin na /
mngon shes drug po rnam grol lam yin par thal /
mdzod las /
mngon shes rnam drug rnam grol blo / /
zhes gsungs pa'i phyir /
'khor gsum /
gal te 'dod na /
rnam grol lam rgyud la ldan pa'i phyi rol pa yod par thal lo / /
kha cig /
lha'i mig gi mngon shes de dbang shes yin par thal /
de rang gi thun mong ma yin pa'i bdag rkyen mnyam gzhag gi sas bsdus kyi gzugs can dang ba la brten nas skyes pa'i phyir /
der thal /
rnam bshad snying po rgyan las /
lha'i mig ni skal ba dang ma skal ba'i gzugs phra rags thams cad mthong ba sgom pa las byung ba'i mnyam par gzhag pa'i sas bsdus pa'i gzugs can dang ba yin la /
mngon shes ni de'i bdag rkyen la brten nas /
zhes gsungs pa'i phyir zer na /
skyon med de /
de'i don ni /
lha'i mig gi mngon shes kyi thun mong ba'i bdag rkyen la dgongs pa yin pa'i phyir /
der thal /
de'i 'jug de ma thag tu chos gnyis dang mtshungs par ldan pa'i yid kyi shes pa'o / /
zhes gsungs pa'i phyir /
kha cig lha'i mig gi mngon shes yin na /
lha'i spyin yin @# / /
dgos par thal /
de gnyis gzugs mthong ba'i yul can du mtshungs pa'i phyir zer na /
'o na rgyun mtha'i bar chad med lam yin na /
rnam mkhyen yin dgos par thal /
de dang rnam mkhyen gnyis stong nyid rtogs pa'i yul can du mtshungs pa'i phyir /
'khor gsum /
rtsa bar 'dod na| bkag zin / /
! / /
dmigs pa dang ni rnam pa dang / /
rgyu dang yongs su 'dzin pa yis / /
zhes sogs kyi skabs su /
theg chen gyi sbyor lam chos can /
khyod dman pa'i sbyor lam las khyad par du 'phags pa yin te /
dman pa'i sbyor lam las khyad chos lnga 'am drug gi sgo nas khyad par 'phags pa yin pa'i phyir /
'di'i skabs su theg chen sbyor lam gyi rten bshad pa dang /
brten pa theg chen sbyor lam bshad pa dang gnyis las /
dang po la /
kha cig /
ngan song gsum dang /
tshe de la mtshams med dang /
chos spong gi las stobs chen bsags la ma sbyangs pa dang /
za ma dang /
ma ning dang /
byang gi sgra mi snyan pa'i rten la theg chen sbyor lam gsar du skye ba yod zer na /
de med par thal /
de dag theg chen sbyor lam gsar du skye ba'i 'gal rkyen gyi sgrib pa stobs chen po dang ldan zhing mthun rkyen ma tshang ba'i phyir /
dang po der thal /
ngan song gsum la sogs pa'i dang po gsum po de /
theg chen sbyor lam gsar du skye ba'i 'gal rkyen las kyi sgrib pa shas chen pos sgrib /
bar pa gnyis po de dag gi rten la theg chen sbyor lam gsar du skye ba'i 'gal rkyen nyon mongs pa'i sgrib pa shas chen pos sgrib /
phyi ma de'i rten la theg chen sbyor lam gsar du skye ba'i 'gal rkyen rnam smin kyi sgrib pa shas chen pos sgrib pa'i phyir /
kha cig /
de dag gi rgyud la theg chen sbyor lam gsar du skye ba med zer na /
dmyal ba pa'i rgyud la theg chen sbyor lam gsar du skye ba med par thal /
dam bca' 'thad pa'i phyir /
'dod mi nus te /
de'i rgyud la rnam mkhyen gsar du skye ba yod pa'i phyir /
ma grub na /
de chos can /
khyod kyi rgyud la rnam mkhyen gsar du skye ba yod par thal /
khyod sems can yin pa'i phyir /
kha cig khyod kyi rgyud la rnam mkhyen gsar du skye ba yod na /
khyod kyi rgyud la theg chen sbyor lam gsar du skye ba yod pas khyab zer na /
byang sems rgyun mtha' ba chos can /
der thal /
de'i phyir /
der thal /
byang chub sems dpa' yin pa'i phyir /
'dod mi nus te /
byang sems 'phags pa yin pa'i phyir /
kha cig /
khams gong ma'i rten la theg chen sbyor lam chos mchog chen po gsar du skye ba yod zer na /
de med par thal /
khams gong ma'i rten la theg chen gyi mthong lam gsar du skye ba med pa gang zhig /
theg chen gyi mthong lam gsar du skye ba'i lus rten dang /
theg chen sbyor lam chos mchog chen po gsar du skye ba'i lus rten gcig pa yin pa'i phyir /
der thal /
rnam bshad snying po rgyan las /
chos mchog dngos su skye ba'i rten min kyang /
drod dang rtse mo gzugs khams pa 'ga' zhig la yang skye bar mngon no /
zhes gsungs pa'i phyir /
kha cig /
theg chen sbyor lam 'dod sems kyi sems rten dang gzugs med kyi dngos gzhi'i sems rten la brten nas gsar du skye ba yod zer na /
de med par thal /
'dod sems de shin tu rags pas so so skye bos de la brten nas bdag med phra rags gsum po gang rung rtogs pa'i zhi lhag zung 'brel gyi rnal 'byor rang rgyud la bskyed mi nus pa'i phyir dang| theg pa gsum po gang rung gi sbyor lam thob ma thag pa'i ye shes yin na /
lhag mthong shas che bas khyab /
so so skye bo'i rgyud kyi gzugs med kyi dngos gzhi yin na /
zhi gnas shas che bas khyab pa'i phyir / /
! / /
gnyis pa rang gi lugs la /
theg chen sbyor lam gsar du skye ba'i lus rten dang sems rten gnyis kyi khyad par yod de /
lus rten ni sngar bshad pa ltar za ma dang ma ning ma gtogs pa'i gling gsum gyi mi dang 'dod gzugs kyi lha'i rten la gsar du skye /
sems rten ni nyan thos kyi sbyor lam de bsam gtan sa drug gang rung la brten nas skye /
rang rgyal gyi sbyor lam dang /
theg chen gyi sbyor lam gnyis rang gi sems rten rab mtha'i bsam gtan bzhi pa'i dngos gzhi'i sems rten la brten nas gsar du skye ba yin pa'i phyir / /
! / /
gsum pa rtsod pa spong ba la /
kha cig /
ngan song gi rten la theg chen gyi sbyor lam gsar du skye ba yod par thal /
de'i rten la theg chen gyi tshogs lam gsar du skye ba yod pa'i phyir zer na /
ma khyab /
ma grub na der thal /
de'i rten la theg chen sems bskyed gsar du skye ba yod pa gang zhig theg chen sems bskyed gsar du thob pa dang theg chen tshogs lam du zhugs pa dus mnyam yin pa'i phyir /
dang po gong du sgrub zin no / /
@# / /
kha cig /
ngan song gi rten la theg chen sbyor lam gsar du skye ba yod par thal /
ngan song gi rten la gsar du skye ba'i theg chen gyi sbyor lam yod pa'i phyir zer na ma khyab /
ma grub na der thal /
de'i rten la gsar du skye ba'i theg chen gyi sbyor lam drod dang rtse mo yod pa'i phyir /
der thal /
ngan song gi rten can gyi sbyor lam drod la gnas pa'i gang zag yod pa'i phyir /
der thal /
bzod thob ngan song yong mi ltung / /
zhes sbyor lam bzod pa thob nas ngan song du las nyon gyi dbang gis mi skye ba dmigs kyi bkar nas gsungs pa'i phyir /
'dod mi nus so /
kha cig rab mtha'i bsam gtan bzhi pa'i dngos gzhi'i sems rten de theg chen sbyor lam gyi sems rten yin par thal /
theg chen gyi sbyor lam de sems rten de la brten nas gsar du skye ba'i phyir /
'dod mi nus te /
de rang rgyal gyi sbyor lam gyi sems rten yin pa'i phyir zer na ma khyab /
ma grub na der thal /
rang rgyal gyi sbyor lam de sems rten de la brten nas gsar du skye ba'i phyir /
kho na re /
de chos can /
theg chen gyi sbyor lam yin par thal /
theg chen gyi sbyor lam gyi sems rten yin pa'i phyir zer na ma khyab /
'dod mi nus te /
rang rgyal gyi sbyor lam yin pa'i phyir /
der thal /
de'i sems rten yin pa'i phyir /
'khor gsum / /
! / /
gnyis pa brten pa sbyor lam kyi ngo bo bshad pa la gsum las /
dang po la /
kha cig /
theg chen thar pa cha mthun rdzogs rjes su byung ba'i don mngon rtogs /
theg chen sbyor lam gyi mtshan nyid zer na /
theg chen thar pa cha mthun gyi 'bras bur gyur pa'i nyan thos kyi sbyor lam chos can /
mtshon bya der thal /
mtshan nyid de'i phyir /
der thal /
theg chen thar pa cha thun rdzogs rjes su byung ba'i nyan thos kyi don mngon rtogs yin pa'i phyir /
der thal /
chos can de yin pa'i phyir /
'dod mi nus te /
nyan thos kyi sbyor lam yin pa'i phyir /
kha cig theg chen thar pa cha mthun rdzogs rjes su byung ba'i theg chen gyi don mngon rtogs /
theg chen sbyor lam gyi mtshan nyid zer na /
theg chen thar pa cha mthun gyi rgyur gyur pa'i theg chen gyi sbyor lam chos can /
mtshan nyid der thal /
mtshon bya de'i phyir /
rtags sla /
'dod mi nus so / /
kha cig /
rang rgyu theg chen thar pa cha mthun rdzogs rjes su byung ba'i theg chen gyi don mngon rtogs /
theg chen sbyor lam gyi mtshan nyid zer na /
theg chen gyi sbyor lam chos can /
mtshan nyid der thal /
mtshon bya de'i phyir /
'dod na /
theg chen sbyor lam gyi rgyu de theg chen thar pa cha mthun rdzogs rjes su ma byung bar thal /
de theg chen thar pa cha mthun gyi dus su yod pa'i phyir /
der thal /
theg chen thar pa cha mthun de theg chen sbyor lam gyi rgyu yin pa'i phyir /
gzhan yang /
theg chen gyi sbyor lam gyi rgyu chos can /
khyod yin par gyur pa'i gzugs med par thal /
khyod theg chen gyi don mngon rtogs yin pa'i phyir /
ma grub na song /
der thal /
theg chen thar pa cha mthun rdzogs rjes su byung ba'i theg chen gyi don mngon rtogs yin pa'i phyir /
ma grub na /
'gal zhing 'khor gsum yang byed do / /
theg chen gyi sbyor lam chos can /
rang rgyu theg chen gyi thar pa cha mthun rdzogs rjes su byung ba'i theg chen gyi don mngon rtogs yin par thal /
theg chen gyi sbyor lam yin pa'i phyir /
'khor gsum /
rtsa ba la 'dod mi nus te /
de'i rgyur gyur pa'i gzugs yod pa'i phyir| kha cig /
rang gi rgyur gyur pa'i theg chen thar pa cha mthun rdzogs rjes su byung ba'i 'jig rten pa'i theg chen gyi don mngon rtogs /
theg chen gyi sbyor lam gyi mtshan nyid zer na /
stong nyid mngon sum du rtogs pa'i theg chen gyi sbyor lam chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod mi nus te /
'jig rten las 'das pa'i theg chen gyi don mngon rtogs yin pa'i phyir /
der thal /
stong nyid mngon sum du rtogs pa'i theg chen gyi sbyor lam yin pa'i phyir /
kha cig /
rang gi nyer len du gyur pa'i theg chen thar pa cha mthun rdzogs rjes su byung ba'i sgom byung gi mkhyen par gyur pa'i theg chen gyi don mngon rtogs /
theg chen sbyor lam gyi mtshan nyid zer na /
byang sems sbyor lam pa'i rgyud kyi thos byung gi shes rab chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
byang sems sbyor lam pa'i rgyud la tshad mas nges dgos kyi las 'bras kyi 'brel ba phra zhing phra ba gcig yod pa'i phyir /
'dod na /
sgom byung yin par thal /
'dod pa'i phyir /
'dod mi nus te /
thos byung gi shes rab yin pa'i phyir /
kha cig /
rang gi nyer len du gyur pa'i theg chen gyi thar pa cha mthun rdzogs rjes su byung ba'i sgom byung gtso bor gyur pa'i theg@# / /
chen gyi don mngon rtogs /
theg chen sbyor lam gyi mtshan nyid zer na /
sngar gyi de rang chos can /
mtshan nyid der thal /
mtshon bya de'i phyir /
rtags sgrub zin /
'dod na /
sgom byung yin par thal /
'dod pa'i phyir /
'dod mi nus te /
thos byung gi shes rab yin pa'i phyir /
kha cig /
rang gi nyer len du gyur pa'i theg chen thar pa cha mthun rdzogs rjes su byung ba'i theg chen gyi don mngon rtogs /
skabs 'dir dngos su bstan pa'i theg chen gyi sbyor lam gyi mtshan nyid zer na /
byang sems sbyor lam pa'i rgyud kyi thos byung gi shes rab chos can /
mtshon bya der thal /
mtshan nyid de'i phyir /
der thal /
chos can de'i phyir /
'dod na /
sgom byung yin par thal /
'dod pa de'i phyir /
khyab ste /
'grel pa las /
'jig rten pa'i sgom pa las byung ba /
zhes gsungs pa'i phyir /
kha cig /
dman lam sngon du ma song ba'i byang sems tshogs lam pas stong nyid rtogs pa'i lhag mthong thob pa dang theg pa chen po'i sbyor lam du 'phos pa dus mnyam zer na /
'o na /
dman lam sngon du ma song ba'i byang sems tshogs lam pa yin na /
rang nyid kyis stong nyid rtogs pa'i lhag mthong thob pa dang theg pa chen po'i sbyor lam du 'phos pa dus mnyam pas khyab par thal /
khyod kyi dam bca' 'thad pa'i phyir /
'dod na /
theg dman lam du ? stong nyid mngon sum du rtogs nges kyi dman lam sngon ma song gi byang sems tshogs lam pa chos can /
der thal /
de'i phyir /
der thal /
chos can de yin pa'i phyir /
'dod na /
mi 'thad par thal /
khyod kyis theg dman lam gyi gnas skabs su stong nyid rtogs pa'i lhag mthong thob par byas nas de rjes theg chen lam du 'jug par byed pa'i phyir /
kha cig /
dman lam sngon du ma song ba'i theg chen rigs nges kyi byang sems tshogs lam pas stong nyid rtogs pa'i sgom byung gi mkhyen pa thob pa dang /
theg pa chen po'i sbyor lam du 'phos pa dus mnyam zer na /
'o na /
stong nyid rtogs pa'i sgom byung gi mkhyen pa thob pa'i dman lam sngon du ma song ba'i theg chen rigs nges kyi byang chub sems dpa' yin na theg chen sbyor lam thob pas khyab par thal /
khyod kyi dam bca' 'thad pa'i phyir /
'dod na /
theg chen sbyor lam du 'jug kha ma'i mngon rtogs rgyan gyi ched du bya ba'i gdul bya chos can /
der thal /
de'i phyir /
der thal /
de'i rgyud kyi stong nyid rtogs pa'i zhi gnas de stong nyid rtogs pa'i sgom byung gi mkhyen pa yin pa'i phyir /
der thal /
de sgom byung yin pa'i phyir /
'dod mi nus te /
byang sems tshogs lam pa yin pa'i phyir /
kha cig /
dman lam sngon du ma song ba'i theg chen rigs nges kyi byang sems tshogs lam pas stong nyid rtogs pa'i sgom byung gi shes rab thob pa dang theg pa chen po'i sbyor lam du 'phos pa gnyis dus mnyam zer na /
'o na /
stong nyid rtogs pa'i sgom byung gi shes rab thob pa'i dman lam sngon du ma song ba'i theg chen rigs nges kyi byang chub sems dpa' yin na /
theg pa chen po'i sbyor lam thob pas khyab par thal /
khyod kyi dam bca' 'thad pa'i phyir /
'dod na /
theg chen sbyor lam du 'jug kha ma'i mngon rtogs rgyan gyi ched du bya ba'i gdul bya chos can /
der thal /
de'i phyir /
der thal /
de'i rgyud la stong nyid rtogs pa'i sgom byung gi shes rab yod pa'i phyir /
der thal /
de'i rgyud kyi stong nyid rtogs pa'i zhi gnas dang mtshungs ldan du gyur pa'i stong nyid rtogs pa'i shes rab de stong nyid rtogs pa'i sgom byung gi shes rab yin pa'i phyir /
der thal /
de'i rgyud la stong nyid rtogs pa'i zhi gnas dang mtshungs ldan du gyur pa'i stong nyid rtogs pa'i shes rab yod pa'i phyir /
der thal /
de'i rgyud la stong nyid rtogs pa'i zhi gnas dang mtshungs ldan du gyur pa'i stong nyid la so sor dpyod pa'i shes rab yod pa'i phyir /
'dod mi nus te /
chos can de yin pa'i phyir /
kha cig /
dman lam sngon du ma song ba'i stong nyid rtogs pa'i theg pa chen po'i sbyor lam de stong nyid la 'khrul zer na /
de stong nyid la slu ba'i rig pa yin par thal| dam bca' 'thad pa'i phyir /
'dod mi nus te /
stong nyid la mi slu ba'i rig pa yin pa'i phyir /
der thal /
stong nyid la dpyad shes yin pa'i phyir /
der thal /
chos can de yin pa'i phyir /
kha cig /
dman lam sngon du ma song ba'i stong nyid rtogs pa'i theg pa chen po'i sbyor lam de /
stong nyid kyi don spyi la ma 'khrul zer na /
'o na /
de 'khrul shes ma yin par thal /
de stong nyid kyi don spyi la yang ma 'khrul /
stong nyid la yang ma 'khrul ba'i phyir /
'dod na /
de chos can /
'khrul shes yin par thal /
rtog pa yin pa'i phyir /
der thal /
chos can de yin pa'i phyir /
kha cig /
dman lam sngon du ma song ba'i stong @# / /
nyid rtogs pa'i theg pa chen po'i sbyor lam la stong nyid kyi don spyi stong nyid du mi snang zer na /
de stong nyid kyi don spyi la ma 'khrul bar thal /
de la stong nyid kyi don spyi stong nyid du mi snang ba gang zhig /
des stong nyid kyi don spyi stong nyid du yang mi 'dzin pa'i phyir /
dang po khas /
phyi ma ma grub na /
de chos can /
log shes yin par thal /
stong nyid kyi don spyi stong nyid du 'dzin pa'i shes pa yin pa'i phyir /
'dod mi nus te /
theg chen gyi sbyor lam yin pa'i phyir /
kha cig /
des stong nyid dang stong nyid kyi don spyi gnyis 'dres par 'dzin zer na /
'o na /
de log shes yin par thal /
dam bca' 'thad pa gang zhig /
stong nyid dang stong nyid kyi don spyi gnyis ma 'dres pa'i phyir /
'dod na /
de chos can /
khyod log shes ma yin par thal /
khyod theg chen gyi sbyor lam yin pa'i phyir /
kha cig de stong nyid kyi don spyi la ma 'khrul yang stong nyid la 'khrul shes yin zer na /
de rang gi zhen yul la 'khrul ba'i shes pa yin par thal /
stong nyid de'i zhen yul yin pa gang zhig de stong nyid la 'khrul shes yin pa'i phyir /
'dod na /
de chos can /
log shes yin par thal /
rang gi zhen yul la 'khrul pa'i shes pa yin pa'i phyir /
'dod mi nus so / /
kha cig theg chen gyi nges 'byed cha mthun dang po gang zhig gzung ba rang bzhin med pa la gsal snang dang po thob pa /
theg chen sbyor lam drod kyi mtshan nyid /
theg chen gyi nges 'byed cha mthun gnyis pa gang zhig gzung ba rang bzhin med pa la gsal snang 'phel ba theg chen sbyor lam rtse mo'i mtshan nyid /
theg chen gyi nges 'byed cha mthun gsum pa gang zhig /
'dzin pa rang bzhin med pa la gsal snang dang po thob pa /
theg chen sbyor lam bzod pa'i mtshan nyid /
de bzhi pa gang zhig 'dzin pa rang bzhin med pa la gsal snang 'phel ba /
theg chen sbyor lam chos mchog gi mtshan nyid zer na /
'o na /
gzung ba rang bzhin gyis med par thal /
dman lam sngon du ma song ba'i theg chen sbyor lam drod kyi ye shes des /
gzung ba rang bzhin med par rtogs pa'i phyir /
der thal /
des gzung ba rang bzhin med pa la gsal snang thob pa'i phyir /
'dod na /
gzung ba chos can /
rang bzhin gyis grub par thal /
gzhi grub pa'i phyir /
kho na re /
de'i don ni gzung ba don dam par rang bzhin med pa la byed pa yin no zer na /
'o na /
dman lam sngon du ma song ba'i theg pa chen po'i sbyor lam de /
gzung ba don dam par rang bzhin gyis ma grub pa la rtog bral yin par thal /
de la gzung ba don dam par rang bzhin gyis ma grub par gsal bar snang ba'i sgo nas des de rtogs pa'i phyir /
'dod na /
des de mngon sum du rtogs par thal /
des gzung ba don dam par rang bzhin med pa la rtog pa dang bral ba'i sgo nas gzung ba don dam par rang bzhin med par rtogs pa'i phyir /
'dod mi nus so / /
kha cig /
shes sgrib nyon mongs gzung rtog kun btags mngon 'gyur ba 'joms pa'i nus pa khyad par can gsar du thob pa'i theg chen gyi nges cha dang po /
theg chen gyi sbyor lam drod kyi mtshan nyid du 'jog pa nas /
shes sgrib rtag 'dzin rtog pa kun btags mngon 'gyur ba 'joms pa'i nus pa khyad par can gsar du thob pa'i theg chen gyi nges cha bzhi pa /
theg chen sbyor lam chos mchog gi mtshan nyid zer na /
theg chen gyi sbyor lam drod skad cig tha ma'i ye shes chos can /
mtshan nyid dang po der thal /
mtshon bya dang po de'i phyir /
der thal /
chos can de yin pa'i phyir /
'dod na /
mi 'thad par thal /
theg chen gyi sbyor lam drod skad cig tha ma'i ye shes yin pa'i phyir /
gzhan yang /
theg chen gyi sbyor lam drod sogs bzhi po gang rung yin na /
stong nyid rtogs pa'i ye shes yin dgos par thal /
khyod kyi mtshan nyid zhib cha dang bcas pa 'thad pa'i phyir /
'dod na /
theg chen sbyor lam drod la gnas pa'i gang zag gi rgyud kyi theg chen sems bskyed chos can /
der thal /
de'i phyir /
der thal /
theg chen sbyor lam drod kyi ye shes yin pa'i phyir /
der thal /
chos can de yin pa'i phyir /
'dod mi nus te /
slob pa'i rgyud kyi theg chen sems bskyed yin pa'i phyir /
kha cig /
shes sgrib nyon mongs gzung rtog kun btags mngon 'gyur ba 'joms pa'i nus pa khyad par can thob pa'i theg chen gyi nges cha skad cig dang po /
theg chen sbyor lam drod kyi mtshan nyid du 'jog pa nas /
shes sgrib rtag 'dzin rtog pa kun btags mngon 'gyur ba 'joms pa'i nus pa khyad par can thob pa'i theg chen gyi nges cha skad cig bzhi pa /
theg chen sbyor lam chos mchog gi mtshan nyid yin zer na /
theg chen gyi sbyor lam drod skad cig tha ma'i ye shes chos can /
theg chen gyi nges cha skad cig dang po yin par thal /
theg chen @# / /
sbyor lam drod kyi ye shes yin pa'i phyir /
'dod na /
ma yin par thal /
chos can de yin pa'i phyir /
mtshan nyid bzhi ba la /
theg chen gyi sbyor lam chos mchog thob ma thag pa'i ye shes chos can /
theg chen gyi nges cha skad cig bzhi pa yin par thal /
theg chen sbyor lam chos mchog yin pa'i phyir /
der thal /
chos can de yin pa'i phyir /
kha cig /
dman lam sngon du ma song ba'i stong nyid rtogs pa'i theg pa chen po'i sbyor lam la stong nyid gsal bar snang zer na /
de stong nyid la rtog bral yin par thal /
des stong nyid gsal bar snang ba'i sgo nas stong nyid rtogs pa'i phyir /
khyab ste /
rnam 'grel las /
gsal bar snang ba can blo gang / /
de ni rtog med ces gsungs pa'i phyir /
'dod na /
des stong nyid mngon sum du rtogs par thal /
des stong nyid la rtog bral gyi sgo nas stong nyid rtogs pa'i phyir /
'dod mi nus so / /
kha cig /
dman lam sngon du ma song ba'i byang sems sbyor lam pa'i rgyud kyi stong nyid rtogs pa'i shes rab de /
gcig du bral dang rten 'brel sogs kyi rtags la brten nas stong nyid rtogs pa'i bsam byung gi shes rab yin zer na /
de mi 'thad par thal /
byang sems sbyor lam pa yin na /
stong nyid rtogs pa'i sgom byung gi shes rab thob la ma nyams pa yin dgos pa'i phyir /
der thal /
dman lam sngon du ma song ba'i theg chen rigs nges kyi byang sems tshogs lam pas stong nyid rtogs pa'i lhag mthong thob pa dang theg pa chen po'i sbyor lam du 'phos pa dus mnyam pa'i phyir /
der thal /
de theg chen sbyor lam du 'pho ba'i dus mtshams gcig yod pa'i phyir /
kha cig /
dman lam sngon du ma song ba'i stong nyid rtogs pa'i theg pa chen po'i sbyor lam de /
stong nyid la rtog bral yin zer na /
'o na /
de stong nyid la 'khrul lam ma 'khrul /
'khrul zer na /
de chos can /
shes sgrib nyon mongs gzung rtog kun btags mngon 'gyur ba tsam yang mgo mnon mi nus par thal /
stong nyid la rtog med 'khrul shes yin pa'i phyir /
der thal /
dper na /
zla ba gnyis snang gi dbang shes lta bu yin pa'i phyir /
'dod mi nus te /
chos can de yin pa'i phyir /
ma 'khrul zer na /
de chos can /
stong nyid mngon sum du rtogs pa'i ye shes yin par thal /
stong nyid la rtog bral ma 'khrul pa'i sgo nas stong nyid rtogs pa'i ye shes yin pa'i phyir /
'dod na /
dman lam sngon du ma song ba'i theg chen mthong lam bar chad med lam thob ma thag pa des bden 'dzin kun btags kyi sa bon spangs par thal /
'dod pa de'i phyir /
'dod mi nus te /
theg chen mthong lam bar chad med lam de bden 'dzin kun btags kyi dngos gnyen bar chad med lam yin pa'i phyir /
kha cig /
stong nyid rtogs pa'i thos byung gi shes rab des /
stong nyid kyi ming rkyang la dmigs pa dang /
stong nyid rtogs pa'i bsam byung gi shes rab kyis /
ming don gnyis ka la dmigs pa dang /
stong nyid rtogs pa'i sgom byung gi shes rab kyis don rkyang la dmigs pa yin no zer na /
stong nyid rtogs pa'i sgom byung gi shes rab yin na /
don rkyang la dmigs pas khyab par thal /
dam bca' phyi ma 'thad pa'i phyir /
'dod na /
sangs rgyas 'phags pa'i rgyud kyi stong nyid rtogs pa'i sgom byung gi shes rab chos can /
der thal /
de'i phyir /
'dod mi nus te /
chos thams cad la dmigs pa'i phyir /
kha cig /
stong nyid ston pa'i rgyal ba'i gsung rab thos stobs kyis stong nyid rtogs pa'i shes rab la /
stong nyid rtogs pa'i thos byung gi shes rab yin pas khyab /
gcig du bral sogs kyi rgyu mtshan yang dag bsam pa'i sgo nas stong nyid rtogs pa'i shes rab la /
stong nyid rtogs pa'i bsam byung gi shes rab yin pas khyab /
stong nyid sgom stobs kyis stong nyid rtogs pa'i shes rab la /
stong nyid rtogs pa'i sgom byung gi shes rab yin pas khyab zer na /
byang sems sbyor lam pa'i rgyud kyi stong nyid rtogs pa'i shes rab chos can /
stong nyid rtogs pa'i thos byung gi shes rab yin par thal /
stong nyid ston pa'i rgyal ba'i gsung rab thos stobs kyis stong nyid rtogs pa'i shes rab yin pa'i phyir /
der thal /
stong nyid rtogs pa'i sgom byung gi shes rab yin pa'i phyir /
khyab ste /
stong nyid rtogs pa'i thos bsam sgom gsum gyi shes rab gsum rim gyis skye ba'i phyir /
'dod mi nus te /
stong nyid rtogs pa'i sgom byung gi shes rab yin pa'i phyir /
der thal /
chos can de yin pa'i phyir /
gzhan yang /
byang sems mthong lam pa'i rgyud kyi gcig du bral dang rten 'brel sogs kyi rgyu mtshan yang dag bsam pa'i sgo nas stong nyid mngon sum du rtogs pa'i shes rab chos can /
stong nyid rtogs pa'i bsam byung gi shes rab yin par thal /
gcig du bral dang rten 'brel @# / /
sogs kyi rgyu mtshan yang dag bsam pa'i stobs kyis stong nyid rtogs pa'i shes rab yin pa'i phyir /
der thal /
chos can de yin pa'i phyir /
der thal /
de yod pa'i phyir /
der thal /
sa thob nas kyang stong nyid rigs pa'i rnam grangs mtha' yas ba'i sgo nas gtan la 'bebs par byed pa yod pa'i phyir /
'dod mi nus te /
stong nyid mngon sum du rtogs pa'i shes rab yin pa'i phyir /
gzhan yang /
sgom lam yin na sgom byung yin dgos par thal /
khyod kyi dam bca' 'thad pa'i phyir /
'dod na /
ting nge 'dzin yin na sgom byung yin dgos par thal /
'dod pa'i phyir /
'dod na /
'dod sems rtse gcig par gyur pa'i ting nge 'dzin chos can /
sgom byung yin par thal /
ting nge 'dzin yin pa'i phyir /
'dod mi nus te /
chos can de yin pa'i phyir /
kha cig /
theg pa gsum gyi sbyor lam drod sogs bzhi po de /
dang por skyes pa la chung ngu dang /
bar du skyes pa la 'bring dang /
tha mar skyes pa la chen por byed pa de gang zag rgyud gcig pa'i dbang du byas pa yin /
gang zag rgyud tha dad pa'i dbang du byas na gdul bya dbang rtul gyi rgyud kyi sbyor lam la sbyor lam chung ngu dang /
gdul bya dbang 'bring gi rgyud kyi sbyor lam la sbyor lam 'bring dang gdul bya dbang rnon gyi rgyud kyi sbyor lam la sbyor lam chen por byed pa yin pas| de gang gi dbang du byas pa'i chung ngu sogs la chung ngu sogs kyis khyab pa yin no zer na /
nyan thos sbyor lam pa'i rgyud kyi sbyor lam drod chen po'i ye shes chos can /
sbyor lam chung ngu yin par thal /
gdul bya dbang rtul gyi rgyud kyi sbyor lam yin pa'i phyir /
der thal /
nyan thos kyi rgyud kyi sbyor lam yin pa'i phyir| khyab ste /
nyan thos yin na dbang rtul yin dgos pa'i phyir /
der thal /
de yin na rang bzhin gyi dbang rtul yin dgos pa'i phyir /
'dod mi nus te /
sbyor lam drod chen po yin pa'i phyir /
der thal /
chos can de yin pa'i phyir /
gzhan yang /
mngon rtogs rgyan gyi ched du bya ba'i gdul bya'i rgyud la dang por skyes ma thag pa'i theg pa chen po'i sbyor lam drod chung ngu'i ye shes chos can /
sbyor lam drod chen po'i ye shes yin par thal /
gdul bya dbang rnon gyi rgyud kyi sbyor lam drod yin pa'i phyir /
der thal /
byang chub sems dpa'i rgyud kyi sbyor lam drod yin pa'i phyir /
khyab ste /
byang chub sems dpa' yin na /
dbang rnon yin dgos pa'i phyir /
der thal /
de yin na rang bzhin gyi dbang rnon yin dgos pa'i phyir /
'dod mi nus te /
gang zag rgyud gcig pa'i dbang du byas pa'i sbyor lam drod chung ngu yin pa'i phyir /
der thal /
dang por skyes pa'i sbyor lam drod yin pa'i phyir /
'khor gsum /
gzhan yang /
de chos can /
khyod kyi nyer len du gyur pa'i sbyor lam drod chung ngu gcig sngon du song bar thal /
khyod sbyor lam drod chen po yin pa'i phyir /
'dod mi nus te /
chos can de yin pa'i phyir /
de la kho na re /
theg pa 'bring po yin na theg pa chung ngu ma yin dgos par thal /
sbyor lam 'bring yin na sbyor lam chung ngu ma yin dgos /
sbyor lam chung ngu yin na sbyor lam 'bring ma yin dgos pa'i phyir zer na /
ma khyab /
'dod na /
rang rgyal gyi mthong lam chos can /
theg pa chung ngu ma yin par thal /
theg pa 'bring po yin pa'i phyir /
der thal /
rang rgyal gyi theg pa yin pa'i phyir /
'dod na /
de chos can /
theg pa chung ngu yin par thal /
theg pa dman pa yin pa'i phyir /
ma khyab na| 'khor gsum yod /
ma grub na /
der thal /
chos can de yin pa'i phyir /
gzhan yang /
gang zag rgyud tha dad kyi dbang du byas pa'i nyan thos dbang rnon gyi rgyud kyi nyan thos sbyor lam chos mchog yin na /
nyan thos kyi sbyor lam chos mchog chen po yin dgos bar thal /
byang sems la de'i phyir /
'dod na /
stong nyid rtogs pa'i nyan thos sbyor lam pa'i rgyud kyi sbyor lam chos mchog chos can /
der thal /
de'i phyir /
der thal /
nyan thos dbang rnon gyi rgyud kyi sbyor lam chos mchog yin pa'i phyir /
'dod mi nus te /
nyan thos kyi sbyor lam chos mchog chen po gzhi ma grub pa'i phyir /
kha cig gis /
byang chub sems dpa'i rgyud la dang por skyes pa'i sbyor lam la sbyor lam chung ngu dang /
bar du skyes pa la 'bring dang /
tha mar skyes pa la chen por byed pa de rgyud gcig pa'i dbang du byas pa dang /
rgyud tha dad pa'i dbang du byas na byang sems dbang rtul gyi rgyud kyi sbyor lam la theg chen sbyor lam chung ngu dang /
byang sems dbang 'bring gi rgyud kyi sbyor lam la theg chen sbyor lam 'bring du byed pa dang /
byang sems dbang rnon gyi rgyud kyi sbyor lam la theg chen sbyor lam chen por byed pas /
de gnyis gang gi dbang du byas pa'i chung ngu sogs kyis chung ngu'i go chod pa yin zer na /
mngon rtogs rgyan gyi ched du bya ba'i gdul bya'i rgyud la skyes ma thag pa'i theg chen gyi sbyor lam @# / /
chos mchog chos can /
theg chen gyi sbyor lam chos mchog chen po yin par thal /
byang sems dbang rnon gyi rgyud kyi theg chen gyi sbyor lam chos mchog yin pa'i phyir /
der thal /
chos can de yin pa'i phyir /
'dod na /
tshogs sgrub yin par thal /
'dod pa de'i phyir /
'dod mi nus te /
chos can de yin pa'i phyir /
gzhan yang /
de chos can /
theg chen gyi sbyor lam chos mchog chen po ma yin par thal /
theg chen sbyor lam chos mchog chung ngu yin pa'i phyir /
der thal /
rgyud gcig pa'i dbang du byas pa'i theg chen sbyor lam chos mchog chung ngu yin pa'i phyir /
der thal /
dang por skyes pa'i theg chen gyi sbyor lam chos mchog yin pa'i phyir /
'khor gsum /
kha cig gis /
theg chen gyi sbyor lam de dman pa'i sbyor lam las khyad chos drug gi sgo nas khyad par du 'phags te /
dmigs pa bden bzhi mi rtag la sogs bcu drug la dmigs pa dang /
rnam pa de rnams bden med kyi rnam pa can yin pa dang /
theg pa gsum gyi rtogs rigs tshang bar thob pa'i theg chen mthong lam gyi nye rgyu byed pa dang /
thabs shes rdzogs par ston pa'i bdag rkyen dge ba'i bshes gnyen dang ldan pa dang /
shes sgrib gzung 'dzin gyi rnam par rtog pa bzhi spang byar ldan pa dang /
chung 'bring chen po gsum gyi dbye ba 'thad pa'i sgo nas khyad par du 'phags pa'i phyir zer na /
de mi 'thad par thal /
nyan thos kyi sbyor lam des bden bzhi mi rtag la sogs bcu drug la dmigs pa'i phyir /
der thal /
des bden bzhi mi rtag la sogs bcu drug sgom bya'i gtso bor byas nas bsgom pa'i phyir /
der thal /
nyan thos sbyor lam pas de ltar bsgom pa'i phyir /
der thal /
de ltar bsgom pa'i nyan thos gcig yod pa'i phyir /
gzhan yang /
theg chen gyi sbyor lam drod sogs bzhi po de stong nyid rtogs pa'i ye shes yin par thal /
de bden bzhi mi rtag la sogs bcu drug bden med kyi rnam pa can yin pa'i phyir /
'dod mi nus te /
de bzhi po gang rung dang theg chen sems bskyed kyi gzhi mthun yod pa'i phyir /
gzhan yang /
de mi 'thad par thal /
nyan thos kyi sbyor lam des theg pa gsum gyi rtogs rigs tshang bar thob pa'i theg pa chen po'i mthong lam gyi nye rgyu byed pa'i phyir /
der thal /
de'i nye 'bras su gyur pa'i theg pa gsum gyi rtogs rigs tshang bar thob pa'i theg pa chen po'i mthong lam yod pa'i phyir /
der thal /
de'i nye 'bras su gyur pa'i rnam mkhyen yod pa'i phyir /
der thal /
de'i thob byar gyur pa'i sangs rgyas gcig yod pa'i phyir /
gzhan yang /
nyan thos sbyor lam pa de thabs shes rdzogs par ston pa'i bdag rkyen dge ba'i bshes gnyen dang mi ldan par thal /
nyan thos sbyor lam la de'i phyir /
'dod mi nus te /
de'i yongs 'dzin du gyur pa'i mchog gi sprul sku yod pa'i phyir /
der thal /
nyan thos rnams ni rnam grol sgra phyir 'gro /
zhes gsungs pa'i phyir /
gzhan yang /
de mi 'thad par thal /
theg dman sbyor lam de shes sgrib gzung 'dzin gyi rnam par rtog pa bzhi spang byar ldan pa'i phyir /
der thal /
theg dman sbyor lam pa rnams kyis shes sgrib gzung 'dzin gyi rnam par rtog pa bzhi spong dgos pa'i phyir /
gzhan yang /
theg dman gyi sbyor lam la chung 'bring sogs kyi dbye ba med pa de mi 'thad par thal /
de la chung ngu sogs kyi dbye ba 'thad pa'i phyir /
der thal /
theg dman gyi sbyor lam drod sogs dang po gsum la chung ngu sogs kyi dbye ba 'thad pa'i phyir /
der thal /
rang rgyal gyi sbyor lam drod sogs dang po gsum la chung 'bring sogs kyi dbye ba 'thad pa'i phyir /
der thal /
tshogs spyod chen po'i rang rgyal des skye ba gcig thogs kyi tshe rang rgyal gyi sbyor lam bzod 'bring man chad la gnas /
sangs rgyas yongs 'dzin du bsten /
mkhas par bya ba'i dngos po drug la mkhas par byas /
smon lam chen po gsum 'debs par byed pa'i phyir / /
! / /
gnyis pa rang gi lugs la /
rang gi nyer len du gyur pa'i theg chen gyi thar pa cha mthun rdzogs rjes su byung ba'i theg chen gyi don mngon rtogs /
theg chen gyi sbyor lam gyi mtshan nyid /
de la ngo bo'i sgo nas dbye na /
theg chen gyi sbyor lam drod sogs bzhi yod /
gnas skabs kyi sgo nas dbye na /
de re re la yang der gyur pa'i chung 'bring chen po gsum gsum gyi dbye ba 'thad do / /
shes sgrib nyon mongs gzung rtog kun btags mngon 'gyur ba 'joms pa'i nus pa khyad par can thob pa'i theg chen gyi nges cha dang po /
theg chen sbyor lam drod kyi mtshan nyid du 'jog pa nas bzung ste /
shes sgrib rtag 'jin rtog pa kun btags mngon 'gyur ba 'joms pa'i nus pa khyad par can thob pa'i theg chen gyi nges cha bzhi pa /
theg chen sbyor lam chos mchog gi@# / /
mtshan nyid /
theg chen gyi sbyor lam drod sogs bzhi po de la shes sgrib gzung 'dzin gyi rnam par rtog pa kun btags mngon 'gyur ba bzhi 'joms pa'i nus pa rim can du 'byung ba'i rgyu mtshan yod de /
rtog pa de dag la mngon 'gyur ba mgo mnon dka' sla'i khyad par yod pa'i phyir /
der thal /
de dag gi dmigs yul du gyur pa'i gzung 'dzin gyi chos la rtogs dka' sla'i khyad par yod pa'i phyir /
der thal /
gzung 'dzin gnyis kyi nang nas gzung bas bsdus pa'i chos rnams nges sla zhing /
'dzin pas bsdus pa'i chos rnams nges dka' ba yin pa'i phyir /
dman lam sngon du ma song ba'i theg chen rigs nges kyi byang sems tshogs lam pa theg pa chen po'i sbyor lam du 'pho ba'i sa mtshams yod de /
des stong nyid rtogs pa'i zhi lhag zung 'brel gyi rnal 'byor nam thob pa'i tshe theg pa chen po'i sbyor lam du 'phos par 'jog pa'i phyir /
dman lam sngon du ma song ba'i stong nyid rtogs pa'i theg pa chen po'i sbyor lam de stong nyid la dpyad shes yin te /
de stong nyid la blo rig bdun po gang rung ni yin /
stong nyid la tshad ma gnyis gang rung yang min /
stong nyid la the tshom yang ma yin /
log shes kyang ma yin /
yid dpyod kyang ma yin /
snang la ma nges pa yang ma yin pa'i phyir /
dang po der thal /
de stong nyid rtogs pa'i shes pa yin pa'i phyir /
gnyis pa gong du sgrub zin /
gsum pa der thal /
de stong nyid la blo rtse gcig pa yin pa'i phyir /
bzhi pa der thal /
de stong nyid la 'dzin stangs don mthun yin pa'i phyir /
lnga pa der thal /
de stong nyid la mi bslu ba'i rig pa yin pa'i phyir /
drug pa der thal /
de stong nyid la mngon sum ma yin pa'i phyir /
theg chen gyi sbyor lam chos can /
khyod dman pa'i sbyor lam las khyad chos drug gi sgo nas khyad par du 'phags te /
bden bzhi mi rtag sogs bcu drug gtso bor bden par grub ma grub dpyod pa'i dmigs par bzung ba dang /
de dag gtso bor bden med du sgom pa'i rnam pa can yin pa dang /
theg pa gsum gyi rtogs rigs mtha' dag tshang bar thob pa'i theg chen mthong lam gyi thun mong ma yin pa'i nye rgyu byed pa dang /
rang rgyud la ldan pa'i byang sems sbyor lam pa la thabs shes rdzogs par ston pa'i yongs 'dzin dge ba'i bshes gnyen dang bcas pa dang /
shes sgrib gzung 'dzin gyi rnam par rtog pa bzhi spang bya'i gtso bor byas nas spong ba'i spang byar ldan pa dang /
theg pa chen po'i lam gyi lus snga ma snga ma las phyi ma phyi ma gong nas gong 'phel du 'gyur ba'i chung ngu 'bring chen po gsum gyi dbye ba 'thad pa'i khyad chos drug gi sgo nas khyad par du 'phags pa'i phyir /
sgra don 'dres rung du 'dzin pa'i zhen rig ces smos pa de brda la ma byang ba'i skyes bu'i rgyud kyi rtog pa sdud pa'i phyir du yin pa'i phyir / /
! / /
gsum pa rtsod pa spong ba la /
kha cig gis /
dman lam sngon du ma song ba'i stong nyid rtogs pa'i theg chen gyi sbyor lam des stong nyid kyi don spyi stong nyid du 'dzin par thal /
de snang rtag gcig 'dzin can gyi blo yin pa'i phyir zer na ma khyab /
ma grub na der thal /
brda byang gi skyes bu'i rgyud kyi rtog pa yin pa'i phyir /
rtsa bar 'dod mi nus so /
zer na skyon med de /
de sgra don 'dres rung du 'dzin pa'i zhen rig dang snang rtag gcig 'dzin can gyi blo yin par gsungs pa'i don de /
de la stong nyid kyi don spyi stong nyid du snang nas stong nyid 'dzin zhes pa'i don yin pa'i phyir /
kha cig gis /
dman lam sngon du ma song ba'i stong nyid rtogs pa'i theg pa chen po'i sbyor lam chos can /
stong nyid la 'khrul shes yin par thal /
stong nyid la rtog pa yin pa'i phyir /
khyab ste /
rtog pa yin na 'khrul shes yin dgos pa'i phyir zer na ma khyab /
'dod mi nus so /
kha cig gis /
stong nyid la rtog pa yin na stong nyid rtogs dgos par thal /
stong nyid la rtog par gyur pa'i theg chen gyi sbyor lam yin na stong nyid rtogs dgos pa'i phyir /
'dod na /
stong nyid bden par 'dzin pa'i bden 'dzin chos can /
stong nyid rtogs pa 'am 'dzin pa gang rung yin par thal /
stong nyid la rtog pa yin pa'i phyir /
der thal /
stong nyid la bden 'dzin yin pa'i phyir /
khyab ste /
bden 'dzin yin na rtog pa yin dgos pa'i phyir zer na ma khyab /
'dod mi nus so /
kha cig gis /
stong nyid la rtog pa yin na stong nyid rtogs pa 'am 'dzin pa gang rung yin mi dgos par thal /
stong nyid la rtog bral yin na de gang rung yin mi dgos pa'i phyir /
ma grub na /
bden 'dzin chos can /
de gang rung yin par thal /
stong nyid la rtog bral yin pa'i phyir /
der thal /
de stong nyid la rtog pa ma yin pa'i phyir /
khyab ste /
rtog pa @# / /
ma yin na rtog bral yin dgos pa'i phyir zer na ma khyab /
'dod mi nus te /
chos can de yin pa'i phyir /
kha cig /
dman lam sngon du ma song ba'i theg chen rigs nges kyi byang sems tshogs lam pas stong nyid rtogs pa'i zhi lhag zung 'brel gyi rnal 'byor thob pa dang theg pa chen po'i sbyor lam du 'phos pa dus mi mnyam par thal /
de'i rgyud la stong nyid rtogs pa'i zhi lhag zung 'brel gyi rnal 'byor yod pa'i phyir /
der thal /
de'i rgyud kyi stong nyid rtogs pa'i bsam gtan bzhi pa'i dngos gzhi de stong nyid rtogs pa'i zhi lhag zung 'brel gyi rnal 'byor yin pa'i phyir /
ma grub na /
de chos can| stong nyid rtogs pa'i zhi lhag zung 'brel gyi rnal 'byor yin par thal /
stong nyid rtogs pa gang zhig /
zhi lhag zung 'brel gyi rnal 'byor yin pa'i phyir zer na ma khyab /
ma grub na /
des stong nyid rtogs par thal /
de'i rgyud la stong nyid rtogs pa'i bsam gtan gyi dngos gzhi yod pa'i phyir /
phyi ma der thal /
bsam gtan bzhi pa'i dngos gzhi yin pa'i phyir /
'dod mi nus so zer na /
sangs rgyas 'phags pa'i rgyud kyi stobs bcu po chos can /
nyan thos kyi lam shes pa'i lam shes yin par thal /
nyan thos kyi lam shes pa gang zhig lam shes yin pa'i phyir /
'khor gsum /
gal te dang po ma grub na /
der thal /
rnam mkhyen yin pa'i phyir /
phyi ma der thal /
'bras bu lam shes yin pa'i phyir /
'dod mi nus te /
thun mong ma yin pa'i rnam mkhyen gyi rnam pa yin pa'i phyir /
kha cig gis /
stong nyid mngon sum du rtogs pa'i byang sems tshogs lam pa de theg pa chen po'i sbyor lam du 'pho ba'i dus mtshams med par thal /
des stong nyid rtogs pa'i zhi lhag zung 'brel gyi rnal 'byor thob pa dang theg pa chen po'i sbyor lam du 'phos pa dus mi mnyam /
des byang phyogs so bdun gyi nang tshan du gyur pa'i dbang po lnga thob pa dang theg pa chen po'i sbyor lam thob pa yang dus mi mnyam pa'i phyir zer na skyon med de /
tshogs sbyor gyi gnas skabs su bskal pa grangs med gcig gi bar du tshogs bsog pa'i dbang du byas na theg chen sbyor lam gyi ngos skal gyi bsod nams kyi tshogs bsog pa'i mgo brtsams pa nas de theg pa chen po'i sbyor lam du 'phos par 'jog pa'i phyir /
kha cig gis /
dman lam sngon du ma song ba'i stong nyid rtogs pa'i theg pa chen po'i sbyor lam de la stong nyid gsal bar snang bar thal /
de la stong nyid gsal bar snang ba 'jog pa'i phyir /
der thal /
rnam bshad snying po rgyan las /
tshul de lta bur stong pa nyid kyi don spyi shar ba la chos nyid gsal bar snang zhes bya'i rtog bral gyi gsal snang ni ma yin no /
zhes gsungs pa'i phyir zer na ma khyab /
'dod mi nus so / /
kha cig gis /
theg chen gyi sbyor lam drod chen po'i gnas skabs su theg pa chen po'i lam gyi lus yongs su rdzogs pa gcig thob par thal /
khyod kyis chung 'bring sogs kyi khyad par 'phags tshul theg pa chen po'i lam gyi lus snga ma snga ma las phyi ma phyi ma gong nas gong 'phel du 'gyur ba la byed pa'i phyir /
'dod na /
de'i gnas skabs su theg pa chen po'i lam 'bras bu dang bcas pa gcig thob pa yod par thal /
'dod pa'i phyir zer na ma khyab /
'dod mi nus te /
de'i gnas skabs su rnam mkhyen thob pa med pa'i phyir /
kha cig bden bzhi mi rtag sogs bcu drug gtso bor bden par grub ma grub dpyod pa'i dmigs par bzung ba'i theg dman gyi sbyor lam med par thal /
khyod kyi dmigs pa'i sgo nas khyad par du 'phags tshul de 'thad pa'i phyir /
'dod na /
de yod par thal /
nyon sgrib spong ba'i phyir du bden bzhi mi rtag la sogs bcu drug gtso bor bden par grub ma grub dpyod pa'i dmigs par bzung ba'i nyan thos kyi sbyor lam yod pa'i phyir /
der thal /
nyon sgrib spong ba'i phyir du bden bzhi mi rtag la sogs bcu drug bden med du sgom bya'i gtso bor byas nas bsgom pa'i nyan thos sbyor lam pa yod pa'i phyir /
der thal /
nyon sgrib spong ba la gang zag gi bdag med dang chos kyi bdag med gnyis kyi nang nas chos kyi bdag med mchog tu mthong zhing rtogs pa'i nyan thos sbyor lam pa yod pa'i phyir zer na ma khyab /
'dod mi nus so / /
kha cig gis /
theg chen gyi sbyor lam drod sogs bzhi po de bden bzhi mi rtag la sogs bcu drug gtso bor bden med du blta ba'i rnam pa can yin par thal /
de gtso bor bden med du bsgom pa'i rnam pa can yin pa'i phyir 'dod na /
de bden bzhi mi rtag la sogs bcu drug bden med kyi rnam pa can yin par thal /
'dod pa'i phyir zer na ma khyab /
'o na /
theg chen gyi sgom lam @# / /
de stong nyid kyi rnam pa can yin par thal /
de stong nyid bsgom pa'i rnam pa can yin pa'i phyir /
khyab pa khas /
ma grub na /
de chos can /
stong nyid bsgom pa'i rnam pa can yin par thal /
stong nyid mngon sum du rtogs zin goms pa lhur len gyi tshul gyis bsgom pa'i theg chen gyi rjes la mngon rtogs yin pa'i phyir /
'dod mi nus so / /
kha cig gis /
dman pa'i sbyor lam de shes sgrib gzung 'dzin gyi rnam par rtog pa bzhi spang bya'i gtso bor mi ldan par thal /
de shes sgrib gzung 'dzin gyi rnam par rtog pa bzhi spang bya'i gtso bor byas nas spong ba'i spang byar mi ldan pa'i phyir zer na ma khyab| 'dod mi nus te /
de theg dman sbyor lam pa'i spang bya'i gtso bo yin pa'i phyir /
der thal /
de bzhi po theg dman sbyor lam pas thams cad mkhyen pa thob pa la bgegs byed kyi sgrib pa'i gtso bo yin pa'i phyir /
kha cig /
nyan thos sbyor lam pa la thabs shes rdzogs par ston pa'i theg chen dge ba'i bshes gnyen yod par thal /
de'i phyi'i yongs 'dzin du gyur pa'i thabs shes rdzogs par ston pa'i theg chen dge ba'i bshes gnyen yod pa'i phyir zer na ma khyab /
'dod mi nus so / /
kha cig theg dman gyi sbyor lam chos mchog la chung ngu 'bring chen po gsum gyi dbye ba 'thad par thal /
de la skad cig snga phyi gsum gyi dbye ba 'thad pa'i phyir /
der thal /
de bya rdzogs kyi skad cig ma yin pa'i phyir zer na rtsa bar ma khyab /
'dod na /
gong du bkag zin / /
! / /
khyad par gzhan spong ba dang mi spong ba ma gtogs par 'di dag la don gyi khyad par ni 'ga' yang med do / /
zhes sogs kyi skabs su /
chos brjod pa'i sgra dang chos can brjod pa'i sgra gnyis 'gal zer na /
sgra mi rtag pa zhes brjod pa'i ngag chos can /
chos brjod pa'i sgra ma yin par thal /
chos can brjod pa'i sgra yin pa'i phyir /
der thal /
sgra la ltos te chos can brjod pa'i sgra yin pa'i phyir /
der thal /
chos can de dang gcig yin pa'i phyir /
'dod na /
chos brjod pa'i sgra yin par thal /
sgra mi rtag pa la ltos te chos brjod pa'i sgra yin pa'i phyir /
der thal /
chos can de dang gcig yin pa'i phyir /
kha cig /
gzhi gcig la ltos pa'i chos brjod pa'i sgra dang chos can brjod pa'i sgra gnyis mi 'gal zer na /
de 'gal bar thal /
sgra la ltos pa'i de gnyis 'gal ba'i phyir /
der thal /
sgra la ltos pa'i khyad par gzhan spong gi sgra dang /
khyad par gzhan mi spong ba'i sgra gnyis 'gal ba'i phyir /
der thal /
sgra'i khyad gzhi dang khyad chos gnyis 'gal ba'i phyir /
kha cig don de khyad gzhi khyad chos gnyis kyi nang nas khyad chos lta bur go bar byed pa'i mnyan bya /
don de la ltos pa'i chos brjod pa'i sgra'i mtshan nyid /
don de khyad gzhi khyad chos gnyis kyi nang nas khyad gzhi lta bur go bar byed pa'i mnyan bya /
don de la ltos pa'i chos can brjod pa'i sgra'i mtshan nyid zer na /
ri bong r+wa khyad gzhi khyad chos gnyis kyi nang nas khyad chos yin zhes brjod pa'i ngag chos can /
ri bong r+wa la ltos te chos brjod pa'i sgra yin par thal /
ri bong r+wa khyad gzhi khyad chos gnyis kyi nang nas khyad chos lta bur go bar byed pa'i ngag yin pa'i phyir /
der thal /
ri bong r+wa de de gnyis kyi nang nas khyad chos lta bur ston par byed pa'i ngag yin pa'i phyir /
der thal /
ri bong r+wa de de gnyis kyi nang nas khyad chos yin zhes ston pa'i ngag yin pa'i phyir /
'dod na /
chos brjod kyi sgra yin par thal /
'dod pa'i phyir /
'dod na /
gnyan bya don mthun yin par thal /
'dod pa'i phyir /
'dod na /
ri bong r+wa khyad chos su thal lo / /
gzhan yang /
ri bong r+wa khyad gzhi khyad chos gnyis kyi nang nas khyad gzhi yin zhes brjod pa'i ngag chos can /
ri bong r+wa la ltos te chos can brjod pa'i sgrar thal /
ri bong r+wa khyad gzhi khyad chos gnyis kyi nang nas khyad gzhi lta bur go bar byed pa'i mnyan bya yin pa'i phyir /
rtags gsal sgrub tshul gong gi des rigs 'gre /
kha cig don de yod pa gang zhig don de khyad chos lta bur go bar byed pa'i mnyan bya don mthun /
don de la ltos pa'i chos brjod pa'i sgra'i mtshan nyid /
don de yod pa gang zhig don de khyad gzhi lta bur go bar byed pa'i mnyan bya don mthun /
don de la ltos te chos can brjod pa'i sgra'i mtshan nyid zer na /
'grel pa don gsal chos can /
zag bcas nyer len gyi gzugs phung gi mi rtag pa la ltos te chos brjod pa'i sgra yin par thal /
zag bcas nyer len gyi gzugs phung gi mi rtag pa de yod pa gang zhig de khyad chos lta bur go bar byed pa'i mnyan bya don mthun yin pa'i phyir /
der thal /
de zag bcas nyer len gyi gzugs phung gi khyad chos su ston par byed pa'i mnyan bya don mthun yin pa'i @# / /
phyir| der thal /
zag bcas nyer len gyi gzugs phung gi mi rtag pa de zag bcas nyer len gyi gzugs phung gi khyad chos yin pa'i phyir /
'dod mi nus te /
de la ltos te chos can brjod pa'i sgra yin pa'i phyir /
der thal /
de yod pa gang zhig /
de khyad gzhi lta bur go bar byed pa'i mnyan bya don mthun yin pa'i phyir /
der thal /
de khyad gzhi lta bur ston par byed pa'i mnyan bya don mthun yin pa'i phyir /
der thal /
de de'i mi rtag pa'i khyad gzhir ston par byed pa'i mnyan bya don mthun yin pa'i phyir /
der thal /
zag bcas nyer len gyi gzugs phung gi mi rtag pa de kho rang gi mi rtag pa'i khyad gzhi yin pa'i phyir /
kha cig /
dmigs rnam lhag ma rnams ston pa'i gzhung tshig rnams /
dmigs rnam lhag ma rnams la ltos te chos brjod kyi sgra yin zer na /
'o na /
gzugs sogs 'du 'god gnas bral dang /
zhes pa'i gzhung 'di bden bzhi la ltos pa'i chos brjod kyi sgrar thal /
'dod pa'i phyir /
'dod na /
gzugs sogs don dam par dgag sgrub dang bral zhes brjod pa'i ngag de gzugs sogs la ltos te chos brjod kyi sgra yin par thal /
'dod pa'i phyir /
'dod na /
sgra mi rtag ces brjod pa'i ngag de sgra la ltos te chos brjod kyi sgra yin par thal lo / /
gzhan yang /
dmigs rnam lhag ma rnams ston pa'i gzhung tshig gis dmigs rnam lhag ma rnams chos can bden bzhi la brten par sgras zin la brjod par thal /
de dmigs rnam lhag ma rnams la ltos te chos brjod kyi sgra yin pa'i phyir /
khyab ste /
sgra la ltos pa'i chos brjod kyi sgra yin na sgra sgras zin la brjod pas khyab pa'i phyir /
rtags 'bud do / /
'dod na /
mi 'thad de /
rnam bshad snying po rgyan las /
'dir bden pa zhes pa'i tshig yod med la rtsod par gsal te /
zhes gsungs pa'i phyir /
de lta ma yin par des bden bzhi sgras zin la brjod na slob dpon 'phags pas drod rtse mo chung ngu'i dmigs rnam gyi skabs su bden pa rnam par bzhag pa dang ma bzhag pa gnyis mdzad pa mi 'thad par 'gyur ba'i phyir / /
! / /
gnyis pa rang gi lugs la /
sgra gnyis kyi rnam bzhag spyir bstan pa dang /
skabs 'di'i rtsod lan bye brag tu bshad pa dang gnyis /
dang po la don de khyad gzhi khyad chos gnyis kyi nang nas khyad chos lta bur go bar byed pa'i rab tu phye ba'i mnyan bya don mthun /
don de la ltos te chos brjod pa'i sgra'i mtshan nyid /
mtshan gzhi ni sgra'i mi rtag pa zhes brjod pa'i ngag sgra la ltos te chos brjod kyi sgra yin pa lta bu yin /
don de khyad gzhi khyad chos gnyis kyi nang nas khyad gzhi lta bur go bar byed pa'i rab tu phye ba'i mnyan bya don mthun /
don de la ltos te chos can brjod pa'i sgra'i mtshan nyid /
mtshan gzhi ni sgra mi rtag ces brjod pa'i ngag sgra la ltos te chos can brjod pa'i sgra yin pa lta bu yin /
khyad par gzhan spong gi sgra dang chos brjod pa'i sgra gnyis don gcig cing /
sgra'i mi rtag pa zhes brjod pa'i ngag la khyad par gzhan spong gi sgra zhes 'chad pa'i rgyu mtshan yod de /
sgra'i mi rtag ces brjod pa'i tshe mi rtag pa de sgra'i khyad par du byas nas sgra'i mi rtag pa de sgra las gzhan pa'i khyad chos yin pa blo ngor spong ba'i tshul gyis go bar byed pa'i rgyu mtshan gyis de ltar bshad pa'i phyir /
khyad par gzhan mi spong ba'i sgra dang chos can brjod pa'i sgra gnyis don gcig cing /
sgra mi rtag ces brjod pa'i ngag la khyad par gzhan mi spong ba'i sgra zhes pa'i rgyu mtshan yod de /
sgra mi rtag ces brjod pa'i tshe sgra mi rtag pa yin par go bar 'gyur gyi /
mi rtag pa de sgra las gzhan pa'i khyad chos yin pa blo ngor mi spong ba'i tshul gyis go bar byed pa'i rgyu mtshan gyis de ltar bshad pa'i phyir /
gzhi gcig la ltos pa'i chos brjod pa'i sgra dang chos can brjod pa'i sgra gnyis 'gal yang spyir de gnyis mi 'gal te /
sgra mi rtag ces brjod pa'i ngag de gnyis ka yin pa gong du bsgrub zin pa'i phyir / /
! / /
gnyis pa skabs 'di'i rtsod lan bye brag tu bshad pa la /
rtsod pa dang lan gnyis las /
dang po la /
kha cig dmigs pa mi rtag la sogs pa / /
bden pa'i rten can de yi ni /
zhes drod chung ngu'i dmigs rnam chos can bden bzhi la brten pa dngos su sgras zin la brjod nas /
dmigs rnam lhag ma rnams ston pa'i gzhung tshig gis dmigs rnam lhag ma rnams chos can bden bzhin la brten pa dngos su sgras zin la ma brjod pa de mi rigs par thal /
de ltar ma brjod na dmigs rnam lhag ma rnams chos can bden bzhi la brten pa go mi nus /
de ma go na stong nyid rtogs pa'i theg chen gyi sbyor lam drod sogs bzhi po de /
dmigs pa bden bzhi mi rtag @# / /
la sogs bcu drug la dmigs nas rnam pa bden stong spros bral du mngon sum du rtogs pa'i theg pa chen po'i mthong lam gyi nye rgyu yin pa go mi nus pa'i phyir zer na /
! /
gnyis pa lan bshad pa la /
dmigs rnam lhag ma ston pa'i gzhung tshig gis dmigs rnam lhag ma rnams chos can bden bzhi la brten pa dngos su sgras zin la ma brjod kyang dmigs rnam lhag ma rnams chos can bden bzhi la brten pa mi rtogs pa'i skyon med de /
dmigs rnam lhag ma rnams ston pa'i gzhung tshig gis bden bzhi'i khyad chos brjod pa'i sgo nas bden bzhi brjod pa gang zhig gzhi gcig la ltos pa'i chos can brjod pa'i sgra dang chos brjod pa'i sgra gnyis po de khyad par gzhan spong mi spong ma gtogs gzhi gcig po de brjod pa la khyad par med pa lta bu yin pa'i phyir /
gang zhig der thal /
gzugs sogs 'du 'god gnas bral dang /
zhes sogs kyis gzugs sogs don dam pa dgag sgrub dang bral ba'i khyad par du byas pa'i bden pa bzhi drod 'bring gi dmigs rnam sogs su bstan pa'i phyir /
dmigs rnam lhag ma ston pa'i gzhung tshig la brten nas dmigs rnam lhag ma rnams chos can bden bzhi la brten pa go bar bya ba yin te /
mi rtag la sogs bcu drug bden par med pa drod chung ngu'i dmigs pa dang /
de rtogs pa'i drod chung ngu'i ye shes de drod chung ngu'i rnam par bstan pa la brten nas /
mi rtag la sogs bcu drug bden par med pa de drod 'bring gi dmigs pa dang /
de rtogs pa'i drod chen po'i ye shes de drod chen po'i rnam par go bar bya ba yin pa'i phyir| dmigs rnam lhag ma rnams ston pa'i gzhung tshig la brten nas dmigs rnam lhag ma rnams chos can bden bzhi la brten pa go dgos kyang sgras zin la mi ston pa'i rgyu mtshan yod de /
rgyan gyi tshig sbyar sla ba la dgongs pa yin pa'i phyir / /
! / /
gsum pa rtsod pa spong pa la /
kha cig khyad par gzhan spong gi sgra dang khyad par gzhan mi spong ba'i sgra gnyis 'gal bar thal /
gzhi gcig la ltos pa'i de gnyis 'gal ba'i phyir zer na ma khyab /
'dod na /
sgra mi rtag ces brjod pa'i ngag chos can /
khyad par gzhan spong gi sgra ma yin par thal /
khyad par gzhan mi spong ba'i sgra yin pa'i phyir /
der thal /
sgra la ltos pa'i khyad par gzhan mi spong ba'i sgra yin pa'i phyir /
der thal /
sgra la ltos pa'i chos can brjod pa'i sgra yin pa'i phyir /
'dod na /
khyad par gzhan spong gi sgrar thal /
sgra'i mi rtag pa la ltos te khyad par gzhan spong gi sgra yin pa'i phyir /
der thal /
de la ltos te chos brjod pa'i sgra yin pa'i phyir /
kho na re /
byas pa byas zhes pa'i ngag chos can /
byas pa la ltos pa'i chos can brjod pa'i sgra ma yin par thal /
byas pa la ltos pa'i chos brjod pa'i sgra yin pa'i phyir /
der thal /
de byas pa byas pa'i khyad chos su brjod par byed pa'i ngag yin pa'i phyir /
der thal /
sgra mi rtag ces brjod pa'i sgra de sgra'i mi rtag pa sgra'i khyad chos su brjod par byed pa'i ngag yin pa'i phyir zer na ma khyab /
rtags sla /
rtsa bar 'dod na /
de byas pa la ltos pa'i chos can brjod pa'i sgra yin par thal /
de byas pa byas pa'i khyad gzhir brjod par byed pa'i sgra yin pa'i phyir /
der thal /
sgra mi rtag ces brjod pa'i sgra de| sgra sgra'i mi rtag pa'i khyad gzhir brjod pa'i sgra yin pa'i phyir zer na yang ma khyab /
'dod mi nus so / /
kha cig /
dmigs rnam lhag ma rnams ston pa'i gzhung tshig rnams bden bzhi la ltos pa'i chos brjod kyi sgra yin par thal /
'grel pa las /
chos brjod pas thams cad du brjod pa ni /
zhes gsungs pa'i phyir zer na skyon med de /
gzhung des bden bzhi'i khyad chos brjod pa'i sgo nas bden bzhi brjod ces pa'i don yin pa'i phyir /
kha cig dmigs rnam lhag ma rnams ston pa'i gzhung tshig rnams bden bzhi la ltos pa'i chos can brjod pa'i sgra yin par thal /
'grel pa las /
lugs las 'byung ba'i phyir ro / /
zhes dpal ldan chos kyi grags pa'i lugs las 'byung bar gsungs pa gang zhig dpal ldan chos kyi grags pas /
de spyi yan lag tu byas te /
zhes sogs rnams kyis chos brjod pa'i sgra dang chos can brjod pa'i sgra gnyis kyi rnam gzhag bstan pa'i phyir zer na skyon med de /
rigs mthun gyi dpe'i sgo nas sgrub pa'i don yin pa'i phyir / /
! / /
gzhi dang de yi gnyen po yis / /
gzung bar rtog pa rnam pa gnyis / /
zhes sogs kyi skabs su /
skabs 'dir dngos su bstan pa'i spang bya rtog pa chos can /
khyod la du ma yod de /
shes sgrib gzung 'dzin gyi rnam par rtog pa bzhi yod pa'i phyir /
@# / /
'di'i skabs su dgag bzhag spang gsum las /
dang po la kha cig yul la rtsing ba'i rnam pas 'jug pa'i rig pa la rtog pas khyab pa dang /
yul la zhib pa'i rnam pas 'jug pa'i rig pa la dpyod pas khyab pa yin zer na /
dang po la /
khyi rgan rgya bo'i rgyud kyi sngon 'dzin mig gi rnam par shes pa chos can /
der thal /
de'i phyir /
der thal /
chos can de yin pa'i phyir /
'dod mi nus te /
dbang shes yin pa'i phyir /
kha cig khams gsum gang rung gi sas bsdus pa'i sems sems byung gang rung la rtog pas khyab zer na /
'dod pa'i sas bsdus kyi mig gi rnam par shes pa chos can| der thal /
de'i phyir /
der thal /
'dod pa'i sas bsdus kyi sems yin pa'i phyir /
der thal /
'dod pa'i sas bsdus kyi rnam par shes pa yin pa'i phyir /
der thal /
chos can de yin pa'i phyir /
'dod mi nus te /
dbang shes yin pa'i phyir /
kha cig skabs 'dir dngos su bstan pa'i shes sgrib gzung rtog dang 'dzin rtog gnyis kyi khyad par de /
gzung ba la dmigs pa'i rtog pa la skabs 'dir dngos su bstan pa'i shes sgrib gzung rtog dang /
'dzin pa la dmigs pa'i rtog pa la skabs 'dir dngos su bstan pa'i shes sgrib 'dzin rtog tu byed pa yin zer na /
'o na /
gzung ba la dmigs nas longs spyad byar bden par mi 'dzin zhing spyir de bden par 'dzin pa'i bden 'dzin chos can /
skabs 'dir dngos su bstan pa'i shes sgrib gzung rtog yin par thal /
gzung ba la dmigs pa'i rtog pa yin pa'i phyir /
der thal /
chos can de yin pa'i phyir /
'dod na /
de chos can /
rang gi dmigs yul du gyur pa'i gzung ba'i chos la dmigs nas longs spyad byar bden par 'dzin pa'i bden 'dzin yin par thal /
'dod pa'i phyir /
'dod mi nus te /
chos can de yin pa'i phyir /
gzhan yang /
'dzin pa la dmigs nas longs spyod pa por bden par mi 'dzin cing /
spyir de bden par 'dzin pa'i bden 'dzin chos can /
skabs 'dir dngos su bstan pa'i shes sgrib 'dzin rtog yin par thal /
'dzin pa la dmigs pa'i rtog pa yin pa'i phyir /
der thal /
chos can de yin pa'i phyir /
'dod na /
rang gi dmigs yul du gyur pa'i 'dzin pa'i chos la dmigs nas longs spyod pa por bden par 'dzin pa'i bden 'dzin yin par thal /
'dod pa'i phyir /
'dod mi nus te /
chos can de yin pa'i phyir /
kha cig skabs 'dir bstan pa'i rtog pa la spang byas khyab zer na shes sgrib rnam byang gzung rtog gi dmigs yul du gyur pa'i mthong lam du gyur pa'i rtog pa chos can /
der thal /
de'i phyir /
der thal /
chos can de'i phyir /
der thal /
de yod pa'i phyir /
der thal /
shes sgrib rnam byang gzung rtog gi dmigs yul du gyur pa'i mthong lam yod pa'i phyir /
'dod mi nus te /
blang bya yin pa'i phyir /
kha cig skabs 'dir bstan spang bya rtog pa yin na /
shes sgrib yin pas khyab zer na /
gang zag gi bdag 'dzin chos can /
der thal /
de'i phyir /
der thal /
skabs 'dir bstan pa gang zhig spang bya rtog pa yin pa'i phyir /
dang po der thal /
gang zag gi bdag 'dzin dang dmigs pa gcig la dmigs nas rnam pa 'dzin stangs dngos 'gal du zhugs pa'i theg chen gyi sbyor lam de /
dmigs pa dang ni rnam pa dang /
zhes pa'i skabs nas bstan pa'i theg chen gyi sbyor lam yin pa'i phyir /
der thal /
theg chen gyi sbyor lam de rnam pa gzhan gyi sgo nas kyang ? dmigs pa bden bzhi la dmigs par gsungs pa'i phyir /
'dod na /
mi 'thad par thal /
nyon sgrib yin pa'i phyir /
der thal /
bdag 'dzin yin pa'i phyir /
kha cig skabs 'dir bstan pa'i shes sgrib gzung rtog yin na /
gang zag gi bdag 'dzin yin pas khyab zer na /
gzugs phyi rol don 'dzin gyi rtog pa chos can /
der thal /
de'i phyir /
der thal /
de dang dmigs pa gcig la dmigs nas rnam pa 'dzin stangs dngos 'gal du zhugs pa'i theg chen gyi sbyor lam de /
dmigs pa dang ni rnam pa dang /
zhes pa'i skabs nas bstan pa'i theg chen gyi sbyor lam yin pa'i phyir /
'dod mi nus te /
chos can de yin pa'i phyir /
kha cig /
gzung rtog dang 'dzin rtog gang rung la spang bya rtog pas khyab zer na /
gzung ba 'dzin pa'i rtog pa chos can /
spang bya rtog pa yin par thal /
de gang rung yin pa'i phyir /
der thal /
gzung rtog yin pa'i phyir /
der thal /
sgrub pa 'dzin pa'i rtog pa sgrub rtog dang dgag pa 'dzin pa'i rtog pa dgag rtog yin pa'i phyir /
'dod mi nus te /
'dzin stangs don mthun yin pa'i phyir /
ma grub na /
gzung @# / /
ba chos can /
khyod 'dzin rtog pa 'dzin stangs don mthun yin par thal /
khyod gzhi grub pa'i phyir /
kha cig /
rtog pa kun btags yin na /
spang bya rtog pa yin pas khyab zer na /
byang sems tshogs lam pa'i rgyud kyi myu gu bden stong sgyu ma lta bur rtogs pa'i rtog pa chos can| der thal /
de'i phyir /
rtags gsal chos can gyis sgrub /
kha cig /
skabs 'dir bstan spang bya rtog pa yin na /
rtog pa kun btags yin pas khyab zer na /
shes sgrib gzung rtog lhan skyes chos can /
der thal /
de'i phyir /
der thal /
skabs 'dir bstan pa'i spang bya rtog pa'i sa bon skabs lnga par mthong lam rtse sbyor dang sgom lam rtse sbyor gyi skabs su spong tshul rgyas par bshad pa'i phyir /
'dod mi nus te /
rtog pa lhan skyes yin pa'i phyir /
kha cig gzung ba'i chos la dmigs nas longs spyod byar bden par 'dzin pa'i bden 'dzin skabs 'dir bstan pa'i shes sgrib gzung rtog gi mtshan nyid zer na /
gzugs phyi rol don 'dzin gyi rtog pa chos can /
mtshan nyid der thal /
mtshon bya de'i phyir /
rtags gsal sla /
kha cig de 'dra ba de skabs 'dir dngos bstan bstan bya'i gtso bor gyur pa'i shes sgrib gzung rtog gi mtshan nyid zer na /
zag bcas nyer len gyi gzugs phung la dmigs nas longs spyod byar bden par zhen pa'i rab tu phye ba'i bden 'dzin chos can /
mtshan nyid der thal /
mtshon bya de'i phyir /
der thal /
rang gi dmigs yul du gyur pa'i gzung ba'i chos la dmigs nas longs spyod byar bden par zhen pa'i rab tu phye ba'i bden 'dzin yin pa'i phyir /
der thal /
chos can de dang gcig yin pa'i phyir /
'dod na /
zag bcas nyer len gyi gzugs phung 'dzin pa'i rtog pa de gzung ba 'dzin pa'i rtog pa yin par thal /
'dod pa'i phyir /
'dod mi nus te /
sgra rtog yul la sel 'jug yin pa'i phyir /
kha cig rang gi dmigs yul du gyur ba'i gzung pa'i chos la dmigs nas longs spyod byar bden par 'dzin pa'i bden 'dzin /
skabs 'dir dngos bstan bstan bya'i gtso bor gyur pa'i shes sgrib gzung rtog gi mtshan nyid zer ba dang /
shes sgrib gzung rtog dang 'dzin rtog gnyis 'gal zer na /
ma rig pa la dmigs nas longs spyad bya spyod byed gnyis kar bden par 'dzin pa'i bden 'dzin chos can /
mtshon bya der thal /
mtshan nyid de'i phyir /
der thal /
rang gi dmigs yul du gyur pa'i ma rig pa la dmigs nas longs spyod byar bden par 'dzin pa'i bden 'dzin yin pa'i phyir /
der thal /
chos can de yin pa'i phyir /
'dod mi nus te /
shes sgrib 'dzin rtog yin pa'i phyir /
der thal /
rang gi dmigs yul du gyur pa'i 'dzin pa'i chos la dmigs nas longs spyod pa por bden par 'dzin pa'i bden 'dzin yin pa'i phyir /
khyab pa khas /
der thal /
rang gi dmigs yul du gyur pa'i ma rig pa la dmigs nas longs spyod pa por bden par 'dzin pa'i bden 'dzin yin pa'i phyir /
der thal /
chos can de yin pa'i phyir /
der thal /
de yod pa'i phyir /
der thal /
ma rig pa longs spyad bya spyod byed gnyis ka yin pa'i phyir /
ma grub na /
ma rig pa chos can /
khyod longs spyad bya spyod byed gnyis ka yin par thal| khyod shes pa yin pa'i phyir /
kha cig kun nas nyon mongs kyi chos la dmigs nas longs spyod byar bden par 'dzin pa'i bden 'dzin /
skabs 'dir dngos su bstan pa'i shes sgrib nyon mongs gzung rtog gi mtshan nyid zer na /
ma rig pa la dmigs nas longs spyad byar bden par 'dzin pa'i bden 'dzin chos can /
mtshan nyid der thal /
mtshon bya de'i phyir /
der thal /
rang gi dmigs yul du gyur pa'i nyon mongs phyogs kyi chos la dmigs nas longs spyod byar bden par zhen pa'i rab tu phye ba'i bden 'dzin yin pa'i phyir /
der thal /
chos can de dang gcig yin pa'i phyir /
'dod na| ma rig pa 'dzin pa'i rtog pa de /
kun nas nyon mongs kyi chos 'dzin pa'i rtog par thal /
'dod pa'i phyir /
'dod mi nus te /
sgra rtog yul la sel 'jug yin pa'i phyir /
kha cig /
rang gi dmigs yul du gyur pa'i kun nas nyon mongs kyi chos la dmigs nas longs spyod byar bden par 'dzin pa'i bden 'dzin skabs 'dir dngos su bstan pa'i shes sgrib nyon mongs gzung rtog gi mtshan nyid zer na /
nyan thos dgra bcom pa'i rgyud kyi zas bcas nyer len gyi gzugs phung la dmigs nas longs spyod byar bden par 'dzin pa'i bden 'dzin chos can /
mtshan nyid der thal /
mtshon bya @# / /
de'i phyir /
der thal /
rang gi dmigs yul du gyur pa'i nyon mongs phyogs kyi chos la dmigs nas longs spyod byar bden par zhen pa'i rab tu phye ba'i bden 'dzin yin pa'i phyir /
der thal /
chos can de dang gcig yin pa'i phyir /
khyab ste /
de'i rgyud kyi zag bcas nyer len gyi gzugs phung de nyon mongs phyogs kyi chos yin pa'i phyir /
ma grub na /
de chos can /
nyon mongs phyogs kyi chos yin par thal /
sdug bsngal bden pa yin pa'i phyir /
der thal /
chos can de yin pa'i phyir /
'dod na /
de'i rgyud kyi zag bcas nyer len gyi gzugs phung de kun nas nyon mongs kyi chos yin par thal /
'dod pa'i phyir /
'dod na /
de'i rgyud la nyon mongs yod par thal /
'dod pa'i phyir /
'dod mi nus so /
kha cig shes sgrib nyon mongs gzung rtog dang rnam byang gzung rtog gnyis 'gal lo zer na /
byang sems tshogs lam pa'i rgyud kyi rgyu snyoms 'jug gi bsam gtan gyi dngos gzhi la dmigs nas longs spyad byar bden par 'dzin pa'i bden 'dzin chos can /
shes sgrib nyon mongs gzung rtog ma yin par thal /
shes sgrib rnam byang gzung rtog yin ba'i phyir /
der thal /
rang gi dmigs yul du gyur pa'i rnam byang phyogs kyi chos la dmigs nas longs spyod byar bden par 'dzin pa'i bden 'dzin yin pa'i phyir /
der thal /
chos can de dang gcig yin pa'i phyir /
khyab ste /
de'i dmigs yul du gyur pa'i rgyu snyoms 'jug gi bsam gtan gyi dngos gzhi de rnam byang phyogs kyi chos yin pa'i phyir /
ma grub na /
de chos can /
khyod rnam byang phyogs kyi chos yin par thal /
bsam gtan gyi dngos gzhi yin pa'i phyir /
'dod mi nus te /
shes sgrib nyon mongs gzung rtog yin pa'i phyir /
der thal /
rang gi dmigs yul du gyur pa'i nyon mongs phyogs kyi chos la dmigs nas longs spyad byar bden par 'dzin pa'i bden 'dzin yin pa'i phyir /
der thal /
chos can de dang gcig yin pa'i phyir /
khyab ste /
de'i dmigs yul du gyur pa'i rgyu snyoms 'jug gi bsam gtan gyi dngos gzhi de nyon mongs phyogs kyi chos yin pa'i phyir /
der thal /
de kun 'byung bden pa yin pa'i phyir /
der thal /
chos can de yin pa'i phyir /
gzhan yang /
kun byang gnyis ka la dmigs nas longs spyad byar bden par 'dzin pa'i bden 'dzin chos can /
shes sgrib nyon mongs gzung rtog ma yin par thal /
shes sgrib rnam byang gzung rtog yin pa'i phyir /
der thal /
rang gi dmigs yul du gyur pa'i rnam byang phyogs kyi chos la dmigs nas longs spyod byar bden par 'dzin pa'i bden 'dzin yin pa'i phyir /
der thal /
chos can de yin pa'i phyir /
khyab ste /
slob dpon 'phags pa grol sdes gzhi dang zhes pa'i skabs nas dngos su bstan pa'i shes sgrib nyon mongs gzung rtog de kun byang gnyis ka'i chos la dmigs nas longs spyod pa por bden par 'dzin pa'i bden 'dzin yin par khas blangs pa la /
slob dpon seng ge bzang pos gzhi dang zhes pa'i skabs nas dngos bstan gyi shes sgrib nyon mongs gzung rtog de'i dmigs yul du gyur pa'i rnam byang phyogs kyi chos yod pa bkag pa yin gyi /
spyir shes sgrib nyon mongs gzung rtog gi dmigs yul du gyur pa'i rnam byang phyogs kyi chos yod pa la dgag pa ma mdzad pa'i phyir /
'dod mi nus te /
shes sgrib nyon mongs gzung rtog yin pa'i phyir /
ma grub na /
sgrub tshul rigs 'gre /
kha cig de med zer na /
de yod par thal /
kun byang ? gnyis ka longs spyod bya yin pa gang zhig de gnyis bden par 'dzin pa'i bden 'dzin yod pa'i phyir /
dang po der thal /
de gnyis gzhi grub pa'i phyir /
phyi ma der thal /
srid zhi bden par 'dzin pa'i bden 'dzin yod pa'i phyir /
der thal /
srid zhi bden med du rtogs pa'i ye shes dang srid zhi bden par 'dzin pa'i bden 'dzin gnyis dmigs pa gcig la dmigs nas rnam pa 'dzin stangs dngos 'gal du zhugs pa'i blo yin pa'i phyir /
ma grub na /
srid zhi gnyis chos can /
khyod bden med du rtogs pa'i ye shes dang khyod bden par 'dzin pa'i bden 'dzin gnyis dmigs pa gcig la dmigs nas rnam pa 'dzin stangs dngos 'gal du zhugs pa'i blo yin par thal /
khyod gzhi grub pa'i phyir /
kha cig slob dpon 'phags pa grol sdes gzhi dang zhes pa'i skabs nas dngos bstan gyi gzung rtog dang po la /
de yi gnyen po yis zhes pa'i skabs nas dngos bstan gyi gzung rtog gnyis pa yin pas khyab /
de yi gnyen po yis zhes pa'i skabs nas dngos bstan gyi gzung rtog gnyis pa la rnam byang gzung rtog kho na @# / /
yin pas khyab /
nyon mongs gzung rtog la rnam byang gzung rtog gis khyab par bzhed pas 'gal ba yin zer na /
de mi 'thad par thal /
de sgrib gnyis kun btags spangs pa'i gang zag yin pa gang zhig /
sgrib gnyis kun btags spangs pa'i gang zag rags pa'i gnas de lta bu la 'khrul pa mi srid pa'i phyir /
dang po der thal /
de theg chen mthong lam rnam grol lam thob myong yin pa'i phyir /
der thal /
de theg chen 'phags pa yin pa'i phyir /
kha cig ma khyab zer /
rtags der thal /
de 'phags pa yin pa'i phyir /
der thal /
'grel pa las /
'phags pa'i khongs su gtogs pa yi / /
zhes gsungs pa'i phyir /
ma khyab mtshams la /
nyi khri snang ba de 'phags pa grol sdes mdzad pa'i bstan bcos ma yin par thal /
de theg chen mthong lam bar chad med lam pa yin pa gang zhig theg chen mthong lam bar chad med lam nyam par bzhag bzhin du nyi khri snang ba rtsom mi nus pa'i phyir /
phyi ma der thal /
slob lam na mnyam rjes ngo bo gcig tu ma grub pa'i phyir /
dang po der thal /
de theg chen 'phags pa yin pa gang zhig de theg chen mthong lam rnam grol lam thob ma myong ba'i gang zag yin pa'i phyir /
'khor gsum /
rtsa bar 'dod na /
de mdzad pa po med par thal lo /
kha cig slob dpon 'phags pa grol sde des gzhi dang zhes pa'i skabs nas dngos bstan gyi shes sgrib nyon mongs gzung rtog dang /
de yi gnyen po yis zhes pa'i skabs nas dngos bstan gyi shes sgrib rnam byang gzung rtog gnyis mi 'gal bar bzhed pa yin zer na /
de mi 'thad par thal /
des de gnyis 'gal bar bzhed pa'i phyir /
der thal /
gzhi dang zhes pa'i skabs nas dngos bstan gyi shes sgrib nyon mongs gzung rtog de kun byang gnyis ka'i chos la dmigs pa dang /
de yi gnyen po yis zhes pa'i skabs nas dngos bstan gyi shes sgrib rnam byang gzung rtog de rnam byang phyogs kyi chos kho na la dmigs pas khyab par bzhed pa'i phyir /
der thal /
nyi khri snang ba las /
gnyis pa kho na yin gyi dang po ma yin pa ni gzung ba'i rnam par rtog pa gnyis pa rnam par byang ba tsam la brten pa bzhin no / /
zhes gsungs pa'i phyir /
kha cig slob dpon 'phags pas shes sgrib nyon mongs gzung rtog dang rnam byang gzung rtog gnyis 'gal bar bzhed pa yin zer na /
de mi 'thad par thal /
de gnyis mi 'gal bar bzhed pa'i phyir /
der thal /
gzhi dang zhes pa'i skabs nas dngos bstan gyi shes sgrib nyon mongs gzung rtog de /
gzung rtog gnyis pa rnam byang gzung rtog tu bzhed pa'i phyir /
der thal /
de la gzung rtog gnyis pa rnam byang gzung rtog gis khyab par bzhed pa'i phyir /
der thal /
nyi khri snang ba las /
gzung ba'i rnam par rtog pa dang po gang yin pa de ni gnyis pa'ang yin no / /
zhes gsungs pa'i phyir /
kha cig nyan thos kyi lam 'bras la dmigs nas byang sems lam gyi ldog byar bden par 'dzin pa'i bden 'dzin de shes sgrib gzung rtog ma yin zer na /
de mi 'thad par thal /
de shes sgrib rnam byang gzung rtog yin pa'i phyir /
ma grub na /
de chos can /
shes sgrib rnam byang gzung rtog yin par thal /
rang gi dmigs yul du gyur pa'i rnam byang phyogs kyi chos la dmigs nas longs spyod byar bden par 'dzin pa'i bden 'dzin yin pa'i phyir /
der thal /
rang gi dmigs yul du gyur pa'i rnam byang phyogs kyi chos la dmigs nas yul du bden par zhen pa'i bden 'dzin yin pa'i phyir /
der thal /
rang gi dmigs yul du gyur pa'i rnam byang phyogs kyi chos la dmigs nas byang sems lam gyi ldog bya'i yul du bden par zhen pa'i bden 'dzin yin pa'i phyir /
der thal /
chos can de dang gcig yin pa'i phyir /
gzhan yang /
de shes sgrib gzung rtog yin par thal /
de shes sgrib ldog pa gzung rtog yin pa'i phyir /
der thal shes sgrib ldog pa gzung rtog yod pa gang zhig shes sgrib ldog pa gzung rtog gi dmigs yul yin na ldog bya'i chos yin pas ma khyab pa'i phyir /
der thal /
mi mthun phyogs kyi gzhi shes yin na mi mthun phyogs yin mi dgos pa'i phyir /
rtsa rtags dang po der thal /
shes sgrib 'jug pa gzung rtog yod pa'i phyir /
der thal /
skabs lnga pa'i skabs nas bstan pa'i shes sgrib gzung 'dzin gyi rnam par rtog pa bzhi yod pa'i phyir /
kha cig skabs 'dir dngos su bstan pa'i shes sgrib gzung rtog dang 'dzin rtog gnyis po de 'dzin stangs mi mthun pa'i sgo nas 'jog pa yin zer na /
'o na /
theg chen @# / /
mthong lam bar chad med lam gcig nyid la 'dzin stangs mi mthun pa du ma yod par thal /
skabs 'dir dngos su bstan pa'i shes sgrib 'dzin rtog gzung rtog gnyis dang theg chen mthong lam par chad med lam gnyis dmigs pa gcig la dmigs nas rnam pa 'dzin stangs dngos 'gal du zhugs pa'i blo yin pa gang zhig khyod kyi dam bca' 'thad pa'i phyir /
'dod mi nus te /
theg chen mthong lam bar chad med lam yin na gnyis snang nub pa'i sgo nas chos thams cad bden med du rtse gcig tu rtogs pas khyab pa'i phyir /
rtags 'bud /
kha cig bum pa mi rtag par bden par 'dzin pa'i bden 'dzin des bum pa mi rtag par zhen pa yin zer na /
'o na /
des bum pa mi rtag par 'dzin par thal /
dam bca' 'thad pa'i phyir /
'dod na /
bum pa bden med du bden par 'dzin pa'i bden 'dzin des /
bum pa bden med du 'dzin par thal /
'dod pa'i phyir /
'dod na /
de chos can /
khyod kyis bum pa bden med du mi 'dzin par thal /
khyod bden 'dzin yin pa'i phyir /
kha cig skabs 'dir bstan pa'i spang bya rtog pa la dgag rtog gis khyab zer ba dang /
kha cig de la sgrub rtog gis khyab zer na /
dang po la /
theg chen gyi mthong lam la dmigs nas longs spyad byar bden par 'dzin pa'i bden 'dzin chos can /
der thal /
de'i phyir /
der thal /
skabs 'dir bstan pa'i shes sgrib gzung rtog yin pa'i phyir /
der thal /
shes sgrib gzung rtog gi dmigs yul du gyur pa'i theg chen gyi mthong lam gcig yod pa'i phyir /
der thal /
shes sgrib gzung rtog de la dmigs yul gyi sgo nas dbye ba dgu yod pa'i phyir /
'dod na /
theg chen gyi mthong lam dgag par thal lo /
phyi ma la /
stong nyid bden par 'dzin pa'i bden 'dzin chos can /
der thal /
de'i phyir /
der thal /
chos can de yin pa'i phyir /
'dod na /
stong nyid sgrub pa yin par thal /
'dod pa'i phyir /
'dod mi nus so / /
kha cig skabs 'dir dngos su bstan pa'i shes sgrib gzung rtog dang 'dzin rtog gnyis po de la yul gyi sgo nas dbye ba dgu yod zer na /
de gnyis kyi yul yod par thal /
dam bca' 'thad pa'i phyir /
'dod na /
de gnyis kyi zhen yul yod par thal /
'dod pa'i phyir /
'dod mi nus te /
de gnyis rang gi zhen yul la 'khrul ba'i log shes yin pa'i phyir / /
! / /
gnyis pa rang gi lugs la /
rang gi dmigs yul du gyur pa'i chos can ched grub pa la dmigs nas bden par 'dzin pa'i bden 'dzin /
skabs 'dir dngos su bstan pa'i spang bya rtog pa'i mtshan nyid /
de la der gyur pa'i shes sgrib gzung 'dzin gyi rnam par rtog pa bzhi yod /
rang gi dmigs yul du gyur pa'i gzung ba'i chos la dmigs nas longs spyod byar bden par zhen pa'i bden 'dzin skabs 'dir dngos su bstan pa'i shes sgrib gzung rtog gi mtshan nyid /
de la der gyur pa'i nyon mongs gzung rtog dang rnam byang gzung rtog gnyis yod /
rang gi dmigs yul du gyur pa'i nyon mongs phyogs kyi chos la dmigs nas longs spyod byar bden par zhen pa'i bden 'dzin /
skabs 'dir dngos su bstan pa'i shes sgrib nyon mongs gzung rtog gi mtshan nyid /
rang gi dmigs yul du gyur pa'i rnam byang phyogs kyi chos la dmigs nas longs spyod byar bden par zhen pa'i bden 'dzin /
skabs 'dir dngos su bstan pa'i shes sgrib rnam byang gzung rtog gi mtshan nyid /
de gnyis ka la dmigs yul gyi sgo nas phye ba dgu dgu yod /
skabs 'dir dngos su bstan pa'i spang bya rtog pa de la shes sgrib gzung 'dzin gyi rnam par rtog pa bzhir grangs nges pa'i rgyu mtshan yod de /
de'i dmigs yul la gzung 'dzin gyi chos rnam pa bzhir grangs nges pa'i phyir /
go rim de ltar ston pa'i rgyu mtshan yod de /
yul yul can gyi go rim dang mthun par bstan pa'i phyir /
'grel pa che chung gnyis dang nyi khri snang ba de dag gis gzhi dang de'i gnyen po yis /
zhes pa'i don 'chad tshul gyi khyad par yod de /
nyi khri snang ba'i lugs la gzhi dang zhes pa'i skabs nas dngos bstan gyi shes sgrib nyon mongs gzung rtog la kun byang gnyis ka'i chos la dmigs pas khyab pa dang /
de yi gnyen po yis /
zhes pa'i skabs nas dngos bstan gyi shes sgrib rnam byang gzung rtog la rnam byang phyogs kyi chos kho na la dmigs pas khyab par bzhed /
'grel pa che chung gnyis kyi lugs la /
gzhi dang zhes pa'i skabs nas dngos bstan gyi shes sgrib nyon mongs gzung rtog la nyon mongs phyogs kyi chos kho na la dmigs pas khyab pa dang /
de'i gnyen po yis zhes pa'i skabs nas dngos@# / /
bstan gyi shes sgrib rnam byang gzung rtog la rnam byang phyogs kyi chos kho na la dmigs pas khyab par bzhed /
de gnyis kas shes sgrib nyon mongs gzung rtog yin zhing rnam byang gzung rtog ma yin pa dang /
shes sgrib rnam byang gzung rtog yin zhing nyon mongs gzung rtog ma yin pa dang /
de gnyis ka yin pa dang gnyis ka ma yin pa'i mu bzhir bzhed pa'i phyir /
mdor bsdu na 'grel pa che chung gnyis dang /
nyi khri snang ba gnyis gzhi dang zhes pa'i dngos bstan gyi shes sgrib gzung rtog dang po dang de'i gnyen po yis zhes pa'i dngos bstan gyi gzung rtog gnyis pa gnyis 'gal bar bzhed par mtshungs kyang /
de gnyis la bzhed tshul mi 'dra ba'i khyad par yod de /
gzhi dang zhes pa'i dngos bstan gyi shes sgrib nyon mongs gzung rtog gi dmigs yul du gyur pa'i rnam byang phyogs kyi chos yod med la rtsod pa yin pa'i phyir / /
! / /
gsum pa rtsod pa spong ba la /
kha cig yul la rtsing ba'i rnam pas 'jug pa'i rig pa la rtog pas khyab pa dang yul la zhib pa'i rnam pas 'jug pa'i rig pa la dpyod pas khyab par thal /
mdzod las /
rtog dang dpyod pa rtsing zhib nyid / /
ces gsungs pa'i phyir zer na /
skyon med de /
yul la rtsing ba'i rnam pas 'jug pa'i rig pa la rtog pa'i ming gis bstan pa tsam yin pa'i phyir /
de ltar ma yin na 'phags lam yan lag brgyad kyi nang tshan du gyur pa'i yang dag pa'i rtog pa la rtog pas khyab par thal /
yul la rtsing ba'i rnam pas 'jug pa'i dbang du byas pa'i rtog pa la rtog pas khyab pa'i phyir /
'dod na /
'og tu 'gog par byed /
kha cig skabs 'dir dngos su bstan pa'i shes sgrib gzung rtog 'dzin rtog gnyis po de 'jog tshul gcig med par thal /
de gnyis 'dzin stangs mi mthun pa'i sgo nas kyang mi 'jog dmigs yul gyi sgo nas kyang mi 'jog pa'i phyir zer na /
skyon med de /
de gnyis gzung 'dzin gyi chos la dmigs par 'jog tshul gyi sgo nas 'jog pa'i phyir /
der thal /
shes sgrib gzung rtog de rang gi dmigs yul du gyur pa'i gzung ba'i chos la dmigs nas longs spyod byar bden par 'dzin pa'i bden 'dzin dang /
shes sgrib 'dzin rtog de rang gi dmigs yul du gyur pa'i 'dzin pa'i chos la dmigs nas longs spyod pa por bden par 'dzin pa'i bden 'dzin yin pa'i phyir /
der thal /
rtsa bar /
gzung bar rtog pa rnam pa gnyis /
zhes pa dang /
'grel par /
'dzin par rnam par rtog pa zhes gsungs pa'i phyir /
kha cig ka bum gnyis ka 'dzin pa'i rtog pa de bum 'dzin rtog pa dang /
ka 'dzin rtog pa gnyis ka yin par thal /
kun byang gnyis ka la dmigs nas longs spyod byar bden par 'dzin pa'i bden 'dzin des kun byang gnyis ka la dmigs pa'i phyir zer na ma khyab /
'dod mi nus te /
sgra rtog yul la sel 'jug yin pa'i phyir zer na /
'o na gsal ba khyod rang gi der thal /
kun byang gnyis ka bden med du rtogs pa'i dman lam sngon du ma song ba'i theg chen gyi sbyor lam de kun byang gnyis ka la dmigs pa'i rtog pa yin pa'i phyir /
'khor gsum /
gal te ma grub na /
der thal /
des kun byang gnyis ka la dmigs pa'i phyir /
der thal /
theg chen mthong lam bar chad med lam gyis de gnyis ka la dmigs pa'i phyir /
der thal /
des chos thams cad la dmigs pa'i phyir /
der thal /
dmigs pa chos rnams thams cad de /
zhes gsungs pa'i phyir /
'dod mi nus so / /
kha cig dgag sgrub gnyis ka la dmigs nas longs spyod byar bden par 'dzin pa'i bden 'dzin de /
dgag rtog dang sgrub rtog gnyis ka yin par thal /
des dgag sgrub gnyis ka la dmigs pa'i phyir zer na ma khyab /
'dod mi nus te /
de gnyis 'gal ba'i phyir zer na /
dgag pa yang bden med du rtogs /
sgrub pa yang bden med du rtogs pa'i rjes dpag tshad ma de /
dgag rtog dang sgrub rtog gnyis ka yin par thal /
des dgag sgrub gnyis ka la dmigs pa'i phyir /
'khor gsum /
gal te 'dod na /
de 'dra ba'i rjes dpag tshad ma chos can /
rang yul la sgrub pa'i rnam pa shar nas 'dzin pa'i zhen rig yin par thal /
sgrub rtog yin pa'i phyir /
'dod mi nus te /
des sgrub pa'i rnam par shar nas bzung ba'i chos med pa'i phyir /
kha cig bum pa rtag mi rtag gnyis kar 'dzin pa'i rtog pa de bum pa mi rtag par 'dzin pa'i rtog pa dang /
bum pa rtag par 'dzin pa'i rtog pa gnyis ka yin par thal /
ma rig pa la dmigs nas longs spyad bya spyod byed gnyis kar bden par 'dzin pa'i @# / /
bden 'dzin de /
ma rig pa la dmigs nas longs spyad byar bden par 'dzin pa'i bden 'dzin dang /
ma rig pa la dmigs nas longs spyod pa por bden par 'dzin pa'i bden 'dzin gnyis ka yin pa'i phyir zer na /
ma khyab /
'dod na /
de chos can /
bum pa rtag par 'dzin pa'i rtog pa ma yin par thal /
bum pa rtag par 'dzin pa'i rtog pa dang dmigs pa gcig la dmigs nas rnam pa 'dzin stangs dngos 'gal du zhugs pa'i blo yin pa'i phyir /
der thal /
bum pa mi rtag par 'dzin pa'i rtog pa yin pa'i phyir zer na /
bum pa rtag mi rtag gnyis kar 'dzin pa'i shes pa yin pa yod par thal /
ma rig pa la dmigs nas longs spyad bya spyod byed gnyis kar 'dzin pa'i shes pa yin pa yod pa'i phyir /
'khor gsum /
gal te ma grub na /
der thal /
ma rig pa longs spyad bya spyod byed gnyis kar 'dzin pa'i shes pa lhan skyes gcig yod pa'i phyir /
der thal /
de longs spyad bya spyod byed gnyis ka yin par rtogs pa'i gang zag gcig yod pa'i phyir /
der thal /
de longs spyad bya spyod byed gnyis ka yin pa'i phyir /
ma khyab na /
'khor gsum /
kho na re /
bum pa rtag mi rtag gnyis kar 'dzin pa'i shes pa yin pa yod par thal /
bdag dang 'jig rten rtag mi rtag gnyis kar lta ba'i lung ma bstan gyi lta ngan yod pa'i phyir /
der thal /
sngon gyi mtha' la brten pa'i lung ma bstan gyi lta ngan bzhi yod pa'i phyir zer na /
ma khyab /
de'i don 'og tu 'chad do / /
'dod na /
bkag zin /
kha cig ma rig pa la dmigs nas longs spyad byar bden par 'dzin pa'i bden 'dzin de /
ma rig pa la dmigs nas longs sbyod pa por bden par 'dzin pa'i bden 'dzin yin par thal /
ma rig pa longs spyod pa por bden par grub pa de ma rig pa la dmigs nas longs spyad byar bden par 'dzin pa'i bden 'dzin gyi zhen yul yin pa'i phyir /
der thal /
de ma rig pa la dmigs nas longs spyad bya spyod byed gnyis kar bden par 'dzin pa'i bden 'dzin gyi zhen yul yin pa'i phyir zer na re zhig ma khyab /
der thal /
ma rig pa la dmigs nas longs spyad bya spyod byed gnyis kar bden par 'dzin pa'i bden 'dzin de /
ma rig pa la dmigs nas longs spyad byar bden par 'dzin pa'i bden 'dzin yang yin /
longs spyod pa por bden par 'dzin pa'i bden 'dzin yang yin pa'i phyir /
rtsa bar 'dod na /
ma rig pa la dmigs nas longs spyad byar bden par 'dzin pa'i bden 'dzin yin na /
ma rig pa la dmigs nas longs spyod pa por bden par 'dzin pa'i bden 'dzin yin dgos par thal /
'dod pa'i phyir /
'dod mi nus te /
de gnyis so sor smos pa la dgos pa yod pa'i phyir /
kha cig slob dpon 'phags pa grol sdes gzhi dang zhes pa'i skabs nas dngos bstan gyi shes sgrib gzung rtog de shes sgrib rnam byang gzung rtog dang /
shes sgrib rnam byang gzung rtog de shes sgrib nyon mongs gzung rtog dang rnam byang gzung rtog gnyis ka'i gzhi mthun dang /
shes sgrib rnam byang gzung rtog la rnam byang phyogs kyi chos kho na la dmigs pas khyab par bzhed par thal /
nyi khri snang ba las /
dper na /
gzung ba'i rnam par rtog pa dang por gyur pa dngos po thams cad pa bzhin no / /
zhes dang /
gnyis pa kho nar 'gyur gyi zhes sogs dang /
gzung ba'i rnam par rtog pa dang po gang yin pa zhes sogs gsungs pa'i phyir zer na skyon med de /
de dag gi don sngar bshad zin pa ltar yin pa'i phyir /
kha cig slob dpon 'phags pa grol sdes gzhi dang zhes pa'i skabs nas dngos bstan gyi shes sgrib nyon mongs gzung rtog dang /
de yi gnyen po yis zhes pa'i skabs nas dngos bstan gyi shes sgrib rnam byang gzung rtog gnyis mi 'gal bar bzhed par thal /
nyi khri snang ba las /
gzung ba'i rnam par rtog pa dang po gang yin pa zhes sogs gsungs pa'i phyir zer na skyon med de /
de'i don ni /
gzhi dang zhes pa'i skabs nas dngos bstan gyi shes sgrib nyon mongs gzung rtog la /
gzung rtog gnyis pa rnam byang gzung rtog gis khyab ces pa'i don yin pa'i phyir /
kha cig /
gzhi dang zhes pa'i skabs nas dngos bstan gyi shes sgrib nyon mongs gzung rtog gi dmigs yul du gyur pa'i rnam byang phyogs kyi chos med par thal /
de'i gnyen po yis zhes pa'i skabs nas dngos bstan gyi shes sgrib rnam byang gzung rtog gi dmigs yul rnams /
gzhi dang zhes pa'i skabs nas dngos bstan gyi shes sgrib nyon mongs gzung rtog gi dmigs yul gyi gnyen po'i phyogs yin pa'i phyir /
der thal /
de yi gnyen @# / /
po yis /
zhes gsungs pa'i phyir /
de la skyon 'phen pa la /
kha cig gzhi dang zhes pa'i skabs nas dngos bstan gyi shes sgrib nyon mongs gzung rtog gi dmigs yul du gyur pa'i rnam byang phyogs kyi chos yod par thal /
de'i dmigs yul du gyur pa'i nang stong pa nyid la sogs pa'i stong nyid bcu drug dang /
sbyin pa la sogs pa'i pha rol tu phyin pa drug la sogs pa yod pa'i phyir /
der thal /
de'i bshad bya rtsa ba'i mdo las /
gzugs la mi gnas ji ltar mi gnas zhe na /
nang stong pa nyid kyi phyir mi gnas so / /
zhes dang /
sbyin pa'i pha rol tu phyin pa la gnas pa ma yin no / /
zhes sogs gsungs pa'i phyir /
zhes zer /
kha cig shes sgrib nyon mongs gzung rtog dang rnam byang gzung rtog gnyis 'gal bar thal /
rgyan snang las /
gzhan dag na re /
kun nas nyon mongs pa'i gzhi la brten pa ni dang po yin la rnam par byang ba'i gzhi la brten pa ni gnyis pa yin pas 'di gnyis phan tshun rnam par chad pa'i rang bzhin yin pa'i phyir /
'di gnyis ni tha dad pa kho na 'o / /
zhes zer /
zhes gsungs pa'i phyir zer na skyon med de /
de'i don ni /
gzhi dang zhes pa'i skabs nas dngos su bstan pa'i shes sgrib nyon mongs gzung rtog dang rnam byang gzung rtog gi gzhi mthun yod pa bkag pa yin gyi /
spyir de 'dra ba'i gzhi mthun yod pa bkag pa ma yin pa'i phyir /
kha cig skabs 'dir dngos su bstan pa'i shes sgrib gzung rtog dang 'dzin rtog gnyis la yul kyi sgo nas phye ba dgu dgu yod par thal /
de gnyis kyi yul yod pa'i phyir /
der thal /
de gnyis yul can yin pa'i phyir zer na ma khyab /
der thal /
shes pa yin pa'i phyir / /
! rdzas 'dzin rtog pa dang btags 'dzin rtog pa la mtha' dpyad pa la gsum las /
dang po la kha cig rdzas 'dzin yin na /
shes pa yin pas khyab zer na /
khyi rgyan rgya bo rang rkya thub pa'i rdzas yod du 'dzin pa'i skyes bu lhas sbyin chos can /
der thal /
de'i phyir /
rtags gsal chos can gyis sgrub /
kha cig rdzas 'dzin gyi shes pa yin na /
phyin ci log gi shes pa yin pas khyab zer na /
gang zag don byed nus par 'dzin pa'i shes pa chos can /
der thal /
de'i phyir /
der thal /
chos can de yin pa'i phyir /
'dod mi nus te /
'dzin stangs don mthun gyi shes pa yin pa'i phyir /
der thal /
gang zag don byed nus pa yin pa'i phyir /
kha cig rdzas 'dzin du gyur pa'i rtog pa la phyin ci log gi rtog pas khyab zer na /
gang zag don byed nus par 'dzin pa'i rtog pa chos can /
der thal /
de'i phyir /
rtags gsal gong gi rigs 'gre /
kha cig gang zag rang rkya thub pa'i rdzas yod du 'dzin pa'i rtog pa de shes sgrib rdzas 'dzin rtog pa dang /
gang zag bden stong sgyu ma lta bur 'dzin pa'i rtog pa de shes sgrib btags 'dzin rtog pa yin zer na /
gang zag rang rkya thub pa'i rdzas yod du 'dzin pa'i rtog pa chos can /
shes sgrib yin par thal /
shes sgrib rdzas 'dzin rtog pa yin pa'i phyir /
'dod mi nus te /
nyon sgrib yin pa'i phyir /
der thal /
chos can de yin pa'i phyir /
phyi ma la gang zag bden stong sgyu ma lta bur 'dzin pa'i rtog pa chos can /
der thal /
de'i phyir /
'dod mi nus te /
'dzin stangs don mthun gyi shes pa yin pa'i phyir /
der thal /
gang zag bden stong sgyu ma lta bu yin pa'i phyir /
kha cig skabs 'dir bstan pa'i rdzas 'dzin rtog pa yin na /
shes sgrib rdzas 'dzin rtog pa yin pas khyab /
skabs 'dir bstan pa'i btags 'dzin rtog pa yin na /
shes sgrib btags 'dzin rtog pa yin pas khyab zer na /
gang zag rang rkya thub pa'i rdzas yod du 'dzin pa'i rtog pa chos can /
shes sgrib rdzas 'dzin rtog pa yin par thal /
skabs 'dir bstan pa'i rdzas 'dzin rtog pa yin pa'i phyir /
der thal /
rdzas dang zhes pa'i skabs nas dngos bstan gyi rdzas 'dzin rtog pa yin pa'i phyir| der thal /
de'i skabs su shes sgrib rdzas 'dzin rtog pa'i dmigs yul du gsungs pa gang zhig rdzas 'dzin rtog pa yin pa'i phyir /
'dod mi nus te /
nyon sgrib yin pa'i phyir /
phyi ma la /
gang zag phung po'i chos la btags pa'i yod par 'dzin pa'i rtog pa chos can /
der thal /
de'i phyir /
der thal | btags pa'i zhes skabs nas dngos bstan gyi btags 'dzin rtog pa yin pa'i phyir /
rtags sgrub tshul rigs 'gre /
'dod mi nus te /
'dzin stangs don mthun gyi rtog pa yin pa'i phyir /
der thal /
gang zag phung po'i chos la btags pa'i yod pa yin pa'i phyir /
kha cig /
ri bong r+wa btags yod du @# / /
'dzin pa'i rtog pa de btags 'dzin yin zer na /
de chos can /
btags 'dzin ma yin par thal /
phyin ci log gi shes pa yin pa'i phyir /
kha cig gang zag rdzas yod dang skyes bu btags yod yin zer na /
dzes yod dang btags yod mi 'gal bar thal /
gang zag dang skyes bu don gcig tu gsungs pa gang zhig khyod kyi dam bca' 'thad pa'i phyir /
dang po der thal /
mdo las /
rgyal po chen po skyes bu gang zag 'di ni khams drug pa can no / /
zhes gsungs pa'i phyir /
'dod mi nus te /
rtag pa dang dngos po 'gal ba'i phyir /
kha cig rdzas grub yin na /
rdzas yod yin pas khyab zer na /
gang zag chos can /
der thal /
de'i phyir /
der thal /
rang gi mtshan nyid kyis grub pa'i rang gi rgyu gzhan las skyes pa'i phyir /
der thal /
'dus byas yin pa'i phyir /
'dod na /
rang rkya thub pa'i rdzas yod yin par thal /
rdzas yod yin pa'i phyir /
'dod na /
gang zag gi bdag yod par thal /
gang zag rang ldog rang rkya thub pa'i rdzas yod yin pa'i phyir /
'dod mi nus te /
gang zag gi bdag med rtogs pa'i shes rab de 'dzin stangs don mthun gyi shes pa yin pa'i phyir /
kha cig don byed nus pa'i rdzas yod /
rigs pas grub pa'i rdzas yod /
brtan pa'i rdzas yod gsum po gang rung la rdzas yod kyis khyab zer na /
dang po la /
shing rta chos can /
rdzas yod yin par thal /
don byed nus pa'i rdzas yod yin pa'i phyir /
der thal /
don byed nus pa yin pa'i phyir /
'dod mi nus te /
btags yod yin pa'i phyir /
der thal /
mdo las /
ji ltar yan lag tshogs rnams la / /
brten nas shing rtar brjod pa ltar / /
de bzhin phung po rnams brten nas / /
kun rdzob sems can zhes bya'o / /
zhes gsungs pa'i phyir /
gnyis pa la gang zag chos can /
der thal /
de'i phyir /
der thal /
gzhi grub pa'i phyir /
'dod mi nus so / /
phyi ma la shes byas ma nges so / /
kha cig shes sgrib rdzas 'dzin rtog pa dang /
shes sgrib btags 'dzin rtog pa gnyis 'gal zer na /
rnam mkhyen la dmigs nas longs spyod pa por bden par 'dzin pa'i bden 'dzin chos can /
shes sgrib btags 'dzin rtog pa ma yin par thal /
shes sgrib rdzas 'dzin rtog pa yin pa'i phyir /
der thal /
rang gi dmigs yul du gyur pa'i rdzas 'dzin la dmigs nas longs spyod pa por bden par 'dzin pa'i bden 'dzin yin pa'i phyir /
der thal /
chos can de dang gcig yin pa'i phyir /
khyab ste /
rnam mkhyen rdzas 'dzin yin pa'i phyir /
ma grub na /
rnam mkhyen chos can /
rdzas 'dzin yin par thal /
gang zag don byed nus par 'dzin pa'i shes pa yin pa'i phyir /
rtsa bar 'dod na /
de chos can /
shes sgrib btags 'dzin rtog pa yin par thal /
rang gi dmigs yul du gyur pa'i btags 'dzin la dmigs nas longs spyod pa por bden par 'dzin pa'i bden 'dzin yin pa'i phyir /
khyab ste /
rnam mkhyen btags 'dzin yin pa'i phyir /
ma grub na /
rnam mkhyen chos can /
btags 'dzin yin par thal /
gang zag phung po'i chos la btags pa'i yod par 'dzin pa'i shes pa yin pa'i phyir /
kha cig shes sgrib btags 'dzin rtog pa de /
btags 'dzin yin zer na /
de chos can /
btags 'dzin ma yin par thal /
phyin ci log gi shes pa yin pa'i phyir /
kha cig theg chen gyi sbyor lam drod sogs bzhi dang shes sgrib gzung 'dzin gyi rnam par rtog pa bzhi rim can du ldan pa'i don de ngo bo'i sgo nas rim can du ldan pa'i don yin zer na /
theg chen gyi sbyor lam chos mchog skad cig tha ma'i ye shes de /
theg chen gyi mthong lam bar chad med lam la dngos su phan 'dogs byed dang dngos su gnod bya gnyis ka yin par thal /
de la dngos su phan 'dogs byed gang zhig dngos su gnod bya yin pa'i phyir /
dang po der thal /
theg chen mthong lam bar chad med lam gyi nyer len yin pa'i phyir /
phyi ma der thal /
shes sgrib btags 'dzin rtog pa kun btags mngon 'gyur ba yin pa'i phyir /
der thal /
khyod kyi dam bca' 'thad pa'i phyir /
'dod mi nus so / /
gzhan yang /
theg chen gyi sbyor lam chos mchog skad cig tha ma'i ye shes chos can /
khyod byang chub sems dpa' rnams kyis 'bad pas spong dgos par thal /
khyod shes sgrib kun btags mngon 'gyur ba yin pa'i phyir /
'dod mi nus te /
byang chub sems dpa' rnams kyis bskal pa du mar bsod nams dang ye shes kyi tshogs kyis kha brgyan nas rang rgyud la bskyed dgos pa'i lam yin pa'i phyir / /
! / /
gnyis pa rang gi lugs la /
rang gi dmigs yul du gyur pa'i 'dzin pa'i chos la dmigs nas longs spyod pa por bden par 'dzin pa'i bden 'dzin /
skabs 'dir dngos su bstan pa'i shes sgrib 'dzin rtog gi mtshan nyid /
de la der gyur pa'i shes sgrib rdzas 'dzin rtog pa dang shes sgrib btags 'dzin rtog pa gnyis yod /
rang gi dmigs yul du gyur pa'i btags 'dzin la dmigs nas @# / /
longs spyod pa por bden par 'dzin pa'i rab tu phye ba'i bden 'dzin /
skabs 'dir dngos su bstan pa'i shes sgrib btags 'dzin rtog pa'i mtshan nyid /
rang gi dmigs yul du gyur pa'i rdzas 'dzin la dmigs nas longs spyod pa por bden par 'dzin pa'i rab tu phye ba'i bden 'dzin /
skabs 'dir dngos su bstan pa'i shes sgrib rdzas 'dzin rtog pa'i mtshan nyid /
de gnyis ka la dmigs yul gyi sgo nas phye ba dgu dgu yod /
spyir rdzas 'dzin dang btags 'dzin gnyis la gang zag dang shes pa gnyis gnyis yod /
rdzas 'dzin gyi shes pa la shes pa don mthun dang /
don mi mthun gnyis yod /
dang po ni| gang zag don byed nus par 'dzin pa'i rtog pa lta bu yin /
phyi ma ni gang zag rang rkya thub pa'i rdzas yod du 'dzin pa'i rtog pa lta bu yin /
btags 'dzin la don mi mthun gyi shes pa med de /
de yin na 'dzin stangs don mthun gyi shes pa yin dgos pa'i phyir /
rang nyid nges pa la rang gi cha shas gzhan nges pa la ltos dgos pa'i rigs su gnas pa'i chos /
btags yod kyi mtshan nyid /
gang zag dang shing rta sogs de'i mtshan gzhi yin /
rang nyid nges pa la rang gi cha shas gzhan nges pa la ltos mi dgos pa'i rigs su gnas pa'i chos /
rdzas yod kyi mtshan nyid /
shes pa thams cad dang kha dog thams cad de'i mtshan gzhi yin /
theg chen gyi sbyor lam drod sogs bzhi dang shes sgrib gzung 'dzin gyi rnam par rtog pa bzhi rim can du ldan pa'i don yod de /
theg chen sbyor lam drod kyi ye shes des shes sgrib nyon mongs gzung rtog kun btags mngon 'gyur ba 'joms pa'i nus pa khyad par can thob pa'i tshod de tsam du shes sgrib rnam byang gzung rtog kun btags mngon 'gyur ba 'joms pa'i nus pa ma thob pa sogs kyi don yin pa'i phyir /
de gnyis nyon mongs bya mongs byed du ldan pa'i don yod de /
theg chen gyi sbyor lam drod sogs bzhi po des shes sgrib gzung 'dzin gyi rnam par rtog pa bzhi po spong ba la 'bad dgos pa'i don yin pa'i phyir / /
! / /
gsum pa rtsod pa spong ba la /
shes sgrib gzung rtog dang 'dzin rtog gnyis mi 'gal bar thal /
shes sgrib nyon mongs gzung rtog dang rnam byang gzung rtog gnyis kyang mi 'gal /
shes sgrib rdzas 'dzin rtog pa dang btags 'dzin rtog pa gnyis kyang mi 'gal ba'i phyir /
'dod na /
shes sgrib gzung rtog dang 'dzin rtog gnyis gzung 'dzin gyi chos la dmigs par 'jog tshul mi 'gal bar thal /
'dod pa'i phyir zer na /
ma khyab /
'dod mi nus so / /
kha cig /
ri bong r+wa btags yod du 'dzin pa'i shes pa chos can /
btags 'dzin yin par thal /
ri bong r+wa la sgro 'dogs pa'i shes pa yin pa'i phyir zer na ma khyab /
rtags der thal /
de ri bong r+wa med bzhin du yod par 'dzin pa'i shes pa yin pa'i phyir /
kha cig /
gang zag gi bdag yod par thal /
gang zag rang rkya thub pa'i rdzas yod yod pa'i phyir /
der thal /
khyi rgan rgya bo'i yid kyi rnam par shes pa de gang zag rang rkya thub pa'i rdzas yod yin pa'i phyir /
der thal| gang zag gang zhig rang rkya thub pa'i rdzas yod yin pa'i phyir zer na ma khyab /
'dod mi nus so /
kha cig blo chos can /
rdzas yod yin par thal /
shes pa yin pa'i phyir /
'dod na /
rdzas yod ma yin par thal /
btags yod yin pa'i phyir /
der thal /
btags yod chos gsum tshang ba yin pa'i phyir zer na ma khyab| kha cig gang zag rdzas yod dang skyes bu btags yod yin par thal /
'grel pa las /
gang zag rdzas su yod pa'i rten can /
skyes bu btags par yod pa'i rten can /
zhes gsungs pa'i phyir /
zer na /
skyon med de /
gang zag rang rkya thub pa'i rdzas yod du 'dzin pa'i rtog pa de shes sgrib rdzas 'dzin rtog pa'i dmigs yul dang /
skyes bu phung po'i chos la btags pa'i yod par 'dzin pa'i rtog pa de shes sgrib btags 'dzin rtog pa'i dmigs yul yin zhes pa'i don yin pa'i phyir /
kha cig theg chen mthong lam bar chad med lam gyi dngos kyi dmigs rkyen du gyur pa'i ngan 'gro'i phung po chos can /
theg chen mthong lam bar chad med lam la dngos su gnod bya dang /
de la dngos su phan 'dogs byed gnyis ka yin par thal /
de la dngos su gnod bya yin pa gang zhig de la dngos su phan 'dogs byed yin pa'i phyir /
dang po der thal /
ngan 'gro'i phung khams skye mched rnams mthong spang du mngon pa kun las btus las gsungs pa'i phyir /
phyi ma der thal /
de dngos su skyed byed yin pa'i phyir /
thal 'gyur snga ma la khyab pa yod par thal /
rnam 'grel las /
phan 'dogs gang yin bskyed pa yin /
zhes gsungs pa'i phyir zer na ma khyab / /
! / /
sems mi 'gong ba nyid la sogs / /
zhes sogs kyi skabs su byang sems sbyor lam pa'i rgyud@# / /
kyi thabs shes khyad par can gnyis chos can /
byang sems sbyor lam pa'i nang gi yongs 'dzin yin te /
byang sems sbyor lam pa srid zhi gnyis gang rung du mi ltung bar 'dzin par byed pa'i de'i rgyud kyi mkhyen pa yin pa'i phyir /
byang sems sbyor lam pa la thabs shes gnyis rdzogs par ston pa'i mchog gi sprul sku chos can /
byang sems sbyor lam pa'i phyi'i yongs 'dzin yin te /
byang sems sbyor lam pa la thabs shes rdzogs par ston par byed pa'i bdag rkyen byed pa'i theg chen dge ba'i bshes gnyen yin pa'i phyir /
kha cig byang sems sbyor lam pa'i rgyud kyi stong nyid rtogs pa'i shes rab dang snying rje chen po gnyis chos can /
byang sems sbyor lam pa'i nang gi yongs 'dzin yin te /
de srid zhi gang rung du mi ltung bar 'dzin par byed pa'i de'i rgyud kyi thabs khyad par can yin pa'i phyir zer ba dang thabs shes gnyis 'gal lo zer na /
byang sems sbyor lam pa'i rgyud kyi stong nyid rtogs pa'i shes rab chos can /
shes rab ma yin par thal /
thabs yin pa'i phyir /
der thal /
de'i rgyud kyi thabs yin pa'i phyir /
der thal /
de'i rgyud kyi thabs khyad par can yin pa'i phyir /
'khor gsum /
kha cig byang sems sbyor lam pa la thabs shes rdzogs par ston pa'i bdag rkyen byed pa'i theg chen dge ba'i bshes gnyen /
byang sems sbyor lam pa'i phyi'i yongs 'dzin gyi mtshan nyid zer na /
byang sems sbyor lam pa'i phyi'i yongs 'dzin du gyur pa'i nyan thos dgra bcom pa chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
lhag bcas myang 'das la gnas pa'i nyan thos dgra bcom pa rnams kyis mchog gi sprul sku la theg chen gyi lam 'bras bu dang bcas pa thos nas de don gnyer gyi gdul bya gzhan la sgrog par byed pas de la thos sgrog pa zhes bshad pa'i phyir /
'dod mi nus te /
chos can de yin pa'i phyir /
khyab ste /
stong pa nyid kyi go ba gnad du song ba'i byang chub sems dpa' rnams kyis sangs rgyas byang sems las gzhan pas stong nyid kyi don rdzogs par ston mi nus par mthong nas sangs rgyas byang sems rnams la lhag par gus par byed pa'i phyir /
der thal /
'jug pa las /
rdzogs pa'i byang chub sems dpa' rnams la'ang gus par byed /
ces gsungs pa'i phyir /
kha cig byang sems sbyor lam pa la thabs shes rdzogs par ston pa'i de'i bdag rkyen du gyur pa'i theg chen dge ba'i bshes gnyen /
byang sems sbyor lam pa'i phyi'i yongs 'dzin du gyur pa'i theg chen dge ba'i bshes gnyen gyi mtshan nyid zer na /
byang sems sbyor lam pa'i phyi'i yongs 'dzin du gyur pa'i sems tsam par gyur pa'i byang chub sems dpa' chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
byang sems sbyor lam pas sems tsam pa'i gzhung la thos bsam gyis 'jug pa yod pa'i phyir /
'dod mi nus te /
des stong nyid rdzogs par ston mi nus pa'i phyir /
gzhan yang /
byang sems sbyor lam pa dang dus mnyam du gyur pa'i byang sems sbyor lam pa'i phyi'i yongs 'dzin du gyur pa'i theg chen dge ba'i bshes gnyen chos can /
byang sems sbyor lam pa'i bdag rkyen yin par thal /
de'i phyi'i yongs 'dzin du gyur pa'i theg chen dge ba'i bshes gnyen yin pa'i phyir /
khyab pa khas /
'dod na /
byang sems sbyor lam pa'i rgyu yin par thal /
'dod pa'i phyir /
'dod mi nus so /
kha cig mchog gi sprul sku de byang sems sbyor lam pa la thabs shes rdzogs par ston pa'i byang sems sbyor lam pa'i bdag rkyen du gyur pa'i theg chen dge ba'i bshes gnyen yin zer na /
'o na /
de byang sems sbyor lam pa'i rgyu yin par thal /
de de'i bdag rkyen yin pa'i phyir /
'dod mi nus te /
de de'i 'bras bu yin pa'i phyir /
der thal /
sangs rgyas 'phags pa de'i 'bras bu yin pa'i phyir /
der thal /
sangs rgyas 'phags pa byang chub sems dpa'i 'bras bu yin pa'i phyir /
der thal /
sangs rgyas 'phags pa byang chub sems dpa' las 'khrungs pa'i phyir /
der thal /
sangs rgyas 'phags pa byang chub sems dpa' las 'khrungs /
byang chub sems dpa' de stong nyid rtogs pa'i shes rab dang /
snying rje chen po dang bur shun gyi ro lta bu'i byang chub kyi sems gsum las 'khrungs pa yin pa'i phyir /
der thal /
'jug pa las /
sangs rgyas byang chub sems dpa' las 'khrungs shing / /
snying rje'i sems dang gnyis su med blo dang / /
byang chub sems ni rgyal sras rnams kyi rgyu / /
zhes gsungs pa'i phyir /
rang gi lugs la /
byang sems sbyor lam pa srid zhi gang rung du mi ltung bar 'dzin pa'i byang sems sbyor lam pa'i rgyud kyi @# / /
mkhyen pa /
byang sems sbyor lam pa'i nang gi yongs 'dzin gyi mtshan nyid /
byang sems sbyor lam pa la thabs shes rdzogs par ston pa'i bdag rkyen byed pa'i theg chen dge ba'i bshes gnyen de /
byang sems sbyor lam pa la thabs shes rdzogs par ston pa'i byang sems sbyor lam pa'i phyi'i yongs 'dzin gyi mtshan nyid yin no / /
! / /
rtogs pa yi ni chos drug dang / /
zhes sogs kyi skabs su theg chen sgrub pa'i rten rang bzhin gnas rigs chos can /
khyod la dbye na du ma yod de /
khyod la rnam pa bcu gsum yod pa'i phyir /
'di'i skabs su dgag gzhag spang gsum las /
dang po la /
kha cig sangs rgyas kyi rigs yin na /
theg chen gyi rigs yin pas khyab zer na /
nyan thos tshogs lam pa'i rgyud kyi thar pa don gnyer gyi bsam pa chos can /
der thal /
de'i phyir /
der thal /
sangs rgyas su 'gyur rung gi chos yin pa'i phyir /
der thal /
chos can de yin pa'i phyir /
'dod mi nus te /
theg dman gyi rigs yin pa'i phyir /
kha cig sangs rgyas kyi rigs can yin na theg chen gyi rigs can yin pas khyab zer na /
bka' dang po bden bzhi'i chos 'khor gyi ched du bya ba'i gdul bya chos can /
der thal /
de'i phyir /
der thal /
sems can yin pa'i phyir /
'dod na /
bka' dang po bden bzhi'i chos 'khor de rang gi ched du bya ba'i gdul bya theg chen gyi rigs can la gtso bor dgongs nas gsungs pa'i mdo yin par thal /
'dod pa'i phyir /
'dod mi nus te /
theg dman thun mong ma yin pa'i mdo yin pa'i phyir /
kha cig sangs rgyas kyi rigs yin na rtogs pa ye shes chos skur 'gyur rung dang rang bzhin gnas rigs gang rung yin pas khyab zer na /
'jug sdom thob pa'i byang sems tshogs lam pa chos can /
der thal /
de'i phyir /
der thal /
spyod 'jug las /
de ring sangs rgyas rigs su skyes / /
sangs rgyas sras su da gyur to / /
zhes gsungs pa'i phyir /
'dod mi nus te /
chos can de yin pa'i phyir /
gzhan yang /
byang sems sa dang po ba chos can /
der thal /
de'i phyir /
der thal /
de bzhin gshegs pa'i rigs yin pa'i phyir /
der thal /
de bzhin gshegs pa'i rigs su skyes pa'i phyir /
der thal /
'jug pa las /
'di ni de bzhin gshegs pa rnams kyi rigs su'ang skyes pa ste /
zhes gsungs pa'i phyir /
'dod mi nus te /
chos can de yin pa'i phyir /
kha cig /
sangs rgyas kyi sa'i 'dus ma byas kyi skur 'gyur rung gi chos rang bzhin gnas rigs kyi mtshan nyid zer na /
byang sems mthong lam pa'i rgyud kyi kun rdzob bden par gyur pa'i 'gog bden chos can /
mtshon bya der thal /
mtshan nyid de'i phyir /
der thal /
glo bur rnam dag gi char gyur pa'i ngo bo nyid skur 'gyur rung yin pa'i phyir /
der thal /
chos can de yin pa'i phyir /
'dod mi nus te /
kun rdzob bden pa yin pa'i phyir /
kha cig sems can gyi rgyud kyi sems kyi chos nyid yin pa gang zhig ngo bo nyid skur 'gyur rung rang bzhin gnas rigs kyi mtshan nyid zer na /
byang sems mthong lam pa'i rgyud kyi rdzogs byang don gnyer gyi 'dun pa'i chos nyid chos can /
mtshan nyid der thal /
mtshon bya de'i phyir /
ma grub na /
byang sems mthong lam pa'i rgyud kyi rdzogs byang don gnyer gyi 'dun pa chos can /
khyod kyi chos nyid rang bzhin gnas rigs yin par thal /
khyod rgyu lam shes yin pa'i phyir /
'dod mi nus te /
chos can de yin pa'i phyir /
kha cig sems can gyi rgyud kyi chos nyid gang zhig| gnas gyur mthar thug pa'i tshe ngo bo nyid skur 'gyur rung rang bzhin gnas rigs kyi mtshan nyid zer na /
khyi rgan rgya bo'i rgyud kyi rang bzhin gnas rigs chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod mi nus te /
gnas gyur mthar thug pa'i tshe ngo bo nyid skur gyur zin pa'i phyir /
kha cig /
dri bcas sems kyi chos nyid gang zhig ngo bo nyid skur 'gyur rung rang bzhin gnas rigs mtshan nyid zer na /
byang sems rgyun mtha' ba'i rgyud kyi rang bzhin gnas rigs chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
'dod mi nus te /
byang sems rgyun mtha' ba'i rgyud la de'i chos can du gyur pa'i dri ma dang bcas pa'i sems med pa'i phyir /
der thal /
de'i rgyud la dri ma dang bcas pa'i yid shes kyang med /
dri ma dang bcas pa'i dbang shes kyang med pa'i phyir /
dang po der thal /
de'i rgyud la dri ma dang bcas pa'i rgyun mtha'i bar chad med lam med pa'i phyir /
der thal /
'grel pa las /
dri ma thams cad dang bral bas /
zhes gsungs pa'i phyir /
phyi ma der thal /
de'i rgyud la dbang shes med pa'i phyir /
ma grub na /
de chos can /
khyod kyi rgyud la dbang shes med par thal /
khyod bar chad med lam pa yin pa'i phyir /
kha cig nang skye mched drug gi khyad par gang zhig ngo bo nyid @# / /
skur 'gyur rung rang bzhin gnas rigs kyi mtshan nyid zer na /
khyi rgan rgya bo'i sems bden stong chos can /
mtshan nyid der thal /
mtshon bya de'i phyir /
ma grub na /
khyi rgan rgya bo chos can /
khyod kyi sems bden stong rang bzhin gnas rigs yin par thal /
khyod sems can yin pa'i phyi /
rtsa bar 'dod na /
de khyi rgan rgya bo'i nang skye mched drug gi khyad par yin par thal /
'dod pa'i phyir /
'dod na /
de khyi rgan rgya bo'i mig gi skye mched kyi khyad par yin par thal /
'dod pa'i phyir /
'dod mi nus te /
de khyi rgan rgya bo'i sems kyi skye mched kyi khyad par yin pa'i phyir /
kha cig /
chos dbyings gang zhig byang chub tu 'gyur rung /
rang bzhin gnas rigs kyi mtshan nyid zer na /
nyan thos dgra bcom pa'i rgyud kyi rang bzhin gnas rigs chos can /
mtshan nyid der thal /
mtshon bya de'i phyir /
'dod mi nus te /
byang chub tu gyur zin pa'i phyir /
der thal /
byang chub yin pa'i phyir /
der thal /
rang bzhin rnam dag gi char gyur pa'i ngo bo nyid sku byang chub yin pa'i phyir| kha cig nyan thos dgra bcom pa'i rgyud la theg dman gyi rigs med zer na /
de yod par thal /
de'i rgyud la gzhi shes sbyor ba yod pa'i phyir /
der thal /
de slob pa yin pa'i phyir /
kha cig theg chen gyi rigs dang theg dman gyi rigs gnyis mi 'gal zer na /
de 'gal bar thal /
theg chen sgrub pa'i rten rang bzhin gnas rigs dang /
theg dman sgrub pa'i rten rang bzhin gnas rigs gnyis 'gal ba'i phyir /
kha cig rgyas 'gyur gyi rigs yin na rgyas gyur gyi rigs yin pas khyab zer na /
rang nyid gsos 'debs byed thos sogs rkyen gyis gsar du gsos ma btab pa'i sems can gyi rgyud kyi zag med sems kyi sa bon chos can /
der thal| de'i phyir /
der thal /
chos can de'i phyir /
'dod na /
rang nyid gsar du gsos 'debs byed thos sogs rkyen gyis gsar du gsos btab par thal /
'dod pa'i phyir /
'dod mi nus so / /
kha cig rgyas 'gyur gyi rigs yin na /
ldan min 'du byed yin pas khyab zer na /
byang sems mthong lam pa'i rgyud kyi stong nyid rtogs pa'i shes rab chos can /
der thal /
de'i phyir /
der thal /
rgyu lam shes yin pa'i phyir /
khyab ste /
rgyud bla dar Tik las /
zag pa med pa'i sems kyi sa bon zhes smos pa ni mtshon pa tsam yin gyi der zad pa ni ma yin te byang chub sems dpa'i snying rje la sogs pa rnams kyang der shes par bya'o / /
zhes gsungs pa'i phyir /
'dod mi nus te /
chos can de yin pa'i phyir /
kha cig rgyas 'gyur gyi rigs yin na thos sogs rkyen gyis gsos btab pas khyab zer na /
'o na /
de yin na thos sogs rkyen gyi 'bras bu yin pas khyab par thal /
dam bca' 'thad pa'i phyir /
'dod na /
de dang dus mnyam du gyur pa'i rgyas 'gyur gyi rigs kyis ma nges so / /
kha cig sems can gyi rgyud kyi zag med sems kyi sa bon gang zhig gzugs skur gnas 'gyur rung /
rgyas 'gyur gyi rigs kyi mtshan nyid zer na /
byang sems rgyun mtha' ba'i rgyud kyi stong nyid rtogs pa'i shes rab chos can /
gzugs skur gnas 'gyur rung yin par thal /
rgyas 'gyur gyi rigs yin pa'i phyir /
der thal /
rgyu lam shes yin pa'i phyir /
khyab pa gong bzhin sgrubs /
'dod mi nus te /
sems byung yin pa'i phyir /
khyab ste /
sems byung gang zag tu 'gyur ba mi srid pa'i phyir /
kha cig rnam bshad las de ltar gsungs pa'i don ni gzugs sku'i lag rjes 'jog pa'i don yin pa'i phyir zer na /
'o na /
gzugs sku'i lag rjes 'jog pa'i don de gzugs sku skyed byed tsam la byed dam /
gzugs sku rang gi rdzas rgyun du skyed byed yin pa la byed pa dag las gang yin /
dang po ltar na /
mi 'thad par thal /
gzugs sku skyed byed kyi bden 'dzin yod pa gang zhig bden 'dzin gyis gzugs sku'i lag rjes 'jog pa mi 'thad pa'i phyir /
phyi ma ltar na mi 'thad de /
byang sems mthong lam pa'i rgyud kyi stong nyid rtogs pa'i shes rab de rgyas 'gyur gyi rigs yin pa gang zhig de gzugs sku rang gi rdzas rgyun du skyed byed ma yin pa'i phyir /
der thal /
de gzugs sku'i lhan cig byed rkyen yin pa'i phyir /
kha cig rang gi thob byar gyur pa'i byang chub tu 'gyur rung gang zhig sems can gyi rgyud kyis bsdus pa rigs kyi mtshan nyid /
rang gi thob byar gyur pa'i theg chen gyi byang chub tu 'gyur rung gang zhig theg chen gyi rigs can gyi rgyud kyis bsdus pa theg chen gyi rigs kyi mtshan nyid dang /
rang gi thob byar gyur pa'i theg dman gyi byang chub tu 'gyur rung gang zhig theg dman gyi rigs can gyi rgyud kyis bsdus pa theg dman gyi rigs kyi mtshan nyid dang /
sangs rgyas kyi rigs la theg chen gyi rigs kyis khyab pa yin zer na /
nyan thos mthong lam pa'i rgyud kyi rang bzhin gnas rigs chos can /
theg chen gyi rigs yin par thal /
sangs rgyas kyi rigs yin pa'i phyir /
der thal /
rang bzhin gnas rigs yin pa'i phyir /
'dod na /
de theg chen gyi rigs @# / /
can gyi rgyud kyis bsdus par thal /
'dod pa'i phyir /
'dod mi nus te /
de theg dman gyi rigs can gyi rgyud kyis bsdus pa'i phyir /
gzhan yang /
sangs rgyas kyi rigs can la theg chen gyi rigs can yin pas khyab par thal /
sangs rgyas kyi rigs la theg chen gyi rigs kyis khyab pa'i phyir /
'dod na /
bkag zin /
gzhan yang /
sems tsam pa'i lugs la sangs rgyas kyi rigs la theg chen gyi rigs kyis khyab par thal /
gong gi dam bca' 'thad pa'i phyir /
'dod na /
de'i lugs gzhir zhogs la /
nyan thos tshogs lam pa'i rgyud kyi nges pa'i nyan thos kyi rigs chos can /
lhag med myang 'das kyi tshe na dge rtsa rgyun chad pa'i rigs yin par thal| nges pa'i nyan thos kyi rigs yin pa'i phyir /
'dod mi nus te /
lhag med myang 'das kyi tshe na dge rtsa rgyun mi chad pa'i rigs yin pa'i phyir /
der thal /
theg chen gyi rigs yin pa'i phyir /
der thal /
sangs rgyas kyi rigs yin pa'i phyir /
rtsa ba'i thal 'gyur la khyab pa yod par thal /
mdo sde rgyan las /
mi zad pa yi rgyu mtshan gyis| |rigs mchog nyid ces brjod pa yin / /
zhes gsungs pa'i phyir /
kha cig /
sems can rgyud kyi zag pa dang bcas pa'i yid kyi shes pa de rang bzhin gnas rigs yin zer na /
de chos can /
chos dbyings yin par thal /
rang bzhin gnas rigs yin pa'i phyir /
khyab ste /
nyi khri snang ba las /
chos kyi dbyings kyi rnam grangs yin pa la nyes pa de dag med mod kyi /
zhes pa dang /
'grel pa don gsal las kyang /
chos kyi dbyings kyi rgyu'i ngo bor rnam par 'jog pa'i sgo nas rigs nyid du tha snyad 'dogs so / /
zhes gsungs pa'i phyir /
gzhan yang /
de chos can /
ngo bo nyid skur 'gyur rung yin par thal /
rang bzhin gnas rigs yin pa'i phyir /
'dod mi nus te /
shes pa yin pa'i phyir /
gzhan yang /
de chos can /
khyod rang bzhin gnas rigs ma yin par thal /
sems can thams cad kyi rgyud la khyod med pa'i phyir /
der thal /
khyod rgyud la mi ldan pa'i sems can yod pa'i phyir /
'khor gsum yod de /
sems tsam pas sems can gyi rgyud kyi zag med sems kyi sa bon rang bzhin gnas rigs su khas blangs pa 'gog pa na /
de chos can /
khyod rang bzhin gnas rigs ma yin par thal /
khyod sems can thams cad kyi rgyud la med pa'i phyir /
der thal /
khyod rgyud la mi ldan pa'i sems can yod pa'i phyir /
zhes khyod rang gis dngos su bkag pa'i phyir /
kha cig sems can gyi rgyud kyi zag pa dang bcas pa'i yid kyi shes pa rang bzhin gnas rigs yin par thal /
rgyud bla ma las /
lus can la yod zag pa med pa'i shes pa sbrang ma'i rtsi dang 'dra /
zhes gsungs pa'i phyir zer na skyon med de /
de'i don ni /
theg chen gyi sgrub pa'i rten rang bzhin gnas rigs kyi rten du gyur pa'i zag med kyi shes pa ngos bzung ba tsam yin pa'i phyir| kha cig sems tsam pa'i lugs la zag med sems kyi sa bon rigs dang /
de la thos sogs rkyen gyis gsos btab pa rgyas 'gyur gyi rigs dang /
ma btab pa rang bzhin gnas rigs su 'dod pa yin zer na /
'o na /
de'i lugs gzhir zhogs la /
zag med sems kyi sa bon chos can /
sangs rgyas kyi sa na khyod med par thal /
khyod sangs rgyas kyi rigs yin pa'i phyir /
'dod mi nus te /
rnam mkhyen skad cig gnyis par gyur pa'i sems kyi sa bon yod pa'i phyir /
der thal /
de'i nyer len yod pa'i phyir /
gzhan yang /
rang nyid skyed byed thos sogs rkyen gyis ma bskyed pa'i zag med sems kyi sa bon rang bzhin gnas rigs yin par thal /
dam bca' 'thad pa'i phyir /
'dod na /
rang bzhin gnas rigs rgyud la ldan pa'i lam ma zhugs kyi gang zag med par thal /
'dod pa'i phyir /
'dod mi nus so / /
kha cig sems tsam pa'i lugs la rang bzhin gnas rigs la /
rgyas 'gyur gyi rigs kyis ma khyab kyang /
rgyas 'gyur gyi rigs la rang bzhin gnas rigs kyis khyab pa yin no zer na /
de mi 'thad par thal /
des de gnyis 'gal bar 'dod pa'i phyir /
der thal /
rgyas 'gyur gyi rigs de rang nyid gsos 'debs byed thos sogs rkyen gyis gsar du gsos 'debs 'gyur gyi rgyur med cing btab pa'i 'bras bur yod pa dang /
rang bzhin gnas rigs de las ldog ste yod par 'dod pa'i phyir /
gzhan yang /
de'i lugs la /
rgyas 'gyur gyi rigs la rang bzhin gnas rigs kyis khyab pa mi 'thad par thal /
sems tsam pas sems can gyi rgyud kyi zag med sems kyi sa bon de zag pa med pa'i sems kyi sa bon yin pas rang bzhin gnas rigs kyi don tshang bar khas blangs pa la /
slob dpon 'phags pas /
de ltar na rkyen gyis yang dag par blangs pa yang de yin pas des na de dang 'di la don gyi khyad par ci zhig yod /
ces bkag pa'i phyir /
kha cig sems tsam pa yin na /
rigs chad kyi sems can 'dod pas khyab zer na /
rigs pa'i rjes 'brang gi sems tsam pa chos can /
der thal /
de'i phyir /
'dod mi nus te /
@# / /
thar pa thob mi nus pa'i sems can med par 'dod pa'i phyir /
der thal /
gnyen pos spang du mi nus pa'i sgrib pa med par 'dod pa'i phyir /
der thal /
rnam 'grel las /
rtag yin phyir ram thabs med phyir /
zhes gsungs pa'i phyir /
kha cig /
lung gi rjes 'brang gi sems tsam pas rigs chad kyi sems can la rigs rgyud la mi ldan pas khyab par 'dod pa yin zer na /
de'i lugs gzhir zhogs la /
rigs dman pa rgyud la ldan zhing gso byed kyi rkyen dang bral ba'i rigs chad kyi sems can chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
mdo sde rgyan las /
dkar po dman pa yod pa rgyu dang bral /
zhes gsungs pa'i phyir /
'dod mi nus te /
rigs dman pa rgyud ldan yin pa'i phyir /
kha cig chos dbyings gang zhig theg chen gyi sgrub pa'i dngos kyi rten gzhi byed pa /
theg chen sgrub pa'i rten rang bzhin gnas rigs kyi mtshan nyid zer na /
bden 'dzin gyi chos nyid chos can /
mtshon bya der thal /
mtshan nyid de'i phyir /
rtags phyi ma der thal /
theg chen gyi sgrub pas rang nyid la dmigs nas bsgoms pas theg chen sgrub pa gong nas gong 'phel du 'gyur ba'i phyir /
'dod na /
bden 'dzin ye shes chos skur 'gyur rung yin par thal /
bden 'dzin gyi chos nyid ngo bo nyid skur 'gyur rung yin pa'i phyir /
ma grub na /
'khor gsum yod /
'dod mi nus so / /
gzhan yang /
rnam mkhyen bden stong chos can /
mtshon bya der thal /
mtshan nyid de'i phyir /
rtags gong bzhin sgrubs /
'dod mi nus te /
rnam mkhyen gyi gnas lugs mthar thug yin pa'i phyir /
gzhan yang /
bum pa bden stong gis ma nges so / /
kha cig rang rgyud la ldan pa'i byang chub sems dpa'i sgrub pa'i chos nyid gang zhig theg chen sgrub pas rang nyid la dmigs nas bsgoms pas theg chen sgrub pa gong nas gong 'phel du 'gyur ba /
skabs 'dir dngos su bstan pa'i theg chen sgrub pa'i rten rang bzhin gnas rigs kyi mtshan nyid zer na /
byang sems tshogs lam pa'i rgyud kyi sgrub pa'i chos nyid chos can /
mtshon bya der thal /
mtshan nyid de'i phyir /
rtags gsal chos can gyis sgrubs /
kha cig theg chen sbyor lam thob pa'i sgrub pa'i chos nyid gang zhig theg chen sgrub pa'i dngos kyi rten gzhi byed pa /
skabs 'dir dngos bstan bstan bya'i gtso bor gyur pa'i theg chen sgrub pa'i rten rang bzhin gnas rigs kyi mtshan nyid zer na /
nyan thos dgra bcom pa'i rtogs pa sngon du song ba'i theg chen sbyor lam drod kyi chos nyid chos can /
mtshon bya der thal /
mtshan nyid de'i phyir /
der thal /
de theg chen sbyor lam thob pa'i theg chen sgrub pa'i chos nyid yin pa'i phyir /
der thal /
dman lam sngon du ma song ba'i theg chen sbyor lam drod kyi chos nyid de theg chen sbyor lam thob pa'i theg chen sgrub pa'i chos nyid yin pa'i phyir /
ma grub na /
mtshon bya rtags su bkod nas 'khor gsum yod /
'dod mi nus te /
chos can de yin pa'i phyir / /
! / /
gnyis pa rang gi lugs la /
sangs rgyas su 'gyur rung /
sangs rgyas kyi rigs kyi mtshan nyid /
de la rang bzhin gnas rigs /
rgyas 'gyur gyi rigs /
de las gzhan pa dang rnam pa gsum yod /
chos dbyings gang zhig ngo bo nyid skur 'gyur rung /
rang bzhin gnas rigs kyi mtshan nyid /
sangs rgyas kyi sa'i 'dus byas kyi skur 'gyur rung /
rgyas 'gyur gyi rigs kyi mtshan nyid /
de la theg pa gsum gyi rgyas 'gyur gyi rigs rnam pa gsum yod| de las gzhan pa ni /
byang sems mthong lam pa'i rgyud kyi kun rdzob bden par gyur pa'i 'gog bden dang /
byang sems mthong lam pa rtag stong lta bu de yin /
sems tsam pa'i lugs kyi rigs gnyis kyi khyad par yod de /
sems can gyi rgyud kyi zag med sems kyi sa bon rigs dang /
rang nyid gsar du gsos 'debs byed thos sogs rkyen gyis gsar du gsos btab pa'i sems can gyi rgyud kyi zag med sems kyi sa bon rgyas 'gyur gyi rigs kyi mtshan nyid /
rang nyid gsar du gsos 'debs byed thos sogs rkyen gyis gsar du gsos ma btab pa'i sems can gyi rgyud kyi zag med sems kyi sa bon /
rang bzhin gnas rigs kyi mtshan nyid /
de gnyis 'gal ba yin te /
sgrub byed gong du byas zin pa'i phyir /
bye brag tu smra bas sangs rgyas kyi rigs shes par 'dod pa yin te /
bdag dang bdag gi ba la ma chags pa'i sems byung zhig la 'dod pa'i phyir /
rang rgyud la ldan pa'i byang chub sems dpa'i rgyud kyi sgrub pa'i chos nyid gang zhig theg chen sgrub pas rang nyid la dmigs nas bsgoms pas theg chen sgrub pa gong nas gong 'phel du 'gyur ba theg chen sgrub pa'i rten rang bzhin gans rigs kyi mtshan nyid /
theg pa chen po'i sbyor lam thob pa'i theg chen sgrub pa'i chos nyid gang zhig theg chen sgrub pa'i dngos kyi rten gzhi byed pa /
skabs 'dir dngos su bstan pa'i theg chen sgrub pa'i rten rang bzhin gnas rigs@# / /
kyi mtshan nyid / /
! / /
gsum pa rtsod pa spong ba la /
kha cig sangs rgyas kyi rigs yin na theg chen gyi rigs yin dgos par thal /
sangs rgyas 'phags pa'i rigs can yin na theg chen gyi rigs can yin dgos pa'i phyir /
der thal /
sangs rgyas 'phags pa yin na theg chen 'phags pa yin dgos pa'i phyir zer na ma khyab /
'o na /
sangs rgyas kyi bka' yin na theg chen gyi bka' yin dgos par thal /
sangs rgyas 'phags pa'i bka' yin na theg chen 'phags pa'i bka' yin dgos pa'i phyir /
der thal /
sangs rgyas 'phags pa yin na theg chen 'phags pa yin dgos pa'i phyir /
'khor gsum /
kha cig bde 'gro'i lam dang bde 'gror 'gro ba po gnyis mi 'gal bar thal /
sangs rgyas kyi rigs dang sangs rgyas kyi rigs can mi 'gal ba'i phyir /
? 'dod mi nus te /
gang zag dang dge ba gnyis 'gal ba'i phyir /
der thal /
gang zag yin na lung ma bstan yin dgos pa'i phyir /
der thal /
gang zag ma sgrib lung ma bstan yin pa'i phyir /
zer na ma khyab /
kha cig zag bcas nyer len gyi gzugs phung yin na /
rang rgyud la ldan pa'i gang zag gi rgyud la zag pa yod dgos par thal /
dri bcas sems kyi chos nyid yin na /
rang rgyud la ldan pa'i gang zag gi rgyud la dri ma yod dgos pa'i phyir /
der thal /
byang sems rgyun mtha' ba'i rgyud la dri bcas sems kyi chos nyid med pa la rgyu mtshan yang dag yod pa'i phyir zer na /
rtsa ba la ma khyab bo / /
'dod na /
lhag bcas myang 'das la gnas pa'i nyan thos dgra bcom pa'i rgyud kyi zag bcas nyer len gyi gzugs phung chos can /
der thal /
de'i phyir /
'dod na /
lhag bcas myang 'das la gnas pa'i nyan thos dgra bcom pa'i rgyud la nyon mongs yod par thal lo / /
kha cig 'dod sems yin na /
sems yin dgos par thal /
dri bcas sems kyi chos nyid yin na sems byung gi chos nyid ma yin dgos pa'i phyir zer na ma khyab /
'dod na /
shin sbyangs kyi bde ba khyad par can ma thob pa'i ting nge 'dzin chos can /
der thal /
de'i phyir /
'dod mi nus te /
sems byung yin pa'i phyir /
der thal /
ting nge 'dzin yin pa'i phyir /
kha cig sems byung gi chos nyid dang sems kyi chos nyid mi 'gal bar thal /
sems kyi chos nyid de sems kyi 'khor du gyur pa'i kun 'gro lnga ka'i chos nyid yin pa'i phyir /
der thal /
sems dang sems kyi 'khor du gyur pa'i kun 'gro lnga ngo bo gcig la ldog pa tha dad yin pa'i phyir zer na ma khyab /
'dod mi nus so / /
kha cig sgrib pa'i rnam par skyes na /
sgrib pa yin dgos par thal /
sangs rgyas kyi rigs su skyes na /
sangs rgyas kyi rigs yin dgos pa'i phyir /
'dod na /
rnam mkhyen chos can /
der thal /
de'i phyir /
der thal /
sgrib pa'i rnam ldan du skyes pa'i ? phyir zer na ma khyab /
ma grub na /
der thal /
sgrib pa'i rnam ldan yin pa'i phyir /
der thal /
rnam mkhyen yin pa'i phyir /
'dod mi nus so zer na /
'o na /
khyi rgan rgya bo chos can /
sangs rgyas 'phags pa'i rigs yin par thal /
sangs rgyas kyi rigs yin pa'i phyir dang /
'tshang rgya ba yang rigs pa'i phyir /
ma grub na /
'tshang mi rgya bar thal /
ma grub pa de'i phyir /
'dod mi nus te /
sems can yin pa'i phyir /
kha cig theg chen gyi rigs dang theg dman gyi rigs mi 'gal bar thal /
nyan thos mthong lam pa'i rgyud kyi rang bzhin gnas rigs de theg chen gyi rigs yin pa'i phyir /
der thal /
de'i rgyud la theg pa chen gyi rigs yod pa'i phyir /
ma grub na /
de theg pa chen por rigs sad pa mi srid par thal /
de'i rgyud la theg chen du rigs sad rgyu'i theg chen gyi rigs med pa'i phyir zer na ma khyab /
'dod na /
de chos can /
khyod theg pa chen por rigs sad pa srid par thal /
khyod theg chen lam du 'jug pa srid pa'i gang zag yin pa'i phyir /
kha cig nyan thos mthong lam pa'i rgyud la theg chen gyi rigs yod par thal /
theg dman lam du 'jug kha ma'i byang chub sems dpa'i rgyud la theg dman gyi rigs yod pa'i phyir /
ma grub na /
de chos can /
khyod kyi rgyud la theg dman gyi rigs yod par thal /
khyod theg dman lam du 'jug kha ma'i gang zag yin pa'i phyir zer na ma khyab /
kha cig /
chos dbyings gang zhig ngo bo nyid skur 'gyur rung chos can /
chos de khyod yin na chos de rang bzhin gnas rigs yin dgos par thal /
khyod rang bzhin gnas rigs kyi mtshan nyid yin pa'i phyir /
'dod na /
byang sems mthong lam pa'i rgyud kyi kun rdzob bden par gyur pa'i 'gog bden chos can /
bden 'dzin gyi chos nyid rang bzhin gnas rigs yin par thal /
bden 'dzin gyi chos nyid chos dbyings gang zhig ngo bo nyid skur 'gyur rung yin pa'i phyir zer na /
sdom rtags ma grub bo /
gal te de'i lan mi thebs na /
shes bya chos can /
shes bya dang gcig gang zhig @# / /
don byed nus pa dngos po'i mtshan nyid yin par thal /
de yin pa'i phyir /
ma grub na sla /
'dod na /
shes bya dang gcig gang zhig don byed nus pa chos can /
chos de khyod yin na /
chos de dngos po yin dgos par thal /
khyod dngos po'i mtshan nyid yin pa'i phyir /
rtags khyab khas /
'dod na /
de chos can /
chos de khyod yin na chos de dngos po yin dgos par thal /
khyod dngos po'i mtshan nyid yin pa'i phyir /
khyab pa khas /
'dod na /
bum pa chos can /
rtag pa dngos po yin par thal /
rtag pa chos gang zhig don byed nus pa yin pa'i phyir /
'khor gsum /
kha cig sems can gyi rgyud kyi zag med sems kyi sa bon gang zhig gzugs skur gnas 'gyur rung rgyas 'gyur gyi rigs kyi mtshan nyid yin par thal /
rnam bshad las de ltar gsungs pa'i phyir zer na skyon med de /
sems can gyi rgyud kyi zag med sems kyi sa bon dang gzugs skur gnas 'gyur rung gnyis rgyas 'gyur gyi rigs kyi mtshan gzhir bzung ba tsam yin pa'i phyir /
kha cig theg chen gyi sgrub pa'i rten rang bzhin gnas rigs chos can /
theg chen sbyor lam thob pa'i sgrub pa'i chos nyid yin par thal /
skabs 'dir dngos su bstan pa'i theg chen sgrub pa'i rten rang bzhin gnas rigs yin pa'i phyir /
der thal /
rtogs pa yi ni chos drug dang / /
zhes pa'i gzhung 'di theg chen sgrub pa'i rten rang bzhin gnas rigs dngos su ston byed kyi gzhung yin pa'i phyir zer na /
ma khyab /
'dod mi nus so / /
kha cig sems tsam pa'i lugs la rgyas 'gyur gyi rigs la rang bzhin gnas rigs kyis khyab par thal /
nyan sa las /
sa bon gang yin pa de dang 'bras bu gang yin pa de gnyis gcig tu bsdus nas de'i phyir rigs de rags pa zhes bya bar ston par 'gyur ro / /
zhes gsungs pa'i phyir zer na skyon med de /
de'i don ni /
theg chen lam du 'jug kha ma'i theg chen rigs nges kyi gang zag gi rgyud kyi rigs phra mo rang bzhin gnas rigs de theg chen lam du zhugs nas thos sogs rkyen gyis gsos btab pa na sngar gyi rigs phra mo rang bzhin gnas rigs de thos sogs rkyen gyis gsos btab pa'i rigs rags par 'jog ces pa'i don yin pa'i phyir /
gzhan yang /
sems tsam pa'i lugs la rang bzhin gnas rigs dang rgyas 'gyur gyi rigs gnyis 'gal bar thal /
legs bshad gser phreng las /
de gnyis ldog pa 'gal zhing rdzas mi 'gal bar gsungs pa'i ldog pa 'gal ba'i don gcig yin la gcig min gyis khyab pa dang /
rdzas mi 'gal ba'i don rdzas rigs gcig pa'i don yin pa'i phyir /
kha cig sangs rgyas kyi rigs la theg chen gyi rigs kyis khyab par thal /
sangs rgyas kyi rigs yin na mthar thug la ltos pa'i theg chen gyi rigs yin dgos pa'i phyir /
der thal /
sems can yin na mthar thug la ltos pa'i theg chen gyi rigs can du gyur zin pa dang /
'gyur rung gang rung yin dgos pa gang zhig mthar thug la ltos pa'i sangs rgyas kyi rigs yod pa'i phyir zer na ma khyab /
'dod na /
bkag zin / / / /
! rkun po phyung ba dang sgo 'phar bcad pa ltar dus mnyam du gnyen po dang mi mthun pa'i phyogs skye ba dang 'gag pa dag go /
zhes sogs kyi skabs su /
theg chen mthong lam sgom lam gyi bar chad med lam gnyis kyi chos nyid chos can /
theg chen sgrub pa'i rten rang bzhin gnas rigs yin te /
rang rgyud la ldan pa'i byang chub sems dpa'i sgrub pa'i chos nyid gang zhig theg chen gyi sgrub pas rang nyid la dmigs nas bsgoms pas theg chen sgrub pa gong nas gong 'phel du 'gyur ba de yin pa'i phyir /
'di'i skabs su gsum las /
dang po la kha cig gnyen po dang zhes pas theg chen gyi mthong sgom bar chad med lam gnyis kyi chos nyid theg chen sgrub pa'i rten rang bzhin gnas rigs su bstan /
spong ba dang zhes pas /
theg chen gyi mthong sgom rnam grol lam gnyis kyi chos nyid theg chen sgrub pa'i rten rang bzhin gnas rigs su bstan pa yin zer na /
de mi 'thad par thal /
gnyen po dang ni spong ba dang / /
zhes sdoms pas theg chen gyi mthong sgom bar chad med lam gnyis kyi chos nyid theg chen sgrub pa'i rten rang bzhin gnas rigs su bstan pa'i phyir /
der thal /
de dag yongs su gtugs pa dang /
zhes pas theg chen gyi mthong sgom rnam grol lam gnyis kyi chos nyid theg chen sgrub pa'i rten rang bzhin gnas rigs su bstan pa'i phyir /
der thal /
gzhung de'i bstan don cig yod pa'i phyir /
kha cig theg chen mthong lam bar chad med lam dang bden 'dzin kun btags kyi sa bon gnyis dngos su gnod bya gnod byed yin gyi /
bden 'dzin kun btags mngon 'gyur ba dang dngos su gnod bya gnod byed ma yin te /
theg chen mthong lam bar chad med lam pa'i rgyud la bden 'dzin kun btags mngon 'gyur ba @# / /
med pa'i phyir zer na /
bden 'dzin kun btags mngon 'gyur ba la dngos su gnod byed kyi gnyen po cig med par thal /
theg chen mthong lam bar chad med lam de yang de la dngos su gnod byed kyi gnyen po ma yin /
theg chen sgom lam bar chad med lam de yang de la dngos su gnod byed kyi gnyen po ma yin pa'i phyir /
ma grub na /
'khor gsum yod /
'dod na /
bden 'dzin kun btags mngon 'gyur ba chos can /
khyod la dngos su gnod byed kyi gnyen po yod par thal /
khyod sgrib pa mngon 'gyur ba yin pa'i phyir /
gal te stong nyid rtogs pa'i theg pa chen po'i sbyor lam de de la dngos su gnod byed kyi gnyen po yin zer na /
'o na /
stong nyid rtogs pa'i byang sems sbyor lam pa'i rgyud la bden 'dzin kun btags mngon 'gyur ba yod par thal /
dam bca' 'thad pa'i phyir /
khyab ste /
theg chen mthong lam bar chad med lam pa'i rgyud la bden 'dzin kun btags mngon 'gyur ba med pa'i rgyu mtshan gyis theg chen mthong lam bar chad med lam dang bden 'dzin kun btags gnyis dngos su gnod bya gnod byed ma yin par khas blangs pa'i phyir /
'khor gsum /
'dod na /
theg chen mthong lam bar chad med lam pa'i rgyud la bden 'dzin kun btags mngon 'gyur ba yod par thal lo /
kha cig theg chen mthong lam bar chad med lam pa'i rgyud la bden 'dzin kun btags kyi sa bon med kyang /
rgyun mtha'i bar chad med lam pa'i rgyud la gnas ngan len gyi dri ma yod zer na /
de mi 'thad par thal /
theg chen mthong lam sgom lam gyi bar chad med lam gnyis kyis spang bya spong tshul skye 'gyur gyi tshul gyis spong ba dang /
'gag 'gyur gyi tshul gyis spong ba gnyis ka khas blangs par 'gyur ba'i phyir /
der thal /
theg chen mthong lam bar chad med lam gyis spang bya spong tshul skye 'gyur gyi tshul gyis spong /
rgyun mtha'i bar chad med lam gyis 'gag 'gyur gyi tshul gyis spong ba'i phyir /
dang po der thal /
theg chen mthong lam bar chad med lam skye ba la mngon du phyogs pa dang bden 'dzin kun btags kyi sa bon 'gag pa la mngon du phyogs pa dus mnyam /
theg chen mthong lam bar chad med lam rdzogs par skyes zin pa dang bden 'dzin kun btags kyi sa bon rdzogs par 'gag zin pa dus mnyam pa'i tshul gyis spong ba'i phyir /
phyi ma der thal /
gnas ngan len gyi dri ma dang rgyun mtha'i bar chad med lam lhan cig tu 'gag pa'i tshul gyis spong ba'i phyir /
der thal /
rgyun mtha'i bar chad med lam pa'i rgyud la gnas ngan len gyi dri ma yod pa'i phyir /
rtags khas /
kha cig rgyun mtha'i bar chad med lam pa'i rgyud la gnas ngan len gyi dri ma med kyang rgyun mtha'i bar chad med lam pa de gnas ngan len gyi dri ma dang ma bral zer na /
de gnas ngan len gyi dri ma dang bral bar thal /
'grel pa las /
dri ma thams cad dang bral bas ston ka'i zla ba'i 'od bzhin du dkar ba'i ngo bor skyes pa de'i tshe /
zhes gsungs pa'i phyir /
kha cig rgyun mtha'i bar chad med lam pas gnas ngan len gyi dri ma phra mo gnyen pos lag rjes bzhag pa'i sgo nas slar mi skye ba'i chos can du byas zer na /
'o na /
des gnas ngan len gyi dri ma phra mo spangs par thal /
dam bca' 'thad pa'i phyir /
'dod mi nus so / /
kha cig des gnyen po'i sgo nas gnas ngan len gyi dri ma slar mi skye ba'i chos can du ma byas zer na /
de byas par thal /
des gnas ngan len gyi dri ma slar mi skye ba'i chos can du byas pa gang zhig des gnyen po med par gnas ngan len gyi dri ma slar mi skye ba'i chos can du ma byas pa'i phyir /
der thal /
sgrib pa rang zhi la song ba mi srid pa'i phyir /
dang po der thal /
de'i rgyud la rkyen gang dang phrad kyang phyis de'i rgyud la gnas ngan len gyi dri ma skye ba mi srid pa'i phyir /
kha cig theg chen mthong lam bar chad med lam pa'i rgyud la bden 'dzin kun btags med kyang /
de'i rgyud la bden 'dzin lhan skyes yod zer na /
'o na de'i rgyud la dngos po bden par 'dzin pa'i bden 'dzin lhan skyes yod par thal /
dam bca' de 'thad pa'i phyir /
'dod mi nus te /
mdo las /
ye shes la brten mi shes dri ma 'joms / /
ye shes dang ni nyon mongs rtag par yang / /
de dag res 'ga' tsam yang 'phrad pa med / /
ces gsungs pa'i phyir / /
! / /
gnyis pa rang gi lugs la /
theg chen gyi mthong sgom gyi bar chad med lam gyis spang bya spong ba'i tshul yod de /
theg chen mthong lam bar chad med lam skye ba la ngon du phyogs pa dang /
bden 'dzin kun btags kyi sa bon 'gag pa la mngon du phyogs pa dus mnyam /
theg chen mthong lam bar chad med lam rdzogs par skyes zin pa dang /
bden 'dzin kun btags kyi sa bon 'gag zin pa dus mnyam pa'i tshul gyis spong zhing /
de bzhin du rgyun mtha'i bar chad med lam gyi bar la sbyar bar bya ba yin pa'i phyir / / / /
@# / /
! gsum pa rtsod pa spong pa la /
theg chen mthong lam bar chad med lam rdzogs par skyes zin na /
bden 'dzin kun btags kyi sa bon rdzogs par 'gag zin pas khyab par thal /
khyod kyi dam bca' 'thad pa'i phyir zer na ma khyab /
'dod na /
bden 'dzin kun btags kyi sa bon rdzogs par 'gag zin par thal /
theg chen mthong lam bar chad med lam rdzogs par skyes zin pa'i phyir /
der thal /
de dngos po yin pa'i phyir /
'dod mi nus so zer na /
du ba rdzogs par skyes zin na me rdzogs par 'gag zin pas khyab par thal /
du ba skye ba la mngon du phyogs pa dang me 'gag pa la mngon du phyogs pa dus mnyam /
du ba rdzogs par skyes zin pa dang me rdzogs par 'gag zin pa dus mnyam pa'i phyir /
der thal /
me dang du ba gnyis rgyu 'bras yin pa'i phyir /
'dod na /
me rdzogs par 'gag zin par thal lo / /
gzhan yang /
theg chen mthong lam bar chad med lam skye ba la mngon du phyogs pa dang bden 'dzin kun btags kyi sa bon 'gag pa la mngon du phyogs pa dus mnyam /
theg chen mthong lam bar chad med lam rdzogs par skyes zin pa dang bden 'dzin kun btags kyi sa bon rdzogs par 'gag zin pa dus mnyam par thal /
'grel pa las /
gnyen po dang mi mthun pa'i phyogs skye ba dang 'gag pa dag go /
zhes gsungs pa'i phyir /
de la skyon med de /
gang zag gcig gi rgyud la de ltar dus mnyam zhes pa'i don yin pa'i phyir zer na /
'o na /
theg chen mthong lam bar chad med lam pa'i rgyud la de ltar du dus mnyam pa yin nam /
theg chen sbyor lam chos mchog skad cig tha ma pa'i rgyud la de ltar dus mnyam pa dag las gang yin /
dang po ltar na /
theg chen mthong lam bar chad med lam pa'i rgyud la theg chen mthong lam bar chad med lam skye ba la mngon du phyogs par thal /
de'i rgyud la theg chen mthong lam bar chad med lam skye ba la mngon du phyogs pa dang /
bden 'dzin kun btags kyi sa bon 'gag pa la mngon du phyogs pa dus mnyam pa'i phyir /
khyab pa khas /
'dod na /
de'i rgyud la theg chen mthong lam bar chad med lam med par thal /
'dod pa'i phyir /
khyab ste /
'jug pa las /
skye bzhin pa ni skye la phyogs par yod min zhing /
zhes gsungs pa'i phyir /
'dod na /
de theg chen mthong lam bar chad med lam pa ma yin par thal lo / /
gzhan yang /
de'i rgyud la bden 'dzin kun btags kyi sa bon yod par thal /
de'i rgyud la bden 'dzin kun btags kyi sa bon 'gag pa la mngon du phyogs pa'i phyir /
der thal /
de'i rgyud la bden 'dzin kun btags kyi sa bon 'gag pa la mngon du phyogs pa dang /
theg chen mthong lam bar chad med lam skye ba la mngon du phyogs pa dus mnyam pa'i phyir /
rtags khas /
'dod na /
de chos can /
khyod kyi rgyud la bden 'dzin kun btags kyi sa bon med par thal /
khyod theg chen gyi bar chad med lam pa yin pa'i phyir /
phyi ma ltar na /
'o na /
theg chen sbyor lam chos mchog skad cig tha ma pa'i rgyud la theg chen mthong lam bar chad med lam rdzogs par skyes zin nam ma zin /
phyi ma ltar yin zer na /
de'i rgyud la theg chen mthong lam bar chad med lam rdzogs par skyes zin par thal /
de'i rgyud la theg chen mthong lam bar chad med lam rdzogs par skyes zin pa dang bden 'dzin kun btags kyi sa bon rdzogs par 'gag zin pa dus mnyam pa'i phyir /
rtags khyab dngos /
skyes zin zer na /
de chos can /
khyod kyi rgyud la theg chen mthong lam bar chad med lam rdzogs par skyes ma zin par thal /
khyod sbyor lam pa yin pa'i phyir /
gzhan yang /
de'i rgyud la bden 'dzin kun btags kyi sa bon rdzogs par 'gag zin par thal /
de'i rgyud la bden 'dzin kun btags kyi sa bon rdzogs par 'gag zin pa dang /
theg chen mthong lam bar chad med lam rdzogs par skyes zin pa dus mnyam pa'i phyir /
rtags khyab dngos /
'dod na /
de chos can /
khyod kyi rgyud la bden 'dzin kun btags kyi sa bon rdzogs par 'gag ma zin par thal /
khyod so so skye bo yin pa'i phyir /
gzhan yang /
nyi ma'i dkyil 'khor shar zin na mun pa rdzogs par 'gag zin pas khyab par thal /
nyi ma'i dkyil 'khor rdzogs par shar ba dang mun pa rdzogs par 'gag zin pa dus mnyam pa'i phyir /
khyab pa khas /
ma grub na der thal /
mdo las /
nyi ma'i dkyil 'khor shar ba'i tshe mun pa'i gnas med cing skabs med do / /
zhes gsungs pa'i phyir /
'dod na /
mun pa rdzogs par 'gag zin par thal lo / /
kha cig theg chen mthong lam bar chad med lam dang bden 'dzin kun btags gnyis dngos su gnod bya gnod byed ma yin par thal /
bden 'dzin kun btags 'das pa rnams 'gag pa'i phyir de dang dngos su gnod bya gnod byed ma yin /
ma 'ongs pa rnams ma skyes pa'i phyir de ltar ma yin /
da ltar ba rnams lam dang lhan cig tu mi 'jug pa'i phyir de @# / /
dang dngos su gnod byed ma yin pa'i phyir /
der thal /
kun las btus las /
'das pa rnams 'gag pa'i phyir ma yin /
ma 'ongs pa rnams ma skyes pa'i phyir ma yin /
da ltar ba lam dang lhan cig tu mi 'jug pa'i phyir ma yin /
'on kyang gnas ngan len gyi rnam pa gang yin pa de ni de las spong ste mi mthun pa dang gnyen po'i phyogs skye ba dang 'gag pa dus mnyam bas mnyam ste /
dper na /
snang ba dang mun pa bzhin /
zhes gsungs pa'i phyir /
zer na skyon med de /
lung de'i don ni bden 'dzin kun btags 'das pa rnams 'gag zin pas de'i rgyud la med /
ma 'ongs pa rnams ma skyes pa'i phyir de'i rgyud la med /
da ltar ba rnams lam dang lhan cig tu mi 'jug pa'i phyir de'i rgyud la med kyang /
theg chen mthong lam bar chad med lam skye ba la mngon du phyogs pa dang /
bden 'dzin kun btags kyi sa bon 'gag pa la mngon du phyogs pa dus mnyam /
theg chen mthong lam bar chad med lam skyes zin pa dang bden 'dzin kun btags kyi sa bon rdzogs par 'gag zin pa dus mnyam pa'i tshul gyis bden 'dzin kun btags spong zhes pa'i don yin pa'i phyir /
kha cig rgyun mtha'i bar chad med lam pa des glo bur gyi dri ma dang bral ba'i bral ba thob par thal /
de glo bur gyi dri ma dang bral ba'i phyir /
'dod na /
des glo bur gyi dri ma spangs par thal /
'dod pa'i phyir zer na /
ma khyab /
'dod mi nus so zer na /
des blo bur gyi dri ma dang bral ba'i bral ba thob par thal /
de'i rgyud kyi 'gog bden de blo bur gyi dri ma dang bral ba'i bral ba yin pa'i phyir /
der thal /
de'i rgyud kyi chos nyid de blo bur gyi dri ma dang bral ba'i chos nyid yin pa'i phyir te /
de rgyun mtha'i bar chad med lam de glo bur gyi dri ma dang bral ba'i chos can yin pa'i phyir /
kha cig rgyun mtha'i bar chad med lam pas dri ma gnyen pos lag rjes bzhag pa'i sgo nas slar mi skye ba'i chos can du byas par thal /
de ltar rnam bshad las gsungs pa'i phyir /
zer na /
de'i don ni /
gnyen po'i sgo nas slar mi skye ba'i chos can du byas zhes pa'i don yin pa'i phyir /
de la kho na re /
rgyun mtha'i bar chad med lam pas gnyen po'i sgo nas dri ma slar mi skye ba'i chos can du ma byas par thal /
dri ma slar mi skye ba'i chos can du byed pa la gnyen po mi dgos pa'i phyir /
der thal /
dri ma slar skye mi srid pa'i phyir /
der thal /
dri ma skyes zin slar yang skye ba mi srid pa'i phyir zer na ma khyab /
'dod na /
bkag zin / /
! / /
de'i 'og tu bsam pa ji lta ba bzhin du gzhug pa la sogs pa ldem por dgongs pa'i sgo nas /
zhes sogs kyi skabs su drang nges kyi sde snod sna tshogs pa la brten nas bzhan don go rim du byed pa'i sa bcu pa'i chos nyid chos can /
khyod de'i rang zhin gnas rigs yin te /
des rang nyid la dmigs nas bsgoms ? pas de rtogs pa gong nas gong 'phel du 'gyur ba'i de'i chos nyid yin pa'i phyir /
'di'i skabs su dgag bzhag spang gsum las /
dang po la /
kha cig sgra ji bzhin du khas blang du rung ba'i mdo /
nges don gyi mdo'i mtshan nyid /
sgra ji bzhin du khas blangs su mi rung ba'i mdo /
drang don gyi mdo'i mtshan nyid zer na /
kye ma 'dus byas rnams mi rtag ces pa'i mdo chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
khyab ste /
'dus byas mi rtag pa yin pa'i phyir /
'dod mi nus te /
don dam bden pa dngos bstan bstan bya'i gtso bor byas nas mi ston pa'i mdo yin pa'i phyir /
kha cig don dam bden pa bstan bya'i gtso bor byas nas ston pa'i mdo /
nges don gyi mdo'i mtshan nyid /
kun rdzob bden pa bstan bya'i gtso bor byas nas ston pa'i mdo drang don gyi mdo'i mtshan nyid zer na /
mdo shes rab snying po chos can /
mtshon bya dang po der thal /
mtshan nyid dang po de'i phyir /
der thal /
bka' bar pa mtshan nyid med pa'i chos 'khor yin pa'i phyir /
'dod na /
de sgra ji bzhin pa'i mdo yin par thal /
'dod pa'i phyir /
'dod mi nus te /
phung po lnga po rang bzhin gyis grub pa'i phyir /
kha cig don dam bden pa dngos bstan bstan bya'i gtso bor byas nas ston pa'i mdo /
nges don gyi mdo'i mtshan nyid /
kun rdzob bden pa dngos bstan bstan bya'i gtso bor byas nas ston pa'i mdo /
drang don gyi mdo'i mtshan nyid zer na /
byang chen yod bzhin du byang chen yang dag par rjes su mi mthong ngo / /
zhes pa'i yum bar ma'i mdo chos can /
mtshon bya dang po der thal /
mtshan nyid dang po de'i phyir /
der thal /
byang chen yum la spyod pa'i chos bzhi bden par med pa dngos bstan bstan bya'i gtso bor byas nas ston pa'i mdo yin pa'i phyir /
der thal /
de nyid las /
byang chen yod bzhin du byang chen yang dag par rjes su mi mthong ngo / /
zhes gsungs pa'i phyir /
'dod mi nus te /
drang don gyi mdo yin pa'i phyir /
ma grub na song /
rtags der thal /
kun rdzob bden pa dngos bstan bstan bya'i gtso bor byas nas ston pa'i mdo yin pa'i phyir /
der thal /
byang chen@# / /
yum la spyod pa'i chos bzhi tha snyad du yod pa dngos bstan bstan bya'i gtso bor byas nas ston pa'i mdo yin pa'i phyir /
der thal /
de nyid las /
byang chen yod bzhin du zhes gsungs pa'i phyir /
gzhan yang /
dgongs gzhi chos nyid la dgongs nas kun gzhi yod par ston pa'i mdo chos can mtshan nyid phyi ma der thal /
mtshon bya phyi ma de'i phyir /
der thal /
sgra ji bzhin pa ma yin pa'i mdo yin pa'i phyir /
'dod mi nus te /
de'i dngos bstan bstan bya'i gtso bor gyur pa'i kun rdzob bden pa med pa'i phyir /
der thal /
dgongs gzhi chos nyid de yang de ma yin /
kun gzhi de yang de ma yin pa'i phyir /
dang po ma grub na /
de'i dgongs gzhi chos nyid de kun rdzob bden pa yin par thal /
ma grub pa de'i phyir /
'dod mi nus te /
de don dam bden pa yin pa'i phyir /
phyi ma der thal /
kun gzhi med pa'i phyir /
kha cig kun gzhi ston dgos kyi gdul bya'i ngor kun gzhi yod pa de mdo de'i dngos bstan bstan bya'i gtso bor gyur pa'i kun rdzob bden pa yin zhes zer na /
'o na /
gang zag rang rkya thub pa'i rdzas yod du grub pa de /
dge slong dag khur yod do / /
zhes sogs kyi mdo'i dngos bstan bstan bya'i gtso bor gyur pa'i kun rdzob bden pa yin par thal /
dam bca' 'thad pa'i phyir /
'dod na /
mdo de'i ched du bya ba'i gdul byas gang zag rang rkya thub pa'i rdzas yod du grub pa de las 'bras kyi rten du gyur pa'i bdag tu 'dod par thal /
'dod pa'i phyir /
'dod na /
des gang zag rang rkya thub pa'i rdzas yod du grub pa de skye ba snga ma nas 'dir skyes shing 'di nas phyi mar nying 'tshams sbyor bar 'dod par thal lo /
'dod mi nus te /
des de 'dus ma byas su 'dod pa'i phyir /
der thal /
des gang zag rang rkya thub pa'i rdzas yod du yod pa 'dus ma byas su 'dod pa'i phyir te /
des yod pa 'dus ma byas su 'dod pa'i phyir /
kha cig nges don gyi mdo yin na nges don sgra ji bzhin pa yin pas khyab zer na /
yum bar ma'i mdo chos can /
der thal /
de'i phyir /
'dod mi nus te /
nges don ma yin pa'i phyir /
der thal /
kun rdzob bden pa yin pa'i phyir /
kha cig mdo shes rab snying po don dam bden pa dngos bstan bstan bya'i gtso bor byas nas ston pa'i nges don gyi mdo yin kyang sgra ji bzhin pa'i mdo ma yin pas nges don gyi mdo la sgra ji bzhin pa'i mdo yin pas ma khyab zer na /
mdo shes rab snying po de dgag bya la don dam gyi khyad par dngos su sbyar ba'i mdo yin par thal /
de don dam bden pa dngos bstan bstan bya'i gtso bor byas nas ston pa'i mdo yin pa'i phyir /
'dod mi nus te /
bka' bar pa mtshan nyid med pa'i chos 'khor la dgag bya la don dam gyi khyad par dngos su sbyar ma sbyar gnyis yod pa'i phyir /
gzhan yang /
nges don gyi mdo yin na sgra ji bzhin pa'i mdo yin dgos par thal /
dbu ma snang ba las /
nges pa'i don kyang gang la bya zhe na /
tshad ma dang bcas pa dang don dam bden pa'i dbang du mdzad nas bshad pa gang yin pa ste /
de ni de las logs shig tu gzhan gyis gang du yang drang bar mi nus pa'i phyir ro / /
zhes gsungs pa'i phyir /
kho na re /
skyon med de /
sgrub byed tshad ma dang bcas pa'i don yin pa'i phyir zer na /
de'i don sgrub byed tshad ma dang bcas pa 'ba' zhig la byed pa mi 'thad par thal /
de'i don sgra ji bzhin du khas blang du rung ba'i don la yang byed dgos pa legs bshad snying po sogs las gsungs pa'i phyir /
kha cig dgongs pa dang bcas pa'i mdo yin na dgongs pa can gyi mdo yin pas khyab zer na /
rgyas 'bring bsdus gsum chos can /
der thal /
de'i phyir /
der thal /
chos can de dang gcig yin pa'i phyir /
'dod na /
drang don gyi mdor thal lo / /
kha cig sangs rgyas kyi bka' yin na dgongs ldem dgongs gang rung gi mdo yin pas khyab zer na /
yum bar ma chos can /
der thal /
de'i phyir /
'dod na /
drang don gyi mdor thal lo / /
kha cig dge slong dag khur yod do / /
khur khur ba po yod do zhes sogs kyi mdos gang zag gi bdag yod par bstan pa yin zer na /
'o na /
mdo de'i ched du bya ba'i gdul byas gang zag gi bdag yod par 'dod par thal /
dam bca' 'thad pa'i phyir /
'dod na /
de 'dra ba'i gdul bya bye brag tu smra ba yod par thal /
'dod pa'i phyir /
'dod na /
de 'dra ba'i bye brag tu smra ba des bdag med khas mi len par thal /
des gang zag gi bdag med kyang khas mi len /
chos kyi bdag med kyang khas mi len pa'i phyir /
dang po der thal /
des gang zag gi bdag yod par 'dod pa'i phyir /
phyi ma der thal /
bye brag tu smra ba yin pa'i phyir /
rtsa bar 'dod mi nus te /
des bdag med rtogs pa'i lta ba de lta ba rnam dag tu khas len pa'i phyir /
der thal /
'dus byas thams cad mi rtag /
zag pa dang bcas pa thams cad sdug bsngal /
chos thams cad stong zhing bdag med pa /
mya ngan las 'das pa zhi bar @# / /
lta ba'i lta ba de bdag cag gi ston pa ston par khas len pa rnams kyi mi 'da' ba'i lta ba yin pa'i phyir /
ma khyab na 'khor gsum yod /
ma grub na der thal /
de dag la lta ba bka' rtags kyi phyag rgya bzhi zhes pa'i rgyu mtshan yang dag cig yod pa'i phyir /
gzhan yang /
nang sde gnas ma bug pa des gang zag gi bdag med khas mi len par thal /
gang zag gi bdag med khas mi len pa'i nang sde bye brag tu smra ba gcig yod pa'i phyir /
rtags khas /
'dod mi nus te /
des gang zag rtag gcig rang dbang can gyis stong pa de gang zag gi bdag med phra mo'i don du 'dod pa'i phyir /
der thal /
'jug pa las /
gang dag dud 'gror bskal mang bskal gyur pa / /
des kyang ma skyes bdag 'di ma mthong la / /
zhes sogs kyi phyogs snga smra ba po cig yod pa gang zhig de 'dra ba'i phyogs snga smra ba po'i phyi rol pa med pa'i phyir /
ma khyab na /
'khor gsum /
ma grub na /
der thal /
phyi rol pa yin na gang zag gi bdag yod par 'dod pas khyab pa'i phyir /
kha cig mdo de gsung ba po ston pa sangs rgyas kyi dgongs pa yin na /
mdo de'i dgongs pa yin pas khyab zer na /
phung po bden par med pa chos can /
phung po bden grub tu ston pa'i mdo'i dgongs pa yin par thal /
phung po bden grub tu ston pa'i mdo gsung ba po ston pa sangs rgyas kyi dgongs pa yin pa'i phyir /
der thal /
ston pa sangs rgyas kyis phung po bden med du dgongs pa'i phyir /
der thal /
des phung po bden med du rtogs pa'i phyir /
der thal /
phung po bden par med pa'i phyir /
rtsa bar 'dod mi nus te /
phung po bden grub mdo de'i dgongs pa yin pa'i phyir /
der thal /
mdo des phung po bden grub tu bstan pa'i phyir /
kha cig mdo de'i dgongs pa yin na /
mdo de gsung ba po ston pa sangs rgyas kyi dgongs pa yin pas khyab zer na /
gzhan dbang bden grub chos can /
gzhan dbang bden grub tu ston pa'i mdo gsung ba po ston pa sangs rgyas kyi dgongs pa yin par thal /
gzhan dbang bden grub tu ston pa'i mdo'i dgongs pa yin pa'i phyir /
der thal /
mdo des gzhan dbang bden grub tu bstan pa'i phyir /
'dod mi nus te /
gzhan dbang bden par med pa de gzhan dbang bden grub tu ston pa'i mdo gsung ba po ston pa sangs rgyas kyi dgongs pa yin pa'i phyir /
rtags sla /
kha cig pha dang ma ni bsad bya zhing / /
zhes sogs kyi mdos pha ma bsad bya yin par bstan pa yin zer na /
de mi 'thad bar thal /
pha ma bsad byar bstan pa la dgos pa med pa'i phyir /
der thal /
bcom ldan 'das kyis gdul bya mtshams med kyi las la sbyar ba la dgos pa med pa'i phyir /
der thal /
bcom ldan 'das la gdul bya'i don du mi 'gyur ba'i mdzad pa mi mnga' ba'i phyir /
kha cig /
mdo des sgra zin la pha ma bsad byar ma bstan zer na /
de bstan par thal /
de sgras zin gyi don la dngos su gnod byed dang bcas pa'i mdo yin pa'i phyir /
der thal /
sgras zin la dngos su gnod byed dang bcas pa'i mdo gcig yod pa'i phyir /
kha cig dgongs gzhi dgos pa gnyis kyi nang nas dgongs gzhi bstan bya'i gtso bor byas nas bstan pa'i sgra ji bzhin pa ma yin pa'i mdo /
dgongs pa can gyi mdo'i mtshan nyid /
dgongs gzhi dgos pa gnyis kyi nang nas dgos pa bstan bya'i gtso bor byas nas bstan pa'i mdo /
ldem por dgongs pa'i mdo'i mtshan nyid zer na /
de gnyis 'gal bar thal /
khyod kyi dam bca' 'thad pa'i phyir /
'dod mi nus te /
de gnyis yin khyab mnyam yin pa'i phyir /
der thal /
pha dang ma ni bsad bya zhing zhes pa'i mdo 'di dgongs gzhi gzhan zhig la dgongs nas don gzhan zhig bstan pa'i sgo nas dgongs pa can gyi mdo dang /
don de nyid 'khyog po 'am ldem po'i ngag gis ston pa'i cha nas ldem por dgongs pa'i mdor bzhag pa'i phyir /
ma khyab na /
'khor gsum yod|| ! / /
gnyis pa rang gi lugs la /
don dam bden pa dngos bstan bstan bya'i gtso bor byas nas ston pa'i sgra ji bzhin pa'i mdo /
nges don gyi mdo'i mtshan nyid /
mtshan gzhi ni rgyas 'bring bsdus gsum lta bu yin /
don dam bden pa dngos bstan bstan bya'i gtso bor byas nas mi ston pa'i rab tu phye pa'i mdo /
drang don gyi mdo'i mtshan nyid /
de la sgra ji bzhin pa dang sgra ji bzhin pa ma yin pa gnyis yod /
dang po'i mtshan gzhi /
kye ma 'dus byas rnams mi rtag ces sogs kyi mdo lta bu yin /
phyi ma la dgongs pa can dang ldem por dgongs pa'i mdo gnyis yod /
dgongs gzhi bstan bya'i gtso bor byas nas ston pa'i sgra ji bzhin pa ma yin pa'i mdo /
dgongs pa can gyi mdo'i mtshan nyid /
de la mnyam pa nyid gsum la dgongs pa /
don gzhan la dgongs pa /
dus gzhan la dgongs pa /
gang zag gi bsam ngo la dgongs pa dang bzhi yod /
dang po'i mtshan gzhi ni /
nga nyid de'i tshe yang dag par rdzogs pa'i sangs rgyas rnam gzig su gyur to zhes pa'i mdo @# / /
lta bu yin /
gnyis pa ni snying po med la snying por shes zhes sogs kyi mdo lta bu yin /
gsum pa ni /
dus gzhan zhig tu bde ba can du skye ba la dgongs nas bde ba can du skye ba'i smon lam btab pa tsam gyis bde ba can du skye bar 'gyur ro zhes pa'i mdo lta bu yin /
bzhi pa ni /
sbyin pa tsam gyis chog par 'dzin pa'i gang zag gi ngor sbyin pa la cung zad smad nas tshul khrims kyi bsngags pa brjod pa'i mdo lta bu yin /
dgos pa bstan bya'i gtso bor byas nas ston pa'i sgra ji bzhin pa ma yin pa'i mdo / /
ldem por dgongs pa'i mdo'i mtshan nyid /
de la gzhug pa la ldem por dgongs pa /
mtshan nyid la ldem por dgongs pa /
gnyen po la ldem por dgongs pa /
bsgyur ba la ldem por dgongs pa dang bzhi yod /
dang po ni /
rang sde dang gzhan sde kha cig sangs rgyas kyi bstan pa gong ma la gzhug pa'i phyir du gang zag rang rkya thub pa'i rdzas yod du ston pa'i mdo lta bu yin /
gnyis pa ni /
gzhan dbang bden par grub /
yongs grub kyang bden par grub cing /
kun btags bden par ma grub pa so sor phye nas ston pa'i dgongs 'grel gyi mdo lta bu yin /
gsum pa ni /
de bzhin gshegs pa zla 'od dri med kyi mtshan smos pa tsam gyis bla na med pa'i byang chub tu nges pa yin no / /
zhes pa'i mdo lta bu yin /
bzhi pa ni rab tu grags pa'i yi ge ngan pa rab tu ma grags pa'i don bzang po la bsgyur bar byed pa'i pha dang ma ni bsad bya zhing /
zhes sogs kyi mdo lta bu yin / /
! / /
gsum pa rtsod pa spong ba la /
kha cig /
shes rab snying po don dam bden pa dngos bstan bstan bya'i gtso bor byas nas bstan pa'i mdo yin par thal /
des phung po lnga po yang dag par ma grub pa dngos bstan bstan bya'i gtso bor byas nas bstan pa'i phyir /
der thal /
phung po lnga po de dag kyang rang bzhin gyis stong pa rnam par yang dag par rjes su blta'o /
zhes gsungs pa'i phyir zer na /
'o na /
des zhi 'tsho yab sras kyi lugs la yang don dam bden pa dngos bstan bstan bya'i gtso bor byas nas bstan par thal /
de'i lugs la yang phung po lnga po de dag la yang rang bzhin gyis stong pa rnam par yang dag par rjes su blta'o / /
zhes gsungs pa gang zhig slob dpon de dag gi lugs la dgag bya la phra rags kyi khyad par med pa'i phyir /
'dod mi nus so / /
kho na re /
shes rab snying pos don dam bden pa dngos bstan bstan bya'i gtso bor byas nas bstan par thal /
des zab mo dngos bstan bstan bya'i gtso bor byas nas bstan pa'i phyir /
der thal /
zab mo snang ba zhes bya ba'i chos kyi rnam grangs kyi ting nge 'dzin la snyoms par zhugs so / /
zhes gsungs pa'i phyir zer na /
ma khyab /
kha cig byang chen yod bzhin du byang chen yang dag par rjes su mi mthong ngo zhes pa'i yum bar ma'i mdo chos can /
nges don gyi mdo ma yin par thal /
drang don gyi mdo yin pa'i phyir /
der thal /
rang gi dngos bstan bstan bya'i gtso bo de las gnas lugs kyi don gzhan du drang dgos pa'i mdo yin pa'i phyir zer na /
ma khyab /
ma grub na der thal /
de'i dngos bstan bstan bya'i gtso bo gnas lugs kyi don ma yin pa'i phyir /
der thal /
de'i dngos bstan bstan bya'i gtso bo kun rdzob bden pa yin pa'i phyir /
der thal /
des kun rdzob bden pa dngos bstan bstan bya'i gtso bor byas nas bstan pa'i phyir /
rtsa ba'i thal 'gyur la khyab pa yod par thal /
drang don du 'grel tshul la dngos bstan bstan bya'i gtso bo de las gnas lugs kyi don gzhan du drang dgos pa'i drang don du 'grel tshul zhig dang /
dgongs gzhi dgos pa dngos la gnod byed gsum dang bcas pa'i sgo nas drang don du 'grel tshul zhig dang gnyis yod pa'i phyir zer na skyon med de /
dang po'i don dngos bstan bstan bya'i gtso bo gang yin thams cad las gnas lugs kyi don gzhan du drang dgos pa'i dbang du byas pa'i phyir /
de ltar ma yin na /
bstan bcos mngon rtogs rgyan chos can /
drang don gyi bstan bcos yin par thal /
rang gi dngos bstan bstan bya'i gtso bo de las gnas lugs kyi don gzhan du drang dgos pa'i bstan bcos yin pa'i phyir /
khyab pa khas /
rtags der thal /
de'i dngos bstan bstan bya'i gtso bo gnas lugs kyi don ma yin pa'i phyir te de'i dngos bstan bstan bya'i gtso bo kun rdzob bden pa yin pa'i phyir /
der thal /
des kun rdzob bden pa dngos bstan bstan bya'i gtso bor byas nas bstan pa'i phyir /
der thal /
des dngos po brgyad dngos bstan bstan bya'i gtso bor byas nas bstan pa'i phyir /
der thal| de'i dngos bstan bstan bya'i gtso bo gcig yod pa'i phyir /
'dod mi nus te /
nges don gyi bstan bcos yin pa'i phyir /
der thal /
don dam bden pa dngos bstan bstan bya'i gtso bor byas nas bstan pa'i sgra ji bzhin pa'i bstan bcos yin pa'i phyir /
der thal /
des theg chen sgrub pa'i rten rang bzhin gnas @# / /
rigs dang /
mi rtag yogs bcu drug bden par med pa dngos bstan bstan bya'i gtso bor byas nas bstan pa'i phyir /
dang po der thal /
rtogs pa yi ni chos drug dang zhes pas de ltar bstan pa'i phyir /
phyi ma der thal /
bsam mi khyab sogs khyad par gyi zhes pa dang /
'di la bsal bya ci yang med| ces sogs kyis de ltar bstan pa'i phyir /
de la kho na re /
bstan bcos la drang nges kyi tha snyad mi byed zer na /
de byed par thal /
rtsa she'i dgongs pa sems tsam du 'grel pa'i slob dpon chos skyong sogs kyis rtsa she sgra ji bzhin pa ma yin pa'i drang don du bkral ba'i phyir /
kha cig dge slong dag khur yod do / /
khur khur ba po yod do / /
zhes sogs kyi mdos gang zag gi bdag yod par bstan par thal /
rnam bshad las /
gzhug pa la ldem por dgongs pa ni gzhan sde dang rang sde kha cig gi don du gang zag gi bdag yod par gsungs pa lta bu'o / /
zhes gsungs pa'i phyir zer na skyon med de /
mdo des khur dang khur ba po'i dpes bdag dang phung po ngo bo tha dad du bstan pas bdag phung po las ngo bo tha dad yin na gang zag gi bdag tu 'gyur ba la dgongs nas de ltar gsungs pa'i phyir /
kha cig sangs rgyas kyi bka' yin na dgongs ldem dgongs gang rung gi mdo yin dgos par thal /
theg bsdus las /
dgongs pa bzhi dang ldem por dgongs pa rnam pa bzhis sangs rgyas kyi gsung thams cad khong du chud par bya'o / /
zhes gsungs pa'i phyir skyon med de /
dgongs ldem dgongs kyi mdo bzhi po de sangs rgyas kyi bka' thams cad khong du chud pa'i thabs yin zhes pa'i don yin pa'i phyir /
kha cig rgyas 'bring bsdus gsum gyis don mngon par rtogs pa brgyad dngos bstan bya'i gtso bor byas nas bstan par thal /
des kun rdzob bden pa dngos bstan bstan bya'i gtso bor byas nas bstan pa gang zhig /
de nyid las /
rnam pa thams cad mkhyen pa nyid dang /
lam shes pa nyid dang /
thams cad shes pa nyid ces sogs gsungs pa'i phyir /
'dod na /
bstan bcos mngon rtogs rgyan gyis rgyas 'bring bsdus gsum gyi sbas don mngon rtogs kyi rim pa gtan la 'bebs par byed pa mi 'thad par thal /
don mngon par rtogs pa brgyad rgyas 'bring bsdus gsum gyi sbas don ma yin pa'i phyir zer na /
ma khyab /
ma grub na der thal /
de rgyas 'bring bsdus gsum gyi dngos bstan yin pa'i phyir /
der thal /
rgyas 'bring bsdus gsum gyis don mngon par rtogs pa brgyad dngos bstan bstan bya'i gtso bor byas nas bstan pa'i phyir zer na /
skyon med de /
bstan bcos mngon rtogs rgyan gyis don mngon par rtogs pa brgyad kyi ngo bo nges pa grangs nges pa go rim nges pa dngos bstan bstan bya'i gtso bor byas nas bstan /
rgyas 'bring bsdus gsum gyis de ltar dngos bstan bstan bya'i gtso bor byas nas ma bstan pa'i rgyu mtshan gyis mngon rtogs rgyan gyis de'i rim pa gtan la 'bebs par bzhag pa'i phyir /
kha cig /
gang zag gi bdag yod par ston pa'i mdos gang zag gi bdag yod par 'dod pa'i gdul bya la gang zag gi bdag yod par bstan par thal /
gang zag rang rkya thub pa'i rdzas yod du grub par bstan pa'i mdos gang zag rang rkya thub pa'i rdzas yod du grub par 'dod pa'i gdul bya'i ngor gang zag rang rkya thub pa'i rdzad yod du grub par bstan pa'i phyir zer na /
rnam pa gcig tu ma khyab /
rtags der thal /
des gang zag rang rkya thub pa'i rdzas yod du 'dod pa'i gdul bya de la gang zag rang rkya thub pa'i rdzas yod du bstan pa'i phyir zer na /
ma khyab /
'dod na /
bkag zin /
kha cig pha dang ma ni bsad bya zhing zhes pa'i mdos pha ma bsad byar bstan par thal /
pha ma bsad bya yin pa dang kun gzhi gnyis med mtshungs gang zhig /
dgongs gzhi chos nyid la dgongs nas kun gzhi yod par ston pa'i mdos kun gzhi bstan pa'i phyir zer na ma khyab /
'dod na /
bkag zin / /
! / /
brten pa'i chos kyi bye brag gis / /
zhes sogs kyi skabs su gsum las /
dang po la kha cig rgyan rtsa ba'i dgongs pa mthar thug thal 'gyur du gnas pa yin no zer na /
'o na /
bden 'dzin nyon sgrib yin par thal /
bden 'dzin nyon sgrib tu rgyan rtsa bas bzhed pa yin pa'i phyir /
der thal /
khyod kyi dam bca' 'thad pa'i phyir /
'dod na /
bden 'dzin chos can /
nyon sgrib ma yin par thal /
shes sgrib yin pa'i phyir /
der thal /
bden 'dzin yin pa'i phyir /
gzhan yang nyan thos dgra bcom pas bden 'dzin spangs par thal /
bden 'dzin 'khor ba'i rtsa ba gang zhig nyan thos dgra bcom pas 'khor ba rtsa ba nas spangs pa'i phyir /
der thal /
rnam 'grel las /
bdag lta'i sa bon spangs pa'i phyir /
zhes gsungs pa'i phyir /
dang po der thal /
de ltar rgyan rtsa bas bzhed pa'i phyir /
rtsa bar 'dod na /
nyan thos dgra bcom pa chos can /
sangs rgyas 'phags pa yin par thal /
bden 'dzin spangs pa'i gang zag yin pa'i phyir /
@# / /
'dod mi nus so / /
kha cig rgyan rtsa ba'i dgongs pa mthar thug rang rgyud du gnas kyang /
rigs rtsa 'grel gyi dgongs pa mthar thug thal 'gyur du gnas pa yin no zer na /
'o na /
nyan thos kyi mthong lam thob pa la yang stong nyid mngon sum du rtogs dgos par thal /
dam bca' 'thad pa'i phyir /
'dod mi nus te /
rnam bshad las /
dbu ma thal 'gyur bas bzhed pa ltar nyan thos kyi mthong lam thob pa la yang nges par stong nyid mngon sum du rtogs dgos pa ltar mi bzhed kyang /
nyan thos 'phags pas kyang stong pa nyid kyi don mngon sum du rtogs pa yod par bzhed pa'i dbu ma rang rgyud pa ni shin tu mang ngo|| ? zhes thal 'gyur ba'i lugs logs su bkar nas gsungs pa'i phyir /
kha cig /
chos nyid la dmigs pa'i blo yin na /
chos nyid blo ngor grub pa'i blo yin pas khyab zer na /
chos nyid bden par 'dzin pa'i bden 'dzin chos can /
der thal /
de'i phyir /
der thal /
chos nyid bden par 'dzin pa'i bden 'dzin yin pa'i phyir /
khyab ste /
chos nyid bden par 'dzin pa'i bden 'dzin dang /
chos nyid bden med du rtogs pa'i ye shes gnyis dmigs pa gcig la dmigs nas rnam pa 'dzin stangs dngos 'gal du zhugs pa'i blo yin pa'i phyir /
ma khyab na 'khor gsum yod /
'dod na /
de chos can /
chos nyid blo ngor nges pa'i blo yin par thal /
chos nyid blo ngor grub pa'i blo yin pa'i phyir /
'dod mi nus te /
bden 'dzin yin pa'i phyir /
kha cig brten pa'i chos kyi bye brag gis / /
zhes pa'i gzhung gis /
chos kyi dbyings la dbyer med phyir /
zhes pa'i rtsod lan 'chad pa de'i tshe na nyan thos slob pa 'phags pa rang rgyal slob pa 'phags pa byang sems 'phags pa gsum gyi sgrub pa gsum po de rim pa bzhin du gang zag gi bdag dang /
chos kyi bdag rags pa dang /
chos kyi bdag phra mos stong pa de rim pa bzhin du nyan thos kyi rigs dang /
rang rgyal gyi rigs dang /
theg chen gyi rigs yin pas rigs mi 'dra ba gsum gyi dbye bas gnas skabs rigs gsum dang /
rigs can gsum gyi dbye ba 'thad ces lan 'debs pa yin zer na /
de mi 'thad par thal /
chos kyi dbyings la dbyer med phyir /
zhes pas theg pa gsum gyi slob pa 'phags pa'i rgyud kyi sgrub pa bden pas stong pa rigs yin na /
gnas skabs rigs gsum dang rigs can gsum gyi dbye ba mi 'thad ces rtsod pa gang zhig| nyan thos slob pa 'phags pa'i sgrub pa gang zag gi bdag gis stong pa chos kyi dbyings ma yin pas lan 'brel med du 'gyur ba'i phyir /
kha cig chos kyi dbyings la dbyer med phyir /
zhes pas theg chen gyi sgrub pa bcu gsum gyi dbye ba mi 'thad ces rtsod pa yin zer na /
de mi 'thad par thal /
mdo las /
'jam dpal /
gal te chos kyi dbyings gcig dang /
de bzhin nyid gcig dang /
yang dag pa'i mtha' gcig yin na /
de la ji ltar snod dang snod ma yin par gdags zhes pa dang don gcig pa gang zhig theg chen gyi sgrub pa bcu gsum rgyud la ldan pa'i byang chub sems dpa' bcu gsum la theg chen gyi snod dang ldan mi ldan gyi khyad par mi 'thad pas rtog ldan gyi rtsod lan du mi 'gyur ba'i phyir /
kha cig chos kyi dbyings la dbyer med phyir /
zhes pas chos kyi dbyings rigs yin na /
gnas skabs rigs gsum dang rigs can gsum gyi dbye ba mi 'thad ces rtsod pa yin zer na /
'o na /
brten pa'i chos kyi bye brag gis zhes pa'i gzhung gis /
chos dbyings rigs yin zhing de la ngo bo la rigs mi 'dra ba'i khyad par med kyang /
gnas skabs rigs gsum dang rigs can gsum gyi dbye ba 'thad ces lan 'debs par thal /
khyod kyi rtsod pa'i don de 'thad pa'i phyir /
'dod na /
chos dbyings rigs yin par thal /
lan 'debs tshul 'thad pa'i phyir /
'dod mi nus te /
sangs rgyas kyi sa na chos dbyings yod pa'i phyir / /
! / /
gnyis pa rang gi lugs la /
rtsod pa dang lan gnyis /
dang po la /
rtogs pa yi ni chos drug dang /
zhes pa'i skabs su theg chen sgrub pa bcu gsum bden pas stong pa theg chen sgrub pa'i rten rang bzhin gnas rigs su bstan pa na /
kha cig /
sems can thams cad theg pa chen po'i lam gyi gnas skabs kyi rigs la gnas par thal /
theg chen gyi sgrub pa bcu gsum bden pas stong ba theg chen sgrub pa'i rten rang bzhin gnas rigs yin pa gang zhig sems bden pas stong pa sems can thams cad kyi rgyud la spyir gnas pa'i phyir zer na lan la skyon med de /
sems bden pas stong pa rgyud la yod pa tsam gyis theg pa chen po'i lam gyi gnas skabs kyi rigs la gnas par 'jog pa ma yin gyi theg chen sgrub pas rang nyid bden pas stong pa la dmigs nas sgoms pas rtogs pa gong nas gong 'phel du 'gyur ba de'i tshe /
theg pa chen po'i lam gyi gnas skabs kyi rigs la gnas par 'jog@# / /
pa'i phyir /
de la kho na re /
gnas skabs rigs gsum dang rigs can gsum gyi dbye ba mi 'thad par thal /
theg pa gsum gyi slob pa 'phags pa'i rgyud kyi sgrub pa bden pas stong pa rigs yin pa gang zhig de la ngo bo la rigs mi 'dra ba'i khyad par med pa'i phyir zer na skyon med de /
de la ngo bo la rigs mi 'dra ba'i khyad par med kyang brten pa sgrub pa mi 'dra ba gsum gyi dbye bas /
gnas skabs rigs gsum dang rigs can gsum gyi dbye ba 'thad pa'i phyir /
'phags pa la stong nyid rtogs myong gis ma khyab kyang 'phags pa bzhi ka la stong nyid rtogs pa yod de /
nyan rang slob pa 'phags pa la yang rang rgyud kyi rang bzhin gnas rigs mngon sum du rtogs pa yod pa'i phyir / /
! / /
gsum pa rtsod pa spong ba la /
kha cig rgyan rtsa ba'i dgongs pa mthar thug thal 'gyur du gnas par thal /
bden 'dzin nyon sgrib yin pa'i phyir /
der thal /
rang rgyal slob pas bden 'dzin spang bya'i gtso bor byas nas spong ba'i phyir /
der thal /
rnam bshad las /
de ltar byas na rang rgyal la de kho na nyid kyi don rtogs pa cig kyang yod pas /
rang rgyal la shes pa la bden zhen spong mi nus pas ma khyab bo zhes gsungs pa'i phyir /
zer na /
skyon med de /
rang rgyal la shes pa bden par 'dzin pa'i bden 'dzin mngon 'gyur ba re zhig rang lam gyi gnas skabs su spong mi nus pas ma khyab ces pa'i don yin pa'i phyir /
kha cig rigs rtsa 'grel gyi dgongs pa mthar thug thal 'gyur du gnas par thal /
rnam bshad dgongs pa rab gsal las /
mngon rtogs rgyan gyi dgongs pa mthar thug thal 'gyur du gnas par sgrub pa'i skabs su| gzung don rtog pa spong phyir dang /
zhes pa'i rtsod spong gi ji lta ba bzhin du rigs rtsa 'grel gyi skabs su rnam bshad snying po rgyan du'ang bkod pa'i phyir zer na ma khyab 'o na /
mngon rtogs rgyan gyi dgongs pa mthar thug rang rgyud du gnas shing /
rigs rtsa 'grel gyi dgongs pa mthar thug thal 'gyur du gnas par 'dod pa rnams kyi lugs la rnam mkhyen mtshon byed kyi chos bcu med par thal /
rtogs pa yi ni chos drug dang /
zhes sogs kyis theg chen gyi sgrub pa bcu gsum rang bzhin gyis ma grub pa theg chen gyi sgrub pa'i rten rang bzhin gnas rigs su bstan pa gang zhig /
theg chen gyi sgrub pa bcu gsum rang bzhin gyis ma grub pa de med nges yin pa'i phyir /
der thal /
theg chen gyi sgrub pa bcu gsum rang bzhin gyis grub pa'i phyir /
ma grub na /
de chos can /
rang bzhin gyis grub par thal /
gzhi grub pa'i phyir /
rtags dang po der thal /
rigs rtsa 'grel gyi dgongs pa mthar thug thal 'gyur du gnas pa'i phyir /
rtags khas /
rtsa bar 'dod mi nus te /
chos bcu mngon sum du rtogs pa'i mthar thug pa'i ye shes rnam mkhyen gyi 'jog byed yin pa'i phyir /
kha cig stong nyid rtogs ma myong ba'i nyan rang slob pa 'phags pa gnyis kyi sgrub pa dang byang chub sems dpa'i rgyud kyi sgrub pa gsum po de bden pas stong pa la rigs mi 'dra ba gsum dang gang zag gsum po de la rigs can mi 'dra ba gsum gyi dbye ba mi 'thad par thal /
sgrub pa gsum po bden pas stong pa la rigs mi 'dra ba'i khyad par med cing nyan rang slob pa de gnyis kyis sgrub pa bden pas stong pa ma rtogs pa'i phyir zer na /
skyon med de /
sgrub pa de gsum bden pas stong pa la ngo bo la rigs mi 'dra ba'i khyad par med cing /
nyan rang slob pa de gnyis kyis sgrub pa bden stong ma rtogs kyang /
brten pa sgrub pa mi 'dra ba gsum gyis dbye bas rten rigs gsum dang rigs can gsum gyi dbye ba 'thad pa'i phyir /
dper na /
nyer len 'jim pa gcig las grub cing rkyen me lce gcig gis so btang ba'i bum pa'i nang du bu ram dang li kar sogs blug pa de'i tshe bum pa der bu ram gyi bum pa zhes brjod pa lta bu yin pa'i phyir /
kha cig 'phags pa yin na stong nyid mngon sum du rtogs myong yin dgos par thal /
'grel chen gnyis kar /
'phags pa'i gang zag thams cad ni 'dus ma byas kyis rab tu phye ba'i slad du'o / /
zhes mdo khungs su drangs pa gang zhig stong nyid rtogs ma myong ba'i 'phags pa zhig yod na /
'phags pa'i gang zag thams cad 'dus ma byas kyi chos nyid mngon sum du rtogs pa'i sgo nas so skye las rab tu phye ba mi 'thad pa'i phyir zer na /
skyon med de /
de'i don ni /
'phags pa bzhi ka la stong nyid mngon sum du rtogs pa yod pas 'phags pa'i gang zag thams cad so skye las rab tu phye zhes pa'i don yin pa'i phyir /
de ltar ma yin na 'phags pa'i gang zag yin na bsam gtan gyi dngos gzhi thob pas khyab par thal /
'grel pa don gsal las /
'phags pa'i gang zag thams cad kyi rgyud la 'byung ba'i bsam gtan dang /
zhes gsungs @# / /
pa'i phyir /
'dod mi nus so / /
gzhan yang /
sems can thams cad 'khor ba'i sdug bsngal las skyob 'dod kyi rnam pa can yin na byang sems rgyun mtha' ba 'khor ba'i sdug bsngal las skyob 'dod kyi rnam pa can yin dgos par thal /
'phags pa'i gang zag thams cad 'dus ma byas kyi chos nyid mngon sum du rtogs pa'i sgo nas so skye las rab tu phye na /
'phags pa la 'dus ma byas kyi chos nyid mngon sum du rtogs myong bas khyab pa'i phyir /
'dod na /
sangs rgyas 'phags pa'i rgyud kyi thugs rje chen po chos can /
der thal /
de'i phyir /
der thal /
chos can de yin pa'i phyir /
der thal /
thugs rje chen po yin pa'i phyir /
'dod mi nus te /
byang sems rgyun mtha' ba 'khor ba'i sdug bsngal dang bral ba'i gang zag yin pa'i phyir / /
! / /
dmigs pa chos rnams thams cad de /
zhes sogs kyi skabs su chos thams cad chos can /
theg chen sgrub pa'i dmigs pa yin te /
theg chen sgrub pa'i sgro 'dogs gcad gzhi yin pa'i phyir /
'di'i skabs su gsum las /
dang po la kha cig theg chen mthong lam bar chad med lam gyi dmigs pa yin na /
des dmigs pas khyab zer na /
gzugs chos can /
der thal /
de'i phyir /
der thal /
de'i sgro 'dogs gcad gzhi yin pa'i phyir /
der thal /
theg chen mthong lam bar chad med lam gyis gzugs bden med du rtogs pa'i phyir /
'dod na /
de'i gzhal bya yin par thal /
'dod pa'i phyir /
'dod na /
de'i dngos gzhal du thal /
'dod pa'i phyir /
'dod na /
don dam bden pa yin par thal lo / /
kha cig theg chen mthong lam bar chad med lam gyi dmigs yul yin na de'i yul yin pas khyab zer na /
gzugs chos can /
der thal /
de'i phyir /
der thal /
gzhi grub pa'i phyir /
'dod na /
de'i dngos yul yin par thal /
'dod pa'i phyir /
'dod na /
de kun rdzob dngos yul du byed pa'i shes par thal /
de gzugs dngos yul du byed pa'i shes pa yin pa'i phyir /
'dod mi nus te /
de theg chen gyi bar chad med lam yin pa'i phyir /
kha cig blo de'i yul yin na blo de'i zhen yul yin pas khyab zer na /
bum pa bden grub kyi don spyi chos can /
bum pa bden par 'dzin pa'i bden 'dzin gyi zhen yul yin par thal /
de'i yul yin pa'i phyir /
der thal| de'i snang yul yin pa'i phyir /
der thal /
de la bum pa bden grub snang ba gang zhig de'i snang yul yod pa'i phyir /
dang po ma grub na /
de chos can /
khyod la bum pa bden grub snang bar thal /
khyod bum pa bden par 'dzin pa'i bden 'dzin yin pa'i phyir /
phyi ma ma grub na /
de chos can /
khyod kyi snang yul yod par thal /
khyod rtog pa yin pa'i phyir /
rtsa bar 'dod na /
de'i zhen yul yod par thal /
'dod pa'i phyir /
'dod na /
de chos can /
khyod kyi zhen yul med par thal /
khyod bden 'dzin yin pa'i phyir /
kha cig don dam pa'i dge ba yin na dge ba yin pas khyab zer na /
myang 'das chos can /
der thal /
de'i phyir| der thal /
thar pa yin pa'i phyir /
khyab ste /
mdzod las /
thar pa /
dam pa'i don du dge rtsa ba / /
zhes gsungs pa'i phyir /
'dod mi nus te /
'dus ma byas yin pa'i phyir /
kha cig dge ba yin na sems byung yin pas khyab zer na /
theg chen sems bskyed chos can /
der thal /
de'i phyir /
der thal /
theg chen sems bskyed yin pa'i phyir /
khyab ste /
spyod 'jug las /
dge ba gzhan kun chu shing bzhin du ni / /
'bras bu phyung nas zad par 'gyur ba nyid / /
byang chub sems kyi ljon shing rtag par yang / /
'bras bu 'byin pas mi zad 'phel bar 'gyur / /
zhes dang /
de dang dge mtshungs ga la yod / /
de 'dra'i bshes kyang ga la yod / /
bsod nams de 'dra'ang ga la yod / /
ces gsungs pa'i phyir /
'dod na /
mi 'thad de /
gtso sems yin pa'i phyir /
kha cig dge ba la shes pas khyab zer na /
bcas ldan dge slong gi rgyud kyi so thar gyi sdom pa'i sa bon chos can /
der thal /
de'i phyir /
der thal /
chos can de yin pa'i phyir /
'dod na /
de 'dra ba'i so thar gyi sdom pa chos can /
khyod kyi sa bon shes pa ma yin par thal /
khyod 'dus byas yin pa'i phyir /
kha cig don dam pa'i mi dge ba yin na mi dge ba yin pas khyab zer na /
'khor ba chos can /
der thal /
de'i phyir /
der thal /
chos can de yin pa'i phyir /
'dod mi nus te /
shes pa ma yin pa'i phyir /
der thal /
las dang nyon mongs pa'i dbang gis rang dbang med par nying 'tshams sbyor ba shes pa ma yin pa'i phyir /
kha cig lung du bstan pa gang zhig skyes bu dam pa'i blang byar 'os pa /
dge ba'i mtshan nyid /
lung du bstan pa gang zhig skyes bu dam pa'i dor byar 'os pa /
mi dge ba'i mtshan nyid /
blang dor btang snyoms su bzhag bya lung ma bstan @# / /
gyi mtshan nyid zer na /
dang po la ngo bo nyid sku chos can /
mtshon bya der thal /
mtshan nyid de'i phyir /
dang po ma grub na /
lung du bstan par thal /
gzhi grub pa'i phyir /
phyi ma ma grub na /
skyes bu dam pa'i blang byar 'os par thal /
skyes bu dam pa'i blang bya yin pa'i phyir /
der thal /
thob bya mthar thug yin pa'i phyir /
'dod mi nus te /
'dus ma byas yin pa'i phyir /
der thal /
chos can de yin pa'i phyir /
gzhan yang /
bden 'dzin chos can /
mtshon bya gnyis pa der thal /
mtshan nyid gnyis pa de'i phyir /
dang po sla /
phyi ma der thal /
sgrib pa yin pa'i phyir /
'dod mi nus te /
lung ma bstan yin pa'i phyir /
gzhan yang /
de chos can /
blang dor btang snyoms su bzhag bya yin par thal /
lung ma bstan yin pa'i phyir /
der thal /
shes sgrib yin pa'i phyir /
'dod mi nus te /
dor bya yin pa'i phyir /
der thal /
sgrib pa yin pa'i phyir /
kha cig rnam smin gyi 'bras bu yid 'ong 'byin pa lung du bstan pa gang zhig skyes bu dam pa'i blang byar 'os pa dge ba'i mtshan nyid /
rnam smin gyi 'bras bu yid mi 'ong 'byin pa lung du bstan pa gang zhig skyes bu dam pa'i dor byar 'os pa mi dge ba'i mtshan nyid /
rnam smin gyi 'bras bu yid 'ong dang yid mi 'ong gang rung mi 'byin pa'i chos lung ma bstan gyi mtshan nyid zer na /
dus skad cig gnyis par khong khros rtsa ba nas 'joms nges kyi dge ba chos can /
rnam smin gyi 'bras bu yid 'ong 'byin par thal /
de ltar 'byin pa lung du bstan pa gang zhig lung de lung sgra ji bzhin pa yin pa'i phyir /
dang po ma grub na /
'khor gsum yod /
'dod mi nus te /
chos can de yin pa'i phyir /
gzhan yang /
dus skad cig gnyis par gnyen po stobs bzhis rtsa ba nas 'dag nges kyi mi dge ba chos can /
rnam smin gyi 'bras bu yid mi 'ong 'byin par thal /
de ltar 'byin pa lung du bstan pa gang zhig lung de lung sgra ji bzhin pa yin pa'i phyir /
dang po ma grub na 'khor gsum yod /
'dod mi nus te /
chos can de yin pa'i phyir /
phyi ma la yang skyon de nyid kyis ma nges so / /
kha cig lung du bstan pa gang zhig rang 'bras rnam smin gyi 'bras bu yid 'ong 'byin rung dge ba'i mtshan nyid /
lung du bstan pa gang zhig rang 'bras rnam smin gyi 'bras bu yid mi 'ong 'byin rung mi dge ba'i mtshan nyid zer na /
dang po la mi dge ba chos can /
mtshon bya der thal /
mtshan nyid de'i phyir /
der thal /
rang 'bras rnam smin gyi 'bras bu yid 'ong yod pa'i phyir /
der thal /
mi dge ba'i 'bras bur gyur pa'i bde ba yod pa'i phyir /
der thal /
spyod 'jug las /
gang la gnod pa byas kyang bde 'brel ba / /
bde ba'i 'byung gnas de la phyag 'tshal lo / /
zhes gsungs pa'i phyir /
'dod mi nus te /
mi dge ba yin pa'i phyir /
phyi ma la dge ba chos can /
mtshon bya der thal /
mtshan nyid de'i phyir /
der thal /
rang 'bras rnam smin gyi 'bras bu yid mi 'ong yod pa'i phyir /
'dod mi nus so / /
kha cig rnam smin gyi rgyu yin na dge ba zag bcas dang mi dge ba gang rung yin pas khyab zer na /
byang sems sa bcu pa ba'i rgyud kyi phyin drug chos can /
der thal /
de'i phyir /
der thal /
longs sku'i mdzod spu'i rnam smin gyi rgyu yin pa'i phyir /
der thal /
longs sku'i dpral ba'i mdzod spu de sngon slob pa lam gyi gnas skabs su phyin drug nyams su blangs pa'i rnam smin gyi 'bras bu yin pa'i phyir /
der thal /
de'i kha dog dkar ba sbyin pa'i rnam smin gyi 'bras bu sogs su gsungs pa'i phyir /
kha cig bzo bo'i las yin na lung ma bstan yin pas khyab zer na /
kha na ma tho ba'i bzo bo'i las chos can /
der thal /
de'i phyir /
rtags gsal chos can gyis sgrubs / /
gnyis pa rang gi lugs la /
theg chen sgrub pa'i sgro 'dogs gcad gzhi theg chen sgrub pa'i dmigs pa'i mtshan nyid /
de la dbye na dge mi dge lung ma bstan gsum yod /
rang gi rnam smin gyi 'bras bu yid 'ong 'byin rung du lung du bstan pa gang zhig skyes bu dam pa'i blang byar 'os pa dge ba'i mtshan nyid /
de la sgras brjod rigs kyi sgo nas dbye na don dam pa'i dge ba /
ngo bo nyid kyi dge ba /
mtshungs ldan gyi dge ba /
kun slong gi dge ba dang bzhi yod /
dang po ni myang 'das lta bu yin /
gnyis pa ni ngo tsha khrel yod kyi bsam pa lta bu yin /
gsum pa ni de dang mtshungs ldan du gyur pa'i sems dang sems byung lta bu yin /
bzhi pa ni de kun nas slong byed kyi sems sems byung lta bu yin rang gi rnam smin gyi 'bras bu yid mi 'ong 'byin rung du lung du bstan pa gang zhig skyes bu dam pa'i dor byar 'os pa /
mi dge ba'i mtshan nyid /
de la sgras brjod rigs kyi sgo nas dbye na /
don dam pa'i mi dge ba /
ngo bo nyid kyi mi dge ba /
mtshungs ldan gyi mi dge ba /
kun slong gi mi dge ba dang bzhi yod /
dang po ni 'khor ba lta bu yin /
@# / /
gnyis pa ni ngo tsha khrel med kyi bsam pa lta bu yin /
gsum pa ni de dang mtshungs ldan du gyur pa'i sems sems byung lta bu yin /
bzhi pa ni de kun nas slong byed kyi sems sems byung lta bu yin /
rang gi rnam smin gyi 'bras bu yid 'ong dang yid mi 'ong gang rung 'byin mi rung ba'i chos /
lung ma bstan gyi mtshan nyid /
de la don dam pa'i lung ma bstan /
ngo bo nyid kyi lung ma bstan /
mtshungs ldan gyi lung ma bstan /
kun slong gi lung ma bstan dang bzhi yod /
dang po ni nam mkha' lta bu yin /
gnyis pa ni kha na ma tho ba'i bzo bo'i las dang dge ba'i bzo bo'i las ma gtogs pa'i bzo bo'i las dang spyod lam gyi las lta bu yin /
gsum pa ni de dang mtshungs ldan du gyur pa'i sems sems byung lta bu yin /
bzhi pa ni de kun nas slong byed kyi sems sems byung lta bu yin /
gzhan yang /
de la sgrib lung ma bstan dang ma sgrib lung ma bstan gnyis /
sgrib par gyur pa'i lung ma bstan /
dang po'i mtshan nyid /
mtshan gzhi ni shes sgrib thams cad dang gang zag gi bdag 'dzin lta bu yin /
sgrib pa ma yin par gyur pa'i lung ma bstan /
ma sgrib lung ma bstan gyi mtshan nyid /
mtshan gzhi ni gang zag lta bu yin / /
! gsum pa rtsod pa spong ba la /
kha cig theg chen mthong lam bar chad med lam gyi dmigs pa yin na des dmigs pas khyab par thal /
theg chen sgrub pa'i dmigs pa yin na des dmigs pas khyab pa'i phyir /
zer na ma khyab /
ma grub na /
der thal /
gzhi grub na /
des dmigs pas khyab pa'i phyir /
der thal /
gzhi grub na theg chen sgrub pa'i gzhal bya yin pas khyab pa'i phyir /
'dod mi nus so / /
kha cig bum pa bden grub kyi don spyi bum pa bden par 'dzin pa'i bden 'dzin gyi gzhal bya yin par thal /
gzugs bden med kyi don spyi de gzugs bden med du rtogs pa'i dman lam sngon du ma song ba'i theg chen sbyor lam drod kyi gzhal bya yin pa'i phyir /
der thal /
gzugs bden med du rtogs pa'i dman lam sngon du ma song ba'i theg chen sbyor lam drod kyi ye shes dang gzugs bden med kyi bar du gnyis snang yod pa de'i gzhal bya yin pa'i phyir /
der thal /
de 'dra ba'i theg chen sbyor lam drod kyi ye shes des rang nyid dang gzugs bden med kyi bar du gnyis snang yod par nges pa'i nges shes tshad ma gzhan la ltos med du rang stobs kyis 'dren pa'i phyir /
zer na ma khyab /
ma grub na /
der thal /
de ltar rnam bshad las gsungs pa'i phyir /
'dod mi nus so / /
kha cig dngos po yin na rgyu yin pas ma khyab par thal /
dngos po yin na rang 'bras skyed byed yin pas ma khyab pa'i phyir /
zer na rnam pa gcig tu na ma khyab /
der thal /
rang dus skad cig gnyis par khong khros gtan med du 'joms nges kyi dge rtsa rang 'bras rnam smin gyi 'bras bu skyed nges ma yin pa'i phyir zer na ma khyab /
'dod mi nus so / /
kha cig dge ba yin na sems byung yin dgos par thal /
dge ba bcu po gang rung yin na sems byung yin dgos pa'i phyir zer na ma khyab| ma grub na /
der thal /
sems byung lnga bcu po gang rung la sems byung gis khyab pa'i phyir /
kha cig khong khros bcom pa'i dge rtsas rnam smin gyi 'bras bu yid 'ong 'byin pa med par thal /
khong khros gtan med du bcom pa'i dge rtsas rnam smin gyi 'bras bu yid 'ong 'byin pa med pa'i phyir zer na ma khyab /
'dod mi nus te /
khong khros zad pa chung ngu byas pa'i dge rtsas rnam smin gyi 'bras bu yid 'ong 'byin pa yod pa'i phyir /
der thal /
khong khros dge rtsa'i rnam smin gyi 'bras bu rgya chen por 'byin pa rgya chung ngu dang yun ring du 'byin pa yun thung ngur byed pa yod pa'i phyir /
der thal /
khong khros dge rtsa 'joms tshul la zad pa chung ngu 'bring chen po gsum gyi dbye ba 'thad pa'i phyer /
kha cig byang sems 'phags pas gzhan don bsgrub pa'i yan lag tu gyur pa'i 'dod pa'i 'dod chags chos can /
dor bya yin par thal /
sgrib pa yin pa'i phyir /
khyab pa khas /
der thal /
nyon sgrib yin pa'i phyir /
der thal /
'dod chags yin pa'i phyir /
'dod mi nus te /
blang bya yin pa'i phyir te byang sems '+pags pa'i blang bya yin pa'i phyir /
der thal /
byang sems 'phags pas 'dod pa'i 'dod chags gzhan don bsgrub pa'i yan lag tu bsgyur ba blang bya yin pa'i phyir zer na ma khyab /
kha cig nam mkha' chos can /
lung du ma bstan par thal /
lung ma bstan yin pa'i phyir zer na ma khyab /
'dod mi nus te /
lung las bstan pa'i phyir /
der thal /
gzhi grub pa'i phyir /
kha cig rnam smin gyi 'bras bu la lung ma bstan dang /
rnam smin gyi rgyu la dge ba zag bcas dang mi dge ba gang rung yin dgos par thal /
mdzod las /
rnam smin chos ni lung ma bstan / /
zhes dang /
rnam smin rgyu ni mi dge dang / /
@# / /
dge ba zag bcas rnams kho na / /
zhes gsungs pa'i phyir /
zer na skyon med de /
de ni bye brag tu smra ba'i 'dod pas btags pa tsam yin pa'i phyir / /
! / /
sems can kun mchog nyid sems dang /
zhes sogs kyi skabs su skabs 'dir dngos su bstan pa'i theg chen sgrub pa'i ched du bya ba mthar thug chos can /
khyod la rnam pa gsum yod de /
khyod la sems chen po / /
spong ba chen po / /
rtogs pa chen po gsum yod pa'i phyir /
kha cig gang gi ched du byang chen bsgrub pa la 'jug pa'i thob bya mthar thug sgrub pa'i ched du bya ba'i mtshan nyid zer na /
nyan thos sgrub pa'i ched du bya ba chos can| mtshan nyid der thal /
mtshon bya de'i phyir /
der thal /
de yod pa'i phyir /
der thal /
nyan thos slob pa'i thob bya mthar thug yod pa'i phyir /
'dod mi nus te /
chos can de yin pa'i phyir /
kha cig de 'dra ba de theg chen sgrub pa'i ched du bya ba'i mtshan nyid zer na /
'o na /
sems bskyed pa ni gzhan don phyir / /
yang dag rdzogs pa'i byang chub 'dod / /
ces pa'i gzhung sgra ji bzhin pa ma yin par thal /
gzhan don de byang chub sems dpa'i ched du bya ba ma yin pa'i phyir /
der thal /
de theg chen sgrub pa'i ched du bya ba ma yin pa'i phyir /
ma grub na /
gzhan don chos can /
gang gi ched du byang chen bsgrub pa la 'jug pa'i thob bya mthar thug yin par thal /
theg chen sgrub pa'i ched du bya ba yin pa'i phyir /
'khor gsum /
gal te 'dod na mi 'thad de /
de rgyud la ldan pa'i byang sems sa bcu pa ba yod pa'i phyir /
der thal /
gzhan don byed pa'i byang sems sa bcu pa ba yod pa'i phyir /
der thal /
sa bcu pa'i rjes thob kyi gnas skabs su gzhan don byed pa'i sgo sangs rgyas dang mnyam pa thob pa'i phyir /
kha cig chen po gsum gang rung gis bsdus pa'i yon tan theg chen sgrub pa'i ched du bya ba mthar thug gi mtshan nyid zer na /
longs sku chos can /
mtshan nyid der thal /
mtshon bya de'i phyir /
rtags gsal chos can gyis sgrubs /
kha cig sems chen po yin na sems yin pas khyab zer na /
sangs rgyas 'phags pa'i thugs rgyud kyi snying rje chen por gyur pa'i sems byung chos can /
der thal /
de'i phyir /
der thal /
thugs rje chen po yin pa'i phyir /
der thal /
chos can de yin pa'i phyir /
'dod mi nus te /
sems byung yin pa'i phyir / /
gnyis pa rang gi lugs la /
gang gi ched du byang chen bsgrub pa la 'jug pa'i thob bya mthar thug theg chen sgrub pa'i ched du bya ba mthar thug gi mtshan nyid /
chen po gsum gang rung gis bsdus pa'i yon tan mthar thug skabs 'dir dngos su bstan pa'i theg chen sgrub pa'i ched du bya ba'i mtshan nyid /
de la sems chen po /
spong ba chen po /
rtogs pa chen po dang gsum yod /
dang po ni sangs rgyas 'phags pa'i rgyud kyi snying rje chen po lta bu yin /
gnyis pa ni sgrib gnyis spangs pa'i spangs pa lta bu yin /
gsum pa ni ji snyed pa'i chos thams cad mngon sum du rtogs pa'i ye shes lta bu yin /
kha cig chen po gsum chos can /
chen po gsum gang rung gis bsdus par thal /
skabs 'dir dngos su bstan pa'i theg chen sgrub pa'i ched du bya ba yin pa'i phyir /
der thal /
sems can kun mchog nyid sems dang zhes pa'i gzhung 'di chen po gsum dngos su 'chad byed kyi gzhung yin pa'i phyir /
'dod mi nus te /
re re nas ma bsdus pa'i phyir zer na ma khyab / /
thams cad mkhyen pa nyid gsum gyi yul la spyir dge ba'i chos kyi rten can dang zhes pa'i skabs su theg chen gyi sgrub pa chos can /
khyod la dbye na du ma yod de /
khyod la ston tshul gyi sgo nas dbye na mkhyen pa yul gyi sgrub pa dang /
sbyor ba bye brag gi sgrub pa gnyis yod pa'i phyir /
kha cig theg chen sems bskyed la brten nas ched du bya ba chen po gsum thob byed kyi sems dpa'i ye shes sgrub pa'i mtshan nyid zer na /
nyan thos kyi tshogs lam chos can /
mtshan nyid der thal /
mtshon bya de'i phyir /
der thal /
nyan thos kyi sgrub pa yin pa'i phyir /
'dod mi nus te /
chos can de yin pa'i phyir /
kha cig theg chen sems bskyed la brten nas chen po gsum thob byed kyi sems dpa'i bya ba theg chen sgrub pa'i mtshan nyid zer na /
'o na /
theg chen gyi tshogs lam de theg chen sems bskyed la brten nas chen po gsum thob byed kyi sems dpa'i bya ba ma yin par thal /
byang sems tshogs lam pa'i lus kyi bya ba de theg chen sems bskyed la brten nas chen po gsum thob byed kyi sems dpa'i bya ba ma yin pa'i phyir /
ma grub na /
de chos can /
theg chen sgrub pa yin par thal /
theg chen sgrub pa'i mtshan nyid de'i phyir /
rtags khas /
'dod mi nus te /
chos can de yin pa'i phyir /
kha cig /
sems dpa'i ye shes la sbyor ba bye brag gi sgrub pas khyab /
sbyor ba bye brag gi sgrub pa la phyin drug nyams len gyi bya@# / /
bas zin pas khyab zer na /
phyin drug la slob mi nus pa'i sems dpa'i ye shes chos can /
phyin drug gi nyams len gyi bya bas zin par thal /
sbyor ba bye brag gi sgrub pa yin pa'i phyir /
der thal /
sems dpa'i ye shes yin pa'i phyir /
'dod mi nus te /
chos can de yin pa'i phyir /
kha cig theg chen sems bskyed la brten nas byang chub chen po thob byed kyi brtson 'grus gtso bor gyur pa'i sems dpa'i ye shes /
theg chen sgrub pa'i mtshan nyid zer na /
byang sems tshogs lam pa'i rgyud kyi theg chen sems bskyed chos can /
mtshan nyid der thal /
mtshon bya de'i phyir /
der thal /
sems dpa'i ye shes yin pa'i phyir /
'dod na /
brtson 'grus yin par thal /
brtson 'grus gtso bor gyur pa yin pa'i phyir /
'dod mi nus te /
gtso sems yin pa'i phyir /
kha cig mkhyen gsum gang rung gi rnam pa nyams su len pa'i sems dpa'i ye shes yin na /
mkhyen gsum yul du byed pas khyab zer na /
theg chen mthong lam bar chad med lam chos can /
der thal /
de'i phyir /
der thal /
mkhyen gsum gang rung gi rnam pa nyams su len pa'i sems dpa'i ye shes yin pa'i phyir /
'dod mi nus te /
kun rdzob dngos yul du byed pa'i mkhyen pa ma yin pa'i phyir /
kha cig skabs dang po gsum du go sgrub ma gtogs phyin drug nyams len gyi sgo nas ma bstan /
mkhyen gsum nyams len gyi sgo nas bstan /
sbyor bzhi'i skabs su phyin drug nyams len gyi sgo nas bstan /
mkhyen gsum nyams len gyi sgo nas ma bstan pa yin no zer na /
skabs dang po gsum du go sgrub ma gtogs phyin drug nyams len gyi sgo nas ma bstan pa de mi 'thad par thal /
'jug sgrub kyi skabs su /
bsam gtan gzugs med sbyin sogs dang /
zhes phyin drug nyams len gyi sgo nas bstan /
tshogs sgrub kyi skabs su /
brtse dang sbyin la sogs pa drug /
ces phyin drug nyams len gyi sgo nas bstan pa'i phyir /
sbyor ba bzhi'i skabs su mkhyen gsum nyams len gyi sgo nas ma bstan pa de mi 'thad par thal /
rnam rdzogs sbyor ba'i skabs su mkhyen gsum gyi rnam pa brgya bdun cu rtsa gsum nyams len gyi sgo nas bstan /
rtse sbyor gyi skabs su /
kun mkhyen nyid gsum chos rnams kyis / /
zhes gsungs pa'i phyir /
dang po der thal /
med pa'i rnam pa nas bzung ste / /
zhes sogs kyi gzhung sgra ji bzhin pa yin pa'i phyir /
kha cig mkhyen pa yul gyi sgrub pa dang sbyor ba bye brag gi sgrub pa gnyis spyi bye brag yin zer na /
de mi 'thad par thal /
de gnyis phan tshun yin khyab mnyam yin pa'i phyir /
der thal /
de gnyis ston tshul gyi sgo nas so sor phye ba tsam yin pa'i phyir /
kha cig skabs dang po /
gsum gyi skabs nas bstan pa'i theg chen gyi sgrub pa de thos bsam gtso bor gyur pa'i sgrub pa dang /
sbyor ba bzhi'i skabs nas bstan pa'i theg chen gyi sgrub pa de nyams len gtso bor gyur pa'i sgrub pa yin pa'i phyir /
zer ba dang /
kha cig skabs dang po gsum gyi skabs nas bstan pa'i theg chen gyi sgrub pa lta ba gtso bor gyur pa dang /
sbyor ba bzhi'i skabs nas bstan pa'i theg chen gyi sgrub pa spyod pa gtso bor gyur pa'i sgrub pa yin pa'i phyir zer na /
lugs dang po mi 'thad par thal /
skabs dang po gsum gyi skabs nas bstan pa'i theg chen gyi sgrub pa dang sgom byung gi mkhyen pa'i gzhi mthun yod pa gang zhig thos bsam gyi gzhung so sor gcod pa yang mi rigs pa'i phyir /
lugs gnyis pa mi 'thad de /
skabs dang po gsum gyi skabs nas bstan pa'i theg chen gyi sgrub pa la lta spyod gtso bor gyur ma gyur gyi khyad par med pa'i phyir dang /
gzhan gyis de las ldog ste khas blangs pa la gnod byed yang dag mi 'jug pa'i phyir /
'jug na cig shos la yang mtshungs so / / / /
rang gi lugs la /
theg chen sems bskyed la brten nas chen po gsum thob byed kyi sems dpa'i ye shes /
theg chen sgrub pa'i mtshan nyid /
de la ston tshul gyi sgo nas dbye na /
mkhyen pa yul gyi sgrub pa dang sbyor ba bye brag gi sgrub pa gnyis /
mtshan gzhi'i sgo nas dbye na /
go sgrub /
'jug sgrub /
tshogs sgrub /
nges 'byung sgrub pa dang bzhi yod / / /
rtsod pa spong ba la /
kha cig skabs dang po gsum du go sgrub ma gtogs par phyin drug nyams len gyi sgo nas ma bstan par thal /
rnam bshad snying po'i rgyan las /
go cha ma gtogs par phar phyin drug ldan gyi sgo nas gsal bar ma bstan par zhes gsungs pa'i phyir /
zer na skyon med de /
gtso che ba la dgongs pa yin pa'i phyir /
kha cig mkhyen pa yul gyi sgrub pa dang sbyor ba bye brag gi sgrub pa gnyis spyi bye brag yin par thal /
mkhyen pa yul gyi sgrub pa la spyi'i sgrub pa dang /
sbyor ba bye brag gi sgrub pa la bye brag gi sgrub pa zhes gsungs pa dang /
rnam bshad las kyang /
sbyor ba bye brag gi sgrub pa yin na @# / /
mkhyen pa yul du byas pa'i sgrub pa yin pas khyab pa spyi dang bye brag yin gyi zhes gsungs pa'i phyir /
zer na ma khyab /
kha cig theg chen gyi sgrub pa yin na brtson 'grus gtso bor gyur pa'i sems dpa'i ye shes yin dgos par thal /
de yin na brtson 'grus kyi khyad par du byas pa'i sems dpa'i ye shes yin dgos pa'i phyir zer na ma khyab /
ma grub na der thal /
mdo sde rgyan las /
thog mar go cha'i brtson 'grus de nas ni / /
tshul bzhin rab zhugs sbyor ba'i brtson 'grus dang / /
ma zhum mi 'khrugs chog mi shes brtson 'grus / /
zhes gsungs pa'i phyir dang /
sgrub pa'i don 'bad pa'i don dang 'bad pa'i don brtson pa'i don yin pa'i phyir / /
! de dag so sor sbyin la sogs / /
zhes sogs kyi skabs su go sgrub chos can /
khyod la dbye na du ma yod de /
khyod la sum cu so drug yod pa'i phyir /
'di'i skabs su rnam pa gsum las dang po la /
kha cig phar phyin re re'i nang du drug drug tshang bar bsdus nas nyams su len pa'i sems dpa'i ye shes /
go sgrub kyi mtshan nyid zer na /
spyod pa phyin drug la slob mi nus pa'i sems dpa'i ye shes chos can /
mtshan nyid der thal /
mtshon bya de'i phyir /
der thal /
sems dpa'i ye shes yin pa'i phyir /
'dod mi nus te /
chos can de yin pa'i phyir /
kha cig phar phyin re re'i nang du drug drug tshang bar bsdus nas nyams su len pa'i nyams len gyis zin pa'i sems dpa'i ye shes go sgrub kyi mtshan nyid zer na /
stong nyid rtogs ma myong ba'i sems dpa'i ye shes chos can /
mtshan nyid der thal /
mtshon bya de'i phyir /
'dod na /
stong nyid rtogs pa'i shes rab kyis zin par thal lo / /
kha cig byang chub sems dpa'i rgyud kyi sbyin pa'i phar phyin drug sbyin par chos mthun pa nas bzung ste shes rab kyi phar phyin drug shes rab tu chos mthun pa de go sgrub so drug go sgrub tu 'du ba'i don yin zer na /
'o na /
byang chub sems dpa'i rgyud kyi sbyin pa'i go cha yin na byang chub sems dpa'i sbyin pa yin dgos par thal /
'dod pa'i phyir /
'dod na /
byang chub sems dpa'i rgyud kyi sbyin pa'i go char gyur pa'i sbyin pa'i 'khor gsum bden med du rtogs pa'i shes rab chos can /
der thal /
de'i phyir /
der thal /
chos can de yin pa'i phyir /
kha cig byang chub sems dpa'i sbyin pa'i rdzas yin na sbyin pa yin pas khyab zer na /
byang chub sems dpa'i sbyin pa'i rdzas su gyur pa'i zang zing gi dngos po chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
byang chub sems dpa'i zang zing gi sbyin pa yod pa'i phyir /
'dod mi nus te /
chos can de yin pa'i phyir /
kha cig byang chub sems dpa'i sbyin pa'i rdzas yin na sbyin pa ma yin pas khyab zer na /
byang sems tshogs lam pa'i rgyud kyi chos kyi sbyin pa chos can /
der thal /
de'i phyir /
der thal /
byang sems tshogs lam pas chos kyi sbyin pa sems can thams cad la gtong ba'i phyir /
der thal /
byang chub sems dpas lus longs spyod dge ba'i rtsa ba rnams sems can thams cad kyi yul du bsngo ba'i phyir te /
des lus longs spyod dge ba'i rtsa ba rnams sems can thams cad kyi don du gtong bsrung dag spel bzhi bzhir byed pa'i phyir /
'dod mi nus te /
chos can de yin pa'i phyir /
kha cig gtong ba'i sems pa chos bzhi ldan sbyin pa'i phar phyin gyi mtshan nyid zer na /
theg chen lam ma zhugs kyi gang zag gi rgyud kyi gtong ba'i sems pa chos bzhi ldan chos can /
mtshon bya der thal /
mtshan nyid de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
de'i rgyud la stong nyid rtogs pa'i shes rab kyis zin pa'i sbyin pa yod pa'i phyir /
'dod mi nus te /
chos can de yin pa'i phyir /
kha cig byang chub sems dpa'i rgyud kyi gtong ba'i sems pa chos bzhi ldan sbyin pa'i phar phyin gyi mtshan nyid zer na /
stong nyid rtogs ma myong ba'i byang chub sems dpa'i rgyud kyi sbyin pa'i phar phyin chos can /
mtshan nyid der thal /
mtshon bya de'i phyir /
der thal /
chos can de yin pa'i phyir /
rtags gong du sgrub zin /
'dod na /
grogs stong nyid rtogs pa'i shes rab kyis zin par thal /
'dod pa'i phyir /
'dod mi nus te /
chos can de yin pa'i phyir /
gzhan yang /
sangs rgyas 'phags pa'i rgyud kyi sbyin pa'i phar phyin chos can /
mtshan nyid der thal| mtshon bya de'i phyir /
'dod mi nus te /
chos can de yin pa'i phyir /
kha cig sbyin pa'i phar phyin yin na sbyin pa yin pas khyab zer na /
sangs rgyas 'phags pa'i rgyud kyi theg chen sems bskyed chos can /
der thal /
de'i phyir /
der thal /
chos can de yin pa'i phyir /
'dod na /
sems byung yin par thal /
'dod @# / /
pa'i phyir /
'dod mi nus te /
gtso sems yin pa'i phyir /
kha cig tshul khrims yin na spong ba'i sems pa yin pas khyab zer na /
dge slong byang chub sems dpa'i rgyud kyi so thar gyi sdom pa'i sa bon chos can /
der thal /
de'i phyir /
der thal /
so thar gyi tshul khrims yin pa'i phyir /
der thal /
chos can de yin pa'i phyir /
'dod na /
sems byung yin par thal /
'dod pa'i phyir /
'dod mi nus te /
ldan min 'du byed yin pa'i phyir /
ma grub na /
de 'dra ba'i so thar gyi sdom pa chos can /
khyod kyi sa bon ldan min 'du byed yin par thal /
khyod 'dus byas yin pa'i phyir /
kha cig byang chub sems dpa'i rgyud kyi tshul khrims yin na spong ba'i sems pa yin pas khyab zer na /
byang chub sems dpa'i rgyud kyi dge ba chos sdud kyi tshul khrims chos can /
der thal /
de'i phyir /
der thal /
chos can de yin pa'i phyir /
'dod na /
nyes spyod sdom pa'i tshul khrims yin par thal /
'dod pa gang zhig byang chub sems dpa'i rgyud kyi tshul khrims yin pa'i phyir /
'dod mi nus te /
chos can de yin pa'i phyir /
kha cig byang chub sems dpa'i rgyud kyi sdom pa yin na byang sems kyi sdom pa yin pas khyab zer na /
dge slong byang chub sems dpa'i rgyud kyi dge slong gi sdom pa chos can /
der thal /
de'i phyir /
der thal /
byang chub sems dpa'i rgyud kyi so thar gyi sdom pa yin pa'i phyir /
der thal /
de yod pa'i phyir /
der thal /
dge slong byang chub sems dpa' yod pa'i phyir /
'dod na /
de chos can /
ji srid 'tsho bar gyi sdom pa yin par thal /
sems can gyi rgyud kyi so thar gyi sdom pa yin pa'i phyir /
ma grub na 'khor gsum yod /
'dod mi nus te /
byang sems kyi sdom pa yin pa'i phyir /
kha cig so thar gyi sdom pa yin na ji srid 'tsho bar gyi sdom pa yin pas khyab zer na /
sangs rgyas 'phags pa'i rgyud kyi so thar gyi sdom pa chos can /
der thal /
de'i phyir /
der thal /
chos can de yin pa'i phyir /
'dod na /
srog ji srid 'tsho'i bar du gnas shing de phan chad du mi gnas pa'i sdom pa yin par thal /
'dod pa'i phyir /
'dod mi nus so / /
kha cig bzod pa yin na kun rdzob dngos yul du byed pa'i shes pa yin pas khyab zer na /
theg chen mthong lam bar chad med lam pa'i rgyud kyi chos la nges thob kyi bzod pa chos can /
der thal /
de'i phyir /
'dod mi nus te /
theg chen mthong lam bar chad med lam yin pa'i phyir /
der thal /
chos can de yin pa'i phyir /
kha cig bsam gtan gyi phar phyin yin na bsam gtan yin pas khyab zer na /
bsam gtan gyi phar phyin dang mtshungs ldan du gyur pa'i gtso sems chos can /
der thal /
de'i phyir /
der thal /
chos can de yin pa'i phyir /
'dod na /
sems byung yin par thal /
'dod pa'i phyir /
kha cig phar phyin re re'i nang du drug drug tshang bar bsdus nas nyams su len pa'i sems dpa'i ye shes yin na kun rdzob dngos yul du byed pa'i sems dpa'i ye shes yin pas khyab zer na /
theg chen mthong lam bar chad med lam chos can /
der thal /
de'i phyir /
der thal shes rab kyi phar phyin drug ldan du nyams su len pa'i sems dpa'i ye shes yin pa'i phyir /
der thal /
de 'dra ba'i sems dpa'i ye shes gcig yod pa'i phyir /
der thal /
drug tshan drug gis ji bzhin bshad / /
ces gsungs pa'i phyir /
'dod mi nus te /
theg chen mthong lam bar chad med lam yin pa'i phyir /
kha cig sbyin pa'i phar phyin yin na tshul khrims kyi phar phyin las dman pas khyab zer na /
sangs rgyas 'phags pa'i rgyud kyi sbyin pa'i phar phyin chos can /
der thal /
de'i phyir /
der thal /
chos can de yin pa'i phyir /
'dod na /
mi 'thad de /
mkhyen pa mthar thug yin pa'i phyir /
der thal /
rnam mkhyen yin pa'i phyir /
der thal /
sangs rgyas 'phags pa'i rgyud kyi sbyin pa'i phar phyin yin pa'i phyir / / / /
rang lugs la /
phar phyin re re'i nang du drug drug tshang bar bsdus nas nyams su len pa'i nyams len gyis zin pa'i rigs su gnas pa'i sems dpa'i ye shes /
go sgrub kyi mtshan nyid /
de la rgyas par dbye na sbyin pa'i go cha drug nas shes rab kyi go cha drug gi bar sum cu so drug yod /
de bsdu na sbyin pa'i go cha nas shes rab kyi go cha'i bar drug yod /
sems bskyed bsngo ba shes rab gsum gang yang rung bas zin pa'i sgo nas lus longs spyod dge ba'i rtsa ba rnams la ma chags par gzhan la gtong ba'i rab tu phye ba'i theg chen gyi mkhyen pa /
sbyin pa'i phar phyin gyi mtshan nyid /
des 'og ma rnams la'ang 'gre 'o / /
byang chub sems dpa'i sbyin pa la dbye na mi 'jigs pa skyabs kyi sbyin pa /
zang zing gi sbyin pa /
chos kyi sbyin pa dang gsum /
tshul khrims la dbye na nyes spyod sdom pa'i tshul khrims| dge ba chos sdud kyi tshul khrims /
sems can don byed @# / /
kyi tshul khrims dang gsum yod /
bzod pa la dbye na sdug bsngal dang len gyi bzod pa /
gnod pas ji mi snyam pa'i bzod pa /
chos la nges thob kyi bzod pa dang gsum yod /
brtson 'grus la dbye na go cha'i brtson 'grus /
sbyor ba'i brtson 'grus /
sems can don byed kyi brtson 'grus dang gsum yod /
bsam gtan la dbye na ji snyed pa la dmigs pa'i bsam gtan /
ji lta ba la dmigs pa'i bsam gtan /
sems can don byed kyi bsam gtan dang gsum yod /
shes rab la yang rigs 'gre'o / / / /
gsum pa rtsod pa spong ba la /
kha cig gtong ba'i sems pa chos bzhi ldan sbyin pa'i phar phyin gyi mtshan nyid yin par thal /
mdo sde rgyan las /
sbyin pa mi mthun phyogs nyams dang / /
rnam par mi rtog ye shes ldan / /
'dod pa thams cad yongs rdzogs byed / /
sems can rnam smin byed rnam gsum / /
zhes gsungs pa'i phyir zer na /
de byang chub sems dpa'i sbyin pa khyad par can la dgongs pa yin pa'i phyir /
kha cig so thar gyi sdom pa'i sa bon yin na so thar gyi sdom pa yin dgos par thal /
bcas ldan dge slong gi rgyud kyi so thar gyi sdom pa'i sa bon so thar gyi sdom pa yin pa'i phyir zer na ma khyab /
'dod na /
dud 'gro'i rgyud kyi so thar gyi sdom pa'i sa bon chos can /
der thal /
de'i phyir /
der thal /
chos can de yin pa'i phyir | der thal /
de yod pa'i phyir /
der thal /
dud 'gro'i rgyud kyi dge ba'i sa bon yod pa'i phyir /
'dod mi nus te /
mi ma yin pa'i gang zag gi rgyud kyi chos yin pa'i phyir /
khyab ste /
mdo rtsa ba las mi ma yin pa'i 'gro ba pa dang /
zhes gsungs pa'i phyir /
kha cig /
sems dpa'i ye shes la go sgrub dang go sgrub la phar phyin re re'i nang du drug drug tshang bar bsdus nas nyams su len pa'i nyams len gyis zin pa'i sems dpa'i ye shes yin dgos par thal /
theg chen gyi sgrub pa mtshan gzhi'i sgo nas 'chad pa de'i tshe go sgrub 'jug sgrub tshogs sgrub nges 'byung sgrub pa rnam pa bzhi gsungs /
go sgrub kyi skabs su /
de dag so sor sbyin la sogs / /
zhes gsungs pa'i phyir /
zer na ma khyab bo / /
bsam gtan gzugs med sbyin sogs dang /
zhes sogs kyi skabs su 'jug sgrub chos can /
khyod la dbye na du ma yod de /
khyod la rnam pa dgu yod pa'i phyir /
kha cig stong nyid rtogs pa'i sgom byung gi shes rab kyis zin pa'i sgo nas theg pa chen po'i rgyu 'bras kyi chos ci rigs pa sbyor ba lag len gtso bor byas nas nyams su len pa'i sems dpa'i ye shes 'jug sgrub kyi mtshan nyid yin zer na /
stong nyid mngon sum du rtogs pa'i theg chen gyi tshogs lam chos can /
mtshon bya der thal /
mtshan nyid de'i phyir /
der thal /
stong nyid mngon sum du rtogs pa'i sems dpa'i ye shes yin pa'i phyir /
'dod na /
theg chen gyi sbyor lam thob par thal lo / /
'dod mi nus so / /
kha cig de lta bu de dman lam sngon du ma song ba'i 'jug sgrub kyi mtshan nyid yin zer na /
theg chen tshogs lam skad cig tha ma'i ye shes chos can /
mtshon bya der thal /
mtshan nyid de'i phyir /
der thal /
stong nyid rtogs pa'i zhi gnas dang mtshungs ldan du gyur pa'i shes rab kyis zin pa'i sgo nas theg pa chen po'i rgyu 'bras kyi chos ci rigs pa sbyor ba lag len gtso bor byas nas nyams su len pa'i sems dpa'i ye shes yin pa'i phyir /
'dod mi nus te /
theg chen gyi tshogs lam yin pa'i phyir / /
rang gi lugs la /
theg chen gyi sbyor lam thob pa'i gang zag gi rgyud kyi stong nyid rtogs pa'i sgom byung gi shes rab kyis zin pa'i sgo nas theg pa chen po'i rgyu 'bras kyi chos ci rigs pa sbyor ba lag len gtso bor byas nas nyams su len pa'i sems dpa'i ye shes /
'jug sgrub kyi mtshan nyid /
de la rnam pa dgu yod / / / /
!na mo gu ru A r+ya mai tri nA tha ma hA ka ru Ni ka b+h+yaH tshogs gnyis rgya mtsho'i 'jing las legs 'khrungs mkhyen brtse'i dkyil 'khor rab tu rgyas / /
sgrib gnyis dag pa'i mtshan mas rab mdzes lhun grub mdzad pa'i 'od dkar 'phro / /
bden gnyis zung 'jug chad med bdud rtsis gdul bya'i ku mud rtag 'byed pa'i / /
ston mchog smra ba'i zla ba de la lus kun btud pas gus phyag 'tshal / /
rgyal gsung bdud rtsi'i sgo mo brgyad khri yi / /
yang snying sher phyin sbas don mngon rtogs tshul / /
'dzam gling skal bzang gdul bya'i bgo skal du / /
spel mdzad mi pham yab sras zhabs la 'dud / /
mi pham bla ma'i byin rlabs gzi byin mthus / /
mdo rgyan 'grel pa kun gyi don dang tshig /
thar 'dod rnams kyi lam du gsal mdzad pa / /
rgyal sras seng bzang zhabs la rtse gcig 'dud / /
'phags seng grol sde mes po'i zhal lung bcud / /
rgyun bzang chu bo bzhi yi legs skyes kyis / /
byang phyogs 'gro rgyud tshim mdzad bka' drin can / /
sngon rabs lo {paN} zhabs pad snying gar bsten / /
zab zhi spros bral dus @# / /
gsum rgyal ba'i yum / /
legs bshad gser gyi phreng ba legs spel nas / /
gangs can 'gro kun skal bzang la 'god pa'i / /
'jam dbyangs bla ma sras bcas la phyag 'tshal / /
mgon de'i gsung gi gces mdzod mngon rtogs rim / /
rnam par bshad pa gsung rab snying po'i rgyan / /
theg mchog bstan pa'i ma mar bskrun mdzad pa'i / /
rgyal tshab bstan pa'i mes por phyag bgyid do / /
rig grol phun tshogs dge 'dun 'dus pa'i gtso / /
mkhas btsun grub dbang rgya mtsho'i 'byung gnas mchog /
thub bstan bshad sgrub rigs lam dar ba'i gzhi / /
mkha' khyab 'gro la rgyas mdzad de la 'dud / /
dus gsum rgyal yum shes rab pha rol phyin / /
dus gsum rgyal ba'i 'phrin las tA re ma / /
dus gsum rgyal ba'i bka' sdod phyag drug mgon / /
kun la phyag 'tshal thugs rjes rtag tu skyongs / /
shin tu dpag par dka' ba rgyal ba'i yum / /
dngos brgyad don bzang bdun cu'i sbas don gzhung / /
mdor bstan sher phyin gsum gyi dka' gnad rnams / /
rnam bshad dgongs rgyan mtha' dpyod pu sta ka /
bsod nams chos sbyin 'dzad med gang+gA'i rgyun / /
sgrub byed lha btsun sku mched yab yum gyi / /
rnam dpyod lhag bsam rgyu sbyor rnam dag las / /
legs par 'ongs 'di'i rnam dkar mthu stobs mthus / /
phan bde'i 'byung gnas thub bstan yang snying bcud / /
'jam dpal snying po'i mdo sngags bshad sgrub bstan / /
'chad rtsod rtsom pas phyogs mthar spel ba dang / /
mi nub bstan pa'i rgyal mtshan bsgreng bar shog /
phyogs kyi 'khor lo'i 'jig rten spyi sgos su / /
mi mthun rgud mun sel ba'i nyi ma dang /
phan bde mi zad 'byung ba'i yid bzhin nor / /
dge mtshan rgyun chad med pa'i gter du shog /
'dzam gling yangs pa'i mtha' dbus rgyal khams su / /
dge legs gru char 'bebs pa'i gzhi dang rten / /
phyag na pad mo'i chos srid rab brtan cing / /
'phrin las 'char nub bral bar rtag 'phel shog /
yang sgos theg chen chos kyi sde chen po / /
rmad byung thos bsam nor gling 'dus pa'i grwa /
sdom brtson blo gsal mkhas mang rtag 'du zhing / /
chos 'byor thugs mthun dga' ston rgyas par shog /
'chad rtsod rtsom pa'i dbyar rnga rtag sgrog cing / /
tshul gnas thos bsam bsgom pa'i char rgyun 'phel / /
bstan 'gro'i phan bde legs tshogs gyen 'degs pa'i / /
mkhas btsun dbyar gyi lang tsho ngoms par shog /
mi zad chos sbyin par gyi dge rgyun gzhir / /
'brel thogs spyi dang mched zla ltos bcas kyi / /
sgo gsum rnam dkar thos bsam bsgom pa la / /
bar gcod bgegs kyi ming yang med par shog /
dbu phar 'dul mdzod tshad ma'i gzhung lugs kyi / /
rigs lam thos bsam sgom pa'i snod gyur pa'i / /
rten bzang rim par brgyud las mdo sngags kyi / /
cha tshang lam gyi bgrod pa mthar phyin shog /
der ma son pa'i tshe rabs thams cad du / /
'jam dpal snying po'i bstan dang mi 'bral zhing / /
bstan 'gror sman pa'i rlabs chen bya ba yi / /
dge legs dpal gyis srid mthar skyong nus shog /
mdor na deng nas tshe rabs thams cad du / /
legs byas dri med sgo gsum rtag gus kyis / /
drin can bla ma yab sras dgyes pa yi / /
mchod sprin nam mkha'i khams gnas spro bar shog /
dus skabs kun du mchog gsum lha tshogs dang / /
myur mdzad mgon po dam can gshin rje'i rgyal / /
rnam mang thos sras dmag zor lha mo yis / /
srung skyob 'phrin las rnam bzhis rtag skyong shog /
khyad par theg chen chos gra spyi sgos kyi / /
srung ma'i byed por sngon gyi g.yar dam can / /
beg tse tha 'og rgyal chen 'khor bcas kyis / /
rtag tu skyong ba'i 'phrin las ma g.yel mdzod / /
ji srid gling bzhir nyi zla'i bgrod pa yis / /
spyi sgos mun stug sel ba de srid du / /
legs bshad 'dis kyang mtha' dbus gzhir gnas pa'i / /
thar 'dod yongs kyi rgud mun sel gyur cig /
ces gangs ri'i khrod kyi mkhas mang rgyu skar gyi 'phreng ba dbyings su 'gebs pa'i nges pa don gyi mkhas grub smra ba'i nyi ma rje btsun chos kyi rje bstan dar ba chen po'i gsung rgyun pad ma'i tshal rab las bstan bcos mngon par rtogs pa'i rgyan 'grel pa dang bcas pa'i mtha' dpyod legs par bshad pa pad ma dkar po'i 'phreng ba zhes bya ba 'di nyid ser smad thos bsam nor bu'i gling du rgyun gtan rtsis bzhag tu btang ba'i phar phyin gyi 'chad nyan rkang tshugs pa'i mkhas grub bye ba'i bsti gnas su gyur pa las snga sor 'di phyogs su par la ma 'khod cing /
{grwa} tshang kham tshan so sor mtha' dpyod 'di'i bris ma'i dpe rgyun mang tsam byung 'dug na'ang /
phyis 'dus tshogs rgyas shing yig cha 'di rigs yul dus kyis b+b+ri rtsom bgyid pa'i yon mchod rten 'brel 'dzom dka' bas /
dpe rgyun spel mkhan nyung stabs /
slob gnyer ba rnams la 'dzin dpe dkon par yod gshis /
ldu mar ba'i yab rje rdo rje tshe ring nas rnam dkar thugs bzhed chen pos chos sbyin rgya cher spel slad du 'di'i par gsar brkos kyi mthun rkyen sbyor gnang thog mtha' dpyod 'di nyid snga sor mkhas grub chen po de nyid kyis blo thog nas @# / /
rtsis bzhag tu gnang ba slob ma rnams kyis zin bris su bgyis pa yin zhes ngag rgyun la 'dug pa ltar yin nam /
sngon yod kyi bris ma rnams bar bar du tshig 'phreng yod med mi 'dra ba '+ka' re yod tshod 'dug na'ang /
? par bskos dus gtugs kyis cha bsdus ma lcogs shing tshig kyang bsdus tshogs che ba dang bris nor rgyun 'byams mang stabs /
phyi mor ma bde bas co ne bshad sgrub gling gi par ma la gzhi byas yig nor chad lhag dang sdeb sbyor rnams /
zhal mnga' nas dpon slob blo bzang thugs rje nas bsnon bri bzo bcos zhus dag mdzad /
stod cha dang bar cha rnams yig mkhan dbu mdzad nya zla /
smad cha rnams dbu mdzad ngag dbang rdo rjes tshugs legs dkar snyoms dag par bris /
brkos mkhan dbu mdzad tshe dbang bkra shis sogs kyis gting zab bcad gtsang brkos te /
gong gsal sbyin dag yag rje nas /
lha btsun sprul sku rin po che blo bzang 'jam dpal rab rgyas dang /
sku mched chos mdzad blo bzang 'jam dbyangs gnyis kyi legs bshad kyi dga' ston du bskrun te /
thos bsam nor bu'i gling gi blo gsal mkhas mang rgya mtsho'i 'jug ngogs su 'bul sbyor gnang ba'i bsam sbyor 'brel thogs kyi dge tshogs ji snyed bsags pa des /
'chad rtsod rtsom pa'i dbyar rnga'i sgra dbyangs phyogs bcur sgrog cing thos bsam bsgom pa'i char rgyun rtag tu dbab ste /
lus can kun la dge legs dbyar gyi lang tsho dus kun tu rgyas par 'gyur ba'i par byang smon tshig tu dgos zhas /
gzhung lugs kun la mkhyen pa'i spyan stong mnga' ba /
dpon slob rab 'byams pa grags pa mkhas grub kyis lha rdzas mdzod btags dri med sogs dngos po'i gnang skyes dang bcas bskul ma byung ba ltar /
! bla ma dam pa'i slob bu'i tha chung dge slong ngag dbang bstan 'dzin gyis yung ba lhun grub sdings kyi gzhis khar bris pa'i yi ge'i grogs ni sde pa 'phrin las don grub kyis bgyis pa /
'dis kyang bstan pa rin po che mi nub cing 'phel ba'i rgyur gyur cig / /
! / /
gang gi blo gros sgrib gnyis sprin bral nyi ltar rnam dag rab gsal bas / /
ji snyed don kun ji bzhin gzigs phyir nyid kyi thugs kar glegs bam 'dzin /
gang dag srid pa'i btson rar ma rigs mun 'thoms sdug bsngal gyis gzir ba'i / /
'gro tshogs kun la bu gcig ltar brtse yan lag drug cu'i dbyangs ldan gsung / /
'brug ltar cher sgrog nyon mongs gnyid slong las kyi lcags sgrog 'grol mdzad cing / /
ma rig mun sel sdug bsngal myu gu ji snyed gcod mdzad ral gri bsnams / /
gdod nas dag cing sa bcu'i mthar son yon tan lhun rdzogs rgyal sras thu bo'i sku / /
bcu phrag bcu dang bcu gnyis rgyan spras bdag blo'i mun sel 'jam dpal dbyangs la 'dud / /
brtse ldan khyod kyis mkhyen rab 'od zer gyi / /
bdag blo'i gti mug mun pa rab bsal nas / /
bka' dang bstan bcos gzhung lugs rtogs pa yi / /
blo gros spobs pa'i snang ba stsal du gsol / /
om a ra pa tsa na d+hAiH
