@# / /
byams sku dang gos sku sogs kyi dkar chag sna tshogs phyogs gcig tu bkod pa bzhugs so /
@# / /
mdo smad cha phreng bsam 'phel gling du byams sku gsar bzhengs kyi dkar chag dad pa'i padmo bzhad pa'i nyin byed ces bya ba bzhugs so / /
oM swa sti /
gdod nas yongs dag mi 'gyur mi shigs bla med rdo rje snying po'i sku / /
nyon mongs shes bya'i dri ma las 'das mkhyen pa'i me long gtsang ma'i ngos / /
ji lta ji snyed chos kun ma 'dres cig car 'char ba'i rgyal rnams dang / /
theg gsum dam chos 'phags tshogs bcas pas rtag tu shis pa'i dpal yon stsol / /
gzhal du mi spyod bskal par rab bsags rlabs chen tshogs gnyis kho lag rdzogs / /
yang yang goms mdzad byams pa'i grib ma 'gro la gcig tu bsil ba 'dzin / /
kun phan 'phrin las me tog khrag khrig srid @# / /
zhi'i bla na mngon par 'dzum / /
rgyal ba'i rgyal tshab dpag bsam shing der bdag yid dang ba lan brgyar brtsegs / /
'khor bar 'ching byed rtog pa'i dra ba ni / /
shes rab ral gris dum bur 'thor ba'i sgrar / /
'jam pa'i dpal du snyan pa'i lha mchog des / /
ngag dang yid la grub pa'i mchog spyin mdzod / /
rab 'byams rgyal kun mkhyen pa'i me shel khams / /
legs bshad 'od zer bye ba'i dpal yon can / /
blo bzang blo yi nyi ma 'od po che'i / /
byin rlabs bdud rtsi'i snang ba snying la khroms / /
ma rung sems kyi rta rgod gdul dka' ba / /
thabs mkhas srab kyis kha lo bsgyur byas te / /
yon por ma yin chos la ma drang po ru / /
bkri mdzad drin can bla ma'i tshogs la dad / /
bde chen chos sku'i dbyings su ro gcig kyang / /
cir snang ma 'gags rol pa chen po'i 'phrul / /
grangs med rten dang brten pa'i dkyil 'khor du / /
shar ba'i yi dam lha tshogs phyag gi yul / /
dri med thub pa'i bstan dang de 'dzin sde / /
srung zhing skyong la thogs med mthu ldan pa'i / /
ye shes spyan ldan rnams kyis mi g.yel bar / /
bar chad kun sel las bzhi'i 'phrin las sgrubs / /
sngon dus zas gtsang sras kyi nyin byed dbang / /
zhing 'di'i legs byas mkha' dbyings shar ba na / /
rgyal bstan mtsho skyes 'dab stong grol ba'i 'dzum / /
bzhad pa'i ge sar 'od kyis sa 'di 'gengs / /
de nas de gsung zab don sbrang rtsi'i ros / /
rab myos paN grub gser gyi bung ba'i khyu / /
bshad dang sgrub pa'i 'dab glu dar dir du / /
sgrogs pas nor 'dzin khyon la bkra shis sbyin / /
nam zhig snyigs 'gro'i brlang spyod rdul 'tshub dang / /
'grogs pa'i dkar min ches bde'i rlung shugs kyis / /
thub bstan nam mkha'i nor bu dus ngan gyi / /
nub ri'i phag tu bag la zha ba 'byung / /
de tshe mtshar sdug mtshan dpe'i cha rdzogs mi pham zla ba gzhon nu ni / /
rmad byung 'phrin las 'od dkar phreng ba gzhan phan ga bur 'bum 'dzag pa / /
rgyal sras rgyu skar bye ba'i tshom bus kun nas mdzes @# / /
pa'i dpal yon can / /
brgyad khri'i tshe rdzogs skye rgu'i bsod nams shar ri'i spo la 'dzeg par rtsom / /
skabs der legs gsung bdud rtsi'i gzegs ma 'bum / /
'thung bas snyems ldan ku mu da yi tshal / /
spang rtogs ge sar so phreng rgod pa yis / /
rgya mtsho'i gos can kun dge'i ngo mtshar 'dzin / /
de tshe bdag dang 'brel thogs yid can rnams / /
mgon de'i 'khor gyi thog mar 'gyur slad du / /
rin chen gser sbyang dpal gyis nyer mdzes pa'i / /
ngo mtshar gzi byin lham mer 'bar ba yi / /
mthong grol mi pham rgyal ba'i snang brnyan che / /
gtso 'khor rten dang brten par bcas pa rnams / /
gsar bzhengs bgyis pa'i sbyor dngos rjes gsum gyi / /
dkar chag nor bu'i do shal 'di na 'god / /
ces dge legs su byed pa'i snyan tshig padma dkar po'i phreng pa mngon par mthor bas mdun nas bsus te skabs su gang gleng bar bya ba ni /
ji skad du rje bdag nyid chen pos /
bde gshegs snga mas btang snyoms mdzad pa yi / /
grangs med 'gro la brtse bas ma bzod nas / /
zhing 'dir byang chub snying por gshegs 'gyur ba / /
mi pham chos rje'i zhabs la gsol ba 'debs / /
zhes gsungs pa ltar /
rje btsun byams pa mgon po 'di nyid sngon bskal ba brjod kyis mi lang ba'i sngon rol tu bskal pa chen po 'dzin pa zhes bya ba la 'khor los bsgyur ba'i rgyal po rtsibs kyi mu khyud kyi mdun na 'don bram ze rgya mtsho'i rdul gyis sras sangs rgyas rin chen snying po'i drung du /
rgya mtsho'i rdul gyi slob ma rig byed klog pa stong gis sems bskyed cing /
de bzhin gshegs pas kyang de dag bskal ba bzang po 'di la 'tshang rgya bar lung bstan nas de dag gis rang rang gis zhing bzung ba na /
dang po 'khor ba 'jig nas mthar mos pa snang mdzad kyi bar thams cad kyis zhing 'dul sla ba sha stag bzung nas /
rtsod ldan tshe lo brgya pa'i dus 'di dang /
ma 'ongs pa'i tshe lo brgyad khri pa'i dus gnyis po 'di lus te /
de yang tshe lo brgya pa'i dus 'di ni snyigs ma lnga bdo ba'i dus ha cang ngan ches bas thams cad kyis bor ba na bram ze rgya mtsho'i rdul gyis thugs rjes ma bzod par dus 'dir 'byon pa'i thugs bskyed /
ma 'ongs tshe lo brgyad khri ba'i dus de ni shin tu bzang ches pas thams cad kyis btang snyoms su gzhag te lus pa na /
byams mgon 'di nyid de'i tshe rig byed klog pa stong gi lnga pa dri med 'od ces bya ba gyur pa des shas ma bzod nas dus der 'byon par thugs bskyed pa na bde gshegs rin chen snying pos kyang /
de ltar du bskal bzang gi sangs rgyas lnga par 'gyur bar lung bstan pa sogs sangs rgyas mang po'i spyan sngar thugs bskyed par mdzad cing de ltar thugs bskyed nas bskal pa @# / /
grangs med mu med par tshogs gnyis par ma chad du bsags nas mthar ma 'ongs pa na zhing 'dir byon nas 'tshang rgya ba'i mdzad pa ston tshul ni thub bstan lo lnga stong du gnas pa rim gyis rdzogs nas mthar rtags tsam 'dzin pa lo lnga brgya dang de nas de yang nub ste rim gyis 'bri nas mthar tshe lo bcu pa'i dus 'byung zhing /
de nas mu ge dang nad dang mtshon gyi bskal pa rnams byung nas sems can rnams sdug bsngal bar 'gyur la /
de'i tshe byams mgon gyi sprul pa khru gang pa chos gos gsol ba gzi brjid can byon pa'i thabs mkhas la brten nas sems can gyi bsod nams rim gyis rgyas nas tshe dpal je 'phel du song nas mthar tshe lo brgyad khri'i bar du 'phel te snod bcud kyi yon tan thams cad brjod kyis mi langs ba lha dang mnyam pa 'byung la /
de'i tshe grong khyer rtswa can du tog gi blo gros zhes bya ba'i pho brang na gling bzhi la dbang ba'i 'khor los bsgyur ba'i rgyal po dung zhes bya ba 'byung zhing /
de'i mdun na 'don chen po bram ze tshangs rab dang /
de'i btsun mo tshangs ldan ma zhes bya ba 'byung ste /
dus der byams mgon gyis gzigs pa lnga la gzigs nas dga' ldan nas babs te 'dzam bu'i gling du gshegs te yum tshangs ldan ma'i lhums su zhugs nas mthar skyed mos tshal me tog bzang rgyas zhes bya bar ngo mtshar ba'i ltas grangs med dang bcas te sku bltams /
de nas rim gyis sgyu stsal ston pa sogs gzhon nu'i rol rtsed mdzad pas srog chags grangs med smin grol la 'god cing lo nyis khri'i bar du khyim du bzhugs /
de nas 'tshang rgya ba'i dus la babs pa na /
rin po che'i mchod sdong shin tu che ba bram ze rnams kyis bgos pa la brten nas mi rtag pa thugs la 'khrungs nas bram ze dang rgyal bu bzhi stong brgyad cu dang bcas te rab tu byung nas klu shing zhes pa'i byang chub kyi shing drung du 'khod de rab tu byung ba'i nub mo nyid la mngon par rdzogs par sangs rgyas nas zhag bdun du chos ma gsungs pa na tshangs pas gsol ba btab pa bzhin chos kyi 'khor lo bskor ba'i 'dus pa dang po la dgra bcom pa dung phyur phrag dgu dang bye ba phrag drug go /
gnyis pa la dung phyur dgu dang bye ba phrag bzhi'o / /
gsum pa la dung phyur dgu dang bye ba phrag gnyis so / /
de'i tshe rgyal ba'i 'od zer gyi mthus mun pa med cing /
me tog kha bye zum dang bya rnams sgra grags dang mi grag gi khyad par tsam ma gtogs nyin mtshan gyi dbye ba med cing /
skye bo thams cad kyang byams mgon gyi mthus chos bzhin spyod pa sha stag yin la /
nyan thos rnams grong khyer du bsod snyoms la rgyu ba na /
lha rnams kyis mchod pa'i bye brag sna tshogs kyis mchod cing gding ba gya nom pa gding bar byed do / /
de ltar lo drug khri'i bar du sems can tshad med dpag tu @# / /
med pa'i don mdzad cing 'khor lo bskor nas yongs su mya ngan las 'da' ste sku gdung ni ril bu bzhugs so / /
de ltar rje btsun byams pa mgon po de nyid zhing 'dir sangs rgyas mdzad pa ston pa'i skabs der 'brel thob kyi sems can rnams bdud rtsi'i bgo skal thob pa'i slad du /
rje bdag nyid chen pos kyang lha ldan smon lam chen po'i mjug tu byams pa chos bskor gyi srol 'dzug par mdzad cing /
gzhan yang sngon gyi skyes bu dam pa mang pos byams pa'i sku bzhengs pa dang /
byams pas dam bcas pa'i gzungs kha ton du mdzad pa sogs kyi rnam thar mang du snang ba ltar khri byang sprul ming pa blo bzang ye shes bstan 'dzin rgya mtsho bdag gis kyang dgos pa phun sum tshogs pa spyir sangs rgyas kyi bstan pa rin po che dang /
lhag par rje bla ma'i bstan pa snum zad kyi mar me lta bu 'di cung zad tsam 'phel ba'i phyir dang /
\u0f38 skyabs mgon rgyal dbang yab sras dang /
rdo rje 'chang dngos rje pha bong kha pa'i zhal snga nas la sogs pa'i bstan 'dzin skyes chen rnams kyi thugs bzhed 'grub pa dang /
chos sde 'di nyid kyis gtsos pa'i dge 'dun gyi sde rnams thugs mthun khrims gtsang chos spyod 'phel ba /
yul phyogs 'di dag tu nad mug 'khrug rtsod sad ser btsa' than sogs zhi nas thams cad byams pa'i sems dang ldan cing dge ba bcu'i khrims kyis 'tsho ba /
khyad par du rang gzhan 'brel thob kyi sems can 'das gson thams cad nam zhig rje btsun byams pa mgon po zhing 'dir 'byon pa'i tshe de'i zhabs drung du skyes nas 'khor gyi thog mar 'gyur ba'i ched du /
gnas phun sum tshogs pa sngon dam pa mang pos byin gyis brlabs pa'i gnas cha phreng dga' ldan bsam 'phel gling gi gtsug lag khang gi dri gtsang khang sbug tu rgyu phun sum tshogs pa gser zangs las grub pa'i rgyal ba mi pham mgon po'i snang brnyan mthong grol yid bzhin nor bu gtso 'khor gsar bzhengs bgyis pa'i dkar chag 'god pa la /
de yang dus phun sum tshogs pa rab byung bco lnga pa'i me stag hor zla dang po'i tshes bcu gsum nas bzung zla ba dgu pa'i tshes dgu bar las byed phun sum tshogs pa do dam pa smad shog bstan grong dpal 'bar bla rgan blo bzang chos grags /
dpal phyug dam pa dge slong bstan 'dzin chos grags /
stod shog yar phyos la gsal g.ya' skag dge slong shes rab seng+ge /
gong dzi mgo dga' dga' dge slong bstan 'dzin dge legs /
phreng shog dung dkar rong ba pa dge slong blo bzang don grub /
dri sgang 'a lu phar khog dge slong 'jam dbyangs tshul khrims /
rag shog rag smad shes rab dge slong 'phrin las stobs ldan /
gdong gsum mu zhing skal bzang dge slong bstan 'dzin grags pa /
bcas mi brgyad nas lhag bsam rnam dag gis @# / /
khur blangs bgyis shing /
bzo bo phun sum tshogs pa mgar ba dbu chen sgrol ma tshe ring dang /
tshe dbang rin chen /
dbu chung don grub tshe ring /
byings 'phags don bcas chab mdo ba mi bzhi /
'dam sku'i lha bzo ba ya rgyan a sbag dge slong mkhas grub gtsos pa'i mi gsum /
shing bzo thang steng dgon dge bshes blo bzang dpal ldan gtsos pa'i mi bdun bcas kyis zla ba gnyis pa'i tshes nyer lnga nas las gra dngos gzhi 'go 'dzugs kyis /
thog mar gza' tshes dge ba'i nyin sku bzhengs pa'i thad der dpal rdo rje 'jigs byed kyi sgo nas sa'i cho ga dang /
bzo bo lhar bskyed pa sogs sla bcos su ma song bar tshul bzhin bgyis shing /
de nas gtsang khang sbug tu de sngon mun pa cung zad che bas da lam sngon ma'i blos bslang khang gi thad du zhal ras lha khang dang de'i steng du rgya mthong phug nas gsal du btang /
dngos gzhi gtsang khang gi dbus su byams sku dpangs rtse khru nyi shu pa ltar dang seng khri rgyab yol drug 'gyogs dang bcas pa gsar du bzhengs pa 'di'i rgyu 'gro phra rgyan sogs kyi tho zur gsal ltar dang| 'di'i nang bzhugs phun sum tshogs pa'i thog mar sku rten gyi skor la gser zangs las grub pa'i rje tsong kha pa'i snang brnyan rje nyid kyi rab gnas ma dga' ldan bshad sgra ba'i nang rten nas byung ba byin can gcig /
rje dge legs ma gcig /
yang gser zangs dang li ma 'dres pa'i rje'i sku bzhi /
smri ti phyag tsha'i thub dbang gi sku gcig /
gser zangs dang li ma sna tshogs kyi thub dbang gi sku che chung nyi shu rtsa gnyis /
yang shar li'i thub dbang sku mtho gang ba gcig /
gser zangs kyi tshe dpag med gsum /
gser zangs kyi rje btsun byams mgon gyi sku khru gang pa gcig /
gzhan yang sangs rgyas byang sems kyi sku brnyan gser zangs dang li ma che chung sna tshogs bcu drug /
de bzhin gshegs pa'i sku khri lnga /
rje sku khri lnga /
'on rgyal sras skal bzang thub bstan gyi phyag tsha'i sgrol ma'i sku gcig dang gsang bde 'jigs gsum /
gzhan yang bla ma dang sangs rgyas byang sems chos skyong sogs kyi sku brnyan sna tshogs brgya lhag bcas /
gsung rten gras 'bum gser bris cha tshang gcig dang /
skya bris cha tshang gcig /
phal chen dngul bris cha tshang gcig /
mdo ting 'dzin rgyal po dngul bris pod gcig /
mdo dran pa nyer bzhag dngul bris pod gcig /
bka' 'gyur 'dul ba pod bcu gsum /
nyi khri pod bzhi /
dkon brtsegs pod drug /
thar mdo pod gcig brgyad stong pa pod gsum /
gsang bde 'jigs gsum gyi rtsa rgyud cha tshang /
rdo rje 'chang pha bong kha pa'i phyag dpe rdor gcod gser bris gcig dang dngul bris gcig /
gser dngul spel ma'i mdo bskal bzang @# / /
pod gnyis /
mdo rgya cher rol ba gser dngul spel ma gcig /
byams chos sde lnga tshar gnyis /
mtshan brjod skad gnyis shan sbyar gcig /
mid la'i mgur 'bum gcig /
lho brag snyan brgyud dngul bris gcig /
'dul ba mtsho Tika /
mchims mdzod /
rje'i gsung lam rim che chung gnyis /
sngags rim chen mo /
gsang 'dus rim lnga sgron gsal mtshan dang bcas pa /
rim lnga gsal sgron /
mkhas grub rje'i dus 'khor 'grel chen cha tshang /
rgyal tshab rje'i gsung phar phyin rnam bshad snying po rgyan /
rgyal ba bskal bzang gi gsung gsang 'dus dbang don de nyid yang gsal /
byams pas dam bcas pa'i gzungs khri tsho bcu gcig /
dmigs brtse ma khri gcig /
thugs rten gras bka' gdams mchod rten gsum /
rdo dril cha gcig bcas /
byin rten sna tshogs gras sangs rgyas rabs bdun gyi ring bsrel phyogs bsdus ril bu /
sangs rgyas 'khor ba 'jig gi ring bsrel gcig /
sangs rgyas gser thub kyi ring bsrel gcig /
sangs rgyas 'od srung gi ring bsrel gnyis /
rgyal po ma skyes dgra'i rten skal du byon pa'i sangs rgyas shAkya thub pa'i ring bsrel gsum /
ston pa thub pa'i dbang po'i tshems kyi cha shas /
sangs rgyas glang po'i gdung gi tshems /
de bzhin gshegs pa'i dbu skra /
sangs rgyas kyi sku gdung bsregs pa'i shing tsan dan go shi ra'i sol ba'i dum bu /
shA ri'i bu'i snam sbyar /
dge slong ma dpal mo'i lhung bzed shubs /
byang sems chos 'phags kyi tshems /
grub chen tai lo pas u rgyan mkha' 'gro'i gsang mdzod nas spyan drangs pa'i dam rdzas 'chi med ril bu /
grub chen tai lo pa'i rgyun bzhes bram ze skye ba bdun pa'i gdung rus la mkha' 'gro ma bye ba 'bum gyis phyag bskos mdzad pa'i rus rgyan /
grub chen nA ro pa'i rus rgyan /
ye shes mkha' 'gro ma ne gu ma'i gdung rus dang sku sha /
bal po pham mthing pa 'jigs med grags pa'i sku rus dang rus rgyan /
rgya gar na len+Ta'i mnga' bdag mi tri pa chen po'i tshe ril /
pha dam pa'i sgom thag /
kha che paN chen shAkya shri'i zhabs chags /
za hor rgyal po gtsug lag 'dzin gyi dbu zhwa /
slob dpon padma 'byung gnas kyi na bza' dang sku ber /
slob dpon rin po ches g.ya' ma lung du bsgrubs te chos rgyal khri srong sde btsan la phul ba'i tshe ril /
slob dpon yab yum gyi byang sems dkar dmar gyi ril bu /
padma 'od kyi chu kun bzang gi ril bu /
dpal de'i brag rdo rje rtse gcig nas zab gter du spyan drangs pa slong dpon yab yum gyi 'chi med a brgya hrIH brgya'i tshe ril /
slob dpon rin po che'i tshems las 'khrungs pa'i sprul pa'i ring bsrel gcig /
lha lcam @# / /
man da ra ba'i 'chi med rdo rje'i tshe ril /
mkha' 'gro ye shes mtsho rgyal gyi rakla ril bu dang tshe ril /
paN chen bi ma la mi tra'i sgrol dkar tshe rdzas /
rje 'bangs nyer lnga'i nang tshan gnyags ku mA ra'i gdung rus dang sku sha /
rgyal dbang lnga pa chen po'i phyag tu byon pa mkha' 'gro ma gsang ba ye shes kyi padma rak+ta'i ril bu /
chos rgyal khri srong lde btsan gyi gdung rus /
lha sras mu khri btsan po'i ring bsrel gcig /
tsA ri gsang ba dga' tshal nas gdan drangs pa'i bram ze skye bdun khye'u snying po'i dbu klad ril bu /
bram ze skye ba bdun pa'i sku sha /
ma gcig grub pa'i rgyal mo'i 'chi med ril bu /
lha bla ma ye shes 'od kyi gdung rus dang sku sha /
lha bla ma byang chub 'od kyi sku sha /
jo bo rje dpal ldan a ti sha'i spur rdo dang ring bsrel /
rje lho brag mar pa'i sku ber seng+ge 'jing mnon /
rje btsun mid la'i sgom thag /
rje ras chung pa chen po'i tshe ril /
dwags po lha rje'i spur rdo dang ring bsrel /
ras pa zhi ba 'od kyi dbu thod me ma bzhes pa'i a yig rang byon gyi tshal bu /
lo ras grags pa dbang phyug gi thugs kyi ril bu /
r+wa lo tsa ba'i sgom thag /
sa skya paN+Di ta'i gsang chab ril bu /
rje btsun phag mo gru pa'i tshems /
grub thob gling chen ras pa'i dbu thod /
'gro mgon gtsang pa rgya ras pa'i gdung rus /
zangs mkhar lo tsA ba'i gdung rus dang sku sha /
rgod tshang lo tsA ba gzhon nu dpal gyi zhal 'gram ril bu /
grub thob dar 'phyar gyi dbu thod cha shas /
grub chen rgwa lo'i zhal 'gram ril bu /
lab sgron dbu bla skyo ston bsod nams bzang po'i dbu thod /
ma gcig lab kyi sgron ma'i dbu thod cha shas /
shangs pa mkhas grub khyung po'i rnal 'byor gyi thugs kyi cha shas /
grub thob stag lung thang pa'i dbu thod ril bu /
stag lung chos sku sangs rgyas yar byin gyi ring bsrel gcig /
stag lung chos sku o rgyan mgon po'i ring bsrel /
karma pa rol pa'i rdo rje'i na bza' /
karma mthong ba don ldan gyi dbu skra /
sgam po bsod nams mchog ldan gyi shangs khrag /
lho brag grub chen las kyi rdo rje'i rnga lpags /
rje tsong kha pa chen po'i sku gzan dang snam sbyar tshems kyi ril bu /
rje tsong kha pa chen po'i thugs kyi sras mchog mkhas grub dge legs dpal bzang gi dbu thod tshal bu /
rje dge 'dun grub kyi sku chos dang dmigs brtse ma'i sgrub pa mdzad pa'i ril bu /
rje 'jam dbyangs chos rje'i sku chos dang snam sbyar /
rje shes rab seng+ge'i na bza' /
byang rtse tshul khrims chos 'phel gyi sku sha /
spyan snga gzhon nu dpal gyi zhal 'gram ril bu /
mnyes thang bde ba can gyi lta ba rtogs pa'i mchod rten nang bzhugs mgon po 'jam dbyangs rgya ching ri ba'i gdung @# / /
rus| mkhas grub nor bzang rgya mtsho'i gdung rus /
rgyal ba dben sa pa chen po'i tshe sgrub ril bu /
paN chen blo bzang chos kyi rgyal mtshan gyi tshe sgrub ril bu phyag phreng| rgyal ba lnga pa'i sku ber dang gdung rus /
paN chen blo bzang ye shes kyi ljags bsnyen skabs kyi tshe sgrub ril bu /
rgyal dbang tshangs dbyangs rgya mtsho'i na bza' /
rgyal dbang bskal bzang gi yongs 'dzin khri chen ngag dbang mchog ldan gyi dbu skra dang phreng thag sku rus /
rgyal dbang bskal bzang rgya mtsho'i sku gzan dang snam sbyar bzhugs gding bcas cha tshang /
paN chen dpal ldan ye shes kyi tshe sgrub ril bu /
rgyal dbang 'jam dpal rgya mtsho'i sku gzan /
paN chen bstan pa'i nyi ma'i sku rags dang /
zhabs chags /
gdung ras /
paN chen bstan pa'i nyi mas dzam+b+ha la'i sgrub pa mdzad pa'i ril bu /
rgyal dbang lung rtogs rgya mtsho'i gdung ras /
rgyal dbang mkhas grub kyi gdung ras /
rgyal dbang 'phrin las rgya mtsho'i gdung ras dang gdung tshwa /
paN chen bstan pa'i dbang phyug gi na bza' /
rgyal dbang thub bstan rgya mtsho'i na bza' dang phyag phreng /
phur lcog ngag dbang byams pa'i sku rus /
stag phu gar gyi dbang phyug gi dbu skra /
bka' chen ye shes rgyal mtshan gyi dbu zhwa /
de mo 'jam dpal rgya mtsho'i na bza' /
de mo bde legs rgya mtsho'i na bza' /
klong rdol bla ma rin po che'i na bza' /
'on rgyal sras skal bzang thub bstan gyi dbu lo dang byang sems ril bu /
sle lung bzhad pa'i rdo rje'i na bza' dang ljags thun gnam lcags rdo rje bcas /
lo sems dpa' smyon pa'i sku rags /
r+wa sgreng khri chen bstan pa rab rgyas kyi sku ber dang dbu lo /
tshe smon gling sku phreng dang po'i dbu skra /
thogs med blo bzang 'jam dbyangs kyis thog lhung skabs sku gzan gyis stum nas blangs pa'i sku gzan 'khrul med /
khri chen byang chub chos 'phel gyi dbu thod tshal bu /
brag g.yab blo ldan shes rab sku phreng gnyis pa'i ring bsrel ril bu /
rta tshag sku phreng bcu gcig pa'i gdung tshwa /
dngul chu dbyangs can grub pa'i rdo rje'i sku chos /
grub thob thang stong rgyal po'i sle ber dang gdung tshe ril bcas /
grub thob gtsang smyon he ru ka'i sku rus /
gu ru chos dbang gi ring bsrel /
stag phu rdo rje 'chang padma badzra gyi dbu skra /
'brug pa kun mkhyen padma dkar po'i dbu klad dang ring bsrel /
rje 'bri gung pa rgyal dbang rin chen phun tshogs kyi sku sha /
sangs rgyas kyi zhabs par sogs mdor na sku bal dang sku gdung yungs 'bru lta bu'i ring bsrel stong gsum rin chen gyis bkang yang rnyed par dka' ba mang po dang chos sku'i ring bsrel la gong smos gsung rten skor dang /
gzhan yang gzungs chen @# / /
sde lngas mtshon pa'i mdo rgyud khungs ma nas 'byung ba'i gzungs byin rlabs can du ma rang rang gi go rim ma 'khrugs shing lhag chad nor gsum gyi skyon dang bral ba bzhugs shing /
gzhung nas 'byung ba ltar bris sgrub bgyis pa'i gnod sbyin 'khor lo dang gter bum lnga /
tsan dan sprul gyi snying po'i phye ma /
rgya gar rdo rje gdan /
bya rgod phung po ri /
grong khyer ser skya /
rtswa mchog grong /
wa ra Na si /
ma g+ha d+ha /
mnyan yod sogs rgya gar gyi gnas chen thams cad kyi sa sna shing sna /
rdo rje gdan gyi byang chub shing gi lo ma /
chu bo gang+ga'i chu /
chu bo ne ra dza na'i bye ma /
bal yul mchod rten rnam gsum gyi sku dkar dang sa sna /
bal yul 'phags pa shing kun gyi srog shing gi dum bu dang 'phel gdung /
bal yul byang chub bdud rtsi'i chu /
gzhan yang bal yul gyi gnas chen thams cad kyi sa sna dang shing sna| se 'bras dga' gsum lha ldan gtsug lag khang yas mas /
bkra shis lhun po /
lho kha /
dwags po /
mon yul /
byang r+wa sgreng /
tsA ri bcas kyi sa sna shing sna /
byang gnam mtsho'i rdo /
rje sku 'bum gyi tsan dan /
rje bdag nyid chen po'i gter ja /
rgya nag ri bo rtse lnga'i sa sna rdo sna rtswa sna /
ri bo rtse lnga'i 'jam dbyangs rigs lnga'i me tog dang mkhan pa /
rgya nag glang chen /
ri bo bya rkang /
kha ba dkar po /
gangs dkar rigs gsum /
kam po gnas sogs mdor na gnas chen khag phal cher gyi sa sna rdo sna /
chu sna shing sna /
gzhung gi rnam sras gan mdzod nas byung ba'i dar sna /
gzhan yang phyug po'i khang sa zhing sa 'dru sman gos dar rin po che go khrab sogs mkho rgu'i nor rdzas phun sum tshogs pas byur bur gtams shing byin rlabs kyi gzi 'od 'bar ba bzang gos kyi na bzas klubs shing rin po che sna tshogs kyi phras phyug pa /
gtso bo'i g.yas g.yon du sprin dang me tog gi gseb tu rgyan drug mchog gnyis dang /
bde gshegs so lnga /
jo 'brom gnyis /
logs bris su mi 'khrugs pa'i sku stong phrag gcig /
gtso bo'i mdun ka ba'i ngos su 'brug chen gyin 'khyud mdun du snang gsal mar me rgyun 'dzugs gsum /
gzhan yang stong mchod kyi ting phor dang mchod rkong stong phrag re /
mdun sgrigs kyi mchod cha sogs nye bar mkho ba'i yo byad sna tshogs cha tshang bcas lo de ka'i zla ba brgyad pa'i tshes bco lnga'i nyin legs par grub cing /
rdo rje gur las /
rtag tu sangs rgyas rab gnas bya / /
zin pa'i de ma thag pa ru / /
rab tu gnas pa mchog tu 'gyur / /
'khor lo bsgyur pa'i rgyal po yis / /
dbang phyug thob par the tshom med / /
ces gsungs pa ltar /
zla ba dgu pa'i yar tshes nang nyin gsum ring ngos rang nas mtshon pa'i chog grwa pa nyi shus @# / /
mjug chog phun sum tshogs pa dpal rdo rje 'jigs byed lha bcu gsum ma la brten nas rab tu gnas pa'i cho ga sbyor dngos rjes gsum rnam dag gi sgo nas dam ye dbyer med du bsres te mthong thos dran reg gi skye rgu'i bsod nams kyi zhing du byas so / /
de ltar sangs rgyas kyi sku gzugs bzhengs pa'i phan yon ni /
dam chos padma dkar po'i mdo las /
la las 'di na rin chen sna bdun dang / /
la las de bzhin zangs dang mkhar ba byas / /
bde bar gshegs pa rnams kyi gzugs byas pa / /
de dag thams cad byang chub thob par 'gyur / /
ro nye dang ni lcags sam sa yang rung / /
bde bar gshegs pa rnams kyi gzugs byas te / /
blta na sdug pa 'jim pa'i las byed bcug /
de dag thams cad byang chub 'thob par 'gyur / /
gang gis rtsig ngos gzugs kyi ri mo dag /
bsod nams brgyas mtshan yongs su rdzogs pa'i sku / /
gang gis bris sam 'dri ru bcug kyang rung / /
de dag thams cad byang chub thob par 'gyur / /
zhes bde bar gshegs pa'i sku gzugs ni rin chen sna bdun dang /
zangs dang mkhar ba sogs las 'bur du bzhengs pa dang /
rtsig pa'i ngos dang ras gzhi sogs la ri mo rang gis bris sam gzhan la 'drir bcug pa thams cad kyis rgyu de la brten nas mthar thug gi 'bras bu bla na med pa'i byang chub myur du thob par gsungs shing /
gsal rgyal gyis zhus pa'i mdo las /
'di na rgyal ba'i sku gzugs byed pa ni / /
gzugs dang skal bzang yon tan nye bar ldan / /
de ni dbang po sbas dang nyi ma'i 'od / /
'jig rten kun gyis mthong na dga' bar 'gyur / /
bde bar gshegs pa'i sku gzugs bzhengs pa dag /
de yi lus ni dri ma med pa dang / /
nad dang 'jig rten mya ngan sdug bsngal bral / /
padma'i nang bzhin 'jam dang yang bar 'gyur / /
'di na rgyal ba'i sku gzugs byed pa gang / /
bran du mi 'gyur dbul po'i rang bzhin min / /
las byed ma yin skye ba dman par min / /
dbang po ma tshang min te skyes mchog 'gyur / /
zhes sku gzugs bzhengs pas gnas skabs kyi 'bras bu gzugs bzang ba /
dbang po dul ba /
'od gsal ba /
gzhan gyis mthong na dga' bar 'gyur ba /
lus la dri ma dang nad dang 'jigs pa dang mya ngan dang sdug bsngal dang bral zhing /
padma ltar 'jam zhing yang ba /
skye ba kun tu bran dang /
dbul po dang /
gla rngan la bltas te las byed pa dang /
skye ba dman pa bud med dang /
dbang po ma tshang ba rnams su mi 'gyur zhing /
de dag las ldog pa'i skyes bu mchog tu 'gyur bar bshad pa dang /
gsal rgyal la gdams pa tshigs su bcad pa'i mdo las /
bcom ldan 'das kyi mchod rten rnams dang ni / /
sku gzugs rnams la rdul phran ci yod pa / /
de yi grangs snyed de byed mi @# / /
rnams kyis / /
lha yul sa steng nges par rgyal srid thob / /
gzugs dang gzugs med khams kyi ting nge 'dzin / /
phun sum tshogs pa'i sa mchog kun myongs nas / /
mtha' mar skye dang rga la sogs pa yi / /
sdug bsngal med pa'i sangs rgyas go 'phang 'thob / /
ces sangs rgyas kyi sku gzugs dang mchod rten bzhengs pa po de la sku 'am mchod rten de la rdul phran ci yod kyi grangs dang mnyam pa'i 'khor los bsgyur ba'i rgyal srid thob pa dang /
gzugs gzugs med kyi ting nge 'dzin sogs 'das ma 'das kyis lam kun thob nas myur du sangs rgyas kyi go 'phang thob pa sogs rgyal ba'i bka' las phan yon mtha' yas par gsungs shing /
phyag mchod bsnyen bkur byas pa'i phan yon ni /
dam chos pad dkar las /
de bzhin gshegs pa rnams kyi ring bsrel dang / /
'jim pa'i gzugs dang mchod rten dag la'ang rung / /
rtsig ngos bris dang rdul phung mchod rten la / /
de la me tog dang ni spos gsol te / /
der ni gang gis rab snyan cang te'u dang / /
dung dang rnga chen rol mo'i sgra byed bcug /
byang chub mchog rab mchod pa bya ba'i phyir / /
gang zhig rnga chen rab tu rdung byed cing / /
pi wa nga dag ni kheg dang mkhar chen rnga / /
rdza rnga rgyud gcig gling bu yid 'ong dang / /
a go na dang rab tu snyan 'byin pa / /
de dag thams cad byang chub thob par 'gyur / /
zhes dang /
'phags pa spyan ras gzigs kyi mdo las /
de bzhin gshegs pa mchod byas na / /
gzugs dang don ldan longs spyod dang / /
kha dog dang ni 'byor ba dang / /
kun tu grags dang ldan par gyur / /
zhes dang /
yul 'khor skyong gis zhus pa'i mdo las /
'gro ba'i sdug bsngal rnam par sel mdzad pa / /
mnyam med khyod la mchod dang mthong ba dang / /
thos pa de dag 'bras bu mchis lags te / /
gnas mchog rga shi med pa 'thob par 'gyur / /
zhes dang /
snying rje padma dkar po'i mdo las /
kun dga' bo gang dag kha cig tha na sangs rgyas la dmigs pa'i sems kyis me tog gcig nam mkha' la 'dor na /
de'i rnam par smin pa gang yin pa de ni /
kun dga' bo gal te sems can 'ga' zhig bskal pa gcig tu 'khor ba ji srid par kun tu rgyug cing 'khor yang /
'khor ba'i sngon gyi mtha' mi shes pa bzhin du bsod nams mngon par 'du bya ba'i dge ba'i rtsa ba mngon par 'dus byas pa de'i mtha' de ni brgya byin nyid rnams kyis rnyed par sla ba ma yin no /
kun dga' bo gal te sems can mya ngan las 'da' ba'i skal ba med pa zhig gis sangs rgyas la dmigs nas tha na me tog nam mkha' la 'dor na'ang kun dga' bo dge ba'i rtsa ba de'i 'bras bu de'ang mya ngan las 'das pa yin te /
zhes dang /
dad pa'i stobs bskyed pa'i phyag rgya'i mdo las /
'jam @# / /
dpal rigs kyi bu'am rigs kyi bu mo gang la la zhig gis bskal pa gang+ga'i klung gi bye ma nyid du 'jig rten gyi khams thams cad kyi rdul rnyed kyi rang sangs rgyas dag la nyin gcig bzhin lha'i zas ro brgya dang ldan pa byin pa dang /
de bzhin du lha'i gos rnams sbyin pa byin pa bas /
'jam dpal rigs kyi bu'am rigs kyi bu mo gzhan gang zhig gis sangs rgyas ri mor bris pa'am /
gzugs su byas pa mthong na /
de ni de bas bsod nams ches grangs med par bskyed na /
thal mo sbyar ba'am /
me tog gam /
bdug pa'am /
spos sam /
mar me 'bul ba lta ci smos te /
de ni de bas ches bsod nams grangs med par bskyed do /
zhes sogs mdo sde du mar sku gzugs bzhengs pa dang /
de dag la bdug spos dang mar me sogs mchod pa dang /
mtha' na mig gis lan re re mthong ba tsam gyis kyang gnas skabs dang mthar thug gi phan yon mtha' yas pa zhig thob pa rgyal ba'i bka' mi 'gyur bas zhal gyis bzhes shing /
byams pa lung bstan pa'i mdo las /
shAkya seng+ge'i bstan pa la / /
bslab gzhi yang dag blangs nas ni / /
ji ltar gsungs bzhin rab bsgrub na / /
nga yi bstan la lhags pa yin / /
dge 'dun la yang chos gos dang / /
zhal zas dang ni btung ba dang / /
bsnyun sos sna tshogs sbyin pa rnams / /
phul nang yi bstan la lhags / /
bcu bzhi dang ni bco lnga dang / /
de bzhin zla phyed tshes brgyad dang / /
cho 'phrul gyi ni zla ba la / /
bsnyen gnas yan lag brgyad bsrung zhing / /
mchod dang gso sbyong legs byas na / /
nga yi bstan la lhags pa yin / /
zhes shAkya thub pa'i bstan pa 'di la dge tshul slong dang bsnyen gnas kyi sdom pa sogs blangs nas tshul bzhin bsrungs pa dang /
bde bar gshegs pa'i sku gsung thugs rten spyi dang /
khyad par byams pa mgon po'i sku la sogs par mchod pa 'bul ba dang /
dge 'dun la bsnyen bkur dang /
dus bzang rnams su gso sbyong bya ba la sogs pa bgyis na ma 'ongs byams pa mgon po zhing 'dir byon pa'i tshe 'khor du skye ba sogs phan yon dpag tu med pa zhig byams pa lung bstan pa'i mdo las gsungs pas zhib par shes 'dod na der blta bar bya la /
mdor na ji skad du rje dge 'dun grub kyis /
byams pa'i sku gzugs phul byung bzhengs pa la / /
mthun rkyen sgrub par byed pa'i lus can rnams / /
rje btsun byams pa mgon po'i zhabs drung du / /
theg chen chos kyi dpal la spyod par shog /
nam zhig rdo rje gdan gyi ri bo'i spor / /
byams mgon nyin byed dbang po shar ba'i tshe / /
bdag gi blo gros padma kha phye ste / /
skal bzang bung ba'i tshogs rnams tshim byed shog /
ces gsungs pa ltar sku 'di nyid @# / /
bzhengs pa la rgyu dngos kyi 'brel pa thob pa nas bzung mtha' na so rdo sbar mo gang dang chu thigs gcig rtsa shing rkang gcig tsam yan chad kyi 'brel ba thob pa dang /
'di'i khur bzung nas las byed pa dang /
rang gi lag gis blangs nas bzo byas pa nas bzung /
'di'i ched du gom pa gcig bor ba tshun chad kyi 'brel pa thob pa'i mi dang dud 'gro la sogs pa'i sems can 'das gson thams cad dang /
rten 'di bzhengs zin nas kyang 'di la yon chab /
me tog /
bdug spos /
mar me /
dri chab /
zhal zas /
na bza' /
gser chab /
maN+Dal sogs mchod pa 'bul ba dang /
phyag dang bskor ba byed pa rnams gnas skabs su dga' ldan chos kyi mdun sar 'phags mchog mi pham mgon po'i gsung gi bdud rtsi la 'bral med du longs spyod cing /
ma 'ongs pa na byams mgon zhing 'dir byon pa'i tshe 'khor gyi thog mar skye ba sogs phan yon dpag tu med pa zhig thob pa ma zad /
gus pa'i mig gis rten la lan re tsam mjal ba dang /
rten bzhengs skabs su rkang 'og tu shi ba'i 'bu srin dang /
bzo bo'i bza' btung skol ba'i me'i du ba phog pa'i sems can rnams kyang ngan song gi skye ba la lan re 'gog par gsungs pas de lta bu'i phan yon rnams yid la bzhag nas dge ba sngar byas la dga' ba sgom pa dang /
slad du'ang de ltar 'bad pa la brtson par bya'o / /
slar smras pa /
de ltar dri med gser gyi lhun po'i ngos / /
dpag yas nyin byed 'od kyis mkhyud pa bzhin / /
blta bas mi ngoms byams pa'i sku gzugs mchog /
bzhengs las rnam dkar gang zhig thob pa des / /
blo bzang rgyal ba'i bstan pa phyogs bcur rgyas / /
de 'dzin dam pa'i bzhed dgongs lhun gyis 'grub / /
'dus pa'i sde 'di thugs mthun khrims gtsang zhing / /
bshad sgrub bya bas nyin mtshan 'da' bar shog /
'dzam gling spyi dang yul 'di'i skye bo rnams / /
snyigs ma'i rgud tshogs mun pa kun zhi nas / /
bde skyid rdzogs ldan gsar pa'i nyi 'od la / /
bag pheb 'dza' bar spyod pas 'tsho gyur cig /
khyad par 'di nyid bzhengs la mthun pa'i rkyen / /
sgrub cing sgo gsum 'brel thogs lus can kun / /
nad gdon phyi nang nyer 'tshe zhi ba dang / /
phun tshogs sde bzhi'i dga' ston rgyas gyur cig /
tshe yi mthar yang mi pham mgon po yis / /
dga' ldan chos kyi mdun sar legs 'khrid de / /
zab dang rgya che'i gsung gi bdud rtsi'i rgyun / /
ngoms med longs su spyod pa'i dpal thob shog /
nam zhig 'phags yul kun bzod yangs pa'i gzhir / /
byams mgon pad dkar 'dab brgya grol ba'i tshe / /
'khor tshogs bung ba'i dbus na dam chos kyi / /
sbrang rtsi'i ro mchog thog mar myong bar shog /
der ni @# / /
'gro kun sgrol la mi zhum pa'i / /
rgyal sras dpa' bo chen por gyur nas kyang / /
rlabs chen spyod pa ma lus rdzogs byas te / /
thams cad gzigs pa'i go 'phang myur thob shog /
der ma son pa'i skye ba thams cad du / /
dal 'byor nor bu'i them skas la brten nas / /
rgyal bstan khang bzang mchog gi sgor zhugs te / /
'phags nor bdun gyis rtag tu 'byor gyur cig /
rnyed dka'i lus rten myur du 'jig pa dang / /
nyam nga ngan 'gro'i g.yang sar rab 'jigs te / /
chos brgyad g.yeng ba spangs nas nyin mtshan du / /
sdig spong dge sgrub tshul bzhin byed par shog /
srid pa'i phun tshogs dug sbrul grib ma ltar / /
'phral yun bde ba 'joms pa'i mtshon rnon du / /
mthong nas rtse gcig thar pa don gnyer ba'i / /
bcos min nges 'byung shugs drag skye bar shog /
drin can ma rnams bde bas rab phongs shing / /
sdug bsngal bye bas mnar ba'i tshul bsam nas / /
byams dang snying rjes drangs pa'i byang sems kyis / /
ci byed byang chub lam du bsgyur bar shog /
mdor na tshe rabs kun tu dge ba'i bshes / /
mtshan nyid ldan pas rjes su bzung ba'i mthus / /
mdo sngags lam gyi nyams len mthar phyin te / /
zung 'jug gdod ma'i rgyal sa 'dzin gyur cig /
bslu med dkon mchog gsum gyi bden pa dang / /
mi pham rgyal ba'i dbang po'i byin rlabs dang / /
mthu ldan chos skyong srung ma'i 'phrin las kyis / /
rnam dag smon pa'i gnas kun 'grub par shog / / /
ces ma 'ongs rnam 'dren snga pa rgyal ba mi pham mgon po'i snang brnyan /
phun tshogs brgyad kyi bdag nyid can gsar du bzhengs pa'i dkar chag dang /
phan yon mdo tsam brjod pa dad pa'i padmo bzhad pa'i nyin byed ces bya ba 'di ni /
sngon las kyi 'bras bu bzang pos chung gzhon nu'i dus nas rgyal ba'i bstan pa la rab tu byung nas dga' ldan shar rtse thos bsam nor bu'i gling gi chos sgor zhugs te /
mtshan ldan dge ba'i bshes gnyen du mas mnyes shing rjes su bzung ba'i mthu las phyi nang gi rig pa'i gnas kyi phyogs tsam mthong zhing /
rje bla ma'i snyan brgyud kyi man ngag nyams su len pa'i gnad phran bu tsam rig pa /
khri byang sprul ming pa blo bzang ye shes bstan 'dzin rgya mtsho zhes bgyi pas rang lo nyi shu rtsa bdun son pa me yos lo'i hor zla gnyis pa'i dmar phyogs kyi dga' ba dang po nyi ma me bzhi'i 'grub sbyor 'char ba'i nyin /
cha phreng dga' ldan bsam 'phel gling gi gtsug lag khang gi yang thog gzim chung dge legs mngon par bkra ba'i lding khang du rdzogs par sbyar ba'i yi ge pa ni /
g.yar lam ka lcags dge slong shes rab rgya mtshos bgyis pa mi pham mgon pos mnyes bzhin rjes su 'dzin pa'i rgyur gyur cig /
sarba mang+ga laM / / / /
! me stag lor cha phreng bsam 'phel gling dgon du gser zangs las grub pa'i byams sku gsar bzhengs bgyid skabs dad 'bul zhal 'debs byung tho dang /
rgyu 'gro ji song gi dkar chag rags rim tsam bkod pa dge legs nor bus gang ba'i zam tog ces bya ba bzhugs so / /
na mo gu ru mai tri ya /
@# / /
mang mang 'gro la bu ltar byams dgongs skya rengs gzhon nus nyer drangs pas / /
gang gang gdul bya'i bsam pa'i rjes 'jug 'phrin las 'od zer rol pa 'bum / /
lham lham mkha' mnyam yid can dpal du rtsol med lhun gyis grub pa'i mgon / /
'jigs 'jigs phyi nang bdud kyis mi pham rta bdun dbang pos dge legs stsol / /
gang gi snang brnyan mthong grol yid bzhin nor / /
nor 'dzin dpal mo mdzes pa'i rgyan gyi mchog /
mchog gi khyad par du mas 'phags pa 'di / /
'di na lhag bsam dag pas bzhengs pa'i tshe / /
rnam X mang sdug gi sna 'dren zang zing rdzas / /
rnam X kun bde ba'i rgyu ru bsgyur ba'i slad / /
rnam X dag zhal 'debs rim par byung tshul dang / /
rnam X dkar bsgrubs pa'i tho yig gsal bar bya / /
de yang ji skad du 'dul ba lung las /
las bdag gir bya'o /
zhes gsungs pa ltar /
lung rtogs kyi yon tan nam mkha'i padmo'i mched zlar gyur kyang /
sngon gyi las dbang btsan po bzlog tu med pas yongs 'dzin khri chen byang chub chos 'phel gyi skyes rabs gser ri'i phreng ba'i rkang gral du bskyal zhing /
drang don sgro btags kyi ming gi cod pan yon por 'chang ba blo bzang ye shes bstan 'dzin rgya mtshor 'bod pa bdag gis \u0f38 rgyal bstan dar zhing 'gro kun bde ba dang /
lhag par yul phyogs 'di dag tu nad mug 'khrug rtsod sad ser btsa' than sogs snyigs ma'i rgud tshogs rnams zhi nas skye rgu rnams dge bcu'i khrims kyis 'tsho zhing bde skyid kyi dpal la spyod pa dang /
lhag par 'brel thob kyi sems can rnams ma 'ongs rnam 'dren lnga pa'i 'khor gyi 'dus pa dang por skye ba sogs kyi ched du /
lhag pa'i bsam pas dga' ldan bsam 'phel gling gi 'du khang sbug gtsang khang chen mo'i nang du gser zangs las grub pa'i rgyal ba mi pham mgon po'i snang bsnyan gsar bzhengs byed skabs su /
me stag zla dang po'i tshes bcu gsum rgyal phur 'grub sbyor sogs gza' skar mchog tu dge ba'i nyin sku 'dra'i do dam 'go byed gsar bskos bgyis pa nas bzung ste /
ji skad du /
rgyal sras rin po ches /
'tshol ba'i tshe na nyon mongs brgya yi rten / /
rnyed nas spyod par 'dod tshe ser sna'i gzhi / /
gal te gzhan gyis 'phrog na smre sngags rgyu / /
shi nas phan pa med pa'i nor gyis ci / /
zhes gsungs pa ltar /
snying po med pa sgyu ma'i nor rdzas las /
dge 'bras kyi snying po len 'dod can gyi dad ldan khag nas dad 'bul zhal 'debs rim par byung rigs chud mi za ba'i slad du dkar chag bkod pa la /
bar 'dir zhal 'debs byung tho rnams yod kyang yig tshogs che bas 'dir ma bkod /
'di'i 'gro song skor la /
sku'i tsha rgyur gser srang dgu @# / /
bcu go bzhi dang zho brgyad la rin rgya sgor stong phrag dgu dang bcu med drug /
tsha la rin sgor bzhi brgya dang bdun cu don gsum /
tsha la dkar po'i rin sgor brgyad cu tham pa /
dngul chu rin sgor bzhi brgya dang lnga bcu nga drug /
byams chen gtso 'khor dang lha khang phyi nang gnyis kyi tshon rtsi logs bris sogs kyi rgyur gser shog /
dngul shog /
tshon sna tshogs /
bse /
sra rtsi bcas kyi rin dang /
rtsi mkhan mi gnyis kyi gla bcas la rgya sgor drug brgya gya lnga /
chab mdo'i mgar ba dbu chen mi gnyis /
dbu chung mi gcig /
byings mi gcig bcas kyi gla ston la /
thog mar 'dzugs ston skabs dbu chen mi gnyis la re rer /
kha btags a she re /
rta phos gtsos pa'i dgu tshan re /
ston gdan ja sbag bcu drug re /
dbu chung la /
kha btags zub she /
mdzo gcig gtsos bdun tshan /
ston gdan ja sbag bcu gnyis /
bying mi gcig la /
kha btags /
g.yag gcig dang gos lnga tshan /
ston gdan ja sbag drug bcas dngul thog tu phab par 'dzugs ston la khyon bsdoms rgya sgor bzhi brgya bcu gsum /
spyan ston skabs dbu chen gnyis la re rer /
kha btags zub she re /
mdzo gcig gtsos bdun tshan re /
dbu chung la g.yag dang lnga tshan /
kha btags /
bying la /
kha btags /
lnga tshan bcas dngul thog tu phab par spyan ston la khyon bsdoms rgya sgor brgya dang re bdun /
gzhung ston skabs dbu chen gnyis la re rer /
kha btags a she re /
rta phos gtsos pa'i dgu tshan re /
dbu chung la /
kha btags zub she /
mdzo gcig dang gos bdun tshan /
bying la /
kha btags /
g.yag gcig dang lnga tshan bcas dngul thog tu phab par gzhung ston la khyon bsdoms rgya sgor sum brgya re gnyis /
gser ston skabs dbu chen gnyis la re rer /
kha btags /
zub she re /
mdzo /
gos bdun tshan re /
dbu chung la g.yag /
gos lnga tshan /
kha btags /
bying la /
kha btags lnga tshan dngul thog tu phab par gser ston la khyon bsdoms brgya dang re bdun /
rdzogs ston skabs dbu chen gnyis la re rer /
kha btags nang mdzod /
gzigs spags bub tshang /
zhwa mo lcags mda' /
gos chen mu pan /
ser po'i phyu pa sram shan /
dA gru dmar po'i sked rags /
bu la'i rgya lham cha /
me mda' dngul shan spus legs /
rtse srag phra ma gser shan spus ldan /
phor pa dngul shan /
rta pho 'gros bzang sga srab gong rmed cha 'grigs /
ston gdan ja sbag nyi shu re bcas dngul thog tu phab par mi rer rgya sgor lnga brgya re lnga re /
dbu chung la /
kha btags a she /
'bu ras a ti /
g.yi lpags bub tshang /
@# / /
mgo snam phyu pa sram shan /
rgya lham cha /
me mda' dngul shan /
rtse sag phra ma /
phor pa dngul shan /
rta pho 'gros bzang /
ston gdan ja sbag bcu drug bcas khyon dngul thog phab par rgya sgor sum brgya nyer bdun /
byings mi gcig la /
kha btags zub she /
'bu ras a ti /
wa lpags bub tshang /
rgya tshos phyu pa /
rgya lham cha /
me mda' /
rtse sag phra ma /
phor pa dngul shan /
rta pho gcig /
ston gdan ja sbag bcu gnyis bcas khyon dngul thog phab par rgya sgor nyis brgya lnga bcas rdzogs ston la khyon bsdoms rgya sgor chig stong drug brgya re gnyis mi bzhi'i zla drug gla cha rgya sgor chig stong brgya dang bco lnga /
bcas chab mdo'i mgar ba mi bzhi la gla ston khyon bsdoms rgya sgor sum stong brgyad brgya gya drug /
dngul mgar dang /
zangs leb brdungs mi /
lcags mgar /
stong mchod kyi stong ting brdungs mi bcas mgar ba mang nyung nges med sna tshogs kyi gla char rgya sgor sum brgya gya gsum /
lha bzo 'dam bzo ba mi gsum dang /
bris sku ba mang nyung nges med sna tshogs kyi zla ba drug gi gla char rgya sgor drug brgya gya gsum zho gang /
shing bzo mi bdun gyi zla ba drug gi gla char rgya sgor lnga brgya so brgyad /
ja dang tshwa bul sogs kyi rin rgya sgor bzhi brgya brgyad cu tham pa /
rgyag mar mchod mar sogs kyi rin rgya sgor chig stong sum brgya nyi shu rtsa lnga /
sha rin rgya sgor brgyad brgya re bzhi /
byams sku'i sgrom dang bzhugs khri /
mchod 'bul khang gi phyi nang gi spang gcal /
stong mchod kyi mchod khri /
steng rgya mthong gi ru gzhi bad phur /
stong mchod rung khang gi ka gdung lcam sgo dkar khung kha shing bad phur sogs /
shing cha rtsing zhib sna tshogs kyi rgyur gong gsal grwa mgo'i shing rnams song thog /
kha bsnon gyi shing cha gdung ma spang leb rnams kyi rin dang /
sag ma /
spen tshig /
tswa /
gzungs par 'debs pa'i shog bu sogs kyi rin rgya sgor bzhi brgya lnga bcu /
byams sku'i shing sgrom sbrel byed kyi 'dzer lcags shan sogs kyi rgyu'i lcags /
sol ba gnyis kyi rin rgya sgor nyis brgya gya gsum /
phra rgyan zhal 'debs byung ba rnams phud de 'phros kyi rin rgya sgor bzhi brgya nyer dgu zho do /
dngul gyi zla kong che ba gcig dang /
de'i mchod thebs la rgya sgor bzhi brgya go gsum /
stong thog gi lcags khra dang /
nang gi mchod cha sogs nyer mkho sna tshogs kyi rin rgya sgor brgya dang so gsum zho do /
rab gnas dge char gyi sku yon dang /
bang mi'i gla cha bcas la rgya sgor brgya dang gya bzhi zho gang /
las byed do dam mi brgyad la legs so'i gsol ras phrug /
gos chen /
ras cha sogs dngos zog sna tshogs dngul thog tu phab par rgya sgor lnga brgya drug cu @# / /
bcas gong gsal 'gro song thams cad khyon gcig tu bsdoms par rgya sgor nyis khri chig stong sum brgya go gsum song /
rtsam pa /
gro zhib sogs phye rtsam gang dgos thams cad sde dmangs kyi gro nas bsdu cha'i thog nas song zhing /
sku gzugs dang mchod ting sogs kyi rgyur zangs rgya ma brgyad brgya don brgyad song bar grwa tshang gi zangs rgya ma bzhi brgya ma long tsam dang de'i kha bsnon zhal 'debs rnams kyis 'dang bas gong gi rtsis khongs su gtogs med /
de ltar bya ba las kyi 'khor lo'i sgo nas byams sku mthong grol yid bzhin nor bu gtso 'khor mchod pa'i yan lag dang bcas pa ma tshang ba med pa legs par bsgrub pa'i tshul rags rim tsam bkod zin nas slar yang smras pa /
mi zad bskal par goms pa'i thugs bskyed kyis / /
mi mjed zhing 'dir rdo rje'i gdan gyi char / /
mi 'gyur go 'phang mngon du mdzad 'gyur ba / /
mi pham rgyal ba'i dbang po'i snang brnyan 'di / /
rgyal X ba gnyis pa'i 'jigs med gser gyi khrir / /
rgyal X tshab dam par dbang bskur byang chub mtshan / /
rgyal X la dad pa'i skal pa can des bsgrubs / /
kye ma zang zing nor 'di gtam ngan dang / /
sdig sdug brgya yis 'tshol bas dang por sdug /
bsrung spel re dogs blo sna mang po yis / /
don med rtag tu brel bas bar du sdug /
tshe 'dir gyod dang phung gi sna dgu 'dren / /
phyi ma ngan 'gror 'khrid pas tha mar sdug /
de lta na yang srid 'byor ha la'i dug /
thabs mkhas sbyor bas zhi ba'i sman du bgyis / /
a ho rnyed dka'i dal 'byor rten bzang thob / /
tshang la ma nor 'jam mgon bstan dang 'jal / /
chos don yang dag mthong ba'i blo gros mig /
cung zad gsal 'di sngon gyi skal bar 'khums / /
ston mchog bla mas legs tshogs kun gyi gzhir / /
lan gcig min pa rab bsngags dge ba'i bshes / /
du ma'i zhabs skyes padma dkar po'i 'dzum / /
mos gus thod du mdzes pas zhe blo bde / /
sangs rgyas kun gyi bgrod pa gcig pa'i lam / /
brgyad khri bzhi stong chos kyi snying po'i bcud / /
skye bo mchog gi lugs bzang bdud rtsi'i chab / /
blo gros rdzing bur g.yas su 'khyil bas skyid / /
thabs mang dka' ba med pa'i myur khyad can / /
ches zab rdo rje theg pa'i nye lam gyis| |zung 'jug nor bu'i grong du bgrod pa'i tshul / /
cha rgyus cung zad rig 'di bla ma'i drin / /
zab zab mtho mtho'i kha pho ma mchis kyang / /
bde chen go 'phang tshe 'dir lags bcangs su / /
gtod pa'i dge ldan snyan brgyud pha mes nor / /
skal par thob pas dga' ba'i ca co 'chor / /
de ltar dam pa'i zhal lung nor bus dpyas / /
bdag blo'i bang mdzod mdzes las rang rang gi /
dbang por mtshams pa'i chos 'chad mu tig @# / /
phreng| |yang yang spel ba'i ngal ba dang du blangs / /
kho bo'i lugs zung nyi 'od 'bar ba'i gzis / /
phyogs 'di'i dge legs pad tshal bzhad pa 'dir / /
gzu bo'i blo ldan rkang drug bung ba'i khyu / /
yi rangs dga' ba'i 'dab glu sgrog par rigs / /
phyogs lhung mun pa thib pa'i brag skam phug /
phrag dog dug chus mig long 'ug pa'i dpung / /
smod tshig than skad sgrog pa lhur byed kyang / /
'bras bu rang nyid ngal ba kho nar zad / /
ljon shing phra mor gnas bcas byi'u chung rnams / /
re dogs sgre ngag ca co mi dgos kyi / /
'gog med nam mkha'i bya lam yangs po ru / /
mkha' lding gshog rlabs gang dgar bsgyur bas chog /
ltar snang kha dog bkra ba'i 'ching bu'i rdo / /
gtsigs su byed pa'i rmongs rtul 'gro ba'i ngor / /
dgos 'dod bsam 'phel nor bu mi mdzes kyang / /
gzur gnas ded dpon mkhas pa'i mdun sar mdzes /
'dam las skyes pa'i padma gzhon nu der / /
lhan cig gnas pa'i spal pa mi mgu mod / /
yid 'ong sbrang rtsi'i ror sred nags khrod kyi / /
bung ba dbang med 'du ba su yis 'gog /
kye hud chos pa dag las zog po drin / /
drang po'i mi bas g.yo can lhag par rtsi / /
legs nyes gser dang bong ba mnyam nyid du / /
mthong ba'i skye bo phyogs 'dir mang bas skyo / /
ma brtag nyams dgar dad mos brtan 'dra ste / /
gal la thug dus bla ma yin yang 'joms / /
phyi min nang min kla klo'i mtshan nyid can / /
dus ngan snyigs ma'i 'khor slob 'di na mang / /
dang por phyag 'tshal phrag par bkur byas kyang / /
rim gyis che rdeg chung rdeg spel ba'i mthar / /
tog sgra gsum la nye ba gaN+Di yi / /
rnam thar 'dzin dgos phyogs 'di'i slob dpon bdag /
'on kyang gnas dus ngan pa'i skye bo yi / /
log sgrub sprin nag 'khrigs kyang blo bur te / /
dge legs 'od dkar grol ba'i ku mud gnyen / /
nam yang rang gi ngang tshul ga la 'dor / /
kwa ye rang la phan par 'dod pa 'ga' / /
mchis na kho bos bshad pa'i snying po'i don / /
mos gus brtson pa drag pos sgrubs shig dang / /
gtan gyi mdun ma'i rtsa ba tshugs par nges / /
mi gral ma tshud chos pa hrul po de / /
sdig spyod pho bzor rloms pa'i kha drag las| |mnog chung tshe 'di'i snang ngor dman na yang / /
pha rol skyes chen 'degs dus khyad par che / /
de phyir nyan che'i dus na dam chos las / /
phan pa gzhan 'ga' med pa'i tshul soms la / /
chos brgyad g.yeng ba dor nas rtse gcig tu / /
sgrub pas dal 'byor don ldan bya bar rigs / /
de ltar snang brnyan bzhengs pa'i dkar chag dang / /
rang gzhan gnas lugs drang por brjod pa'i gtam / /
cung zad bko di @# / /
snyan nam mi snyan rung / /
ris med skye rgu'i rna bar mdzes gyur cig / / /
ces me stag lor byams mgon gsar bzhengs skabs zhal 'debs dang /
'gro song gi dkar chag rags rim tsam bkod pa? dge legs nor bus gang ba'i za ma tog ces bya ba 'di ni /
rten bzhengs zin 'phral du yi ger rgyas pa zhig 'god rtsis yod kyang /
bar skabs su brel dbang gis rim lus song zhing da cha phran bod bskyod bya rgyur dus gtugs stabs rgyas bsdus 'bring po tsam las ma grub kyang dgos 'gal che bar bsams te /
khri byang sprul ming pa blo bzang ye shes bstan 'dzin rgya mtsho zhes bgyi bas rab byung bcu drug pa'i sa 'brug sags nya ba'i yar tshes bzang por bris pa'i yi ge pa ni g.yar lam ka lcags shes rab rgya mtshos bgyis pa'o / /
sarba mang+ga laM / / / /
! mdo smad cha cha phreng dgon dga' ldan bsam 'phel gling gi rten du rje bla ma tsong kha pa chen po'i gos sku mthong ba kun grol gsar du bzhengs pa'i tshul gtam du byas pa dge legs yongs 'du'i 'khri shing zhes bya ba bzhugs so / /
oM swa sti /
shes bya kun mkhyen mkhyen pa'i me long zab gsal so sor rig bzhi'i mdzod / /
lhag bsam 'od dkar dkar po'i phyogs rdzogs bla na mi mnga'i 'jam dpal dbyangs / /
bdud las rnam rgyal rgyal sras tshul bzung seng+ge'i nga ro cher sgrog pas / /
smra ba'i 'dab ma ma lus ngag gi 'dod 'jo'i 'khri la rtag tu sbyor / /
bder gshegs gsung rabX rabX gsal blo gros chu shel dkyil 'khor 'khor ba'i gnyen / /
'gro la rjes brtse brtse ba'i gter chen bsil zer mkha' mnyamX mnyamX par 'khril / /
skal bzang 'dren mchog mchog gi rol pas lus can 'di dag dag par bkri / /
phan bde'i zhing sa sa gsum mchod sdong grags pas phyogs kun kun nas 'gengs / /
stsal du du dar ba'i mkhyen brtse'i 'dab ma stong gi rtsa re / /
'chad rtsod rtsom pa'i ge sar rin chen phreng ba 'dzin / /
dge legs sbrang rtsi'i 'dod pa 'jo ba'i dpal dgos can / /
sras mchog zung gis shis pa'i lam bzang yangs por stsol / /
rnam byang zhi ba lha yi rdzing ring du / /
yon tan kun chub 'od dkar phreng ba can / /
dam chos bdud rtsi'i bsil ba 'bum spros pas / /
theg gsum chu gter 'phel ba'i ngo mtshar bsngags / /
blo chen kun bzang spyod pa'i rtsa ba brtan / /
rnam dag tshul khrims yal 'dab phyogs su bres / /
sku gsum 'bras bu'i dpal gyis yongs dud pa'i / /
mtshan ldan dpag bsam 'jo srid zhi'i rgyan / /
lhun grub gdod nas dag pa chos kyi sku / /
'gyur med dbyings su ro mnyam rigs pa'i 'phrul / /
rab 'byams yi dam zhi khro'i dkyil 'khor gyis / /
dngos grub maDA ra ba'i gru char snyil / /
'jigs rung cho 'phrul mi zad bdud kyi dpung / /
rnam gnon stangs zil ri bo bskyod pa'i nyams / /
khams gsum za byed dus kyi srin po ches / /
'bar ba'i spyan zhags zhing bcu'i dgra la drongs / /
kun bzang gdod ma'i mgon po @# / /
rnam snang mdzad / /
rgyu gsum dregs pa'i rje bor yongs shar ba / /
pe har dgra lha'i rgyal po sprul par bcas / /
rtag tu las bzhi'i mel tshe lhur byos shig /
legs byas lha lam yangs pa'i gzhir / /
'bad brtson skya rengs gzhon nu yis / /
mthong grol rgyal ba nyi ma'i sku / /
mngon pa drangs pa'i mtho ris spel / /
zhes mchod par brjod pa'i snyan tshigs ut+pal gzhon nu'i mal+li ka mngon par bstar bas mdun sus te /
de yang 'gro ba yongs la rgyu med par yang mnyes shing gshin pa'i bdag nyid can gnyis med gsung ba thub pa mchog gi bstan pa la bzhugs pa'i rnam dpyod dang skal ba mi dman pa dag gi 'jug ngogs mchog tu gyur pa ni /
bshad sgrub bya ba las kyi 'khor lo gsum du nges shing /
khyad par du mgon po klu sgrub kyis /
sangs rgyas sku gzugs dbyibs legs shing / /
legs par bris pa padma la / /
bzhugs pa dag dang rin po che / /
kun gyis brgyan pa bgyid du gsol / /
zhes gdams pa ltar /
bde bar gshegs pa'i sku brnyan bzhengs pa ni bsod nams rlabs po che sdud pa'i thabs 'phrul rmad du byung bas na chos sde chen po cha phreng dga' ldan bsam 'phel gling gi dgon sde spyi'i dad rten du bzhengs pa'i 'jam mgon tsong kha pa chen po'i gos sku rin po che gsar du bskrun pa'i tshul las brtsam pa'i mnyan par 'os pa'i gtam gyi sbyor ba cung zad spel ba la /
thog mar bris sku ji ltar byung ba'i tshul /
da ltar ji ltar bzhengs pa'i tshul /
tshul bzhin bzhengs pa'i phan yon /
phyag mchod bsnyen bkur byas pa'i phan yon dang bzhi las /
dang po thog mar bris sku byung tshul ni /
ston pa bcom ldan 'das de nyid 'jig rten na bzhugs pa'i dus su rgyal po'i khab kyi chos rgyal gzugs can snying po dang /
grong khyer sgra sgrog gi rgyal po u tra ya na gnyis phan tshun gcig gis gcig la skyes bskur res byed pa las /
nam zhig na u tra ya nas rin chen baiDUr+ya las grub pa'i khrab rin thang med pa zhig bskur bar /
gzugs can snying pos skyes lan du bskur 'os pa cang ma rnyed de ston pa la gsol bas /
bcom ldan 'das kyi rgyal po la /
bde bar gshegs pa'i sku gzugs bris nas 'og tu skyabs 'gro dang /
bslab pa'i gzhi dang /
rten 'brel bcu gnyis lugs 'byung dang lugs bzlog bri /
steng du /
brtsam par bya zhing dbyung bar bya /
zhes sogs tshigs bcad gnyis bris te skur cig ces bka' stsal ba ltar bskur pas de la brten nas u tra ya nas bden pa mthong ste /
ring na bzhugs pa'i sangs rgyas kyis / /
shes rab kyi mig rnam par sbyangs / /
gang la de 'dra'i gsos mnga' ba'i / /
sman pa'i mchog la phyag 'tshal lo / /
@# / /
zhes bstod phyag mdzad par 'dul ba lung las bshad pa ltar ro /
gnyis pa da lta ji ltar bzhengs tshul ni /
stong gsum mi mjed kyi zhing khams 'di nyid la gling bzhi ri rab la sogs bye ba phrag brgya yod pa'i nang mtshan 'dzam bu gling 'di nyid kyi dbus su rgya gar rdo rje gdan /
shar du ri bo rtse lnga /
lhor po ta la /
nub tu o Ti ya na /
byang du sham+b+ha la bcas gnas lnga dang gzhan yang yul nyi shu rtsa bzhi sogs gnas chen du mas phyogs dang phyogs mtshams su mdzes pa dang /
lhag par bla med rdo rje theg pa'i gdul bya mngal skyes khams drug ldan rin po che lta bu yang 'di nyid du 'byung bas na gling gzhan las khyad par du 'phags pa yin te /
bka' gdams glegs bam las /
chos dge ba bcu yis khyad 'phags pa'i / /
gling phun sum tshogs pa 'dzam bu'i gling / /
zhes gsungs shi de la'ang 'phags yul dang /
bod dang /
li dang /
rgya nag dang /
sham+b+ha la dang /
gangs ldan te yul chen po drug tu yod pa las bod kyi yul la stod mnga' ris skor gsum /
smad mdo khams sgang drug /
bar dbus gtsang ru bzhir phye ba'i nang nas mdo khams sgang drug gi nang tshan spom 'bor sgang gi char gtogs pa /
ji skad du /
khang sa zhing sa sa ye dge /
khang rdo 'thag rdo rdo yi dge /
btung chu zhing chu chu yi dge /
khang shing bud shing shing gi dge /
gam 'brog rgyang 'brog rtswa yi dge /
zhes pa ltar dge bcu yon tan ma lus pa tshang zhing /
skyes bu dam pa mang po'i zhabs sen bkra shis kyi re kha mngon par bkod pa'i dge mtshan gyis phyug pa cha phreng gi yul gru 'dir /
ji skad du /
rgyal dbang lnga pa chen pos /
rmad byung rnam thar gtsang ma'i khrims dang ldan / /
rlabs chen rgyal sras spyod pa'i snying stobs che / /
bde stong mchog gi rim gnyis rnal 'byor brtson / /
blo bzang rgyal ba'i bstan dang mjal bar shog /
ces bsngags pa don dang mthun pa'i 'jam mgon chos kyi rgyal po tsong kha pa chen po'i ring lugs phyi gtsang nang gtsang padma'i chun po lta bu 'di nyid 'dzin pa'i chos sde dga' ldan bsam 'phel gling 'dir sngon gyi dus su chos srid dpal 'byor gang gi thad du yang 'gran zlas dben pa de ltar lags mod /
'on kyang bar skabs su yid srubs kyi bran du gyur pa'i rgya dmag lhags 'byor gyis bstan dgon nyams chags ci cher gyur skabs sngon yod kyi gos sku 'thor gyar song bas med gshis /
dgon sde spyi nas kho bor lo snga phyir yig 'phrin gyi lam nas ro? la bsgrub dgos tshul rim 'byor khar /
dgon sde'i 'thus ma'i cha shog gong phag sged dge slong blo bzang ye shes dang /
phreng shog spu 'dza' dge slong bstan pa rnam rgyal gnyis nas kyang nan gyis @# / /
bskul ba bzhin phran dang gong gsal 'thus mi gnyis bcas nas lhag bsam dang bas kun nas bslang ste skyo ngal spangs pa'i 'bad brtson gyis bsgrubs pa'i skor la /
thog mar gos sku'i rgyu char rdzas kyi gos la 'gran bzod pa'i bzang gos sha stag gi sangs rgyas sku sha /
rgya ser /
bcad ldan /
jus /
nyin gru /
mu ton /
ya shel sogs tshon khra dang 'jam sang ri mo tshos kha sna tshogs dbang po'i gzhu ris ltar bkra ba khyon kha drug brgya bdun bcu don lnga /
nang sha'i rgyur bying legs pa kha bzhi brgya sum cu thams pa bcas la /
bzo bo ni /
sdom 'byung las /
dul zhing bzo rnams kun shes la / /
cho ga mthong zhing mnyam gzhag pa / /
zhes gsungs pa ltar gyi yon tan dang ldan pa lha bris dbu mdzad chen mo mkhyen rab /
dbu chung pa sangs /
tshem bu dbu chen bkra shis dgra 'dul dang /
byings gras rdo rje rgyal po /
bkra shis don grub /
blo bzang rgyal mtshan /
bstan 'dzin lha dbang /
lhag pa dbang 'dus /
pa sangs /
mkhyen rab /
tshe ring dngos grub /
tshe ring stobs rgyal /
bkra shis don grub /
bsod nams stobs rgyal /
rnam rgyal /
shi log /
gnam gang /
bsod nams rdo rje /
bkra shis bcas khyon tshem bu pa mi bcu bdun bcas kyis /
bdag cag gi ston pa thugs rje can drag po zhes pa lcags sprel lor sku bltams nas lo nyis stong brgyad brgya dgu bcu go lnga /
gser 'phyang zhes pa me mo bya lor tsong kha'i yul du 'jam mgon bla ma sku bltams nas lo lnga brgya bdun cu don brgyad 'das pa rab byung bcu drug pa'i nyam ma dgu pa legs sbyar gyi skad du yu bi ka /
mahA tsi na'i skad du ya hi /
stod 'grel gyi brda las na tshod ldan zhes pa shing mo phag lo'i dus 'khor ba'i dpyid thar pa /
skar rtsis pa'i dgun tha /
'byung rtsis dpyid tha sa 'brug zla ba mchus nya ba /
hor zla dang po nyis brtsegs kyi phyi ma'i dkar phyogs kyi tshes bzhi /
res gza' pa sangs / /
res grogs zla skar nam gru 'chi med 'grub pa'i sbyor ba /
'phrod chen dpal be /
sbyor chung dge ba /
rten 'brel reg pa /
nyi ma me sprul /
sbar kha zon 'char ba'i gza' skar 'byung 'phrod mchog tu dge ba'i nyin nyi dros snga cha bdud rtsi thun mtshams kyi thog tu dpal dus kyi 'khor lo /
bde mchog sdom 'byung /
sman bla don grub pa'i thig rtsa /
sprul sku 'phrang kha pa'i thig rtsa /
baiDUr+ya g.ya' sogs thig rtsa tshad ldan rnams kyi dgongs pa dang mthun par cha tshad dang ldan pa'i thig legs par btab ste las 'go btsugs nas zla ba gnyis pa'i tshes nyer bdun bar las rgyun zhag lnga bcu nga bzhi'i ring rje bla ma tsong kha pa chen po la brten @# / /
pa'i bla ma'i rnal 'byor mang du yod pa las gtso bor gyur pa dben sa snyan rgyud lugs kyi bla ma mchod pa dang /
srad brgyud lugs kyi dga' ldan lha brgya ma gnyis las da lam phyi ma dang mthun par steng gi phyogs su dga' ldan yid dga' chos 'dzin gyi zhing bkod kyi dbus su rje btsun byams pa mgon po /
g.yas g.yon du rgyal sras nam mkha' dri ma med pa dang /
'jam dpal snying po gnyis dang bcas pa /
zhing bkod kyi g.yas g.yon gyi nam mkhar phar phyin theg pa ltar na lam gyi skabs su tshogs gnyis ya ma bral bar bsags pas 'bras bu chos gzugs kyi sku gnyis 'grub pa dang /
sngags lugs ltar na lam dus su bde stong zung 'jug gi rnal 'byor lam gyi srog tu bzung pas 'bras dus kyi sku thugs zung 'jug 'grub pa mtshon pa'i nyi zla gnyis /
byams mgon gyi thugs ka nas 'og tu spros pa'i sprin dkar gyi rtse mor gtso bo rje bla ma tsong kha pa chen po sras mchog gnyis dang bcas pa /
gtso bo'i g.yas zur gyi nam mkhar yongs 'dzin khri chen byang chub chos 'phel dang /
g.yon zur gyi nam mkhar khri chen blo bzang tshul khrims dpal ldan /
gtso bo'i 'og g.yas su rje bla ma'i bka' sdod thun mong ma yin pa dam can chos kyi rgyal po phyi sgrub dang /
g.yon du 'dus sde 'di nyid gang la gnyer du btad pa'i srung ma 'phrin las rgyal po /
gtso bo'i mdun du yon tan thams cad kyi gzhi rten sdom pa gsum bcas mtshams rnams par dag pa'i tshul khrims mtshon pa'i chu mtsho /
de'i dbus su lta sgom spyod gsum gang gi cha la'ang bsre slad kyi dri ma phra mos kyang ma gos par rje bla ma'i rnam thar gtsang ma'i rjes su slob pa mtshon pa'i padma'i sdong bu /
de'i steng du phyi nyan thos kyi spyod pa skyong zhing nang du 'dod yon lam byed gsang sngags rdo rje theg pa'i rnal 'byor zab mo la gzhol ba mtshon pa'i 'dod yon lnga ste /
de dag kyang gang zag gcig 'tshang rgya ba'i nyams len du 'gal med gcig grogs su gcig 'khyer nas tshul bzhin nyams su blangs pa sgrub pa'i mchod par 'bul ba'i tshul du bkod pa gong gsham rgyab sha dang bcas pa legs par bsgrub te /
de'i nang gzungs kyi skor la ring bsrel rnam pa bzhi las thog mar chos sku'i ring bsrel la rgyal dbang thub bstan rgya mtsho'i sku gdung rin po cher yun ring du na bzar gsol ba'i spur ras ka ci dkar po sku brnyan so so'i spyi gtsug nas gdan gyi bar slebs pa re re'i ngos kyi steng du dbu gzungs dang mdo sngags kyi bla rgyud dmigs brtse ma bla ma'i mtshan sngags /
de'i 'og tu rim par mgrin gzungs /
thugs gzungs /
rgyud sde bzhi'i lha so so'i rtsa sngags snying po nye snying sogs /
gzungs chen sde lnga /
mdo gzungs /
sangs rgyas rabs bdun gyi gso sbyong /
chos skyong @# / /
dang nor lha'i rigs mang po'i sngags /
bkra shis /
'dod gsol /
rten 'brel snying po /
brtan bzhugs sogs gtso bo'i skur shin tu rgyas pa dang /
sku gzhan rnams che chung dpag pa'i rgyas bsdus phran bu dang so so'i rang gzugs dang 'dod gsol sogs skabs babs bsgyur bkod cung zad las gzhan gtso bo dang mtshungs pa bcas lhag chad nor gsum gyi skyon dang bral bar legs par bris pa rnams sku so so'i rgyab ngos su sbyar ba /
gtso bo'i nang du yungs 'bru lta bu'i ring bsrel la /
de bzhin gshegs pa'i 'phel gdung sna tshogs /
sku gdung gi ring bsrel dang /
sku bal gyi ring bsrel gyi skor la /
yang dag par rdzogs pa'i sangs rgyas shAkya thub pa'i mkhar gsil gyi bar shing /
ri bo ma la ya gnam lcags 'bar ba'i rtser bcom ldan 'das bya khyung rgyal po'i skur bzhengs pa'i sder mo /
byang chub sems dpa' chos 'phags kyi tshems /
byang chub sems dpa' rtag tu ngu'i thugs /
nyan thos chen po shAri bu'i mkhar gsil gyi shing /
chos rgyal srong btsan sgam po'i sprul pa'i stag lpags /
slob dpon chen po dang chos rgyal khri srong /
mkha' 'gro ye shes mtsho rgyal gsum gyi shangs mtshal gyis bris pa'i 'bum dmar /
slob dpon padma 'byung gnas kyi dbu zhwa /
jo bo a ti sha yar klung thang po che nas gsang stabs su byon skabs dge bshes zhu ston gyis 'on gyi gru khar gdan zhur bsnyegs par rten skal du gnang ba'i jo bo rje'i dbu zhwa /
yang jo bo rje'i snam sbyar /
jo bo rje bod du gdan zhu'i don du sku srog gar log rgyal por btang ba'i lha bla ma ye shes 'od kyi sku sha /
dge ba'i bshes gnyen po to ba'i sku chos /
bram ze skye ba bdun pa'i dbu thod /
lho brag mar pa lo tsA ba'i dbu klad /
mar ba'i sras dar ma mdo sde rtas brdab nas 'das skabs kyi sku ber dbu klad 'byar ba /
rje btsun mid la ras pa'i sgom thag /
sa chen grags pa rgyal mtshan gyis bde dgyes sogs rgyud sde mang po'i dbang gnang skabs kyi rten khebs /
sa skya paN+Ti ta'i sgom thag /
r+wa lo tsA ba rdo rje grags kyi dbu lo /
'gro mgon phag mo gru pa rdo rje rgyal po'i na bza' /
lho brag grub chen las kyi rdo rje'i rnga lpags /
chos rje don grub rin chen gyi Tam 'dzar /
rje btsun tsong kha pa chen po'i sku la yun ring bzhes pa'i snam sbyar rje nyid kyi 'bri khung 'jam dbyangs kha cher stsal pa /
mkhas grub dge legs dpal bzang gi snam sbyar /
'jam dbyangs chos rje bkra shis dpal ldan gyi dbu zhwa /
'jam dbyangs gtsang pa bdun brgyud kyi dbu lo na bza' phyogs bsdus /
karma pa dus gsum mkhyen pa'i na bza' /
karma pa k+Sha'i gdung thal /
karma pa de bzhin gshegs pa'i dbu lo /
karma pa rang byung rdo @# / /
rje'i snam sbyar /
karma pa rol pa'i rdo rje'i dbu lo /
karma pa mthong pa don ldan gyi dbu thod /
grub thob thang stong rgyal pos padma 'od du slob dpon chen po'i drung du sku dngos kyi lan gsum byon skabs sku la mnams pa'i sle ber rje grub thob nyid kyis /
sle bem 'di dang ma bral na / /
rnal 'byor bsam pa 'grub pa yin / /
zhes gsungs pa'i byin can /
rgyal ba dge 'dun grub kyi sku chos /
rgyal ba dge 'dun rgya mtsho'i dom ra /
rgyal ba bsod nams rgya mtsho'i sku ber bya khri sprin 'bum /
rgyal ba yon tan rgya mtsho'i dbu skra /
rgyal ba lnga pa'i snam sbyar dang sku ber /
rgyal ba tshangs dbyangs rgya mtsho'i na bza' /
rgyal ba bskal bzang rgya mtsho'i sku gzan dang shangs mtshal /
rgyal ba 'jam dpal rgya mtsho'i spur tshwa /
rgyal ba lung rtogs rgya mtsho'i dbu lo dang spur tshwa /
rgyal ba tshul khrims rgya mtsho'i dbu lo /
rgyal ba mkhas grub rgya mtsho'i dbu lo /
rgyal ba 'phrin las rgya mtsho'i dbu lo /
rgyal ba thub bstan rgya mtsho'i dbu lo /
na bza' spur tshwa /
paN chen blo bzang chos rgyan gyi snam sbyar /
pan chen blo bzang ye shes kyi dbu zhwa /
paN chen dpal ldan ye shes kyi sku chos /
khri chen byang chub chos 'phel gyi na bza' /
khri chen blo bzang tshul khrims dpal ldan gyi na bza' /
rdo rje 'chang pha bong kha pa byams pa bstan 'dzin phrin las mtsho'i dpal bzang po'i na bza' rnams khungs dag 'khrul bral gyi cha shas re re gos chen gyi na bzas gtum nas bzhugs su gsol zhing /
rab gnas kyi rgyud las /
bzo bo ma mnyes pa'i lha la ye shes pa mi 'jug ste /
rab gnas kyi thog mar bzo bo mnyes par bya'o / /
zhes gsungs pa ltar bris tshems gyi bzo bo rnams la yon dang /
thog mtha' bar gsum gyi bya dga' bstabs pa'i skor la /
thog mar 'dzug ston la bzo bo lag g.yog dang bcas par nyin gang bza' btung gi spro ston gzab rgyas thog /
thog ma'i rten 'brel gsol ras su lha bris chen mor dngul srang nyi shu rtsa lnga dang kha btags a she /
lha bris dbu chung la dngul srang nyi shu dang dar zub phyi /
tshem bzo dbu chen la dngul srang sum chu so lnga dang dar a she /
tshem bu ba byings mkhas gras mi bzhi la rer dngul srang bcu dang dar zub phyi re /
de'i 'og mi gnyis la rer dngul srang brgyad dang zub phyi re /
de'i 'og bcu gcig la rer dngul srang bdun dang zub phyi re /
rogs byed lag g.yog spyir dngul srang bcu gnyis dang zub phye brgyad sprad cing /
bar ston la ston mo nyin gang thog gsol ras su lha bris dbu cher dngul srang sum cu tham pa dang dar a she /
dbu chung la dngul srang nyi shu rtsa lnga dang zub phye /
tshem bzo dbu cher dngul srang lnga bcu tham pa dang dar a she /
de'i 'og drag @# / /
gras mi bzhi la rer dngul srang bcu gnyis zho lnga /
zub phye re /
de'i 'og mi gnyis la rer dngul srang bcu dang zub phye re /
lag g.yog /
rogs byed bcas par gsol ras bsdoms dngul srang bco brgyad dang zho lnga /
zub phye lnga /
grol ston skabs gsham gsal zhal 'debs 'bul mi sbyin bdag ngo g.yog rnams mgron 'bod thog bris tshem gyi bzo bo rnams dang /
kho bo cag rogs byed dang bcas pa gling khar phyag bteg ste dkar dmar bza' btung gi ston mo nyin gang gzab rgyas thog gos sku rin po cher snyal shal a she /
lha bris dbu cher legs gsol dngul srang bzhi bcu tham pa dang kha btags a she /
dbu chung la dngul srang sum cu tham pa dang kha btags par mdzod /
tshem bzo dbu cher dngul srang bdun cu don lnga dang kha btags a she /
byings mkhas gral mi bzhi la rer dngul srang bcu drug dang zub phye re /
de'i mi gsum la rer dngul srang bcu bzhi dang zub phyi re /
de'i 'og mi dgu la rer dngul srang bcu gnyis dang zub phyi re /
lag g.yog rogs byed khag sogs la gsol ras bsdoms dngul srang drug cu re brgyad dang zho lnga skar lnga /
kha btags zub phyi nyid shu /
lha bris dbu che chung gnyis dang /
tshem bzod bu chen /
byings /
lag g.yog bcas mi nyi shu rtsa gsum la /
las rgyun zhag lnga bcu nga bzhi song ba'i gla thob khyon bsdoms dngul srang brgyad brgya drug cu re gnyis dang zho dgu skar lnga /
spyir gsol ras 'bru dkar po do gnyis dang mu byin mtshal ka kha brgyad bcas yon dang bya dga' gya nom pas yid mchog tu mgu bar byas te /
rgyud las /
gang du sku gzugs rdzogs pa las / /
byin mA rlabs par ring gnas na / /
de la bkra mi shis 'byung zhing / /
de srid mchod par mi 'os so / /
zhes sku gzugs bzhengs nas rab gnas ma byas par bzhag na /
sbyin bdag la mi shis pa 'byung zhing /
rab gnas ma byas par du mchod par yang mi 'os par gsung zhing /
rgyud rdo rje gur las /
rtag tu sangs rgyas rab gnas bya / /
zin pa'i de ma thag pa ru / /
rab tu gnas pa mchog tu 'gyur / /
'khor los sgyur ba'i rgyal po yi / /
dbang phyug thob par the tshom med / /
ces gsungs pa ltar bzhengs grub nas ring por ma lon par gza' tshes dge ba'i nyin kho bo sgrub grogs dang bcas pas rje yab sras dang /
paN chen blo bzang chos kyi rgyal mtshan /
lcang skya ngag dbang chos ldan sogs dam pa gong ma dag gi gsung las 'byung ba ltar dpal rdo rje 'jigs byed chen po'i sgo nas sbyang gsum sngon du 'gro ba'i rab tu gnas pa'i cho ga rnam par dag pas dam ye dbyer med du byas nas mthong thos dran reg thams cad skal pa mchog la sbyor ba'i byin rlabs kyi gzi @# / /
'od 'bar bar bsgrubs pa lags so / /
de lta bu'i gos sku rin po che bzhengs pa'i tshe rnam par dkar ba'i bsod nams kyi mthu yongs su rgyas shing nor las nor gyi snying po len pa la mkhas shing mdzangs pa'i dad ldan rnams nas zhal 'debs dang /
bzo ston ji ltar byung ba dang /
'gro song gi bsdoms tho rags pa tsam 'god pa la /
cha 'phreng lcags ra thal tsha dge slong tshul khrims nas dngul srang lnga brgya tham pa dang /
phran dang 'thus mi gnyis bzo rigs sogs la go babs kyi dngul dang kha btags kyi legs skyes bstar /
cha 'phreng ka leg kha ja mtsho 'jam dbyangs nas zhal 'debs dngul srang brgyad tham pa dang /
phran 'thus mi bzo bo bcas par legs 'bul gong mtshungs /
mi rje rtsis dpon ka shod pa chos rgyal nyi ma lhun grub nas zhal 'debs dngul srang nyis brgya lnga bcu thams pa dang /
kho bo cag bzo bor bcas par legs skyes gong mtshungs /
tre hor brag mgo ke tshang mdzod zur nas dngul srang brgya tham pa /
tre hor be re tshong dpon ngag blo nas dngul srang lnga bcu tham pa /
ser spom bsam gling mi tshan nas dngul srang lnga bcu tham pa /
dga' ldan rdo khang bsam gling mi tshan nas dngul srang bcu /
gser skong bsam gling mi tshan nas dngul srang bcu /
rdo bsam grwa dbra dbra'i grong ge le zla ba nas dngul srang sum cu so gsum /
bstan grong gang tshe dge mthar phyin nas dngul srang do /
rag po chin 'di dge mthar phyin nas dngul srang gang /
'di ga bla brang nas dngul srang chig stong lnga brgya tham pa /
dgon sde'i 'thus mi blo bzang ye shes dang /
bstan pa rnam rgyal gnyis nas dngul srang nyis brgya lnga bcu tham pa bcas byung zhing /
gos sku'i rgyu 'gror gos chen tshem skud /
nang sha'i ras bcas kyi rin 'bab dngul srang chig khri chig stong brgya dang dgu bcu go gnyis dang zho gang /
thog mtha' bar gsum gyi bzo ston /
gla /
bza' btung /
kha btags sogs song rigs rnams dngul thog tu phab par sum stong bzhi brgya lnga bcu nga lnga dang zho brgyad bcas gong gsal song rigs thams cad khyon cig tu bsdoms par dngul srang chig khri bzhi stong drug brgya bzhi bcu zhe bdun dang zho dgu song ba lags /
gsum pa de ltar tshul bzhin bzhengs pa'i phan yon ni /
mdo dran pa nyer bzhag las /
rten dang brten pa legs bskrun dang / /
dge 'dun gnas mal bca' ba sogs / /
de gnas dge bar rtag tu 'gyur / /
bskal pa bye ba stong du yang / /
dge ba yongs su chud mi bza' / /
zhes dang /
ting nge 'dzin rgyal po las /
'jim pa dang ni de bzhin rdo ba dang / /
shing dang ri mor bris pa'i sku gzugs dag /
shin tu mdzes shing lta na sdug pa @# / /
bgyis / /
ring por mi thogs ting 'dzin mchog 'di thob / /
ces dang /
dam chos pad dkar las /
gang gi rtsig ngos gzugs kyi ri mo dag /
bsod nams brgyas mtshan yongs su rdzogs pa'i sku / /
bdag gi bris sam 'bri ru bcug kyang rung / /
de dag thams cad byang chub thob par 'gyur / /
zhes dang /
'phags pa dga' ba'i bshes gnyen gyi rtogs pa brjod pa las /
'di lta ste /
gser gyi rang bzhin dang /
dngul gyi rang bzhin dang /
zhes pa nas /
sna tshogs pa'i rang bzhin dang /
rus pa'i rang bzhin dang /
sa la sku gzugs sam mchod rten bzhengs su gsol zhing /
than sor mo tsam gyi skul ma mchod rten bzhengs su gsol ba'i dge ba'i rtsa ba de dag thams cad bcom ldan 'das de bzhin gshegs pa yang dag par rdzogs pa'i sangs rgyas byams pa'i gsung rab la mi'i 'thob pa rab tu thob nas 'dus pa dang po la dang ba dang dad pa dang ldan pas rab tu byung nas skra dang kha spu bregs te chos gos bgos nas khyim med par rab tu byung ste smon lam ji lta ba bzhin du yongs su mya ngan las 'da'o /
zhes dang /
spyan ras gzigs kyi mdo las /
gang zhig ston pa mi mchog gzugs byed pa / /
ras 'bri rtsig ngos 'bri'am gser las byas /
'di yis chos kyi khyad par gang yin pa / /
de dag ma lus rab tu bstan gyi nyon / /
de ni lta min long bar zhar mi 'gyur / /
sgur por mi 'gyur yan lag mi sdug min / /
de ni gzugs dang ldan zhing kha dog ldan / /
sum cu rtsa gnyis mtshan gyi go char 'gyur / /
lus ni rnam par dag cing khyad par thob / /
spobs pa thob cing sgra snyan yid du 'ong / /
shes bzhin ldan zhing 'jig rten kun gyi gtso / /
de mthong sems can bde zhing dga' bar 'gyur / /
zhes dang /
bde mchog sdom 'byung las /
sngags pa las ni dang po pas / /
gzugs brnyan la sogs bya ba ste / /
bris sku bsgrubs nas myur bar ni / /
dngos grub rgya chen 'thob par 'gyur / /
zhes sogs dang /
gzhan yang /
snying rje pad dkar /
don rnam par nges pa'i mdo /
gsal rgyal gyi zhus pa'i mdo /
de bzhin gshegs pa'i gzugs brnyan bzhengs pa'i phan yon yang dag par brjod pa zhes bya ba'i chos kyi rnam grangs /
rgyud bla ma sogs mdo rgyud bstan bcos du ma nas sangs rgyas kyi sku gzugs bzhengs pa'i phan yon bsam gyis mi khyab par mtha' yas pa gsungs shing /
khyad par du 'jam mgon bla ma tsong kha pa chen po ni /
ji skad du /
rgyal ba ma lus skyed pa'i yab gyur kyang / /
rgyal sras tshul gyis zhing khams rab 'byams su / /
rgyal ba'i chos 'dzin thugs bskyed bden pa'i mthus / /
zhes sogs gsungs @# / /
pa ltar rgyal ba kun gyi yab gcig 'jam dpal dbyangs dang tha mi dad kyang sngon rgyal ba dbang po'i tog gi spyan sngar thugs dam ji ltar bcas pa bzhin rgyal sras sems pa'i tshul bzung nas dag ma dag gi zhing khams rab 'byams mu med par sprul pa'i bkod pa mtha' yas pa'i sgo nas zab mo dbu ma'i lta ba dang gsang chen rdo rje theg pa zung du 'brel ba'i 'khrul bral gyi lam bzang spel zhing /
sku tshe 'dir yang gangs can gyi ljongs 'dir thub pa'i bstan pa la ma rtogs pa dang log par rtog pa'i dri ma mtha' dag drungs nas phyung ste /
rgyal ba'i bstan pa la rgyal ba rang nyid slar byon pa dang sgo kun nas mtshungs par mdzad pa'i tshul la rgya bod kyi pan grub sus kyang 'gran du med pa 'di ltar lags shing /
de lta bu'i khams gsum 'gro ba'i bla ma 'di nyid kyi sku brnyan bzhengs pa sogs byed pa ni /
mdo sde gdams ngag 'bogs pa'i bstan pa dwangs snyigs byed pa'i le'u las /
da lta nga la shel dkar gyi / /
phreng ba bster ba'i khye'u 'di / /
nga yi bstan pa gso byed pa / /
ma 'ongs snyigs ma'i dus su ni / /
'bri dang ldan gyi sa mtshams su / /
dge zhes bya ba'i dgon pa 'debs / /
blo bzang zhes bya'i ming can 'byung / /
zhes pa nas /
de nas 'phos nas shar phyogs kyi / /
rmad byung bkod pa'i 'jig rten du / /
seng+ge nga ro zhes byar 'gyur / /
de la dad byed zhing der skyes / /
zhing mchog de ni khyad par 'phags / /
zhes gsungs pa ltar rje bdag nyid chen por dad pas kun nas bslangs te rje'i sku brnyan bzhengs pa sogs dge rtsa khyad par can bskrun na /
ma 'ongs pa na ngo mtshar rmad byung bkod pa'i zhing du rje bla ma rgyal ba seng+ge nga ror mngon par 'tshang rgya ba'i 'khor gyi thog mar skyes te theg pa chen po'i zab rgyas chos kyi bdud rtsir ci dgar longs su spyod par 'gyur ba sogs phan yon mtha' yas par 'byung bas gzu bor gnas pa rnams kyis tshul 'di lta bu la rjes su yi rangs par bya'o /
bzhi pa phyag mchod bsnyen bskur byas pa'i phan yon ni /
snying rje padma dkar po'i mdo las /
kun dga' bo gang dag kha cig sangs rgyas la dmigs pa'i sems kyi me tog gcig nam mkha' la gtor na de'i rnam par smin pa gang yin pa de ni kun dga' bo gal te sems can 'ga' zhig bskal pa gcig tu 'khor ba ji srid bar kun tu rgyug cing 'khor bar 'khor ba'i sngon gyi mtha' mi shes bzhin du bsod nams mngon par bya ba'i dge ba'i rtsa ba mngon par 'du byas pa de'i mtha' de ni brgya byin nyid rnams kyis rnyed par sla ba ma yin no /
de ci'i phyir zhe na /
kun dga' bo 'di ltar sangs rgyas la phul ba'i yon tan ni 'khor ba na sprod pa'i bde ba thams cad kyis mthar gtugs par sla bar ma yin no /
gzhan du na dge ba'i rtsa ba de'i 'bras bu mya ngan las 'das pa @# / /
nyid yin pas tha ma mya ngan las 'das par nga smra'o /
zhes dang /
cho 'phrul rnam par 'phrul ba bstan pa las /
gang dag de bzhin gshegs pa la mngon sum du me tog dang /
dri dang /
phreng ba dang /
byug pa dang /
na bza' dang /
rgyan rnams kyi mchod pa lta smos kyang ci dgos /
lha'i bu dag gang sems can la las sangs rgyas bcom ldan 'das mya ngan las 'das nas lo brgya stong ngam bskal pa bye ba lon kyang sangs rgyas la phyag 'tshal lo zhes mtshan nas lan bdun brjod nas nam mkha' la me tog gtor na de dag thams cad sdug bsngal mthar byed par 'gyur ro /
me tog nam mkha' la gtor ba lta zhog gi gang dag dad pas de bzhin gshegs pa'i rjes su slob pa la la zhig gis de bzhin gshegs pa la mchod pa'i phyir de bzhin gshegs pa'i tshul khrims kyi bslab pa gcig tsam 'dzin tam /
nyin gcig gam /
mtshan gcig gam /
yud tsam zhig de bzhin gshegs pa la mchod pa yid la byed par brtson na /
de sdug bsngal mthar byas nas rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ro /
zhes sangs rgyas la dmigs nas tha na me tog gcig nam mkha' 'dor ba lta bu'i dge rtsa phra mo zhig yin yang zhing gi mthu la brten nas bsod nams mtha' med par 'gyur zhing 'khor ba'i bde 'byor ci tsam myong yang 'bras bu zad par mi nus pas mi gnas pa'i myang 'das kyi rgyur 'gyur ba dang /
de bzhin gshegs pa dang de'i gzugs brnyan la mchod pa'i dngos po me tog dang /
dri zhim /
phreng pa /
dri chab /
na bza' /
rgyan sogs yo byad sna tshogs kyis mngon sum du mchod pa'i phan yon che ba lta ci smos mi dgos shing /
der ma zad sangs rgyas la phyag 'tshal lo zhes mtshan tsam brjod na'ang sdug bsngal las mthar par gsungs pa dang /
spyan ras gzigs kyi mdo las /
sangs rgyas stobs bcu ded dpon mthong nas ni / /
dga' ba'i sems kyis gdugs dang ba dan dang / /
mar me rnams kyis bcom ldan 'das la mchod / /
byang chub spyod mchog 'di ni rtag par spyod / /
mi yi 'jig rten bla mar bsnyen bskur byed / /
lha nang lha yi bdag dang mi yi gtso / /
yid 'ong spos mdzes lta na sdug pa dang / /
nor bu shel 'dra sna tshogs dam pa thob / /
ces dang /
las rnam par 'byed pa'i mdo las /
thal mo sbyar ba dang /
phyag 'tshal ba dang /
phyag bdar byas pa /
me tog dang mar me dang spos phul ba sogs re re la'ang phan yon bcu phrag re 'byung bar gsungs pa dang /
mdo las /
bde gshegs sku gzugs rtsig ngos bris pa la / /
'khrugs bzhin pa yi sems kyis bltas na yang / /
de ni rim bzhin sangs rgyas bye ba mthong / /
@# / /
zhes byis pas rtsed mo'i phyir de bzhin gshegs pa'i sku gzugs rtsig ngos su bris pa zhig la dad cing gus pas mjal ba lta ci smos /
dad pa med pa khro bzhin pas bltas na yang /
mthong ba tsam gyis ma 'ongs pa na sangs rgyas bye ba mang po'i zhal mjal ba'i bag chags rgyud la bskrun pa sogs mdor na /
mdo las /
zla ba skar ma bcas pa sa la lhung 'gyur srid / /
sa 'di ri dang grong bcas gzhan du 'gyur ba srid / /
ri rgyal lhun po mkha' la 'phur bar 'gyur srid kyi / /
rkang gnyis gtso bo gsungs rdzun 'gyur ba srid ma yin /
zhes gsungs pa ltar /
rgyal ba'i bka' dri med pa rnams las rten bzhengs pa dang phyag mchod bskor ba byas pa'i phan yon rgya cher gsungs pa la ldog tu med pa'i yid ches bskyed de zhag 'ga'i g.yar po lta bu'i lus longs spyod kyi steng na zhing khyad par can la bsod nams kyi sa bon 'debs pa'i rten 'brel 'dzoms pa'i dus 'dir nus pa ci yod kyis 'bad par rigs so / /
smras pa /
ma 'ongs kha ba can ljongs su / /
ma dag log pa'i gzhung lugs kyis / /
ma rig mun sel nongs pa na / /
ma lus gso zhes lung bstan pa / /
X mi pham rgyal ba blo bzang grags / /
X mi yi yul du dga' ldan nas / /
X mi phyed dad pas spyan drangs te / /
X mi mthun 'dzoms par gsol ba'i tshul / /
mu dbus 'thag ris 'bum bkra'i gos / /
mu yangs mtshar sdug spungs pa'i gzhir / /
mu mtha' bral ba'i blos bkod pa / /
mu med mig gi bdud rtsi 'dis / /
lung rtogs thub bstan ma dros rol pa'i mtsho / /
mkhas grub gdengs can dbang pos yongs bzung bas / /
kun bzang 'dod pa 'jo ba'i rgya mtsho sprin / /
srid zhi'i mkha' la rtag tu dkrigs gyur cig /
khyad par 'jam mgon ring lugs gdugs dkar po / /
bshad sgrub gser gyi yu bas legs btegs te / /
phan dang bde ba'i grib bsil snum pa yis / /
sa chen nam yang yol pa med gyur cig /
thugs bskyed lho phyogs ri bo'i ngos las bltams / /
rmad byung nyams dang rtogs pa'i yal ga rgyas / /
bstan 'dzin dpal gyi dum bu'i nags klung gi /
gzhan phan dri bsung phyogs mthar khyab pas shog /
lung bzang 'o ma 'khyil ba'i rgya mtsho 'dir / /
phun tshogs rig grol gshog rtsal rab rdzogs pa'i / /
dge 'dun ngang mo'i khyu tshogs legs bshad kyi / /
mgrin pa'i rdza rnga rdung bas rtsen gyur cig /
ljongs 'dir bsod nams dpyid kyi pho nya'i glus / /
bde skyid dbyar gyi dpal mo gsar pa'i 'dzum / /
mgron du bos pa'i kun dga'i dus ston che / /
mchog tu dar ba'i dge mtshan gsal bar smon / /
phyogs 'dir sgo gsum ngal ba brten pa dang / /
'di nyid mthong thos dran zhing reg pa kun / /
sngon bsags sdig pa'i dri ma yongs @# / /
zad cing / /
'phral yun dga' bde'i dpal la spyod gyur cig /
ma 'ongs rnam 'dren seng+ge'i nga ro yi / /
'khor gyi dbus na 'gro kun sgrol ba la / /
mi zhum snying stobs gzhan las cher 'phags pa'i / /
mthu chen rgyal sras dpa' bor 'gyur bar shog /
mdor na lhag bsam lam gsum las 'bab 'dir 'bad dge ba gang+ga'i rgyun / /
dus gsum legs byas dbu ba dkar po'i mu tig do shal 'god pa 'di / /
rgyal sras smon pa'i chu klung bye ba phan bde'i rin chen 'dren pa dang / /
chabs cig kun mkhyen ye shes rgya mtshor kun nas kun tu gzhol gyur cig / / /
ces mdo smad cha phreng dgon dga' ldan bsam 'phel gling gi rten du rje bla ma tsong kha pa chen po'i gos sku mthong ba kun grol gsar du bzhengs pa'i tshul gtam du byas pa dge legs yongs 'du'i 'khri shing zhes bya ba 'di ni /
yongs kyi dge ba'i bshes gnyen sangs rgyas dngos dang mtshungs pa du ma'i bka' drin gyis nye par 'tsho ba khri byang sprul ming pa blo bzang ye shes bstan 'dzin rgya mtsho zhes bgyi bas rang gzhan rnams sngon gyi dge ba la rjes su yi rangs pa dang /
slad kyi dge ba la spro ba'i slad lo re bzhin dgon du smon lam skabs tshogs su sgrog rgyur rab byung bcu drug pa'i shing phag lo'i sags nya ba'i dkar phyogs kyi dga' ba gsum pa'i nyin lha ldan gan+d+ho la'i nye 'dabs rang gi bsti gnas su sbyar ba'i yi ge pa ni /
'bras bsam blo smad sog rbo rad shog rigs pa smra ba blo bzang bzang pos gus pa lhur blangs nas bgyis pa ste /
'jam dbyangs bla mas mnyes bzhin du rjes su 'dzin pa'i mchod sprin dkar po'i rgyur gyur cig / / /
! oM swa sti /
dbyig 'dzin dbyig gi dpal skyed pa / /
bsam 'phel bsam las 'das pa'i gzi / /
sems dpal sems kyi dam pa'i mdzod / /
'dod 'jo 'dod pa'i gling mchog 'dir / /
rin chen rin thang bral ba'i gos / /
mchog gyur mchog gsum mchod pa'i rdzas / /
khri phrag khri byang sprul ming pas / /
sku mchog sku gsum 'grub phyir du / /
legs par phul bas legs par 'ongs pa'i cha / /
legs byas sa bon legs lam zab rgyas gzhir / /
legs smon rnam dag legs par btab pa'i mthus / /
legs tshogs zung gi legs 'bras spyod gyur cig / / /
ces pa 'di yang gos sku dang chab gcig bla brang rang nas gos chen mang lhug tshos tshogs las grub pa'i ka 'phan gos sangs rgyas sku sha'i rtsi bar bzang gos lhan drub kyi shing lo pa Ta ris stong sbod dril bu rang 'grigs spus legs che ba cha gnyis dgon du mchod rdzas su phul skabs smon tshig tu bris pa'o / / / /
! tre hor be re dgon gyi gos sku gsar bzhengs kyi dkar chag zhes bya ba bzhugs so / /
oM swa sti /
rlabs chen tshogs gnyis rin chen 'byung gnas snying rje ri bos bsrubs las skyes / /
bla med yon tan dkyil 'khor yongs rdzogs shes bya'i mkha' la thogs med 'jug /
'phrin las 'od 'bum srid mthar mi nub 'gro la gtan bde'i snang ba sbyin / /
thub chen rgyal ba'i nyi ma mchog gis dge legs padmo bzhad par mdzod / /
blo chen rgyal kun @# / /
mkhyen brtse nus pa'i gzugs / /
rgyal ba dgyes pa'i lam bzang dus kyi mthar / /
gsal mdzad grags pa'i ba dan srid zhi'i blar / /
mngon par mtho ba tsong kha pa des skyongs / /
zab zhi spros bral dbyings dang ro gcig pa'i / /
lhan skyes 'od gsal phyag rgya chen po'i gar / /
rab 'byams zhi khro dra ba'i dkyil 'khor gyis / /
dngos grub rin chen sil ma char du snyil / /
'phrin las gnam lcags thog zer phra mos kyang / /
gdug can rkang gcig dpung tshogs mthar byed pa / /
mahA ka li dbang gi skyes bur bcas / /
ma g.yel ma g.yel rnam bzhi'i las la chos / /
mi brtan sgyu ma'i nor rdzas 'dzam bu'i 'bras / /
rten bzhengs ma dros rol mtshor skyed bsrings pas / /
dge 'bras rin thang gzhal med bsod nams kyi / /
gser sbyangs mngon pa spungs pa'i byung ba gleng / /
zhes shis pa brjod pa'i tshigs su bcad pa sngon du btang ste /
de la bzang po'i bskal pa 'dir rgyal ba'i nyi ma stong phrag rim par 'byon pa'i nang nas /
rnam 'dren bzhi pa zas gtsang gi sras pa'i lung rtogs kyi bstan pa'i sgron me ma nub pa'i skabs su dal ba'i rten bzang thob cing /
bdag legs su 'dod pa dag ni /
gtan bde'i bsod nams zad mi shes pa'i dpal yon mngon par 'du bya ba'i phyir sangs rgyas la dmigs pa'i dge ba'i rtsa ba bskrun par byed pa las su bya ba dam pa yin la /
des na mdo smad sa yi thig le hor khog tu zhwa ser rings lugs 'dzin pa'i dgon sde bcu gsum du yod pa'i nang tshan pad ri 'gro phan gling gi spyi so'i las 'dzin sku 'bum gling /
dge slong ya ma sangs rgyas /
dge slong blo bzang rdo rje /
dge slong dpal bzang /
dge slong blo bzang chos 'phel /
dge slong ya ma rdo rje /
dge slong rnam rgyal bcas mi drug la rmad byung lung rtogs kyi gter mdzod /
gcig tu gzhan phan gyi dgongs pa can dge rtag mchog sprul rin po che nas khyod rang tsho'i spyi so'i gtong lhag gi dngul rnams phyogs 'di'i yul dgon spyir sman pa'i rten bzhengs sogs ji 'dra 'gab lha ldan du bla ma rnams la bka' slob zhus te bstan 'gror phan pa zhig byed na legs zhes bka' stsal ba ltar /
khong tsho nas zhwa ser bstan pa'i srog shing dga' ldan khri zur rdo rje 'chang byams pa chos grags dpal bzang por bka' slob zhus par /
ston pa'i gos sku bzhengs na legs par phebs shing /
kho bo nas kyang de don ltar legs tshul mol ba bzhin /
khong pa rnams nas kyang bla ma'i bka' bzhin sgrub pa dang /
phyogs de'i skye 'gro spyir phan re'i lhag bsam rnam par dag pas kun nas bslangs te /
rab byung bcu drug pa'i shing phag zla tshes gza' tshes dge ba'i nyin /
phran dang pir thog dbang po lha bris dbu chen mkhyen rab can nas sku so so'i thig tshad rnams gzhung dang lag len bzhin cung zad kyang 'khrul pa @# / /
med par btab cing bkra shis rten 'brel gyi sgo brgya thog mar dbye ba nas bzungs lha bris pa gnyis dang /
tshem bzod pu drung bkra shis dgra 'dul gtsos mi bcu bdun bcas rgyud sde nas bshad pa'i bzo bo'i yon tan thams cad yongs su tshang zhing /
sor mo'i sgyu rtsal gyis lha'i bzo bo bi shwa karma khengs pa thung ngur byed pa rnams nas bya ba las kyi 'khor lor brtson pa chen pos zhugs te zhag bzhi bcu zhe brgyad kyi khongs su gos sku rin po che'i dbus su bdag cag gi ston pa shA kya thub pa /
g.yas g.yon du byams pa dang 'jam dbyangs /
steng gi g.yas g.yon du jo bo rje dpal ldan a ti sha dang rje bla ma tsong kha pa chen po /
'og tu srog bdag gnod sbyin zangs kyi bge rtse can dang /
dpal ldan dmag zor rgyal mo'i snang brnyan bcas bzo bkod phun sum tshogs pa legs par grub cing /
'di dag gi thog mtha' bar gsum du bris tshem gyi bzo bo rnams 'dzug /
sgang /
grol gsum gyi 'phar ma'i ston mo gzab rgyas dang dngul dang kha btags kyi legs 'bul gya nom pa bstabs shing yon gyis tshims par byas /
'di dag gi gzungs su ring bsrel rnam pa bzhi las /
chos sku'i ring bsrel la sku rnams kyi stod smad par gsum gyi cha so sor dbu mgrin thugs gzungs /
pad gzungs /
gzhan yang bla brgyud /
rgyud sde bzhi /
sde lnga /
mdo gzungs /
'dod gsol sogs gzungs tshan mang po ka ci'i ngos su par btab pa dang bris pa sna tshogs go rim ma 'khrugs par bzhugs shing /
yungs 'bru lta bu'i ring bsrel la bdag cag gi ston pa'i ring bsrel 'khrul med rdog gcig /
sku gdung dang sku bal gyi ring bsrel skor la byang chub sems dpa' chos 'phags kyi tshems /
byang chub sems dpa' rtag tu ngu'i thugs /
nyan thos chen po shA ri'i bu'i mkhar gsil gyi bar shing /
chos rgyal srong btsan sgam po'i sprul pa'i stag pags /
jo bo rje rgya gar nas bod du gdan zhu'i don du rang gi sku srog gar log gi rgyal por btang ba'i rgyal po byang chub sems dpa' lha bla ma ye shes 'od kyi sku sha /
jo bo rje dpal ldan a ti sha yar lung thang po ches nas 'brom dang lhan du gsang stabs su byon skabs dge bshes khu nyon nas gdan zhur snyegs par /
'on gyi gru kha nas khu ston la rtel skal du gnang ba'i dbu zhwa /
bstan pa phyi dar gyi dus su rgya gar nas bod du bsnyen rdzogs kyi sdom rgyun gsar du spel ba'i mes po kha che paN chen shAkya shri'i snam sbyar /
rje btsun sa skya ba chen po grags pa rgyal mtshan gyi sku ber /
sa skya paN+Di ta kun dga' rgyal mtshan gyi sgom thag /
sa skya pa 'gro mgon chos rgyal 'phags pa'i dbu zhwa /
rgya gar gyi grub chen pha dam pa sangs rgyas kyi sgom thag /
lho brag mar pa lo tsA ba chos kyi blo gros kyi dbu klad /
mar pa'i sras dar ma mdo sde rtas brdabs nas 'das skabs kyi sku ber dbu klad 'byar ba /
mnyam med dwags po lha @# / /
rje'am sgam po zla 'od gzhon nu'i zhabs chags /
'gro ba'i mgon po phag mo grub pa rdo rje rgyal po'i zhabs chags /
bla ma zhang 'gro mgon g.yu brag pa'i na bza' /
chos rje don grub rin chen gyi Dam 'dzar /
lho brag grub chen nam mkha' rgyal mtshan gyi rnga pags /
rje btsun tsong kha pa chen po'i sku la yun ring mnabs pa'i snam sbyar /
rje bla ma'i dbu zhwa rje nyid kyis rgyal tshab chos rjer gnang zhing /
des mkhas grub rji la stsal te yab sras gsum nas rim gyis bzhengs pa'i dbu zhwa /
grub thob thang stong rgyal pos sku dngos kyis padma 'od du slob dpon chen po'i spyan sngar lan gsum byon skabs sku la mnabs shing rje grub thob nyid kyis sle bem 'di dang ma bral na /
rnal 'byor gyi bsam pa 'grub pa yin /
zhes gsungs pa'i na bza' sle ber /
yang grub thob thang stong pas 'dzam gling lan gsum skor ba'i zhabs chags /
! rgyal dbang sku phreng dang po dge 'dun grub kyi sku chos /
gnyis pa dge 'dun rgya mtsho'i dbu zhwa /
gsum pa bsod nams rgya mtsho'i na bza' /
bzhi pa yon tan rgya mtsho'i dbu skra /
lnga ba ngag dbang blo bzang rgya mtsho'i snam sbyar /
drug pa tshangs dbyangs rgya mtsho'i dbu lo /
bdun pa bskal bzang rgya mtsho'i sku ber /
brgyad pa 'jam dpal rgya mtsho'i Tam 'dzar /
dgu pa lung rtogs rgya mtsho'i spur tshwa dang spur ras /
bcu pa tshul khrims rgya mtsho'i dbu lo /
bcu gcig pa mkhas grub rgya mtsho'i dbu lo /
bcu gnyis pa 'phrin las rgya mtsho'i dbu lo /
bcu gsum pa thub bstan rgya mtsho'i dbu lo /
na bza' /
gdung tshwa /
paN chen blo bzang chos kyi rgyal mtshan gyi snam sbyar /
paN chen blo bzang ye shes kyi dbu zhwa /
paN chen dpal ldan ye shes kyi sku chos /
pan chen bstan pa'i nyi ma'i gdung tshwa /
pan chen bstan pa'i dbang phyug gi na bza' /
pan chen chos kyi nyi ma'i na bza' bcas gzhung dga' ldan pho brang ba'i rten sgam chen mo nas byung ba'i khungs ldan 'khrul pral cha shas res kyang srid zhi'i gdung ba sel ba sa gsum na rnyed dka' ba sha stag gi cha shas re kho bo nas phul ba dang /
dga' ldan khri zur rin po che byams pa chos grags dang /
phur lcog byams mgon rin po rnam gnyis nas stsal ba'i byin rten sne 'dzom ril bu dang phyag par re re /
kho bo'i lag par /
khri zur rin po ches rten 'brel khyad par can yod ces thugs smon dang sgrags stsal ba'i dar nang mdzod bcas bzhugs /
de lta bu'i gos sku 'di'i rgyu 'gror gos chen tshon khra kha brgya dang nyer brgyad /
sangs rgyas sku sha ma kha brgyad dang ra do /
gos chen 'jam sangs kha brgya dang dgu bcu go lnga bcas khyon gos chen kha sum brgya sum cu so gcig /
gong gsham rgyur zar babs kha bdun cu don lnga /
skyin khag kha bco brgyad /
sha bying legs pa tha na drug /
@# / /
sbyar lam ser po kha brgyad bcas kyi rin bsdoms bod dngul srang drug stong bdun brgya lnga bcung bdun /
zhal khebs si lig tha na bco lnga rin dngul srang bdun brgya lnga bcu /
bzo bo'i gla dang gsol ras song ba bsdoms dngul srang chig stong nyis brgya sum cu so bzhi /
rtsam pa gro zhib sha mar ja chang me shing sogs bza' btung tshe phra'i rin bsdoms dngul srang chig stong drug brgya bcu bdun dang zho lnga bcas gong gsal song rigs khyon gcig tu bsdoms bod dngul srang chig khri sum brgya lnga bcu nga brgyad dang zho lnga bcas song ba rgya sgor du rtsis na rgya sgor drug stong lnga brgya lnga bcu tham pa ma gnas song ba lags /
de ltar bzhengs pa'i phan yon ni mdo ting 'dzin rgyal po las /
de bzhin gser dag dang ni dngul dag dang / /
tsan+da gyis ni sku gzugs bzang po dag /
mdzes shing shin tu lta na sdug pa bgyis / /
ring por mi thogs ting 'dzin mchog 'di thob / /
'jim pa dang ni de bzhin rdo ba dang / /
shing dang ri mor bris pa'i sku gzugs dag /
shin tu mdzes shing lta na sdug par bgyis / /
ring por mi thogs ting 'dzin mchog 'di thob / /
ces myur bar yang dag pa'i lam bzang mngon du 'gyur ba gsungs pa dang /
gzhan yang mdo sde padma dkar po /
de bzhin gshegs pa'i gzugs brnyan bzhengs pa'i phan yon yang dag par brjod pa zhes pa'i chos kyi rnam grangs /
gsal rgyal las gdams pa'i mdo /
spyan ras gzigs kyi mdo sogs mdo sde du ma nas sangs rgyas kyi sku gzugs bzhengs pas ngan song gsum sogs mi khom pa'i gnas su gtan nas mi skye ba dang /
bran dang dbul por mi 'gyur ba dang /
dbang po nyams pa dang /
nad dang mya ngan can du mi skye ba dang /
gzugs bzang zhing skyes bu chen pos mtshan gyis brgyan pa 'thob pa dang /
sangs rgyas kyi spyan sngar padma las rdzus te skye ba dang /
sdig spyod mkhan du mi 'gyur bar byams pa'i sems kyis gzhan phan la gzhol ba dang /
sku gzugs la rdul phran ji snyed yod pa'i grangs dang mnyam pa'i lha dang mi rnams kyi rgyal por skye ba dang /
gzugs dang gzugs med kyi snyoms 'jug 'thob pa dang /
mthar mngon par rdzogs par 'tshang rgya ba sogs gnas skabs dang mthar thug gi phan yon mtha' yas pa 'byung bar gsungs shing /
snying rje chen po padma dkar po las /
'du shes yod dang med pa yi / /
sems can thams cad ji snyed pa / /
bskal ba bye ba brgya nang du / /
kun gyis mchod pa byas pa dang / /
rang sangs rgyas pa gang dag dang / /
zag pa med pa'i dgra bcom pa / /
bskal ba bye ba bsam yas par / /
de dag thams cad mchod pa bas / /
rdzogs pa'i sangs rgyas bzhugs pa'am / /
yongs su mya ngan 'das pa la / /
gang gis thal sbyar gcig byas pa / /
@# / /
bsod nams 'di ni khyad par 'phags / /
zhes sogs mdo sde du ma nas de bzhin gshegs pa'i sku gzugs la phyag mchod bskor ba byas pa'i phan yon tshad med par gsungs pa rnams yid gnyis med pa'i dad gus rtse gcig bskyed de gtan bde'i lo tog sgrub pa'i phyir rten bzhengs pa dang /
phyag mchod sogs sgo du ma nas rnam dkar gyi sa bon gdab pa la 'bad par bya'o / / / /
smras pa /
snying po med pa'i zang zing sgyu ma'i nor / /
rgyal ba'i snang brnyan bzhengs pa'i cha rkyen du / /
sbyar pas bsod nams 'dzad pa med pa'i gter / /
bsgrubs 'di skal bzang skye bo'i dpal yon nyid / /
'dir 'bad dge ba lam gsum 'bab pa'i rgyun / /
rang gzhan rnam dkar chu klung bye ba dang / /
lhan cig byang chen rgya mtshor gzhol ba'i rlabs / /
dpal stug zhing gi rtse mor 'brims gyur cig /
legs bshad ga bur rdul mang 'grems bzod pa'i / /
'jam mgon lugs bzang dag pa'i zla gzhon 'dzum / /
bshad sgrub 'od dkar stong du rgyas pa'i gzis / /
phan bde sa mos dga' tshal bzhad gyur cig /
sde 'dir chos srid pad dkar 'dab ma'i rgya / /
che cher bzhad cing khrims ldan bung ba'i khyu / /
bslab gsum sbrang rtsi'i ro yis rab myos pas / /
legs bshad mgrin pa'i 'dab glu rtags sgrogs shog /
yul phyogs 'dir yang dus kyi rgud pa zhi / /
bde skyid kun dga'i rdzogs ldan gsar du rgyas / /
rkye rgu rnams kyang phu nu ltar mthun zhing / /
rtag tu mchog gsum bla mar 'dzin par shog /
tshul 'dir 'bad cing mthong thos dran reg kun / /
skye bar tshangs spyod dag pa'i rten thob cing / /
theg mchog bstan pa'i them skas la brten nas / /
sku gsum gzhal med khang du myur thob shog / / /
ces pa 'di yang gos sku bzhengs skabs thog tha bar gsum gyi bya ba'i khur len byed po sku 'bum gling chos mdzad sgrol ma tshe brtan nas /
gos sku rin po che bsam 'phel mthong ba don ldan gsar du bzhengs pa'i dkar chag 'di 'dra zhig dgos zhes bskul ba'i ngor /
dga' ldan khri chen byang chub chos 'phel gyi skye bar sgro btags pa'i 'du gsum pa blo bzang ye shes bstan 'dzin rgya mtshor 'bod pas sbyar ba dge mtshan zad mi shes pa'i gter du gyur cig / / /
! rje btsun rdo rje rnal 'byor ma'i sku brnyan gsar du bzhengs pa'i dkar chag bsod nams chu gter 'phel ba'i zla ba bzhugs so / /
bcu drug dga' ba rdzogs pa'i lang tsho ni / /
mnyen lcug byu ru'i 'khri shing g.yo ldem gar / /
rjes chags chags pas srid pa'i 'ching gcod ma / /
'dod la rab dgyes mkha' 'gro'i gtso mor 'dud / /
stong nyid nam mkha'i bu mo yid 'ong ma / /
srid zhi'i mdzes sdug spungs pa'i ngo mtshar gzugs / /
dga' bskyed mthong na grol ba'i gzi byin can / /
legs byas dwangs mtshor shar ba'i gtam 'di gleng / /
de yang nang du dug gsum @# / /
gyi rnam rtog me ltar 'bar zhing /
yon tan du bgrang du dung ba nam mkha'i padmo'i mched zlar 'gyur kyang /
dam pa'i skye bar bsnyad pa'i drang don sgro btags kyi ming tsam la brten nas /
tshul 'chos zol zog gis skal mnyam byis pa 'drid pa'i chos brdzu mkhan /
shi gson gyi dkor nag sa 'gam rdo 'gam du byed pa'i 'du shes gsum pa khri byang skye ming pa bdag /
na tshod phra mo'i dus nas rje btsun rdo rje rnal 'byor ma la mchog tu dad cing /
'di nyid yi dam du byed pa zhig nam 'ong na snyam pa'i 'dun pa nar mar yod kyang /
bar skabs der grwa sar slob gnyer bya rgyu sogs kyis ma grub cing /
rang lo bcu dgu pa sa lug lo lha ram gyi grwa skor dam bca' zin pa'i mjug thogs der /
mdo smad btsan po ho thog thu'i sprul sku nas zhus ngor /
rdo rje chos dang zhal mi gnyis pa'i rtsa ba'i bla ma rigs brgya'i khyab bdag ! rje pha bong kha pa dpal bzang po mchog nas dben gnas nyang brang chu bzang ri khrod kyi phran rang gi shag gi tshoms chen du don gnyer can mi nyung tsam la yi dam 'di nyid kyi smin byed sin+d+hu ra'i dbang bzhi byin rlabs dang /
grol byed bskyed rim rnal 'byor bcu gcig /
rdzogs rim rtsa dbu ma'i rnal 'byor gyi zab khrid dang bcas pa snyan brgyud tshad ma bzhi ldan gyi dam pa gong ma'i phyag len bzhin phra bzhin du stsal skabs ngan bu yang 'dus pa'i tshom bu'i gral du tshud pa'i skal bzang thob cing /
de nas bzungs rnal 'byor gyi gzugs brnyan tsam chags med du byed khul ma zad /
khams bod yul gru du mar yang 'di'i smin grol gyi 'chad nyan lan mang du bgyis te /
rang gi slob bu lam 'dir yi dam du byed pa'ang stong phrag re zung brgal bas mtshon bshad sgrub kyi bag chags mi dman tsam 'jog rgyu byung bar brten /
ji skad du /
rje d+harma badzra gyis /
rdo rje btsun mo'i thugs rjes ring nas bskyangs / /
dpa' bo mkha' 'gro rnams dang snying thag nye / /
gsang lam bgrod pa'i cha rgyus mchis pa'i phyir / /
mkha' spyod rig 'dzin tshogs gral thob tu re / /
zhes gsungs pa ltar /
rnal 'byor gsang mtha'i myur lam zab mo'i 'bab stegs las /
mkha' spyod rig pa 'dzin pa'i zhing du bgrod de /
bla ma he ru kaH dpal yab yum gyi zhal bzang dngos su mjal nas /
mkha' spyod chen po'i go 'phang mngon du byed pa'i bsod nams mngon par 'du bya ba'i slad /
! rje btsun rdo rje rnal 'byor ma'i snang brnyan gser zangs las grub pa mda' tshad tsam pa 'di nyid gsar du bzhengs pa'i rgyu 'gro /
bzo bo'i gla lto sogs ji song rnams 'dir 'god gal mi che bas ma bkod la /
'dir ni spyir bde bar gshegs pa'i sku gzugs rgyu bzang ngan dang /
bzo po legs nyes sogs ji 'dra yang /
tha na byis pas rtsed mos phyir rtsig ngos su sen mos ri mor bris pa tshun chad grub tsam nyid nas mchod pa'i zhing mchog tu gyur par gsungs pas /
rang @# / /
ngos nas bsod nams bsags zin rjes 'di nang 'di yod ces grags 'dod kyi ngo so bsgrag dgos don ma mchis kyang /
bdag dang bdag 'dra'i blo ngan rnam rtog can rnams nang gzungs grags can gyi rnam grangs mang nyung sogs kyis rten la gtsigs che chung gi rnam rtog 'ong gi 'dug pas phyi rabs dad ldan mos gus spel ba'i gsos su 'di'i nang gzungs ji ltar bzhugs pa'i tho rags rim tsam 'god pa la /
gzungs la ring bsrel rnam pa bzhi bshad pa'i gtso bo chos sku'i ring bsrel ni /
gzungs sngags kyi rigs rnams yin pas /
de ni dbu mgrin thugs gsum gyi gzungs dang /
spyi sgos bla ma brgyud pa'i sngags /
'di ga'i rang gzungs oM gsum ma /
bde mchog gi rin chen rnam bzhi'i sngags /
gzhan yang rgyud sde bzhi'i gzungs sna tshogs /
gzungs chen sde lnga /
mdo gzungs /
gso sbyong /
chos skyong /
nor lha /
bkra shis sogs rgya shog la gser gyis bris pa dang /
bar ma ci rigs pa gzungs 'bul gyi yig cha rnams las 'byung ba ltar stod smad go rim ma 'chol bar bzhugs shing /
sangs rgyas byang sems /
bla ma rnams kyi sku rus sku sha sogs sku gdung gi ring bsrel dang /
dbu lo /
phyag sen /
na bza' sogs sku bal gyi ring bsrel dang /
'phel gdung sogs yungs 'bru lta bu'i ring bsrel rnams rgya bod dang /
grub mtha' so so'i sde mtshan ma 'dres par bzhugs pa las /
thog mar rgya gar ba'i byin rten skor la bdag cag gi ston pa sangs rgyas shA kya thub pa'i ring bsrel gter ston 'ja' tshon snying po'i gter byon rdog gcig /
bdag cag gi ston pa'i mkhar bsil bar shing gi rten 'dam /
rtsa mchog grong du sangs rgyas kyi sku gdung zhugs su phul ba'i tsan dan gyi sol ba'i dum bu /
ri bo ma la gnam lcags 'bar ba'i rtser bdag cag gi ston pas sprul pa'i bya khyung 'dab bzang gi sder mo /
nyan thos chen po shA ri'i bu'i mkhar bsil gyi bar shing /
de'i snam sbyar /
gnas brtan bcu drug gi zhabs chag /
byang chub sems dpa' chos 'phags kyi tshems /
byang chub sems dpa' rtag tu ngu'i thugs /
dgra bcom pa nyi ma gung pa'i gdung thal /
grub chen nag po spyod pa'i rus rgyan /
grub chen te lo pa'i tshems /
te lo'i rus rgyan phab gta' /
paN chen nA ro ba'i thugs dam padma dmar po'i phyag phreng /
nA ro'i rus rgyan /
slob dpon rin po che'i zab ber gter ma /
de'i dbu zhwa /
mkhan chen zhi ba 'tsho'i na bza' /
dge slong ma dpal mo'i lhung bzed shubs /
slob dpon zla ba grags pa'i gzigs dpe tA la'i lo mar bris pa'i gsang 'dus rtsa rgyud rgya dpe /
bal bza' khri btsun gyi yab rgyal po 'od zer ga cha'i gdung rus /
pha dam pa'i sgom thag /
de'i zhabs chags /
jo bo rje dpal ldan a @# / /
ti sha yar klung thang po che nas gsang stabs su byon skabs 'on gyi gad pa gru nas dge bshes phu ston la rten skal du gnang ba'i dbu zhwa /
kha che paN chen shAkya shri'i gzigs dpe tA la'i lo mar bris pa'i brgyad stong rgya dpe /
kha che paN chen gyi snam sbyar /
mnga' bdag me tri pa chen po'i rdo rdus sgom thag /
grub chen mi tra dzA ki'i rdo rdus sgom thag /
bal po a su'i rdo rdus sgom thag /
paN+Ti ta nags kyi rin chen gyi dbu zhwa /
ti phu gsang sngags sdong po'i rus rgyan /
paN chen bi ma la mi tra'i zhabs chags /
bram ze skye ba bdun pa'i dbu thod bcas dang /
sa skya'i skor la /
'khon dkon mchog rgyal po'i dbu skra'i rten 'dam /
sa chen gong ma rim pa'i dbu lo sne bsdus /
sa chen kun dga' snying po'i dbu skra /
sa chen bsod nams rtse mo'i bdud rtsi ril bu /
rje btsun grags pa rgyal mtshan gyi gdung thal /
de'i sku ber /
'jam mgon sa paN gyi sku chos dang /
sgom thag /
gdung thal /
'gro mgon chos rgyal 'phags pa'i thugs dang /
rdo rgyus spang phebs /
dbang rdzas /
de'i rten 'dam /
chos rje bla ma dam pa bsod nams rgyal mtshan gyi sku chos dang /
de'i sku rus /
bdag chen blo gros rgyal mtshan gyi bdud rtsi ril bu /
rje btsun rdo ring pa'i tshe ril /
tshar chen blo gsal rgya mtshos gdung rus dang /
dbu lo /
sku chos /
'jam dbyangs mkhyen brtse'i dbang phyug gi gdung rus dang /
bdud rtsi ril bu /
rdo rje 'chang dbang phyug rab brtan gyi dbu lo dang /
gdung rus /
bka' 'gyur ba mgon po bsod nams mchog ldan gyi dbu lo dang /
snam sbyar /
mkhyen rab byams pa ngag dbang lhun grub kyi dbu lo /
gnas sar kun dga' legs 'byung gi gtor zan /
sa lo 'jam dpal rdo rje'i spur spos /
sa chen gyi rten 'dam dpe bral ma /
rje btsun red 'da' pa'i na bza' /
sa chen kun blo'i gtor zan dang /
dbu lo /
bdag chen bsod nams rin chen gyi dam rdzas /
sa chen kun blos bdag med ma'i dbang gnang skabs nang mchod dngos su khol ba'i phab gta' bcas /
bka' brgyud skor la /
mar pa lo tsA'i dbu klad /
de'i sku ber seng ge mjing mnol /
rje btsun mid la'i ras gos dang /
sgom thag /
sras dar ma mdo sde rtas brdab nas 'das skabs kyi dbu klad dang /
na bza' /
ras chung rdo rje grags pa'i dbu lo /
mnyam med bdag po lha rje'i dbu zhwa /
de'i zhabs chag /
'gro mgon gtsang pa rgya ras kyi gdung rus rten 'dam /
'gro mgon phag mo gru pa rdo rje rgyal po'i zhabs chag /
'bri gung skyob pa'i gdung thal /
bla ma zhang gi zhabs chag /
grub thob gtsang smyon he ru kaH'i dbu skra /
rgyal ba rgod tshang ba'i zhal 'gram /
'brug pa kun legs kyi sha dor /
karma pa dus gsum mkhyen pa'i na bza' /
@# / /
karma pa de bzhin gshegs pa'i dbu skra /
karma pa rang byung rdo rje'i snam sbyar dang /
zhabs chag /
karma pa rol pa'i rdo rje'i gdung rus dang /
dbu lo /
rtogs ldan chos dpal bzang po'i shangs tshal /
zhwa dmar mkha' spyod pa'i dbu lo bcas /
dge lugs gras /
'jam mgon tsong kha pa chen po'i snam sbyar /
zhabs chag /
gsol sder /
phyag Tam pags pa /
mkhas grub rin po che'i snam sbyar /
'dul 'dzin grags pa rgyal mtshan gyi sku chos /
'khor dag pa rnam brgyad gras gnas brtan bzang skyong gi snam sbyar /
rje btsun shes rab seng+ge'i na bza' /
'jam dbyangs chos rje bkra shis dpal ldan gyi dbu zhwa /
'jam dbyangs dga' blo'i sgom thag /
mkhas grub nor bzang rgya mtsho'i gdung rus /
grub thob thar pa'i rgyal mtshan gyi sku chos /
khri chen ngag dbang mchog ldan gyi gdung rus /
phur lcog ngag dbang byams pa'i gdung rus /
'on rgyal sras bskal bzang thub bstan gyi dbu lo /
khri chen bstan pa rab rgyas kyi dbu zhwa /
stag phu gar gyi dbang phyug gi dbu lo /
stag phu padma badzra'i dbu lo /
dwags po bla ma rin po che 'jam dpal lhun grub rgya mtsho'i dbu lo /
khyab bdag rdo rje 'chang pha bong kha pa'i tshems kyi cha shas dang /
dbu lo /
byang sems dkar dmar bcas /
bka' gdams sogs sna tshogs skor la /
r+wa lo rdo rje grags pa'i sgom thag /
'brom ston pa'i gdung rus /
rnal 'byor dbang phyug dgon pa ba'i gdung tsha /
lha bla ma ye shes 'od kyi sku sha /
dge bshes ma chad ka ba'i na bza' /
rje btsun rgwa lo'i sgom thag /
mkhas grub khyung po rnal 'byor ba'i gdung rus /
mnyam med rin chen brtson 'grus kyi gdung rus /
bu ston thams cad mkhyen pa'i zhabs chag /
zhwa lu pa rin chen bsod nams mchog grub kyi na bza' /
ma gcig lab sgron gyi zhabs chag /
rgyal ba yab sras kyi skor la /
rgyal ba dge 'dun grub kyi na bza' /
rgyal ba dge 'dun rgya mtsho'i dbu zhwa /
rgyal ba bsod nams rgya mtsho'i na bza' /
rgyal ba yon tan rgya mtsho'i na bza' /
rgyal ba lnga pa'i sku ber dang /
spur tsha /
rgyal ba skal bzang rgya mtsho'i snam sbyar /
rgyal ba thub bstan rgya mtsho'i byang sems dkar dmar /
paN chen blo bzang chos rgyan gyi na bza' /
paN chen blo bzang ye shes kyi dbu lo /
paN chen dpal ldan ye shes kyi sku chos /
paN chen bstan pa'i nyi ma'i sku rags bcas kyi cha shas re bzhugs shing /
de rnams phal cher ni rab byung bcu drug pa'i chu bya zla ba bcu pa'i tshes sum cu nyin ! rgyal mchog bka' drin zla med sku phreng bcu gsum pa chen po mtha' ma'i mdzad pa bstan rjes nas bzungs /
shing phag zla tshes par zla ngo ring /
sku gdung rin po che'i gdung sgrub dang /
@# / /
gdung khrus /
spur tshab rje 'bul /
gser sdong chen mo dge legs 'dod 'jo rten dang brten pa yan lag dang bcas pa'i gzungs 'bul rab gnas kyis mtha' brten pa'i zhib cha gser sdong dkar chag tu gsal ba ltar gyi sri zhu skal bzang gi bya ba lhur blangs skabs /
! rgyal mchog sku na rim pas thugs gtsigs su mdzad pa'i rten sgam ang grangs bzhi bcu brgal ba rtse po tA la'i gzims chung dga' ldan yang rtse'i gzims sbug tu dam 'byar gyis bzhugs pa rnams ! rgyal tshab r+wa sgreng ho thog thus dbus pa'i rgyal blon /
gsol gzim mchod gsum /
mkhan drung rnam pa bcas lhan rgyas nas zhal dbye dang 'brel bar gser sdong chen po'i gzungs gzhug nyer bsdogs mdzad skabs /
kho bo cag kyang skabs der zhabs zhur yod gshis rgyal blon rnams nas nang rten mjal kha dang 'brel ba'i byin rten gyi sne mang tsam nas cha shas re bgo skal du gsol ras bka' drin stsal ba rnams kyi gras yin zhing /
de min rnams kyang bla ma so so'i gdan sa'i rten khrod nas byung ba sogs khungs ldan 'khrul bral nges rnyed 'ba' zhig bzhugs pa lags / / / /
