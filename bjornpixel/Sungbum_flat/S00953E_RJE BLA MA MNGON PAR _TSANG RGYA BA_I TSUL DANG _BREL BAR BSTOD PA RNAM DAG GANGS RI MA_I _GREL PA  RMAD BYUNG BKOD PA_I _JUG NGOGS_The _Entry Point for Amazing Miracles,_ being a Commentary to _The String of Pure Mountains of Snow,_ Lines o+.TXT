@# / /
rje bla ma mngon par 'tshang rgya ba'i tshul dang 'brel bar bstod pa rnam dag gang sri ma'i 'grel ba rmad byung bkod pa'i 'jug ngogs zhes bya ba bzhugs so / /
@## / /
yab gcig 'jam dpal rdo rjes mdo sngags kyi / /
tshul gnyis shing rta'i srol bzang dbye ba'i phyir / /
bslab gsum dur smrig 'chang ba'i skur bstan pa / /
sku bzhi'i bdag nyid tsong kha pa la 'dud / /
lnga phrag snyigs ma bdo ba'i tshe thung 'dir / /
drug pa rdo rje 'chang dbang myur lam gyis / /
bdun ldan zung 'jug dpal la sbyor ba yi / /
brgyad khri bzhi stong chos phung snying por bsgil / /
skye dgu'i thar lam mtshon ba'i mig gcig bu / /
stobs bcu mnga' ba kun gyi gdung 'tshom de'i / /
brang yas yon tan phung po'i cha shas tsa / /
bstod pa'i tshig gi dgongs don 'grel la sbro / /
de'ang rgyal ba'i bstan pa la rgyal ba nyid dang dbyer ma mtshis pa 'jam dgon chos kyi rgyal po tsong kha pa chen po la gsung las skyes ba'i bu slob mkhas grub gnyis 'dzom gyi dam @## / /
ba'i skyes bu nam mkha'i skar tshogs ltar shin tu mang yang /
de'i khrod na 'dzam gling mkhas pa'i gtsug rgyan mkhas grub smra ba nyi ma ni /
ji skad du rgyan las /
blon po chen po lta bur pha rol phyin la 'jug bya'i phyir / /
byang chub chen po'i phyogs mthun bad la rtag tu spyan byed phyir / /
gsang ba'i gnas ni rnam gsum rtag tu yang dag 'dzin pa'i phyir / /
zhes sogs ltar /
rje bla ma'i rnam thar thun mong ba mkhas btsun bzang gsum dang /
thun mong ma yin pa gsang ba gsum gyi sgrub 'phrul dra ba mtha' dag la lkog tu ma gyur ba'i spyan mnga' ba'i nang gi thugs sras bla na med pa yin te /
de'i phyir rje bla ma rang gis kyang /
lhun po'i drung nas gser ri ji bzhin du / /
'gran zla med ba'i dge legs khyod la sbyin / /
zhes gsungs so / /
smra ba'i nyi ma de nyid kyis mdzad pa'i rje bla ma'i rnam thar thun mong dang thun mong ma yin pa /
bstod pa'i rab byed 'ga' zung bcas bzhugs pa las /
'dir rje bla ma'i thugs bskyed thun mong ma yin pa'i go chab zhes tshul las brtsams te gang du mngon par 'tshang rgya ba'i bkod pa dang sbyar te bstod pa'i rab tu bye dpa 'di nyid kyi don nyung du'i tshig gis 'gral ba la /
mdor bstan pa /
rgyas bar bshad pa /
dge ba bsngo ba gsum /
dang po ni /
na mo mny+dzu b+ho ?ya /
rnam dag gangs ri'i 'phreng bas yongs bskor ba'i / /
phyogs 'dir bdag cag mgon med rnams kyi mgon / /
blo dman bsam pa'i ngo dang 'tsham ba'i sku / /
ston mjad bla ma mchod la bdag phyag 'chal / /
zhes gsungs /
de'ng don ngo bo rje btsun 'jam pa'i dbyangs dang dbyer ma mchis pas / /
bla ma dang lhag pa'i lha dbyer med du byas te mchod par brjod pa rgya gar gyi skad du mdzad do / /
de nas tshigs bcad kyi ngo ?ni /
'jam dpal rtsa r+b+g+yad las /
'jig rten nga ni myang ngan 'das / /
sa yi steng 'di stong gyur na / /
khyod nyid byis pa'i gzugs kyi sni / /
sangs rgyas mdzad ba byed par 'gyur / /
de tshad dkon chen rab dga' / /
kha pa can nang yod pa yin / /
zhes pa dang /
slob dpon padma /
'jam dbyangs sbrul pa gdul bya bstan pa'i 'dug / /
mdon sngags bstan 'dzin blo bzang grags pa 'byung / /
zhes dang /
ma cig gi yung bstan@# / /
las| 'phags pa 'jam dbyangs de nyid me mo bya la sku 'khrungs te /
sangs rgyas kyi bstan pa'i srol btod /
ces sogs dang /
mkhas grub rje'i gsang rnam du /
rig pa'i khu byug la dpal ldan zla bas /
rje btsun 'jam dgyangs mtha' 'khob tu dge slong gi rnam pas 'byon par 'dug pas /
khyod kyang der skye ba long zhes bskul tshul sogs bka' bstan tshad mar gyur pa du mas 'jam dbyangs kyi rnam 'phrul du bsten ba grags che la /
'jam dbyangs zhi khro don la gcig kyang tha dad pa'i ldog cha tsam nas khro bo gshin rje'i gshed kyi sbrul bar bstan pa'ang /
khro bo rnam bar rgyal ba'i rtog pa las /
da ni lnga brgya tha ma'i tshe / /
nga yi bstan pa 'byung bar byed / /
bstan pa thams cad nub pa'i tshe / /
nga yi bstan pa 'byung bar byed / /
las ngan mtshams med byed pa'i tshe / /
de tshe nga yi bstan pa 'byung / /
zhes sogs rgyud lung rtsod med yin la /
skyo lugs nas brgyud pa'i gtam rgyud kyi rtog pa de r+wa pa dag mi bzhed kyang /
srad rgyud gong ma rnams tshad mar byed pa der /
lnga brgya dus kyi tha ma la / /
nga yi bstan pa 'byung ba'i tshe / /
rnal 'byor dam tshig ldan pa la / /
bka' bsgos las rnams tshul bzhin gyis / /
zhes pa'ang chos rgyal lnga brgya tha ma'i tshe gshin rje'i gshed rang nyid mi'i gzugs su shar ba rje tsong kha pa'i bka' srol 'di'i bstan srung gi gtso bo byed dgos par bka' bsgos pa yin zhes gsung rgyun la 'byung bas /
'dis kyang rje bla ma 'jam dpal khro bo'i rnam rol du 'grub bo / /
gzhan yang chos rje don grub rin po che'i mnal lam du rdo rje 'jigs byad kyis sang phod da tsam lung pa 'di'i mda' ru yong gsungs pa'i phyi lo dus tshod der 'khrungs pa dang /
mchims blo bzang grags pas chos rje don rin pa la mdo smad du phebs na 'jigs byed dang mjal tshul /
de'i tshe mtshan yang nged kyi ming 'di btags na rten 'brel yod tshul lung bstan pa dang / /
than lhums su zhugs pa'i tshe yab kyi rmi lam du ri bo rtse lnga nas yin zer ba'i btsun ba me tog gi phreng bas brgyan cing glegs pam bsnams pa zhig gis gnas g.yar dgos zer ba sogs snga phyi'i rtags mtshan du mas kyang rje btsun 'jam dbyangs dang ngo bo gcig par 'grub po / /
der ma zad yum gyi rmi lam du lha dang lha mo du mas spyan ras gzigs la bsu ba byed zer nas gser sku zhig nam mkha' nas spyan drangs pa rang la thim par rmis pas spyan ras gzigs dang /
yang kyis lcang lo can nas phyag na rdo rjes 'phangs zer ba'i gser gyi rdo rje zhig yum la thim par rmis pas phyag rdor du 'grub tshul rtogs ldan bas rnam thar zur 'debs su gsungs /
sbyir 'jam dbyangs kyi sbrul bar tshad ma'i lung gis bsgrubs pa de nyid kyis rigs gzhan gnyis kyang shugs la 'grub ste /
bka' gdams glegs bam gyi lha'i rgyal po'i skyes rabs las /
de yang rigs gsum mgon po las / /
tha dad nyid du ga @# / /
la 'gyur / /
sems can kun la spyan ras gzigs / /
'di ni snying rje byams pa'i rigs / /
nga ni snying rje chen po nyid / /
nga la spyan ras gzigs zhes grags / /
lus ngag yid gsum zhi 'jam pas / /
'gro ba kun gyi dpal du gyur / /
'jam pa'i dpal du 'ang 'gal ba med / /
kun mkhyen shes rab che ba'i rigs / /
phyag stong ren mi rtog pa'i / /
rdo rje dpa' bor bzung ste / /
gdul dka' 'dul ba nga yin na / /
phyag na rdo rjer 'gal ba med / /
de ni dpa' bo drag po'i rigs /
de gsum rigs gsum mgon po nyid / /
phyogs sum zad dngos yin no / /
zhes rigs gsum mgon po ni sku'i rnam pa tha dad pa tsam las dngos po'i gnas tshod rgyal ba thams cad kyi gzhan don sgrub pa'i thabs kyi gtso bo mkhyen pa'i ye shes /
brtse ba'i thugs rje /
skyob pa'i nus mthu gsum yin pas de gsum ngo bo gcig tu tshogs pa las ya bral du 'gro ba nam yang mi srid pa'i phyir ro / /
des na 'jam mgon rgyal ba gnyis pa 'di ni sras bcas rgyal ba kun gyi mkhyen brtse nus gsum gcig tu bsdus pa'i rang gzugs 'phags pa rigs gsum mgon po dang ngo bo dbyer ma mchis kyang /
sku'i rnam bde nyid blo dang skal ba dman pa'i gdul bya rnams kyis mthong mi nus pas /
de dag gi skal ba dang 'tsham par byis pa'am tha ma la ba'i sku'i rnam par bstan nas mdo sngags kyi bstan pa'i snying po yongs su rdzogs pa la thos bsam gyis sgro 'dogs bcad cing sgom pas nyams su bzhes /
de nyid gdul bya rnams la ji lta ba bzhin du 'doms par mdzad de /
sangs rgyas dngos su byon kyang de las lhag pa'i gdams pa ston rgyu med pa de lta bu'i tshul gyis bstan pa rin po che lam rtogs log rtog gi drim ma lus par bsal nas /
yang dag pa'i lam bzang nyin mo bzhin du gsal bar mdzad pa'i stobs kyis rje btsun byams pa mgon pos /
rigs kyi bu khyod kyis sangs rgyas 'jig rten du byon pa 'dra ba zhig 'ong bar shes par byos shig /
ces seng ge'i sgras dbugs dbyung zhing rgyal ba rang nyid kyis kyang /
sangs rgyas mdzad pa byed par 'gyur / /
zhes lung bstan te /
des na mgon med rnams kyi mgon mdzad tshul yang /
mkhas grub smra ba'i nyi mas /
tshig sbyi'i bshad sgrub rtags kyi dge sbyong gis / /
thub bstan ming tsam lhag mar gyur ba'i dus / /
bslab gsum lung rtogs rgyal ba'i dam chos kun / /
khyod kyis nyin mor mdzad / /
ces bstan pa'i snying po ming gi lhag ma tsam du gyur te /
rnam grol don du gnyer ba rnams long ba long khrid med pa bzhin 'khyams ba na /
slar yang mdo sngags bshad sgrub kyi bstan pa'i cha mtha' dag cung zad kyang nyams pa med par 'jigs rten kun tu rgyas par mdzad pa 'di nyid yin te /
tshul de ni rgyan las /
dge ba'i bshes kyi mgon bcas pa / /
zhes pa ltar bshes gnyen dam pa'i mgon gyis yongs su 'dzin tshul yin no / /
'di la dgongs te lus las kyang /
thub rnams sdig pa chu yis mi 'khru zhing / /
'gro ba'i sdug bsngal phyag gis mi sel la / /
nyid kyi rtogs pa gzhan la 'pho min te / /
@# / /
chos nyid bden pa bstan pas grol bar 'gyur / /
zhes gsungs so / /
de ltar nges pa'i don du sngar nas sangs rgyas zin kyang /
gdul bya'i skal ba bzhin ? lar gsar du thugs bskyed pa dang /
la lar spyod pa la slob pa /
la lar gsar du 'tshang rgyab /
la lar mya ngan las 'da' ba sogs sprul pa'i bkod b+chu zla dang gzugs brnyan bzhin 'khor ba ji srid dbang du ston par mdzad do / /
zhes pa ni 'og ma kun gyi mdor bstan yin no / /
gnyis brgyas par bshad pa la /
rgyal sras kyi spyod pa spyi la bslab tshul /
khyad par du 'phags pa'i spyod pa thun mong ma yin pa la bslab tshul /
bslab pa'i 'bras bu mngon par 'tshang rgya ba'i tshul gsum /
dang po ni /
khyod ni sku tshe du ma'i snga rol tu / /
rje btsun 'jam dbyangs sras kyi thu bor gyur / /
ces sogs sho lo ka gcig byung /
de'ang yon tan rin po che sdud pa las /
sangs rgyas chos rnams dge ba'i bshes la brten to zhes / /
yon tan kun gyi mchog mnga' rgyal ba de skad gsung / /
zhes ba ltar /
lam gyi rtsa ba bshes gnyen bsten tshul la rag las par dgongs nas /
sku tshe du mar theg ba mchog gi dge ba'i bshes gnyen mang po tshul bzhin du bsten /
khyad par du rje btsun 'jam dbyangs rigs kyi cod pan du bzung sten ma yang 'bral ba med par gtsug tu bsten nas bka' bzhin sgrub pa'i mchod pas mnyes par byas pas sras kyi thu bor gyur te /
'di tsam zhig ni rje bla ma rang gis kyang /
dmar ser ral pa'i zur phud lngas mdzes pa'i / /
'jam dbyangs de yis tshe rabs kun tu bdag /
dgyes bzhin rjes su bzung ba'i drin las ni / /
zhes sogs gzhung chen mo'i bka' rtsom phal che ba'i mgo mjug tu zhal gyis bzhes pa mang ngo / /
de'i rgyu mtshan yang /
rje btsun 'jam dbyangs rang gi thun mong ma yin pa'i yongs 'dzin du bstan par ma zad /
sbyir sangs rgyas thams cad slob pa'i gnas skabs su rje btsun 'jam dbyangs la brten pa kho na yin par dpal ldan zla bas 'jug 'grel las gsungs shing /
gshin rje'i gshed dmar po'i rgyud las /
bcom ldan 'das thams cad sangs rgyas pa na /
zhes sogs sangs rgyas thams cad 'tshang rgya ba'i tshe bdud 'dul ba gshin rje'i gshed la brten par gsungs pa bzhin dgra nag las kyang gsungs shing /
mtshan brjod du /
srid pa'i ri bo chen bo 'joms / /
zhes pa'i don yang de dag mthun par 'jam dpal grags pas bshad pas /
dus gsum gyi rgyal ba thams cad sngar 'jam dpal zhi khro 'di dag la ma brten pa mi srid pa la dgongs nas rgyal ba kun gyi yab gcig ces gsungs pa yin no / /
'o na gong du rje btsun 'jam dbyangs dngos yin par nan tan tu bsgrubs pa ma yin nam /
'dir de'i gdul byar bshad pa 'gal lo snyam na /
de ni thun mong dang thun mong ma yin pa'i skabs ma phyed pa'i skyon yin pas /
gdul bya thun mong ba la snang tshul rgyul tha dad dang gsul bya 'dul byed gtso 'khor @# / /
sogs su snang yang /
gnas tshod la don ngo bo gcig pa du ma yod pa'i phyir /
kyi rdo rje'i rgyud brtag pa phyi ma'i le'u gnyis pa las /
'chad pa po nga chos kyang nga / /
rang gi tshogs ldan nyan bong / /
'jig rten ston pa bsgrub byang / /
'jig rten 'jig rten 'das pa nga / /
zhes gtso bor chos longs sbrul gsum ngo bo gcig pa'i don yin kyang /
khungs thub du mas bla slob lta bu la'ang rgyud gcig pa mi 'gal ba'i khungs su mdzad pa dgongs par gnas dgos pas so / /
bshes gnyen de la brten nas lam la bslab tshul yang /
gzungs sbobs mngon shes ting 'dzin du ma la /
dbang 'byor chos kun rnam dbyod sbyan gyis gzigs / /
zhes chos don sngags kyi gzungs la sogs pa'i sgo nas gsung rab kun gyi tshig don mi brjed par 'dzin cing /
de nyid gzhan la thogs pa med par ston pa'i spobs pa rnam par dag pa dang /
gdul bya'i dbang po dang skal pa ji lta ba bzhin gzigs pa'i gsum rig pa'i mngon shes dang /
dba' bar 'gro ba /
nam mkha' mdzod /
dri ma med pa /
seng ge rnam bar rol ba sogs ting nge 'dzin gyi sgo mtha' yas pa la dbang 'byor bas rgyal sras kyi spyod pa rgya mtsho'i pha rol tu phyin to| /
spyod pa phyin drug la bslab pa khyad par med kyang 'dir chos rab tu rnam 'byed kyi cha nas smos pa ni /
sbyir de nyid phyin drug gi gtso bo yin par ma zad /
'jam dbyangs zhi khro rnams la bstod pa sogs kyi skabs du mar thugs gtso bor byas pa dang rgyu mtshan mtshungs so / /
gnyis pa khyad par du 'phags pa'i spyod pa thun mong ma yin pa la bslab tshul la bzhi /
thog mar rgyal ba dbang bo'i tog dang mjal tshul /
des mdo sngags zung 'brel gyi spyod pa la mchog tu bsngags tshul /
de la brten nas lhag bsam thun mong ma yin pa 'khrungs te dam bca' mdzad tshul /
de nas rgyal ba sras bcas kyis ched du bsngags shing lung bstan tshul lo / /
dang po ni /
nam zhig de bzhin gshegs pa dbang po'i tog /
rnam mang 'kho bgyi dbus na theg ba mchog /
ston mdzad mdun sa che der 'jam pa'i dbyangs / /
rgyal sras rgya mtsho'i 'khor dang bcas te gshegs / /
zhes byung /
de la thog mar rgyal ba dbang po'i tog dus nam gyi tsho byon pa dang /
zhing dang mdzad pa'i khyad par sogs ji ltar yin snyam na /
de ni yab sras mjal ba'i mdo klu sgrub kyis mdo kun btus su drangs pa las /
dge slong dag sngon byung ba 'das pa'i dus bskal pa dpag tu med pa /
bgrang du med pa /
bsam gyis mi khyab pa /
mtshungs pa med pa /
gzhal du med pa /
brjod du med pa 'das pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas dbang po'i tog ces bya ba 'jig rten du byung ste /
de bzhin gshegs pa dbang po'i tog gi sangs rgyas kyi zhing yang 'jig rten gyi khams gang+ga'i klung gi bye ma snyed yas sangs rgyas kyi zhing gcig tu gyur to / /
sangs rgyas gyi zhing de na 'khod pa'i sems can rnams kyang bde ba lnga thob par gyur te /
'di ltar /
la la ni 'dod pa'i bde ba dang @# / /
ldan bar gyur to / /
la la ni khyim nas 'byung ba'i bde ba dang ldan par gyur to / /
la la ni bsam gtan gyi bde ba dang ldan par gyur to / /
la la ni snyoms par 'jug ba'i bde ba dang ldan bar gyur to / /
la la ni bla na med pa yang dag par rdzogs pa'i byang chub kyi bde ba dang ldan par gyur to / /
de dag bde bde la'ang spyod la /
de dag la'ang mngon par zhen pa med par gyur to / /
'di lta ste dper na /
bung ba me tog gi khu bas nye bar 'tsho 'ang de la mngon par zhen ba med do / /
de bzhin du sems can de dag kyang bde ba la yongs su spyod kyang de la mngon par zhen pa med do / /
'di lta ste dper na /
bar snang la rgyu ba'i bya ni bar snang la rgyu'ang de la mngon par chag spa'ang med do / /
de bzhin du sems can de dag kyang bde ba de la longs su spyod kyang de la mngon par zhen pa med do / /
'jam dpal gyis gsol pa / /
de'i tshe de'i dus na de bzhin gshegs pa dbang po'i tog ces bgyi bar gyur pa de ni /
bcom ldan 'das nyid de'i tshe de'i dus na de bzhin gshegs pa dbang po'i tog bgyi bar gyur ba rang 'tshal to / /
zhes dus bskal ba dpag tu med pa'i snga rol dang /
zhing gi bkod pa rgya khyon sogs bsam gyis mi khyab pa /
gdul bya thams cad kyang mtshan 'dzin gyi dmigs pa'i gtad so zhig ste yang dag pa'i lta ba rnyed pa /
bde ba lnga ci rigs la gzhol ba sha stag yin par gsungs so / /
de'i tshe na'ang rje btsun gyi bkas bskul te bdag nyid chen po 'di la sogs pa 'khor gyi tshogs mtha' yas pa dang bcas rgyal ba dbang po'i tog gi spyan sngar gshegs so / /
'di'ang rgyal ba dbang po'i tog dang mjal ba /
mdo sngags kyi bstan pa'i snying po spel ba sogs kun gyi rkyen rje btsun gyis gnang ba shes pa'i phyir 'di ltar gsungs pa yin gyi /
'jam pa'i dbyangs zhes rje bla ma'i skye bar bzung nas de nyid 'khor dang bcas te byon pa la bshad na skabs dang ma 'brel zhing /
'di'i rtsa ba rtogs ldan pa'i gsung du /
de bzhin gshegs ba dbang po'i tog gi drung du rje btsun dang 'khor mang po dang bcas byon to / /
zhes dang sgras phye nas gsungs so / /
gnyis pa des mdo sngags zung 'brel gyi spyod pa la mchog tu bsngags tshul ni /
de tshe rgyal bde yis tshangs dbyangs kyis / /
rgyal sras dpa' bo lus dang srog la yang / /
ltos pa med par ma dag zhing rnams su / /
rdo rje theg pa'i lam bzang 'dab brgya ba / /
stong nyid gtam gyi dri bzang rdzogs pa yis / /
yongs su 'gengs la zhugs pa gang yin pa / /
de ni byang chub sems dpa'i spyod kun gyi / /
rab dang phul zhes rgya cher bsngags pa las / /
zhes byung / /
don ni /
de'i tshe rgyal ba dbang po'i tog de nyid kyis thun mong ma yin ba'i ngos skal gyi gdul bya'i gtso bo bdag nyid chen po 'di la sogs pa 'khor theg pa chen po'i rigs can dbang po rnon po sha stag gis yongs su bskor bde dag gi khams dang /
bsam pa dang /
bag la nyal dang /
mos pa rjes su gzigs te yan lag lnga dang ldan pa'i tshangs pa'i dbyangs kyi sgo nas 'di ltar /
bla na med pa'i byang chub mchog gi rigs su @# / /
'khrungs pa rgyal ba'i sras po / /
mkha' khyab kyi 'gro ba'i don khur du khyer te /
lus srog yal bar 'dor ba la'ang zhum ba med pa'i dpa' bo rnams kyi bya dka' ba'i spyod pa mtha' dag la ched du bsngags shing /
khyad par du byang chub sems dpa'i spyod pa rgya mtsho lta bu kun gyi nang na rab dang phul dang rtse mor gyur ba ni /
snyigs ma lnga shin tu bdo ba'i ma dag ba'i zhing khams rnams su gsang chen rdo rje theg pa'i lam bzang 'dab brgya pa ste padmo'i tshal chen po stong pa nyid kyi gtam phyin ci ma log par bstan nas brjod don yang dag pa'i lta ba'i dri bzang dang pa chil le bas rnam pa thams cad du rdzogs par zin pa de lta bus phyogs kyi 'khor lo yongs su 'gengs par byed pa 'di nyid yin no zhes yang nas yang du bsngags brjod rgya cher mdzad do / /
'o na rgyal ba'i sras kyi spyod pa phyin drug bsdu bzhi sogs mtha' yas ba zhig yod pas /
de'i nang nas 'di tsam zhig gtso bor bsngags pa ci yin snyam na /
'di ni de'i nang nas phyogs re ba zhig min gyi /
phyin drug bsdu bzhi'i spyod pa thams cad bsdus pa yin par ma zad /
mdo phyogs su bshad pa de las brgya 'gyur gyi lhag dang bcas pa yin te /
snyim pa'i me tog las /
theg pa chen bo ma lus pa bsdus pa ni pha rol tu phyin pa drug yin la /
de rnams bsdus pa ni thabs dang shes rab yin zhing /
de dag kyang bsdus pa ro gcig pa de ni byang chub kyi sems yin te /
de'ang rdo rje sems dpa'i ting nge 'dzin yin la /
de nyid ni rdo rje yin no / /
rdo rje'ang de yin la theg pa'ang de yin pas rdo rje theg pa ste zhes dang /
sam+b+hu Ta las /
de phyir de rgyas ci zhig bya / /
mdor bsdus pas ni sangs rgyas nyid / /
ces sogs grangs med gsum gyi tshogs mtha' yas pa thams cad kyang 'dir 'dum sla bar gsungs so / /
rgyu mtshan de dag gi gnad kyis /
rnam snang mngon byang las kyang /
theg pa chen po cher 'byung ba / /
zhes sogs dang /
spyod mchog 'di la gang rnams kyis / /
zhes rgyal bas gsungs pa'i spyod pa mtha' dag bsdus na /
dman pa la mos par chags bral gyi spyod pa /
rgya chen po la mos par sa dang pha rol tu phyin pa'i spyod pa /
zab mo la mos par chags bcas gsang sngags kyi spyod pa gsum du yod pa'i phyi ma ches mchog tu gsungs te /
mdo phyogs kyi sde snod kun la sher mdo mchog tu bsngags pa yul stong nyid bstan tshul gyis yin zhing /
sngags las de'i steng du yul can khyad par can yang ma sbas bar ston pas bstan pa'i yang rtse dang snying por 'grub la /
bstan pa ni lus can kun gyi sdug bsngal sel ba'i sman gcig bur gsungs pa'i phyir ro / /
de lta bu'i gsang sngags kyi nyams len de thams a cad med du mi rung bar yang dag pa'i lta bas zin dgos pa'i rgyu mtshan yang /
rim lnga las /
rdo rje theg par rnal 'byor bas / /
de nyid gang gang dmigs bya ba / /
de de sgyu mkho nar gsungs / /
zhes sngags kyi zab khyad thams cad 'byung ba'ang phar phyin theg par bshad pa'i yul stong pa nyid kyi don de legs par khong du chud pa la rag las shing /
de la rnam 'grel las /
stong nyid lta bas grol 'gyur gyi / /
bskab pa lhag ma de don yin /
zhes sogs ltar / /
'gas pa'i mi rtag sdug@# / /
bsngal tshun chad nges pa sngon du 'gro dgos pas lam thun mong dang thun mong ma yin pa'i go rim /
mdo sngags yam bral bas gsung rab ma lus gdams ngag tu 'khyer dgos pa sogs kyi rgyu mtshan de yin te /
'grel chen dri med 'od las /
rdo rje sheg la ste sngags kyi tshul dang pha rol tu phyin pa'i tshul 'bras bu dang rgyu'i bdag nyid du 'dres par gyur pa'o / /
zhes sogs shin tu mang ngo / /
gsum pa de la brten nas lhag bsam thun mong ma yin pa 'khrungs te dam bca' mdzad tshul ni /
bdag nyid che khyod snying stobs 'o ma'i mtsho / /
ches cher bskyod pa'i rlabs phreng g.yos pa yis / /
rgyal ba'i 'khor mang dbus nas myur bar langs / /
m+zhum shin tu mtho ba'i sgra dbyangs kyis /
bdag ni grangs med mdag zhing rnams su / /
stong nyid lta dang nyer 'brel sngags kyi lam / /
lus dang srog la mi lta 'doms pa yis / /
rgyal ba dgyes pa'i lam bzang rgyas bya zhes / /
dam bcas smon lam btab pa'i mod nyid la / /
zhes byung /
de'ang thog mar sems bskyed pa dang /
sems bskyed gong du 'phel ba sogs kyi rgyu la mdo sde rgyan las stobs lnga gsungs shing /
dbyangs rgyu bzhi rkyen bzhi sogs kyis kha bskangs pa'ang phal cher tshang ste /
rgyal ba dang rje btsun gyi mthu la brten nas sangs rgyas kyi yon tan /
theg pa mchog gi chos zab ma'i khyad chos rnams mthong ba'i dad pa /
snyigs ma'i ngang tshul /
bstan pa'i 'phel 'grib sogs la brten nas skyo shas dang brtse ba lhag par 'phel bas /
'khor gyi tshogs rgya mtsho lta bu de'i dbus nas myur bar bzhengs te /
rgyal ba sras dang bcas pa dbang du bzhag la /
bdag gis deng nas brtsams te mdag pa'i zhing grangs med pa rnams su zab mo dbu ma'i lam dang 'brel ba'i rdo rje theg pa'i lam bzang 'di nyid gdul bya so so'i skal ba bzhin du bstan nas /
rang gi lus srog la'ang ltos pa med par thabs tshul dka' ba brgya phrag gi sgo nas /
rgyal ba dgyes pa'i lam bzang po 'di nyid 'jig rten kun tu rgyas par bya'o zhes ldog pa med pa'i dam bca' dang /
ji ltar dam bcas bzhin 'grub pa'i smon lam nan tan tu mdzad do / /
'dir rgyal ba dgyes pa'i lam zhes pa /
spyir dkar po'i chos thams cad rgyal ba dgyes byed yin mod kyang /
yang dag pa'i lta ba la gtso bor 'jug ste /
de ni rgyal ba dgyes pa'i lam la zhugs / /
zhes dang /
rgyal ba dgyes pa'i lam la yid rton pa / /
zhes sogs skabs du mar stong nyid kyi lta ba kho na la sbyar ro / /
de'i rgyu mtshan yang /
sangs rgyas rnams kyis dang por thugs bskyed pa nas bzung /
mthar 'jig rten du chos 'khor bskor ba thams cad sems can rnams 'khor ba sdug bsngal gyi rgya mtshor bying ba 'di gdon pa'i ched yin la /
stong nyid kyi lta ba ni 'khar ba la grol byed dngos yin pas /
de nam rgyud la skyes pa na gang zag de la sangs rgyas 'jig rten du byon pa'i dgos pa grub pa yin pas /
de'i phyir rgyal pa dgyes pa'i lam zhes bshad pa yin no / /
de'i steng du gsang sngags kyi zab khyad bsnan na lhag par yang rgyal ba dgyes pa'i @# / /
lam du 'gyur te /
spyir 'khor ba'i rtsab mdo phyogs su bdag 'dzin gcig pu las ma bshad cing /
de spangs pas 'khor ba las grol ba tsam 'byung yang /
'khor ba phra rags kyi rgya mtsho'i pha rol tu phyin pa la sngags nas bshad pa'i 'khor rtsa thun mong ma yin pa spong dgos te /
rim lnga gsal sgron las /
thun mong ba'i 'khor ba'i 'jug rim shes na /
de'i rtsa bdag 'dzin ldog dgos par shes nas /
bdag med pa'i lta ba phu thag chod pa tshol ba zhig 'ong la /
thun mong ma yin pa'i rlung gi dbang dbang gis 'khor bar 'jug rim shes na kun rtog g.yo ba'i rlung ldog dgos par mthong nas /
de 'gog pa'i thabs lus la gnad du bsnun pa'i gdams pa phu thag chod pa zhig 'ong /
zhes gsungs so / /
rlung gis 'khor rtsa byas te 'khor tshul rdor phreng las /
las kyi rlung ni sna tshogs pa / /
zhes pa nas /
de ltar 'khor lo bskor ba 'dra / /
zhes sogs mang ste rgyud 'grel rnams su blta'o / /
de ltar yang dag pa'i lta ba'i sgo nas lus can mtha' dag 'khor ba las sgrol bar ma zad /
myur lam gsang chen gyi theg pa 'di dang sbyar te dus shin tu nye bar 'khor ba'i rtsa ba mtha' dag drungs phyung nas bde chen sangs rgyas kyi sa la 'god par gsungs pa ste /
rnam dpyod can rnams la shes par bya ba mang du yod do / /
bzhi pa rgyal ba sras bcas kyis ched du bsngags shing lung bstan pa'i tshul ni /
rgyal ba dbang po'i tog dang phyogs bcu yi / /
rgyal ba ma lus dbyangs dang mgrin gcig tu / /
legs so phyod ni snying stobs chen po zhes / /
zhes pa nas /
rgyal ba sras bcas kun la mthun par grags / /
zhes pa'i bar byung /
don ni /
de ltar gzhan phan gcig tu dkar ba'i rang bzhin snying stobs mchog gi 'o mtsho gyen du 'gyur te /
nang gi rang bzhin gsal bar byed pa'i dam bca' ba'i dbyangs kyi rlabs phreng chal chil du g.yos pa'i mdo la /
rgyal ba dbang po'i tog la sogs pa'i phyogs bcu'i rgyal ba thams cad kyis mgrin gcig dbyangs gcig gi sgo nas /
legs so legs so / /
rigs kyi bu phyod ni byang chub sems dpa' snying stobs chen po'o zhes dbugs dbyung zhing mtshan gsol ba de nas bzung ste /
phyogs bcu'i sangs rgyas kyi zhing thams cad du bdag nyid chen po 'di'i mtshan byang chub sems dpa' snying stobs chen po zhes grags so / /
khyad par byang chub mchog tu lung bstan pa'i tshul ni /
de nas der ni bde gshegs dbang po'i tog /
sku las 'od zer bye ba 'bum 'gyed cing / /
'dzum ldan zhal gyis bdag gi dge ba'i bshes / /
snying stobs che de 'di ltar lung bstan mdzad / /
ces gsungs /
de'ang byang chub mchog tu lung ston pa'i tshe shas cher mchog gi sprul sku'i rnam pas lung ston pa ni rten 'brel gyi che ba yin pas /
gsang sngags kyi dbang bskur rnams la'ang lung bstan dbugs dbyung gi tshe bla ma rgya la ba shAkya thub pa'i cha lugs can gyis byed par bshad rgyud rdor phreng las gsungs pa ltar /
nyi shu pa dang zung 'jug gsal ba /
lo dril gyi dkyil chog gnyis sogs thams cad mthun no / /
des 'od zer @# / /
dpag med 'gyed pa'ang /
'dul ba lung sogs du mar ston pas 'dzum pa mdzad cing sku las 'od zer bgye ste slar sku'i cha stod smad du thi ma pa la dpag nas dri ba zhus pa na bzang ngan so sor lung bstan tshul mang du 'byung ba ltar /
'di'ang bdag nyid chen po 'di nyid bla na med pa'i byang chub tu lung ston par bzhed pa'i mtshan ma yin no / /
lung bstan tshul dngos ni /
khyod ni deng nas brtsams te ma dag pa'i / /
grangs med zhing du rdo rje theg pa'i lam / /
zab mo dbu ma'i lta bas yongs bzung ba / /
rgyas byed rlabs chen spyod pa rdzogs byas te /
sangs rgyas zhing mang brgal ba'i byang shar mtshams / /
ngo mtshar rmad byung bkod pa'i 'jig rten du / /
de bzhin gshegs la seng ge'i nga ro zhes / /
mngon par rdzogs par myur du 'tshang rgya 'gyur / /
zhes gsungs /
'di'i don tshig gi dngos zin tsam go bar sla'ang /
blo ldan chos kyi rjes su 'brang ba rnams gnas 'di dag la rang re'i rje bla ma zhes rmongs zhen cam ma yin par rgyu mtshan mthong ba'i yid ches kyi nges pa brtan po rnyed nas dge ldan bka' rgyud kyi rang lugs la mos gus gting tshugs pas gzhan la 'gram chu mi ldang ba zhig byed dgos so / /
de la thog mar lung gis sgrub pa ni /
lho brag grub chen las kyi rdo rje gsang ba'i bdag po la rje bla ma'i sku tshe snga phyi /
rtogs pa'i mtho dman sogs zhus par 'ga' zhig gsungs te /
'tshang nam rgya 'jam dbyangs kyis ston par 'gyur ro zhes gsungs pa na| shar pa rin po che'am gnas brtan rin chen rgyal mtshan dang rgyal chab 'dul 'dzin sogs kyis bsal te rtogs ldan 'jam dpal rgya mtshor 'jam dbyangs la zhur bcug pas /
de nyid kyis rje btsun la gsol ba yang yang btab ste bka' stsal pa bzhin yos lo zla ba brgyad pa'i tshes brgyad la yi ger bkod pa las /
snying stobs phul du phyin pa'i sems dpa' chen po 'di nyid /
sngon tshe rje btsun 'jam dbyangs kyis yang dang yang du theg pa chen po'i dge ba'i bshes gnyen mdzad de /
phyi nang gi rig pa'i gnas rnams la thogs med du smra ba'i spos pa'ang thob /
mngon par shes pa lnga la mnga' brnyes /
de bzhin gshegs pa dbang po'i tog gi drung du rje btsun dang 'khor mang po dang bcas te byon /
de'i tshe de bzhin gshegs pa dbang po'i rtog gis lus srog la mi blta bar lta ba rnam dag dang 'grel ba'i sngags ma dag pa'i zhing rnams su rgyas par byed pa ni myur du 'tshang rgya'o / /
zhes sogs kyis bsngags pa mang du brjod /
de'i tshe sems dpa' chen po de nyid 'khor rgya mtsho lta bu'i dbus nas bzhengs te /
ma dag pa'i zhing rnams su lta ba rnam dag dang 'brel ba'i sngags lus srog la mi blta bar bdag gis rgyas par byed nus par gyur cig /
ces smon lam btab pas /
de'i mdo la de bzhin gshegs pa dbang po'i tog dang 'khor byang chub sems dpa' rnams kyis kyang smon lam gnang /
de bzhi'i gshegs pa de yi mthus phyogs bcu'i rgyal ba rnams kyis kyang thugs kyis dgongs @# / /
te sngar bzhin mdzad /
de bzhin gshegs pa thams cad kyis 'di la snying stobs phul du byung ba'i zhes mgrin gcig tu brjod /
de'i tshe snying stobs phul du byung ba'i sems dpa' 'di nying ni sangs rgyas kyi zhing dpag tu med pa'i byang shar mtshams su ngo mtshar rmad du byung ba'i bkod pa sna tshogs pas mdzes pa zhes bya ba'i zhing du seng ge'i ngor zhes bya bar 'tshang rgya'o / /
zhes lung bstan la /
zhes gsungs so / /
'di ni mkhas grub thams cad mkhyen pas 'dir gsungs pa'i bshad bya rtsa ba lta bu yin la /
gzhan yang mdo sde gdams ngag 'bog pa'i rgyal po las /
dge zhes bya ba'i dgon pa 'grebs / /
blo bzang zhes bya'i mtshan can 'byung / /
'khor ni rnam bzhi rab bsdus nas / /
ston pa'i mdo bzhin gsung sgrogs pa / /
lha khang kwa ba shing lo can / /
nga yi sku gzugs rnam gnyis la / /
dbu rgyan 'bul zhing mchod par byed / /
ngal gsol ba rab btab nas / /
bstan pa la stong bar du gnas / /
'di nas 'phos nas byang shar gyi / /
ngo mtshar bkod mdzos 'jig rten du / /
seng ge'i nga ro zhes byar 'gyur / /
de la dang byed zhing der skye / /
zhing mchog de ni khyad par 'phags / /
zhes dang /
lab sgron gyi lung bstan las /
da lta byang chub sems dpa' snying stobs che / /
snyigs dus log spyod bod yul byung ba'i tshe / /
dge slong tshul 'dzin grags pa'i mtshan thogs te / /
gang gi zhing du seng ge'i nga ror grags / /
khrims 'chal log spyod spobs pa zil gnon pas / /
khrims 'chal pag med yang dag khrims la sbyer /
rgyud sde rgya mtsho'i dgongs pa'i bcud phyung nas / /
gdul byar gyur pa'i skal ldan tshim par mdzad / /
ces mdzad pa 'phrin las dang bcas pa shin tu gsal bar gsungs so / /
'on kyang ma 'ongs pa na de ltar 'tshang rgya bar lung bstan pa la yid ches rnal ma skye mi skyed da lta mdo sngags kyi bstan pa gsal bar byed pa sogs kyi lung bstan thog tu babs pa 'di dag la nges pa rnyed dgos shing /
de la rje bla mas snga ma thams cad las khyad par du 'phags pa'i bstan pa'i 'dzin skyong bshad sgrub kyi sgo nas dag ther mdzad tshul dge ldan rang lugs thun mong ma yin pa'i khyad chos rnams shes na /
gzod bstan pa'i ngang tshul shes nas ston pa la yid ches rnyed pa bya ba de 'byung ngo / /
'di ni bstan pa dang ston pa tshad mar sgrub pa kun gyi spyi srol rmad du byung ba yin te /
bzhi brgyab las /
sangs rgyas kyis gsungs lkog gyur la / /
gang zhig the tshom skyes gyur pa / /
de yis stong ba nyid brten te / /
de nyid kho nar yid ches bya / /
zhes dang /
tshad ma rnam 'grel las /
blang dang dor bya'i de nyid ni / /
thabs bcas rab tu nges pa yis / /
gtso bo'i don la mi bsla'i phyir / /
gzhan la'ang rjes su dpag pa yin / /
zhes ma 'ongs pa'i las kyi 'bras bu sogs shin lkog gi gnas gsungs pa rnams la the tshom skyes pa'i tshe bden bzhi'i blang dor dang chos nyid sogs ji ltar bstan pa la tshad ma'i gnod pa 'jug mi 'jug brtags te /
gtso bo'i don de dag 'khrul med du nges na gzhan rnams kyang de la rjes su dpag nas 'khrul med du yid ches bar gsungs so / /
'on kyang de lta @# / /
bu'i nges pa bskyed pa rje bla ma'i gsung rab rnams la rtag sbyor gus sbyor gyi brtson pas yun ring du sbyangs pa la skye dgos kyi /
legs bshad nams mkha'i skar tshogs lta bu de thams cad brjod par ga la nus / /
'dir zur tsam gyi kha byang lta bu zhig smos na /
de'ang bstan pa thams cad bsdus pa sde snod gsum gyi brjod don bslab pa gsum mam /
bod kyi brda sbyor tshul ltar lta sgom spyod gsum du gnas pa'i lta ba'i dbang du byang na bod snga rabs pa kha cig /
stong nyid kyi don gtan med du bzung nas las 'bras sogs la bskur pa 'debs /
kha cig /
stong nyid bden grub dang de kun rdzob pa'i chos kyis stong pas gzhan stong gnas lugs mthar thug zer /
kha cig ci byas kyang rigs pa'i gnod byed ma khegs pas yod min med min zer /
kha cig rang bzhin khyad par gsum ldan zhig dgag bya phra mor khas blangs nas de tsam khegs pas stong nyid rtogs par 'dod /
kha cig dpyad pa thams cad g.yeng pa yin pas /
ci yang yid la mi byed par shes pa'i ngo bo so ma rang babs su bzhag na chos nyid bsgom pa yin zer ba sogs dgag bya thal che chung gi blos byas dang /
nyi tshe ba'i stong pa tsam las snang stong 'gal med du 'jog mtshams ma shes pa rje bla mas klu sgrub yab sras kyi gzhung la brten nas snang bas yod mtha' sel zhing /
stong pas med mtha' sel ba stong pa dang rten 'byung zung du 'jug pa dbu ma thal 'gyur ba'i khyad chos thun mong ma yin pa 'di nyid gsal bar mdzad /
ting nge 'dzin gyi bslab ba'i ngo bo sgom pa'i dbang du byas na /
bod kyi bsam gtan pa phal cher bying rmug gi dbye ba ma byed cing /
pying ba dang sgom rnam dag gi mtshams ma zin par glod rab la sgom rab ces bying ba 'ba' zhig ba sog pa dang /
kha cig bris sku lta bu la cer bltas kyis ting nge 'dzin sgrub par rlom pa dang /
'jog sgom kho na las dpyad pa'i rigs ting 'dzin 'grub pa'i gegs su bzung ste lhag mthong sgrub tshul gzhin sa ston pa sogs skyon mang du byung ba la rje bla mas thog med sku ma rjed kyi gzhung la brten nas stobs drug yid byed bzhi sogs kyis sgrub tshul /
bying chod phra rags kyi mtshams /
dran shes skyong tshul / /
dpyad 'jog zung du 'brel tshul sogs snga ma rnams kyis mthon pa'i gnad du ma zhig gsal bar mdzad /
chung khim kyi ngo bo spyod pa'i dbang du byas na bod kyi rtogs pa mthon por rlom pa du ma zhig gis chang dang phyi dro'i kha zas sogs bkag pa theg dman gyi dbang du byas pa yin pas /
theg pa gong ma sems kyi rang ngo shes pa rnams de 'dra la 'dzem mi dgos zer nas rab byung gi kun spyod dag la cir yang mi rtsi zhing /
de'i rtags dang cha lugs tshun tshad kyang 'dor bar byed /
chung dus gnyen bshes sogs kyis btsun gral bcug pa khur du song ba'i bsod chung 'dod pas gzir te /
bslab pa bsgyur 'dod pa rnams chos la kha g.yar nas de'i rjes su zhugs shing dam pa'i chos 'dul ba sun byung ste bstan pa'i gzugs brnyan tsam du gyur pa na rje bla mas bstan pa gnas mi gnas 'dul khrims yod med la ltos par bstan pa'i @# / /
bdag po sangs rgyas bcom ldan 'das rang gis gsungs pa ltar /
bstan pa'i gzhi ma lhag pa tshul khrims kyi bslab pa la rag las par gzigs nas dgag sgrub gnad gsum gyi bcas mtshams phra zhing phra ba mtha' dag phyag len du btab /
sngags la 'jug pa'i tshe'ang /
phyi ru nyan thos spyod bskyangs shing / /
nang du 'dus pa la rab dga' / /
zhes rdo rje 'chang nyid kyis rgyud sde las gsungs pa bzhin /
'dul ba'i kun spyod la gnas bzhin pa'i ngang nas rim gnyis kyi rnal 'byor la 'jug pa'i srol bzang po phye ste /
blo mchog dman kun la sman gdags par mdzad do / /
gzhung so so la mtshon na'ang /
rnam 'grel lta bu sngar nang ba'i bstan bcos tsam du'ang mge ba rje bla mas thar ba dang thams cad mkhyen par bgrod pa'i lam dri ma med pa'i rigs pas gtan la 'bebs pa'i legs bshad 'gran zla med pa yin tshul gsal bar mdzad de thar 'dod yongs kyi blo mig phyes /
phar phyin de sngon nas par rgyas che ba'i lugs yin 'dug kyang rje bla ma sku na phra mo'i dus legs bshad gser phreng brtsams pas snga ma kun zil gyis gnon nus pa byung ste /
stag tshang pas /
khyod blo'i nyi ma gzhon nu'i dus kyi tshe / /
mdo dang rgyan gyi pad tshal rgyas mthong nas / /
bdag blo khengs pa'i ku mud lhag par zum / /
zhes bstod pa byas /
'dul ba'ang snga sor me tog phreng rgyud gtso bor byed kyang /
lung sde bzhi'i dgongs don mtha' chod pa la mdo rtsa ba khyad par du 'phags tshul rje 'dis gsal bar phyas pas de phyin chad mdo rtsa'i 'chad nyan lhag par rgyas /
dbu ma dang sngags gnyis rang gi thugs bskyed kyi khur du bzhes pa'i phyag mtshan gtso bo yin zhing /
dbu ma'i brjod don lta ba rnam dag gi gol phye tshul gong du smos pa de yin la /
gzhung bshad kyi dbang du byas na'ang karma dkon gzhon gyis tshogs gtam byas ba ltar /
dbu ma zhes pa'i ming tsam yang cher ma grags pa re dma' ba dang rje 'di gnyis kyis sa 'og gi gter bzhin bton te 'chad tan thang mar bad la /
gsang sngags kyi zab gnad phal cher rje 'dis gsal bar mdzad pa kho na yin te /
stag tshang pas /
mdo sngags mtha' dag khyad par rdo rje theg /
rgyud sde mtha' dag khyad par bla med don / /
rim gnyis mtha' dag khyad par sku lus la / /
sngon med legs bshad gter chen khyod la 'dud / /
ces gsungs pa bzhin te /
mdor na rtogs brjod 'dus legs ma nas ji ltar 'byung ba bzhin rgyud sde bzhi so so'i rtsa bshad kyi rgyud thams cad thos bsam sgom gsum gyi sgo nas gtan la phab /
khyad par du gsang bde 'jigs gsum /
dus kyi 'khor lo sogs rang rang gi rtsa bshad sbyar te rgyud kyi 'gang gshog tshul /
'phags bod kyi bshad srol tha dad pha ji snyed yod pa dang /
tha na 'gyur mi 'dra ba'i zur phra mo tshun la dag ther mdzad tshul 'grel ba bzhi sbrags sogs su bltas pas shes /
don gyi gtso che shos rags pha tsam mtshon na /
'jug sgo dbang gi skabs su dbang bzhi pa la snga ma rnams gtad so zhig@# / /
ma byung ba rje 'dis zung 'jug gi don ngo sprad pa'i sgo nas bskur tshul rgyud don rjen par bstan /
smin byed bskyed rim gyi skabs su sdam mang pos lha'i rnal 'byor tsam dang bskyed rim gyi dbye ba ma phyed cing /
la las bskyed rim mchog 'grub pa'i rgyur mi 'gyur bar 'dod pa sogs byung yang| sbyang gzhi mngal skyes kyi dbang du byas pa dgos pa che tshul /
bskyed rim la gzhi lam 'bras bu kun dang rnam pa mthun pa dgos shing /
lhag par rdzogs rim zab mo'i smin byed du 'gro tshul re med mi rung du dgos par rje 'dis gsungs so / /
rdzogs rim gyi rim pa gzhan rnams la'ang ma rtogs log rtog gi dri ma bsal ba mang zhing /
lhag par sgyu lus kyi rnam bzhag snga ma mang pos bdon stong sgyu ma lta bu zer ba dang /
lha sku snang la rang bzhin med pa sgyu ma lta bu zer ba sogs phar phyin theg pa dang rgyud sde 'og ma la grags pa'i spyi don gyi sgyu ma tsam las /
sbas don dang mthar thug gi sgyu ma'i don ngos ma zin pa rja bla ma 'ba' zhig gis rgyud dang 'phags pa yab sras kyi dgongs pa bzhin gangs ri'i ljongs 'dir gsal bar mdzad de /
kun gzigs lnga pa chen pos /
sgyu lus sin+d+hu wa ra'i 'dab ma'i kha / /
mkhas rlom nyi zla'i 'od kyis phyed min pa / /
legs gsung sked med kha yi gzeg ma'i chang / /
'thor tshe 'dab brgya pa de rang dbang ci / /
zhes gsungs pa ltar ro / /
zung 'jug kyang bde stong dbyer med kyi zung 'jug tsam las /
de nyid ya gyal gcig tu byas pa'i bden gnyis dpyer med kyi zung 'jug 'jog shes pa ma byung ngo / /
mdor na sngags rim chen mor kyai rdor gyi skor sa chen gong ma rnams kyi bzhed srol lam bshad pa dang log par bshad pa'i dri ma bsal rgyu med pa ma gtogs /
rgyud don pal cher la bod snga ma'i bshad rgyun gzhi nas dag ther byed mi dgos pa ma byung bar gsungs mod /
kyai rdor la'ang bdag byin brlab kyi skor brtag pa phyi ma'i gnyis pa dang /
gur gyi le'u bzhi pa dang bcu pa zhi pa sogs rtsa bshad gung bsgrig pa'i bshad srol gzhan gyis ma thon ba rje bla ma'i bka' drin gyis mkhas grub smra ba'i nyi mas gsal bar byas pa yin no / /
de ltar na mdo sngags bshad pa dang sgrub pa /
'chad rtsod rtsom gsum /
bslab gsum rim gnyis kyi nyams len sogs bstan pa 'dzin skyong spel ba'i sgo gang la'ang rje bla ma 'dis gzhan sus kyang de las lhag par byed tshul med pa re ma mdzad pa gcig kyang med pas /
gangs can mkhas pa'i gtsug rgyan tsong kha pa| |zhes ba de ni nges par rang bzhin brjod pa yin te /
lnga pa chen pos mdzad pa'i dmigs brtse ma'i TIk+ka las /
de tsam gyis mkhas pa thams cad kyi gtsug na mngon par mtho bar mi 'gyur te /
bka' gdams kyi sku mched gsum dang /
glang shar sogs bdag pas gzhan gces 'dzin pa'i sems dpa' /
lce 'brog mar mi sogs sku tshe de'am bar dor zung 'jug brnyes pa'i grub thob /
rdog bu sogs gnas lnga rig pa mkhyen pa'i bla ma mtha' @# / /
klas pa byung bas so zhe na /
rigs pa de ni 'jug pa ma yin te /
bshad ma thag pa'i mkhas grub de dag phyogs gcig tu bsdoms na dam pa 'di'i yon tan dang mtshangs na'ang /
re re bzhin nas dod mi snyoms pa'i rgyu mtshan /
bstan pa snga dar la lo paN rgyal blon byang chub sems dpa' rnams dang /
phyi dar la bka' gdams gong ma sogs rgyal ba'i sras po de rnams kyi byang chub kyi sems las lhag pa 'di la mi mnga' 'ang 'di nyid kyi tha snyad dang gsang sngags yongs su rdzogs pa de dag la med pas so / /
de bzhin du snga dar gyi rje 'bangs nyer lnga dang /
phyi dar gyi lo chen 'brog mi /
dkar po rnam gsum /
mar mi sogs grub pa'i dbang phyug de dag gi bskyed rdzogs kyi yon tan gyi cha nas phan tshun snyoms na'ang /
so sor thar ba'i sdom ba gsum gyi tshul khrims dang /
grub mtha' rnam bzhi'i bzhed gzhung /
sgra tshad sogs shes bya ji snyed pa'i yon tan gyi cha nas mchog dman yod do| |de bzhin du rdog shong dbang bu ston sogs gnas lnga rig ba mkhyen ba rnams kyis thos bsam la sgro 'dogs bcad pa'i cha nas khyad par med kyang /
bla ma mgon po 'jam dpal dbyangs kyi bka' drin la brten nas dpal mgon 'phags pa klu sgrub kyi thun mong ma yin pa'i bzhed pa dngos bstan stong nyid kyi lta ba dang dpal gsang ba 'dus pa'i sgyu lus sogs gnad gsang zab mo sngon chad mkhas pa dang grub ba rnams kyi mkhyen pa'i yul du ma 'tshal pa /
mtha' dag dam pa 'di nyid kyis gtan la phab ba mngon sum gyis grub pa 'di'o / /
zhes grub mtha' ris med kyi gnas lugs phyogs zhen tsam ma yin par bsregs bcad brdar ba'i gser bzhin legs par khungs bcad de gsungs pa yin no / /
der ma zad so so nas khyad par yod tshul zhib tu byed na mkhas grub rjes mdzad pa'i lta khrid las /
sems dpa' chen po po to pa dang spyan snga pa dang mchad kha ba'i gsung bgros la sogs pa snga phyi dum dang /
dge bsnyen chen po kham pa lung pa'i gsung gi rjes su 'brangs pa bshes gnyen chen po gro lung ba'i bstan rin che chung la sogs pa de dag thams cad la'ang rgyal ba dgyes pa'i lam gyi rim pa /
gsung rab chen mo dag gi rjes su 'brang ba /
dam pa brgyud pa'i gsung gis brgyan pa /
mkhas pa dga' bskyed pa'i 'jug ngogs rmad du byung ba yod mod kyi /
de lta na'ang rje thams cad mkhyen pa nyid kyi byang chub lam gyi rim ba che chung gi gdams pa'i gsung rab glegs bam du mdzad pa 'di dag la ni /
gsung rab dgongs 'grel dang bcas pa ma lus pa gang zag gcig 'tshang rgya ba'i cha rkyen du 'gro ba'i lam gyi lus yongs su rdzogs pa'i grangs dang go rim la sogs pa dang /
da lta rgyud la bskor ba'i dmigs rnam gyi rim pa myong thog tu 'khyer tshul sogs lam gyi lus spyi dang yan lag so so thams cad la sngon chad gangs ri'i khrod 'dir sus kyang mthon pa'i thun mong ma yin pa'i phul du byung ba'i khyad par bla na med pa'i tshul la blo skyon ma zhugs pa'i dpyod pa zhib @# / /
par byas nas nges pa rnyed pa dang /
zhes byang chub lam rim gyi khyad chos gsungs pas mtshon te rje'i legs bshad rnams re re bzhin| gzhan las khyad par du 'phags tshul brjod par bya ba mang med kyang ma spros so / /
de dag gis mtshon nas sku tshe 'di la rgyal ba'i bstan pa 'dzin tshul ji ltar lung bstan pa bzhin du byung bar nges pa na /
de'i shugs kyis de dang rgyu mthun pa sku tshe snga phyi rnams la'ang spyod pa phul du byung ba de lta bur bslab tshul nas bzung ste mthar 'tshang rgya ba'i bar du lung bstan pa thams cad la the tshom med pa'i nges pa bde blag tu rnyed bar 'gyur ro / /
gsum pa bslab pa'i 'bras bu mngon par sangs rgyas tshul ni /
zhes gsungs de ltar 'di nyid sangs rgyas pa'i / /
rgyal ba seng ge'i nga ro'i sku tshe ni / /
bskal pa dpag med tha mal sku yi tshad / /
dpag tshad gcig pa ma rgad mdog lta bu / /
dpag tshad du ma'i 'od ldan phyag g.yas ni / /
chos 'chad g.yon pa mnyam gzhag la gnas pa / /
bdud rtsis gang ba'i lhung bzed de dbus nas / /
bdud rtsi'i 'od ldan mchod sdong cher 'phags shing / /
grangs med 'od zer 'gyed pa lhag ger gsal / /
zhing de'i gdul bya dbang po mchog rnams kyis / /
mchod sdong de nyid mthong ba'i mod tsam la / /
theg mchog lam bzang rgyud la mngon du byed / /
'bring dang tha ma'i gdul bya'ang rgyal ba des / /
sngags tshul stong nyid gtam dang nyer 'brel pa / /
'doms pa'i gsung gi bdud rtsi 'thungs tsam las / /
de yi mod la lam bzang mngon du byed / /
zhing de'i gdul bya kun kyang sngags kyi tshul / /
zab mo dbu ma'i lta dang nyer 'brel ba / /
khong du chud pa'i mthu las srid pa gzhan / /
nying mtshams mi sbyor rgyal sras sha stag go /
zhes byung /
'di la rgyal ba de nyid kyi sku'i bkod pa'i khyad par dang /
de'i zhing gi snod bcud kyi 'byor ba'i khyad par ji lta bu yin snyam na /
spyir 'di dag bsam gyis mi khyab ba'i gnas yin pas rnam pa gcig tu 'di tsam yod cing /
de las lhag pa med do zhes kha tshon gcod mi nus so / /
de'i rgyu mtshan yang /
dkon mchog brtsegs pa'i chos kyi rnam grangs bco lnga pa 'jam dpal gyi zhing gi bgod pa bstan pa las /
bcom ldan 'das kyis bka' stsal pa /
rigs kyi bu mi de'i skra'i rtse mo brgyar gshegs pa'i chas rgya mtsho chen po las chu'i thigs pa gcig blangs pa de tsam du ni 'jig rten gyi khams bde ba can de bzhin gshegs pa 'od dpag med kyi sangs rgyas kyi zhing gi yon tan bkod par blta'o / /
rgya mtsho chen po na chu'i lhag ma ji snyed cig yod pa de tsam du ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun tu gzigs pa'i sangs rgyas kyi zhing gi yon tan bkod par blta'o / /
zhes dang /
rigs kyi bu de bzhin gshegs pa kun tu gzigs pa'i zhing gi yon tan bkod pa phun sum tshogs par 'gyur ba gang yin pa dang /
da ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kun nas 'od zer yon tan @# / /
rtag tu mang ba rgya mtsho'i rgyal po'i sangs rgyas kyi zhing gi yon tan bkod pa gang yin pa de gnyis mtshungs te lhag chad med do / /
zhes gsungs la /
de bzhin gshegs pa de nyid dang 'khor byang chub sems dpa' rnams kyi sku'i tshad sogs snod bcud kyi 'byor ba'i khyad par yang /
de nyid las /
bcom ldan 'das de bzhin gshegs pa kun nas 'od zer yon tan rtag tu mang brgya mtsho'i rgyal po de'ang sku tha mal pa dpag tshad brgyad khri bzhi stong mnga' ba ste /
'dzam bu chu po'i gser gyi ri bo ltar mdzos shing lha ma me lhan ne lhang nger bzhugs pa /
byang chub sems dpa' sems dpa' chen po lus dpag tshad bzhi khri nyis stong tsam du gyur pa sha stag gis bskor cing mdun gyis bas te /
byang chub kyi shing yon tan bkod pa du mas rab tu brgyan pa'i drung na seng ge'i khril bzhugs shing /
sgrul pa bye ba khrag khrig brgya stong mngon par sprul pa mdzad de /
sprul pa de dag kyang phyogs bcu'i 'jig rten gyi khams bye ba khrag khrig brgya stong mang por dong zhing sems can rnams la chos ston pa mthong ngo / /
zhes dang /
sangs rgyas kyi zhing de rin po che bye ba khrag khrig 'bum phrag du mas gang zhing nor bu rin po che kun tu bstan pa dang 'dra la /
rin po che de dag kyang phyogs bcu'i jig rten na dkon la sngan chad ma mthong zhing mi srid pa sha stag ste /
de dag gi ming brjod na'ang lo bye ba brgya stong thogs par 'gyur ba de lta bu'i nor bu rin po che dag gis sangs rgyas kyi zhing de yongs su gang bar 'gyur te /
zhes sogs mtha' yas pa zhig gsungs la /
rje bla mas zhing mchog sgo 'byed kyi mjug tu rang nyid gang du mngon bar 'tshad rgya ba'i zhing gi don du smon lam mdzad pa las kun gzigs kyi zhing gi bkod pa rnams gsungs pa'i mjug tu /
dag pa'i zhing du gzhan du ma las khyad par du 'phags pa'i zhing de bas kyang ches shin tu tha gru che ba /
ches shin tu yangs pa /
ches shin tu gya non pa /
zhing des cha shas tsam du'ang bsgrun par mi nus pa'i zhing de lta bu zhig tu gyur cig /
ces smon lam mdzad pa'ang de bzhin du 'grub par nges pas mtha' gcig tu brjod dka' 'ang /
'dir gser mdog cod pa na 'chang ba'i ring lugs 'di la tshul bzhin bslab pa'i gdul bya thun mong ba shas cher gyi skal ba dang 'tsham par /
sku dang zhing khams mdzad pa sog ston tshul de'i dbang du byas nas bkod par snang bas /
de ltar du dngos zin gyi don tsam 'grel na /
'di nas byang shar mtshams su sangs rgyas kyi zhing ngo mtshar rmad byung bkod pas mdzos pa zhes bya ba snod bcud kyi 'byor pa phun sum tshogs pa de'i dbus su byang chub kyi ljon shing yal ga dang /
lo ma dang /
me tog dang /
'bras bu g.yur du za ba'i drung na rin po che'i rang bzhin gyi seng ge'i khri'i steng du /
rgyal ba seng ge nga ro sku mdog ljang gu mar gad kyi lhun po la mtshan dpes spras pa lta bu /
rgyun pa'i sku 'phad du dpag tshad gcig pa /
zhal gyi dkyus rgyang grags tsam dang ldan zhing /
sku las 'od kyi dra pa dpag tshad du ma'i khyon la phyogs bcur 'phro ba /
sku tshe bskal ba dpag tu med par bzhugs pa /
phyag g.yas chos 'chad /
g.yon mnyam @# / /
gzhag gi steng du lhung bzed bdud rtsis gang ba bsnams pa'i dbus na mchod sdeng gru bzhi ba /
dbus mngon par mtho bas lha ma mer 'phags shing /
mchog sdo 'de nyid las kyang bdud rtsi kha dog lnga ldan lta bu'i 'od zer sna lnga pa'i phreng ba dpag tu med pa phyogs kun tu 'phrob /
zhing de'i gdul bya dbang po rab rnams tshig gi lam nas chos ston mi dgos par mchod sdong de mthong ba'i mod la lta ba rnam dag dang 'brel ba'i sngags kyi lam mngon du byed /
dbang po 'bring dang tha ma rnams kyang gsung gi bdud rtsi la brten nas mdo sngags kyi lam bzang mngon du byed cing /
slar las nyon gyi dbang gis srid par nying mtshams mi sbyor bar nges pa'i rgyal sras byang chub sems dpa' sha stag yin no / /
'o na dga' ldan du byang chub sems dpa' 'jam dpal snying po zhes bya bar 'gyur bar bshad pa dang 'di mi 'gal lam snyam na skyon med de /
de ni gdul bya rigs mchog dman thun mong la phan gdags pa'i phyir du der byang sems kyi skye ba bzung ba yin la /
'di ni mdo sngags zung 'brel gyi nyams len tshul bzhin byas pas theg mchog rigs kyi nus pa yongs su smin pa la ston tshul yin zhing /
der ma zad sangs rgyas re re la thugs bskyed tshul dang /
sangs rgyas tshul gyi bshad pa mi 'dra ba mang du 'byung ba ltar /
rje bla ma sangs rgyas tshul la'ang seng ge'i nga rong 'tshang rgya ba dang /
yang 'jam dbyangs kyi lung bstan gcig tu de bzhin gshegs pa ye shes dbang po zhes bya bar 'tshang rgya ba dang /
ma cig gis /
ma 'ongs bskal bzang sangs rgyas bdun pa yin / /
zhes byams mgon nas bgrang ba'i bdun pa spyan legs su 'tshang rgya bar gsungs pa sogs dang /
thun mong ma yin pa gong du bshad pa ltar rje btsun 'jam dbyangs dang ngo bo gcig pas bskal ba dpag med kyi sngon nas sangs rgyas pa dang /
yang bskal ba dpag med kyi snga rol tu dbang po'i tog gi spyan sngar mjal tshul 'di'i sgo nas bsgrubs na'ang de'i dus nas bzung ste gsang sngags kyi myur lam la tshul bzhin du slob pa'i gdul bya shin tu dbang rnon zhig yin pas bskal pa ches mang po'i sngar nas sangs rgyas zin par grub pa'i phyir /
dge ldan bka' brgyud kyi rnam thar kha byang paN chen chos rgyan gyis mdzad pa las /
rje bla ma 'di nyid bskal pa mang po'i sngon nas bla na med pa'i byang chub mngon du mdzad par nges te /
bde gshegs dbang po'i tog phyon pa'i dus bla med kyi sngags lam la gnas par grub pa gang zhig /
so skye rang bzhin pa'ang dbang bzhi pa thob la dam tshig dang sdom pa ma nyams na bsgom pa sogs ma byas kyang /
snyigs dus kyi skye ba bcu drug tshun la nges par rdo rje 'chang gi go 'phang 'thob par rgyud sde rnams su gsungs pas 'gyur med lung rigs kyis grub pa'i phyir /
zhes gsungs pa ltar ro / /
gsum pa dge ba bsngo ba ni /
de ltar 'tshang rgya bdag cag rnams kyi skyabs / /
'dren mchog de yi thugs kyi bcud phyung ba / /
rgyud sde rgya mtsho'i de nyid legs rtogs nas / /
bka' bzhin sgrub pa snying por byed pa dang / /
skye ba kun tu lus dang srog la yang / /
mi blta sngags kyi chos @# / /
tshul kun bzung nas / /
rgyal ba seng ge'i nga ror sangs rgyas pa / /
de yi 'khor gyi dang por bdag gyur cig /
ces byung /
de'ang rang cag rnams kyi me tog phog ba'i lha skal lta bu 'jam mgon bla ma tsong kha pa chen po yin pas /
de nyid gang du mngon par 'tshang rgya ba'i zhing der skye ba zhig nges par don du gnyer dgos te /
spyir sangs rgyas kyi zhing de dang der skye mi skye rang gi las 'brel yod med la rag las pa dang /
rang cag rnams kyis thos bsam sgom gsum che phra ci byas kyang rje bla ma'i bstan pa 'di'i steng nas byed dgos pas gzhan thams cad las 'di la las 'brel che ba mngon sum lta bur grub bo / /
'on kyang dge rtsa rnams smon pas der kha bsgyur dgos te /
rtogs ldan pa la'ang 'jam dbyangs kyis zhing der skye 'dod na da lta nas zhing gi rnam pa bsgom ste smon lam 'debs dgos gsungs pa bzhin /
khong gis brtson pa drag po mdzad pas zhag bcu gcig tu rgyal ba seng ge nga ro'i snang ba gsal bar byung zhes gsungs shing| sngar drangs pa'i mdo lung du'ang /
seng ge nga ro zhes byar 'gyur / /
de la dad byed zhing der skye / /
zhes pa gnad shin tu che'o / /
des na paN chen gyi bla ma mchod pa'i cho gar yang /
phyag g.yas chos 'chad g.yon pa mnyam gzhag bdud rtsis gang ba'i lhung bzed bsnams par byas pa 'di'ang /
rang gi drin can rtsa ba'i bla ma de nyid rje bdag nyid chen po dang po dbyer med du byed par ma zad /
rje bla ma gang du mngon par sangs rgyas brgyal ba seng ge nga ro'i phyag mtshan can du byas te| ma 'ongs pa na zhing der skye ba sogs kyi rgyu la sbyor ba'i thabs mkhas kyi gnad chen po yin par skyabs mgon rdo rje 'chang chen po rje btsun dkon mchog 'jigs med dbang po'i zhal snga nas kyis gsungs so / /
de'ang smon lam btab pa kho nas chog pa ma yin par /
smon pas kha bsgyur rgyu'i rgyu tshogs rnam dag cig bsgrub dgos /
rgyu'i gtso bo bla ma'i rnam thar dang mthun par mdo sngags zang 'brel gyi lam bzang po rang rgyud la nyams su lan zhing /
skal ldan gzhan la spel ba sogs kyi spyod pa rnam par dag pa la skye ba du mar slob dgos /
skye ba phyi ma rnams su de 'dra 'byung ba da lta'i skye ba 'dir lus srog thed la bor te /
yang dag pa'i lam nyams su len tshul rje bla mas ci gsung bka' bzhin du sgrub pa'i mchod pa'i sgo nas thugs kyi bzhed ba skong ba zhig dgos te /
'di dag snga ma snga ma yod na phyi ma phyi ma 'byung la /
med na mi 'byung bas rjes su 'gro ldog nges pa'i tshul bsam ste smon pa'i don tshig spyi tsam du ma lus pa'i phyag len la thebs pa gal che'o / /
sbyar byang ni /
ces rje btsun chos kyi rgyal po tsong kha ba chen po gang du mngon par rdzogs par 'tshang rgya ba'i tshul ston pa'i sprul pa'i sku'i bkod pa mtha' yas pa las phyogs gcig gi tshul las brtsams te mdor bsdus par brjod nas smon lam du bya ba'i tshigs su bcad pa go bde bar sbyar pa 'di ni rje rin po che de nyid la mi phyed pa'i dad pa brtan po la sogs pa'i yon tan du mas nye bar brgyan pa drung nam mkha' dpal 'byor ba'i gsung gis nye bar bskul te btsun pa dge legs dpal bzang pos sbyar pa'o / /
@# / /
zhes gsungs te go sla'o / /
de ltar rje bla ma la bstod pa'i rab byed kyi dgongs don 'brug non gyi lugs sum byas par brjod don 'gang che ba'i gnad rnams nyung du'i tshig gis bkral ba yin mod /
'on kyang snga ras gsum ma dang mi 'gyur mchog yangs ma'i TIk+ka /
khyad par du rtogs brjod 'dun legs ma'i TIk+ka byams pa rin po ches mdzad pa sogs legs bshad rmad du byung bar snang yang rjes su slob mkhan lta zhog /
dpe klog mkhan tsam yang dkon par snang la /
lhag par da lta kun gzigs lnga pa chen pos /
gur gum tshos kyis btsos pa'i lwa ba'i zhwas / /
rang re'i bstan pa 'dzin na ches legs kyi / /
pha mes lung dang rtogs pa'i khyad nor tshogs / /
rnam g.yeng rkun por shor ba'i lag stong mang / /
gsungs pa ltar /
dge ldan pa zhes pa'i rtags su zhwa ser tsam las pha bla ma'i rang lugs 'di'i khyad chos rnams shes mkhan dang 'dzin mkhan yong rigs mi 'dug pas /
bdag legs su 'dod pa rnams kyis snying la rus pa bcug ste 'bad dgos so| |ston pa 'jig rten mig ni zum gyur cing / /
dbang gyur skye bo phal cher zad pa na / /
de nyid ma mthong rang dgar gyur pa yi / /
ngan rtog rnams kyis bstan pa 'di dkrugs so / /
rang byung rang byung bstan pa gces 'dzin rnams / /
mchog tu zhir gshegs 'grom gon med pa na / /
'doms med yon tan 'joms par byed pa yi / /
dri mas dga' mgur deng sang 'di na spyod / /
de ltar thub pa dag gi bstan pa ni / /
lkog mar srog phyin 'dra dang drim rnams / /
stobs dang ldan pa'i dus su rig nas ni / /
thar pa 'dod pa dag gis bag yod gyis / /
lus med mtha' thog rtsom pa deng gi dus / /
tshig bcad dam dum 'byor yang ma khyas pa'i gsung / /
'di 'ang yid la brnag pas rang gzhan gyi / /
gtan 'dun 'phyug med mdzong cig grogs po dag /
'dis mtshon dge tshogs yongs 'du'i sa bon ni / /
rmad byung bkod pa'i tshul du smin pa las / /
rlabs chen rgyal sras spyod pa'i khyon yangs kyis / /
'gro la phan bde'i grib bsil sbyin gya cig /
ces rnam dag gangs ri mar grags pa'i 'gral pa rmad byung bkod pa'i 'jug ngogs zhes bya ba 'di ni /
tsun so nyid shog nas rnam dpyod yangs pa dka' bcu bsod nams dpal 'byor gyis yang yang bsgul ba'i ngor /
7btsun pa dkon mchog bstan pa'i sgron mes rgyal ba'i lung gis zin pa'i chos grwa chen po bkra shis 'khyil du sbyar ba'i yi ge pa ni blo dang ldan pa dkon mchog kun dga'o / / /
