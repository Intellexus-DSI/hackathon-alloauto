/
tshad ma'i bstan bcos chen po rigs pa'i rgya na ces bya ba bzhugs so / /
@# / /
tshad ma'i gter chen phyogs kyi glang / /
@## / /
tshad ma'i bstan bcos rigs pa'i rgyan ces bya ba /
phyogs bcu'i rgyal ba sras dang slob mar bcas pa thams cad la phyag 'tshal lo / /
grangs med bskal bar snying rje'i 'phrin las tshogs gnyis kha ba rab 'khrigs rab dkar dge legs sa 'dzin spol dges par rol / /
rdzu 'phrul rkang pa'i zhabs brtan stobs bcu'i rtsal 'chang pha rol phyin pa'i ral pa rab rgyas mi 'jigs rnam bzhi'i mche ba gtsigs / /
so sor rig bzhi'i sder khyim 'jigs rung rab bgrad bdud dang mu stegs byed kyi gnyis 'thung dregs pa'i myos bum 'jig mdzad cing / /
srid pa gsum na rigs pa'i gad rgyangs rgya chen sgrogs la smra ba zla med shAkya seng ge rtag tu rgyal gyur cig /
gsung gi dbang phyug rab mdzes gzhon nu'i sku / /
ston ka'i mkha' ltar dag pa'i ral gri dang / /
rgyal ba'i chos mdzod po ti 'dzin mdzad pa / /
blo gter mi zad 'jam pa'i @# / /
ston mchog tshang ma nyi ma'i gnyen / /
@# / /
rgol ngan mtshar gcod chos kyi grags / /
@# / /
rigs smra'i dbang phyug dge 'dun grub / /
@## / /
dbyangs la 'dud / /
rgyal ba kun gyi 'phrin las mtha' yas rnams / /
gcig tu bsdus pa rab mdzes lha mo'i sku / /
dran pas bde ster thugs rje'i spyan yangs ma / /
rje btsun ut+pal bsnams pas dge legs mdzod / /
pad dkar can gyi zhal gyi padmo yi / /
tshems kyi ze'u 'bru dkar po rgod pa las / /
rab 'khrungs dang pa'i bu mo dbyangs can khyod / /
bdag blo padmo'i tshal 'dir rtag tu rol / /
phyogs las rnam rgyal phyogs kyi glang po chos min pham mdzad chos kyi grags pa kun tu bzang por sa gsum grags pa dang / /
rigs pa'i dbang phyug lha dbang blo dang shAkya blo gros rgyal sras rgyal rnga bdun pa khrims gtsang mchog gyur chos kyi mchog /
shes rab phun tshogs shes rab 'byung gnas sbas pa nyi ma spas pa la sogs mdo dang rnam 'grel 'grel bshad mdzad rnams dang / /
blo gros mtshungs med blo bzang grags pa'i dpal sogs dpal @# / /
tshad ma'i lam gsal 'jam mgon rje / /
@# / /
thub bstan rgya mtsho 'gro ba'i mgon / /
ldan bla ma phyag 'os kun la kun nas gus pas phyag bgyi'o / /
'dir gsung rab kyi dgongs pa phyin ci ma log la 'grel bar byed pa'i tshad ma'i bstan bcos chen po rigs pa'i rgyan ces bya ba 'chad pa la gsum /
bstan bcos kyi dgos pa bshad pa dang /
brjod byongs gzung ba dang /
de rgyas par gtan la dbab pa'o / /
dang po la gnyis /
gzhan lugs dgag pa dang /
rang lugs bzhag pa'o / /
dang po ni /
'od kha cig na re /
tshad ma'i bstan bcos 'di dag grol ba don gnyer la nye bar mkho ba min te /
rtog ge'i bstan bcos yin pa'i phyir dang /
nang rig pa'i bstan bcos las phyi rol tu gyur pa'i gtan tshigs rig pa yin pa'i phyir /
zhes zer ro / /
de ni mi 'thad de /
rtog ge zhes pa phyi rol pa'i ston pa drang srong gling skyes la sogs pas don mtha' dag mngon du ma gyur par rtog pas btags pa tsam gyis bzhag pa dang /
de'i rjes su 'brangs pa'i bstan bcos la rtog ger byas pa dang /
rtog ge rten cing ma nges la / /
ma khyab kun rdzob skyo ba can / /
byis pa la ni brten par 'dod / /
ces gsungs pa ltar /
dngos po'i de kho na nyid don spyi tsam gyi sgo nas rtogs pa la rtog ger byas pa las /
dang po grol ba don gnyer la mi mkho ba bden yang rigs pa'i bstan bcos 'di dag ni de ltar khas mi len te /
rang gi ston pa shes bya thams cad mngon sum gyis gzigs pa'i rjes su 'brangs pa'i bstan bcos yin pa'i phyir ro / /
gnyis pa'i dbang du byas pa'i rtog ge yin pas grol bdon gnyer la mi @# / /
mkho na /
sbyor lam chos mchog man chad grol ba don gnyer la nye bar mkho ba ma yin par thal /
dngos po'i de kho na nyid don spyi tsam gyi sgo nas rtogs pa'i phyir /
nang rig pa'i bstan bcos ma yin pa'ang mi 'thad de| rigs pa'i bstan bcos 'di dag gis gang zag dang chos la bdag med pa'i stong nyid rigs pas phyin ci ma log par gtan la phab nas lhag pa shes rab kyi bslab pa brjod bya'i gtso bor ston pa'i phyir dang /
'khor ba 'jug ldog rgyas par gtan la phab nas nang gi sems rgyud 'dul ba'i thabs bdag med rtogs pa'i shes rab skyed pa'i tshul phyin ci ma log par ston pa'i phyir ro / /
gtan tshigs rig pa yin pa tsam gyis grol ba don gnyer la nye bar mi mkho ba'ang mi 'thad de| gtan tshigs rig pa'i don ni rgyu mtshan rig pa la zer la /
bstan bcos 'di dag gis kyang gsung rab kyi dgongs pa rgyu mtshan yang dag gi sgo nas rig par byed pa'i phyir /
des na 'di dang /
ni gtan tshigs rig pa dang nang rig pa'i bstan bcos gnyis ka yin la /
nang rig pa'i bstan bcos kho na yin pa 'dul ba'i mdo lta bu dang /
gtan tshigs rig pa kho na yin la nang rig pa ma yin pa ni /
rtags dang dpe dang rgol phyi rgol rtsod pa'i tshul la sogs pa tsam zhig gtan la 'bebs pa rnams so / /
gnyis ka ma yin pa ni bzo dang gso ba rig pa'i bstan bcos lta bu'o / /
gtan tshigs rig pa yin pas grol bdon gnyer la nye bar mi mkho na /
rig pa'i gnas lnga dag la brtson par ma byas na / /
'phags mchog gis kyang thams cad mkhyen nyid mi 'gyur te / /
de lta bas na gzhan dag tshar gcod rjes gzung dang / /
bdag nyid kun shes bya phyir de la de brtson bya / /
zhes rje btsun gyis gsungs pa rnams mi 'thad par 'gyur ro / /
gzhan yang tshad ma rnam pa gnyis dang rtags dang sgrub ngag la sogs pa bstan pas nang rig pa'i bstan bcos ma yin par 'gyur na /
rgyal ba'i gsung rab kun kyang nang rig pa ma yin par thal /
tshad ma rnam pa gnyis dang rtags dang sgrub ngag la sogs pa bstan pa'i phyir /
ji ltar bstan na /
mig gi rnam par shes pas sngon po shes kyi sngon po'i snyam du ni ma yin no zhes dang /
gzugs shes pa ni rnam pa gnyis te /
mig dang yid la brten pa'o zhes pas mngon sum bstan la /
du ba las ni me shes dang / /
chu skyar las ni chu shes ltar / /
byang chub sems dpa' blo ldan gyi / /
rigs ni mtshan ma dag las shes / /
zhes pas 'bras rtags dang de la brten pa'i rjes dpag bstan cing /
gang cung zad skye ba'i bdag nyid can de thams cad ni 'gag pa'i chos can no / /
zhes pas rang bzhin rtags kyi sgrub ngag dang /
nga'am nga dang 'dra bas gang zag gi tshod bzung gi /
gang zag gis gang zag gi tshod bzung bar mi bya| zhes pas ma dmigs pa'i rtags bstan to / /
'di dag ni gsung rab las tshad ma gnyis kyi rnam gzhag lan du mar ma gsungs par lan re tsam gsungs pa dper bkod pa ma yin gyi /
mngon sum dang rjes dpag gi rten gtan tshigs la sogs pa ma gsungs pa'i gsung rab mi srid pas /
gsung rab mtha' dag las gsungs pa mtshon byed du bkod pa yin no / /
kha cig na re /
mngon sum rjes dpag dgos pa med / /
mu stegs rtsod pa bzlog pa'i phyir / /
mkhas pa rnams kyis byas pa yin / /
zhes bshad pa ltar /
tshad ma'i bstan bcos 'di ngag @# / /
phyi rol mu stegs pa'i log rtog dgag pa'i phyir du gsungs pa yin pas /
phyi rol pa med pa'i sa phyogs su nyan pa dang 'chad pa sogs byed pa la dgos pa med par 'gyur ro / /
zhes zer ba mi 'thad de /
phyi rol pa med pa'i sa phyogs su rang rgyud kyi phung po gtsang bde rtag bdag tu 'dzin pa'i sgro 'dogs dang /
skye ba snga phyi dang thar pa dang thams cad mkhyen pa med par 'dzin pa'i skur 'debs kyi lta ba bsal nas /
phung po mi rtag sdug bsngal stong bdag med dang /
skye ba snga phyi dang thar pa dang thams cad mkhyen pa yod pa la nges shes legs par drang dgos la tshad ma'i bstan bcos 'di dag gis kyang skye ba snga phyi med pa dang /
thar pa dang thams cad mkhyen pa med par 'dzin pa'i skur 'debs dang /
phung po gtsang bde rtag bdag tu 'dzin pa'i sgro 'dogs bsal ba'i sgo nas rgyas par gtan la 'bebs pa'i phyir ro / /
kha cig| bstan bcos 'di dag zas kyi lan tshwa dang 'dra bar 'di nyid gtso bor nyer mkho med kyang /
'di dag gi don khong du chud na gtso bo'i don gzhan khong du chud pa la nye bar mkho ba tsam yin no / /
zhes zer ba'ang mi 'thad de /
thos pa dang bsam pa dang sgom pa'i gzhi 'di nas gtan la phab pa las mchog tu gyur pa gzhan rnyed par dka' ba'i phyir ro / /
gnyis pa rang lugs bzhag pa ni /
rang dang gzhan grol ba don du gnyer ba rnams kyis skye 'chi gcig nas gcig tu brgyud pa'i 'khor ba'i sdug bsngal 'gog par byed pa'i thabs la 'bad dgos te /
thabs de yod bzhin du 'bad pa ma byas na don chen po las nyams par 'gyur ba'i phyir ro / /
'o na gang gi rjes su 'brangs nas thabs de la 'bad par bya zhe na /
bdag ni sangs rgyas phyogs mi 'dzin / /
ser skya sogs la mi sdang yang / /
gang zhig rigs par ldan pa'i tshig /
de nyid ston par 'dzin pa yin / /
zhes bshad pa ltar /
lugs gang 'thad pa'i phyogs yin dpyad pa na /
sangs rgyas bcom ldan 'das kyi bstan pa nyag gcig skyon med par grub pas de'i rjes su 'brang bar bya ba yin la /
rigs pa'i bstan bcos 'di dag gis kyang lung dang rtogs pas bsdus pa'i sangs rgyas kyi bstan pa rin po che skyon med pa dang /
de ston pa'i ston pa tshad ma'i skyes bu dang /
bstan pa'i don tshul bzhin du nyams su len pa'i dge 'dun rnams skyon med par rigs pas gtan la 'bebs pa yin pas de ltar rtogs pa ni rigs pa'i bstan bcos 'di dag gi dgos pa yin no / /
ji skad bshad pa'i dgos pa de dag rigs pa'i bstan bcos 'di dag la rag las pa yin te /
bstan bcos 'di dag la brten nas ston pa sangs rgyas dang /
de'i bstan pa skyon med par dngos stobs kyi rigs pas nges par byed nus kyi gzhan la brten nas nges par byed pa'i thabs rnyed par dka' ba'i phyir ro / /
des na grol bdon gnyer rnams kyis rigs pa'i bstan bcos 'di dag la gces par bzung nas /
thos bsam sgom pa la 'bad par bya zhing /
de yang 'khor ba 'jug ldog nyid la skor nas nyan pa la sogs pa de'i thabs su 'gyur ba la 'bad par bya'i /
gzhan dang kha gshags 'gyed pa tsam gyi ched du mi bya ste /
rang nyid nyams par 'gyur zhing gzhan yang bstan bcos la gus pa skyed pa'i gegs byed pa'i phyir ro / /
gnyis pa bstan bcos kyi brjod bya ngos gzung ba la gnyis /
dngos dang dogs pa bcad pa'o / /
dang po ni| 'o na sde bdun mdo dang bcas pa'i brjod par bya ba gang zhe na /
phan pa dang mi phan pa thob pa dang spong pa ni nges par yang dag pa'i shes pa sngon du 'gro ba can yin pas /
de mi mkhas pa rnams la bstan pa'i don du 'di brtsam mo zhes gsungs pa ltar /
gnas skabs dang mthar thug gi @# / /
phan pa thob pa dang /
mi phan pa spong pa ni de'i rgyu la blang dor byed pa la rag las pa yin la /
de yang nges par yang dag pa'i shes pa sngon du 'gro ba can yin pas /
yang dag pa'i shes pa 'khor dang bcas pa rnams sde bdun mdo dang bcas pa'i brjod bya yin no / /
'o na phan pa dang mi phan pa thob pa dang spong ba la nges par yang dag pa'i shes pa sngon du 'gro ba'i rgyu mtshan ci yin zhe na /
de la de sngon du 'gro ba yin te /
mthar thug gi phan pa 'khor pa'i sdug bsngal nye bar zhi pa'i thar pa dang thams cad mkhyen pa thob pa la /
bdag med mngon sum gyis rtogs pa'i rnal 'byor mngon sum goms pa sngon du 'gro dgos la /
de la bdag med don spyi'i tshul gyis bsgoms pa sngon du 'gro dgos shing /
de la 'khor ba'i rtsa ba gang zag gi bdag 'dzin gyi zhe na yul sun phyung ba'i gang zag gi bdag med rtogs pa'i rjes dpag sngon du 'gro dgos la /
rjes dpag de skye ba la gang zag gi bdag med sgrub pa'i rtags kyi tshul rnams tha snyad pa'i dbang po'i mngon sum dang /
rang rig mngon sum la thug gi bar du bar ma chad du sgrub dgos pa'i phyir dang /
de bzhin du ngan 'gro'i sdug bsngal che chung dang tshe ring thung sogs dang /
ngan 'gro'i rgyu bkag nas phyi ma la mngon mtho sgrub pa sogs shin tu lkog gyur rnams dpyad pa gsum gyis dag pa'i lung gi rtags la brten nas 'grub cing /
de'i tshul gsum rnams kyang sngar bshad pa ltar sgrub dgos pa'i phyir ro / /
de bzhin du grub mthas blo ma bsgyur pa'i gang zag rnams kyis 'dod pa'i don thob pa dang /
mi 'dod pa'i don spong ba la yang dag pa'i shes pa sngon du 'gro ba yin te /
the tshom drangs nas 'jug pa la'ang tshe tshom 'dren pa'i tshad ma sngon du 'gro dgos pa'i phyir /
'o na sde bdun mdo dang bcas pas yang dag pa'i shes pa 'khor dang bcas pa brjod byar ji ltar byed ce na /
mngon sum dang ni rjes su dpag /
ltar snang bcas pa bdag rig phyir / /
sgrub pa dang ni sun 'byin ngag /
ltar snang bcas pa gzhan rtogs phyir / /
zhes bshad pa'i rtog ge'i tshig don brgyad dang khyad par du yang dag pa'i shes pa don tshan drug tu bsdus nas gtan la 'bebs pa tshad ma kun las btus pa mdzad de /
mngon sum gyi le'u dang /
rang don gyi le'u dang /
de la 'phros pa sel ba brtag pa dang /
gzhan don le'u dang /
de la 'phros pa dpe brtag pa dang /
sun 'byin brtag pa gsungs so / /
de'i dgongs pa 'grel ba la dpal ldan chos kyi grags pas sde bdun mdzad de /
gtso bo lus lta bu'i bstan bcos gsum dang 'phros pa yin lag lta bu'i bstan bcos bzhi'o / /
gtso bo lus lta bu'i bstan bcos gsum ni /
rgyas pa'i bstan bcos tshad ma rnam 'grel dang /
cung zad bsdus pa tshad ma rnam nges dang /
lus shing tu bsdus pa tshad ma rigs pa'i thigs pa'o / /
'o na rnam 'grel 'dis ci bstan ce na /
rang nyid kyis gzhal bya'i gnas phyin ci ma log par rtogs nas /
de gzhan la 'doms pa'i thabs rtog ge'i tshig don brgyad tshad ma mdo'i tshig gi cha dang sbyar nas ston pa yin la /
de'i nang nas mngon sum le'u'i don rnal 'byor mngon sum gyi gtso bo thams cad mkhyen pa sgrub pa rtogs dka' ba dang /
de bstan bya'i gtso bo yin zhing slob dpon phyogs kyi glang pos thub pa tshad mar bsgrubs pa'i sgo nas gsung rab kyi dgongs pa 'grel ba'i tshul la ngo mtshar bskyed pa'i phyir du /
ston pa dang bstan pa skyon med par sgrub pa tshad ma grub pa'i le'u zur pa mdzad pa yin la /
de yang thams cad mkhyen pa la skyed byed kyi rgyu med par 'dzin pa'i log par rtog pa dang @# / /
shes byed kyi rgyu med par 'dzin pa'i log par rtog pa gnyis las /
log rtog dang po bsal nas thams cad mkhyen pa lam gang nas byon pa rtogs pa'i phyir du lugs las 'byung ba'i bshad pa mdzad cing /
log rtog gnyis pa bsal ba'i phyir du lugs las bzlog pa'i bshad pa mdzad pa yin no / /
tshad ma rnam nges kyis ci bstan zhe na /
slob dpon phyogs glang gis rtog ge mi shes zhes smod pa la sogs pa'i log rtog bsal bar 'dod pa'i snying rjes kun nas bslangs te /
rnam 'grel lta bu'i rigs pa rgyas par ma bstan par tshad ma'i de kho na nyid rtogs par 'dod pa'i gdul bya rjes su gzung ba'i phyir du rtog ge'i lus cung zad bsdus nas bstan la /
de yang cha thams cad nas rgyas pa rnam 'grel lta bu med kyang gzhan don le'u rnam nges 'dir rgyas par bshad pa yin no / /
rigs pa'i thigs pas ci bstan zhe na /
gdul bya spros pa rgyas pa'i rjes su 'jug mi nus pa dang /
tshig nyung dus don rgya chen po bde blag tu rtogs pa'i gdul bya rjes su gzung ba'i phyir du rtog ge'i lus shin tu bsdus nas bstan pa yin no / /
lus kyi cha shas gsal bar byed pa 'phros pa yan lag lta bu'i bstan bcos bzhi ni /
gtan tshigs thigs pa dang /
'grel pa brtag pa dang /
rgyud gzhan sgrub pa dang /
rtsod pa'i rigs pa'o / /
bzhi po 'di 'phros pa yan lag lta bu'i bstan bcos ji ltar yin zhe na /
dang po gnyis rang don le'u la 'phros pa yin te /
gzhal bya lkog gyur rtogs pa rjes dpag la rag las la /
de yang mtha' chod par rtogs pa rtags kyi tshul rgyas par gtan la phab ba la rag las shing rtags kyi tshul drug dang gcig tu 'dod pa la sogs pa'i log rtog bsal nas /
rtags kyi tshul gsum du grangs nges pa yin no / /
zhes bstan pa'i phyir du gtan tshigs thigs pas /
phyogs chos de chas khyab pa yi / /
gtan tshigs de ni rnam gsum nyid / /
ces pa 'di rgyas par 'chad pa yin pa'i phyir dang /
tshul gsum gyi rtsa ba 'brel pa la rag las pa yin la /
'brel pa la ldan 'du'i 'brel pa dang /
'brel pa rdzas grub 'dod pa'i log rtog bsal nas /
'brel pa la bdag gcig dang de byung gi 'brel pa gnyis su grangs nges par bsgrub pa'i phyir dang /
thar pa thob par byed pa'i thabs bdag med rtogs pa'i shes rab dang /
'khor pa'i rtsa ba bdag 'dzin yin la /
de'i zhen yul gang zag gi bdag med par 'brel pa rdzas grub bkag pas 'grub par dgongs nas /
'brel pa brtag pas /
med na mi 'byung nges phyir ro / /
zhes pa'i gzhung rgyas par 'chad pa'i phyir ro / /
phyi ma gnyis ni gzhan don gyi yan lag yin te /
mngon sum le'ur phyi rol kyi don bkag nas rnam par rig pa tsam du bstan pa la /
gal te phyi rol kyi don med par rnam par rig pa tsam yin na /
rgyud gzhan ma grub pas gzhan don byed pa mi 'thad do snyam na /
rnam par rig pa tsam yin yang lus ngag gi bya ba las kun slong dpags nas /
de rang gi rgyud dang 'brel ba bkag nas rgyud gzhan bsgrub pa'i phyir du /
rang lus blo sngon 'gro ba yi / /
bya ba mthong nas gzhan la de / /
'dzin phyir gal te blo shes 'gyur / /
tshul 'di sems tsam la yang mtshungs / /
zhes rgyud gzhan sgrub pa mdzad pa yin no / /
kha cig tshad ma grub pa'i le'ur thams cad mkhyen pa'i rgyu'i rtsa ba snying rje chen por bshad pa de'i dmigs yul bsgrub pa'i ched yin pas /
le'u de la 'phros pa yin no zhes zer ro / /
rtsod pa'i rigs pa gzhan don gyi yan lag yin te /
gzhan don byed pa na zas gos sbyin pa la sogs pas /
gnas skabs su bde ba tsam 'grub kyang @# / /
gtan gyi bde ba mi 'grub la /
gzhi lam 'bras gsum la mtha' gcig tu 'dzin pa'i log rtog dang /
mtha' gnyis su dwogs pa'i the tshom sun 'byin dang sgrub ngag gis bsal nas yang dag pa'i lam la bkod pas gtan gyi bde ba 'grub pa'i rtsod pa'i tshul shes pa'i phyir du rtsod pa'i rigs pa mdzad pa'i phyir ro / /
mdor na sde bdun gyi dang po gsum gyis rtog ge'i tshig don brgyad ka tshang bar ston pas lus lta bu dang /
phyi ma bzhis de las 'phros pa'i don tsam ston gyi rtog ge'i tshig don brgyad ka tshang bar mi ston pas /
'phros pa yan lag lta bu'i bstan bcos zhes bya'o / /
de ltar na tshad ma sde bdun po 'dis theg pa chen po'i rigs can rang nyid sangs rgyas su bgrod par byed pa'i lam gyi rim pa dang /
sangs rgyas nas gzhan don byed pa'i rim pa ston pa yin la /
de yang mdo las /
dge slong dag gam mkhas rnams kyis / /
bsregs bcad bdar ba'i gser bzhin du / /
legs par brtags la nga yi bka' / /
blang bar bya yi gus phyir min / /
zhes gsungs pa ltar /
gzhal bya'i gnas dang po gnyis la dngos stobs kyi rigs pas dpyad pa dag par byed pa dang /
shin tu lkog gyur lung gi rtags la brten nas dpog cing /
de la yang khas blangs snga phyi 'gal ba dang /
rang tshig dngos shugs 'gal ba sogs yod med dngos stobs kyi rigs pas dpyod pa'i tshul gtan la 'bebs pa yin la /
de rnams kyi dang po rnam 'grel yin pas de la rtog pa'i dra ba rnam bsal cir / /
zhes sogs kyi mchod brjod mdzad cing tha ma ni rtsod pa'i rigs pa yin no / /
gnyis pa dwogs pa bcad pa la gnyis /
le'u'i grangs nges la dwogs pa bcad pa dang /
go rim la dwogs pa bcad pa'o / /
dang po ni /
bstan bcos rnam 'grel 'di kun las btus kyi rnam 'grel du rtsom na /
kun las btus su le'u drug gsungs la 'dir le'u bzhir byas pa ji ltar yin zhe na /
skyon med de /
dpe brtag pa dang sel pa brtag pa'i le'u gnyis 'dir rang don le'u'i nang du bsdus nas bstan cing /
ltag chod brtag pa gzhan don le'u'i nang du 'dus shing rtsod rigs su rgyas pas gtan la phab pas 'dir le'u logs su ma bstan la /
kun las btus kyi mchod brjod nas bshad pa'i thar pa dang thams cad mkhyen pa gtan la dbab bya'i gtso bo yin pas /
de gtan la 'bebs pa la tshad ma grub pa'i le'u logs su mdzad pas le'u bzhir 'gyur ba'i phyir ro / /
des nas bstan bcos 'di'i le'u bzhir grangs nges pa yin te /
gtan la dba' bya'i gtso bo thar pa dang thams cad mkhyen pa lam dang bcas par nges shing /
de nyid rang gis rtogs par byed pa'i thabs mngon sum dang rjes dpag gnyis su nges /
rang gis rtogs nas gdul bya gzhan rjes su 'dzin pa'i thabs kyi gtso bo gzhan don rjes dpag tu nges pa'i phyir ro / /
gnyis pa le'u'i go rim la dwogs pa bcad pa la gnyis /
lha dbang blo'i lugs dang /
rgyan rjes 'brang dang bcas pa'i lugs so / /
dang po ni /
bstan bcos 'di kun las btus kyi rnam 'grel du rtsom na /
ci'i phyir le'u'i go rim bzlog nas rang don dang por bshad ce na /
spyir go rim la rgyud la skye ba'i go rim dang /
dgos pa la ltos pa'i go rim sogs du ma yod pa las /
dang po'i dbang du byas na dang por mngon sum gyi le'u dang de'i 'og tu rang don gyi le'u dang de'i 'og tu gzhan don gyi le'u 'chad par rigs pa yin te /
'dus byas mi rtag pa dang gang zag gi bdag med pa yin no zhes sgrub dag gi sgo nas gzhan la 'doms pa la dang por rang nyid kyis rtogs dgos la /
de yang so skye rnams kyi mngon sum gyis rtogs @# / /
par mi nus pas rjes dpag gis rtogs dgos shing /
rjes dpag gi rten gtan tshigs kyi tshul gsum po yang /
mthar mngon sum gyis grub pa la rag las pa'i phyir ro / /
don gnyis sgrub pa'i rim pa la ltos nas kyang go rim de 'thad pa yin no / /
des na kun las btus dang rnam nges las bshad pa ni rgyud la skye ba'i go rim yin la /
rnam 'grel 'dir ni dgos pa la ltos pa'i go rim gyi dbang du byas nas /
rang don le'u dang por gsungs te /
rang don le'u dang por 'chad pa'i rgyu mtshan rang don rjes dpag kun las btus 'chad pa'i rgyu yin pas dang por 'chad ces ston pa la /
rang 'grel las /
don dang don ma yin pa rnam par 'byed pa ni rjes su dpag pa la brten pa'i phyir la /
de la log par rtog pas de rnam par bzhag pa'i phyir bshad pa zhes gsungs la /
'di'i don la kha cig /
don phan pa dang don ma yin pa ni mi phan pa yin la /
de rnam par 'byed pa ni thob pa dang spong ba yin no zhes zer ba mi 'thad de /
'o na phan pa dang mi phan pa rnam par 'byed pa ni rjes dpag kho na la brten pa'i phyir dang por 'chad ces zer ram /
phan pa dang mi phan pa kho na rnam par 'byed pa rjes dpag la brten pa'i phyir /
rjes dpag de la log par tog pas de rnam par bzhag pa'i phyir bshad pa zhes zer /
dang po mi rigs te /
phan pa dang mi phan pa rnam par 'byed pa mngon sum la yang brten pa'i phyir te /
phan pa dang mi phan pa thob pa dang spong ba ni nges par yang dag pa'i shes pa sngon du 'gro ba can yin pas zhes dang /
'di dag gis don yongs su bcad nas 'jug pas na don bya ba la bslu ba med pa'i phyir ro zhes gsungs pa'i phyir ro / /
gnyis pa'ang mi rigs te /
blang dor btang snyoms su bya ba'i chos rnam par 'byed pa yang rjes dpag la brten pa'i phyir ro / /
rang lugs ni /
don ni slob dpon gyis mdzad pa'i tshad ma'i mtshan nyid dang dbye ba la sogs pa rnams yin te /
rigs pa dang ldan pa'i phyir ro / /
don ma yin pa ni phyi rol pa'i tshad ma'i mtshan nyid dang dbye ba la sogs pa yin te /
rigs pa dang mi ldan pa'i phyir ro / /
de gnyis rigs pa dang ldan mi ldan rnam par 'byed pa ni rjes dpag kho na la brten pa'i phyir dang por rang don rjes dpag bshad pa yin no / /
de mngon sum la brten pa ma yin te /
mngon sum ni yul la dpyad pa mi 'jug pa'i phyir /
'o na slob dpon gyis rjes dpag bshad zin pa min nam zhe na /
bshad mod de la yang log par rtog pa mthong bas de rnam par bzhag pa'i phyir du bshad pa yin no / /
gnyis pa ni /
slob dpon rgyal ba can na re /
spyi'i mtshan nyid ma bstan par khyad par gyi mtshan nyid mi rtogs pas /
tshad ma spyi'i mtshan nyid brjod pa'i phyir du tshad ma grub pa'i le'u dang por bstan /
de nas rang don 'phel ba'i rtsa ba yin pas mngon sum gyi le'u bstan /
rang gi don gyi rjes su dpag pa ni mngon sum la rag las pa'i tshad ma yin pas mngon sum gyi le'u'i 'og tu bstan /
de'i rjes thogs de ma thag tu gzhan don gyi le'u bstan la /
lha dbang blos /
rang don le'u dang por byas pa ni le'u'i go rim la 'khrul pa yin no / /
'o na slob dpon gyis rang don rjes dpag dang por bshad pa ci yin zhe na /
de ni rtogs par dka' bas dang por bshad pa yin no zhes zer ro / /
de la slob dpon ya ma ri na re /
de ni mi 'thad de /
rtsa ba'i po tir rang don dang por bstan pa'i phyir ro / /
de tshad mar mi byed na tshad ma'i mtshan nyid la sogs pa la yang slob dpon gyi yin par yid ches pa med do / /
rtsa ba'i po tir rang don dang por 'byung ba ni lha dbang blos byas pa yin gyi slob dpon gyis mdzad pa min no zhe na /
'o na tshad ma bslu med can shes pa / /
zhes sogs kyang lha dbang blos byas pa yin @# / /
gyi slob dpon gyis mdzad pa la yid ches pa ci yod /
gzhan yang lha dbang blo le'u'i go rim 'chad pa la nus pa nyams pa ci zhig yod /
'khrul pa'i phyir ro zhe na /
'khrul pa'i rgyu ci yin /
rang don rjes dpag dang por bshad pa ni 'khrul pa'i rgyu yin no zhe na /
'o na slob dpon mi mkhas par thal /
rang don le'u dang po ma yin bzhin du de la rang 'grel dang por mdzad pa'i phyir / /
skyon med de /
rang don le'u dka' ba'i phyir zhe na /
de yang mi 'thad de /
bstan bcos su dka' ba'i chad dbus dang mthar mthong yang dang por 'chad pa min pa'i phyir dang /
mngon sum gyi le'u las rang don le'u dka' bar ma grub pa'i phyir ro / /
rang don le'u rtogs par dka' bas de'i rang 'grel dang por rtsom na /
rang don le'u rtogs par dka' bas dang por ci'i phyir mi rtsom /
gal te rang don rjes dpag ni mngon sum las skye ba yin pas /
mngon sum gyi 'og tu rtsom par rigs so zhe na /
'o na 'chad par yang ci'i phyir mi rigs /
gzhan yang /
rang don le'u dang po ma yin na /
don dang don ma yin pa rnam par 'byed pa ni rjes su dpag pa la brten pa'i phyir la zhes gsungs pa dang 'gal lo / /
gzhan yang tshad ma grub pa le'u dang po yin na /
rtog pa'i dra ba rnam bsal cing / /
zhes sogs kyi mchod brjod dang /
skye bo phal cher zhes sogs kyi rtsom par dam bca' yang tshad ma grub pa'i le'ur 'byung rigs kyi rang don le'u'i dang por 'byung ba mi rigs so / /
gal te tshigs bcad de gnyis slob dpon gyis rang don le'u'i dang por gsungs kyang tshad ma grub pa'i le'u'i dang por 'byung rgyu yin no zhe na /
de ni mi rigs te /
de lta na don 'di la slob dpon ni mi mkhas pa yin la /
bdag cag ni mkhas pa yin no zhes bya bar 'gyur pa'i phyir ro / /
des na lha dbang blo bstan bcos kyi brjod bya zab mo la 'khrul yang go rim la 'khrul pa min no / /
gal te lha dbang blo slob dpon la dngos su nyan pa brjod bya la 'khrul pa mi 'thad de /
'dis 'di shad do zhes 'dzin pa'i n+su pa byis pa la yang yod pa'i phyir ro / /
gal te brjod bya la 'khrul na le'u'i go rim la yang ci'i phyir mi 'khrul zhe na /
lha dbang blos rnam 'grel ni rnam 'grel mdzad pa las dngos su ma thos kyi phyogs kyi glang po'i dngos kyi slob ma yin pas de'i nga rgyal gyis rnam 'grel 'di kun las btus kyi rnam 'grel du bkral ba yin no / /
des na lha dbang bla la rnam 'grel nye bar bstan pa med pas brjod bya la 'khrul pa srid la /
ma 'khrul na yang phyogs kyi glang po la mngon par zhen pa'i dbang gis kun las btus kyi rnam 'grel du bkral ba yin gyi le'u'i go rim la 'khrul pa min no / /
'o na rgyan mkhan pos /
rang gi don gyi rjes su dpag pa'i de ma thag tu gzhan gyi don gyi rjes su dpag pa brjod de zhes gsungs pa dang 'gal lo zhe na /
mi 'gal te /
rang don rjes dpag gi 'jug thogs su gzhan don rjes dpag 'chad pa'i don min gyi /
rang don rjes dpag gi phyis gzhan don rjes dpag 'chad pa mtshon pa'i phyir du de ma thag ces smos pa yin te /
gzhan gyi don gyi rjes su dpag pa ni rang gi don gyi rjes su dpag pa sngon du 'gro ba can yin pa'i phyir ro zhes gsungs pa'i phyir ro / /
rang don rjes dpag gi 'jug thogs de ma thag tu gzhan don rjes dpag 'jug par ma nges te /
phyi rgol gyi shes 'dod la sogs pa'i dus kyis bar du chod pa srid pa'i phyir /
des na rang don rjes dpag gi de ma thag tu gzhan don rjes dpag 'jug pa yang nges pa med na 'chad pa lta ci smos /
yang na rjes dpag gzhan med pas rigs mthun gyis bar ma chod pas de ma thag ces smos pa yin @# / /
te /
'das nas yun ring du lon pa yang mtshungs bde ma thag pa'i rkyen yin pa bzhin no zhes ya ma ri'i 'grel pa las 'byung ngo / /
nyi ma sbas pa'i lugs la yang /
rnam 'grel gyi don gyi cha la lha dbang blo 'khrul yang le'u'i go rim la ma 'khrul par bzhed do / /
'o na rgyan rang gi lugs gang yin zhe na /
'di la kha cig tshad ma grub pa le'u dang po yin te /
rgyan gyi 'grel par tshad ma grub pa la le'u dang po zhes 'byung ba'i phyir /
de ni rang gi 'grel pa la ltos pa yin no zhe na /
ma yin te /
de lta na gzhan don gyi le'u la le'u gsum pa zhes 'byung rigs pa la le'u bzhi bzhes 'byung ba'i phyir /
rtogs pa'i dra ba rnam bsal cing / /
zhes sogs ni rang 'grel gyi mchod brjod yin no zhes zer ro / /
gsum pa brjod bya rgyas par bshad pa la gnyis /
tshad ma bshad pa dang /
de'i yul bshad pa'o / /
dang po la gsum /
mtshan nyid dang /
mtshan gzhi'i steng du mtshan nyid nges byed gyi tshad ma bshad pa dang /
mtshan gzhi'i dbye ba bshad pa'o / /
dang po ni kha cig na re /
lha dbang blo'i lugs la /
tshad ma bslu med can shes pa / /
zhes pas tshad ma'i mtshan nyid yongs rdzogs gcig bstan /
ma shes don gyi gsal byed kyang / /
zhes pas kyang tshad ma'i mtshan nyid yongs rdzogs gcig bstan pa yin te /
lha dbang blo'i 'grel par /
de bas na de ltar tshad ma'i mtshan nyid mi bslub gcig cig bshad do / /
ma shes don gyi gsal byed kyang / /
gzhan tshad ma'i mtshan nyid gnyis pa yin no / /
zhes bshad pa'i phyir /
de 'gog pa la /
mtshon bya tshad ma de rang ldog tha dad pa gnyis su thal /
tshad ma'i mtshan nyid gnyis yod pa'i phyir zhes zer ro / /
'o na mtshan bya gzhan don bsgrub byed rang ldog tha dad pa gnyis su thal /
gzhan don bsgrub bya'i mtshan nyid gnyis yod pa'i phyir te /
kun las btus nas kyang gzhan don bsgrub bya'i mtshan nyid yongs rdzogs gcig bstan /
rigs sgo nas kyang gzhan don bsgrub bya'i mtshan nyid yongs rdzogs gcig bstan pa'i phyir /
'khor gsum mo / /
kha cig rgyan mkhan po'i lugs la /
gzhung snga mas tha snyad pa'i tshad ma'i mtshan nyid dang /
gzhung phyi mas don dam pa'i tshad ma'i mtshan nyid bstan pa yin la /
de yang mi 'thad de /
rnam 'grel 'dir tshad ma spyi'i mtshan nyid chad pa'i skyon yod par thal /
gzhung snga mas tha snyad pa'i tshad ma'i mtshan nyid bstan /
gzhung phyi mas don dam pa'i tshad ma'i mtshan nyid bstan pa gang zhig /
de gnyis las gzhan pa'i tshad ma spyi'i mtshan nyid ston pa'i gzhung med pa'i phyir zhes zer ro / /
'o na tshad ma mdor yang tshad ma spyi'i mtshan nyid chad pa'i skyon yod par thal /
ming dang rigs sogs sbyor ba yi /
rtog pa dang bral mngon sum mo / /
zhes pas mngon sum tshad ma'i mtshan nyid bstan /
rjes dpag rnam gnyis rang don ni / /
tshul gsum rtags las don mthong yin / /
zhes pas rjes dpag tshad ma'i mtshan nyid bstan pa gang zhig /
de gnyis las gzhan pa'i tshad ma spyi'i mtshan nyid ston pa'i gzhung med pa'i phyir /
'khor gsum /
rgyan gyi dgongs pa de ltar byas nas rang lugs su byed pa'ang mi 'thad de /
don dam pa'i tshad ma chos can /
tha snyad pa'i tshad ma yin par thal /
rang gi gzhal bya la mi bslu ba'i shes pa yin pa'i phyir /
rtags ma grub na /
tshad ma ma yin par thal lo / /
tha snyad pa'i chad ma'ang chos can /
don dam pa'i tshad ma yin par thal /
ma shes don gyi gsal byed yin pa'i phyir /
rtags ma grub na /
tshad ma ma yin par thal lo / /
gal te tshad ma bslu med can shes pa / /
zhes pas tha snyad pa'i tshad ma'i mtshan nyid bstan @# / /
te /
tha snyad pa'i tshad ma yin te /
tha snyad pa la gsar du mi bslu ba'i shes pa yin pa'i phyir zhes bstan pa'i phyir zhes bstan pa'i phyir /
de bzhin du ma shes don gyi gsal byed kyang zhes pas /
don dam pa'i tshad ma'i mtshan nyid bstan te /
des don dam pa'i tshad ma yin te don dam pa ma shes pa gsal bar byed pa'i phyir zhes bstan pa'i phyir ro / /
zhe na /
'o na gzhung snga mas don dam pa'i tshad ma'i mtshan nyid bstan par thal /
des de na dam pa'i tshad ma yin te /
don dam pa la gsar du bslu ba med pa'i shes pa yin pa'i phyir zhes bstan pa'i phyir /
de bzhin du gzhung phyi mas kyang tha snyad pa'i tshad ma'i mtshan nyid bstan pa yin par thal /
des tha snyad pa'i tshad ma yin te /
tha snyad par sngar ma shes pa gsal bar byed pa'i phyir zhes bstan pa'i phyir ro / /
'dod na /
de gnyis so sor smos pa don med do / /
rang lugs la /
lha dbang blos tshad ma'i mtshan nyid kyi zur la mtshan nyid kyi sgras bstan pa yin te /
tshad ma bslu med can shes pa / /
zhes pas mtshan nyid kyi zur mi bslu ba bstan la /
ma shes don gyi gsal byed kyang / /
zhes pas mtshan nyid kyi zur gsar du zhes pa bstan pa yin la /
gnyis ka dril bas tshad ma'i mtshan nyid yod rdzogs bstan pa yin no / /
des na /
sngo snang dbang shes lta bu mtshan gzhi /
tshad ma yin par mtshon /
gsar du mi bslu ba'i shes pa yin pa zhes bya'o / /
'o na ci'i phyir tshad ma zhes bya zhe na /
tshad ma'i skad dod /
pra mA Na zhes pa'i pra dang po dang mA Na 'jal ba la 'jug pas /
dang por 'jal ba'i don gyis tshad ma zhes bya'o / /
gal te kun mkhyen ye shes skad cig gnyis pa chos can /
gsar du mi bslu ba'i shes pa yin par thal /
tshad ma yin pa'i phyir /
rtags ma grub na /
ston pa tshad ma'i skyes bur bsgrubs pa don med par 'gyur ro / /
rtsa bar 'dod na /
chos can /
gsar du mi bslu ba'i shes pa ma yin par thal /
khyod kyis gzhal bya gsar du rtogs pa ma yin pa'i phyir /
der thal /
rnam mkhyen skad cig dang pos shes bya thams cad mngon sum du gzigs pa'i phyir zhe na /
rnam mkhyen skad cig dang po'i rjes de ma thag tu rnam mkhyen skad cig gnyis pa gsar du skyes sam ma skyes /
phyi ma ltar na /
de gnyis dngos rgyu dngos 'bras ma yin par 'gyur la /
dang po ltar na /
rnam mkhyen skad cig gnyis pas gzhal bya gsar du rtogs par thal /
rnam mkhyen skad cig dang po'i rjes de ma thag tu rnam mkhyen skad cig gnyis bskyes pa de /
rnam mkhyen skad cig gnyis pas gsar du rtogs pa'i phyir /
gzhan yang rnam mkhyen skad cig dang po skyes phyin chad shes bya gsar yod mi srid na /
dngos po rtag par 'gyur la /
srid na gsar yod de nyid gsar du rtogs dgos pas gsar rtogs med pa nyams so / /
gnyis pa mtshan gzhi'i steng du mtshan nyid nges byed kyi tshad ma bshad pa la gsum /
gzhan lugs dgag pa /
rang lugs bzhag pa /
rtsod pa spang ba'o / /
dang po ni /
rig byed pa rnams /
rig byed kyi sgra'i yul la tshad ma gzhan mi 'jug pas tshad ma ma yin par ma gyur cig snyam du bsams nas /
tshad ma yin na tshad ma yin par rang nyid kyis grub pa yin gyi gzhan gyis grub pa min no zhes smra bar byed do / /
'o na tshad ma yin na rang nyid kyis grub pa'i don /
rang nyid las skyes pa'am rang nyid kyis gsal bar byed pa yin /
dang po ltar na rang nyid skyes sam ma skyes /
skyes so zhe na /
tshad ma chos can /
tshad mas skyed mi dgos par thal /
tshad ma'i dus na skyes pa'i phyir /
ma skyes na /
chos can /
khyod kyis tshad ma skyed mi nus par thal /
khyod ma skyes pa'i phyir /
gal te rang nyid kyis grub pa'i don /
tshad ma yin na tshad ma yin par rang nyid kyis gsal bar byed pa yin no zhe na /
'o na tshad min gyi @# / /
blo yin na tshad min gyi blo yin par rang nyid kyis nges dgos par thal /
tshad ma yin na tshad ma yin par rang nyid kyis nges dgos pa'i phyir /
'dod na /
tshad ma dang tshad min gyi rnam dbye la rmongs pa mi srid par thal /
tshad ma yin na tshad ma yin par rang nyid kyis nges dgos /
tshad min gyi blo yin na tshad min gyi blo yin par rang nyid kyis nges dgos pa'i phyir /
'dod na /
tshad ma'i mtshan nyid ston pa'i bstan bcos brtsams pa don med par thal /
bstan bcos rmongs pa zlog byed yin na /
tshad ma dang tshad min gyi rnam dbye la rmongs pa mi srid pa'i phyir /
gzhan yang /
bstan bcos rtsom pa po rnams tshad ma'i mtshan nyid mi mthun pa smra ba mi srid par thal lo / /
'dod na /
rig byed pas kyang gsar du mi bslu ba'i shes pa de nyid tshad ma'i mtshan nyid du 'jog par thal lo / /
'dod mi nus te /
skyes bus ma byas pa'i rig byed tshad mar khas len pa'i phyir /
gzhan yang rang rig mngon sum grub par thal /
tshad ma yin na tshad ma yin par rang nyid kyis rig dgos pa'i phyir /
skyon de spang bar 'dod nas tshad ma gzhan gyis grub par 'dod na de yang mi 'thad de /
rig byed tshad ma dang de'i yul la tshad ma gzhan mi 'jug par khas blangs pa'i phyir /
des na tshad ma yin na tshad ma yin par rang kho na las nges pas ma khyab ste /
tshad ma yin pa la ma yin pa dang ma yin pa la yin par the tshom zab mthong ba'i phyir ro / /
kha cig tshang ma la rang las des kyi tshad ma dang gzhan las nges kyi tshad ma gnyis yod kyang tshad ma yin na rang las nges kyi tshad ma yin dgos te /
tshad ma yin na rang gi gzhal bya la rang stobs kyis nges pa 'dren pas khyab pa'i phyir zhe na /
don la me yin zhing rtog pas me yin min the tshom za ba'i rgyang ring po'i dmar po 'dzin pa'i dbang po'i mngon sum de tshad ma yin par thal /
tshad ma yin na rang las nges kyi tshad ma yin pas khyab pa'i phyir /
kha cig /
rang gi gzhal bya la nges pa 'dren pa'i tshad ma de rang las nges kyi tshang ma dang /
rang gi gzhal bya la nges pa 'dren mi nus pa'i tshad ma de gzhan las nges kyi tshad ma yin no zhes zer ba mi 'thad de /
tshad ma yin na rang gi gzhal bya la nges pa 'dren pas khyab pa'i phyir te /
tshad ma yin na rang gi gzhal bya la gsar du mi bslu ba'i shes pa yin pas khyab pa'i phyir /
kha cig /
de gnyis kyi khyad par tshad ma yin pa gzhir bzhag nas rang nyid la rang stobs kyis nges pa 'dren nus pa dang mi nus pa zhes zer /
de la kha cig /
de mi 'thad de /
tshad ma yin na rang nyid la rang stobs kyis nges pa 'dren nus pas khyab pa'i phyir te /
rang las rang gi ngo bo rtogs / /
zhes gsungs pa'i phyir ro zhes zer ro / /
de gnyis ka mi 'thad de /
don byed snang gi dbang po'i mngon sum chos can /
khyod rang nyid la rang stobs kyis nges pa 'dren nus pa ma yin par thal /
khyod kyis khyod rang yul du mi byed pa'i phyir te /
khyod gzugs kyi skye ma ched pa'i yul can du nges pa'i phyir te /
dbang po'i sems ni nges phyir dang / /
zhes gsungs pa'i phyir /
rang las rang gi ngo bo rtogs / /
zhes gsungs pa dang mi 'gal te /
rang rig mngon sum las mngon sum rang gi ngo bo rtogs par bstan pa yin gyi /
dbang po'i mngon sum de nyid kyis rang gi ngo bo rtogs par bstan pa ma yin pa'i phyir ro / /
lo tsA ba chen po na re /
tshad ma yin na rang gi gzhal bya la tshad ma yin pa'i don la rang stobs kyis nges pa 'dren nus yin pas khyab kyang /
rang gi gzhal bya la tshad ma yin pa'i tha snyad la rang stobs kyis nges pa 'dren nus pa rang las nges dang /
de la rang stobs kyis nges pa 'dren mi nus pa gzhan las @# / /
nges kyi tshad ma yin no zhes gsungs /
'di la kha cig /
mngon sum rtog par 'dod pa'i skyes bu'i rgyud kyi gzugs 'dzin dbang po'i mngon sum chos can /
rtog bral ma 'khrul ba'i shes pa la rang stobs kyis nges pa 'dren nus par thal /
mngon sum tshad ma yin pa'i phyir zhes sun 'byin no / /
de ni mi 'thad de /
khyab pa mi 'grig pa'i phyir dang /
de lta bu'i dbang po'i mngon sum chos can /
rang gi gzhal bya la tshad ma yin pa'i don la rang stobs kyis nges pa 'dren nus par thal /
tshad ma yin pa'i phyir zhes zer na /
lo tsA ba chen po'i lugs la 'dod lan don mthun thebs pa'i phyir /
'on kyang lo tsA ba chen po'i bzhed pa de yang 'thad pa min te /
'di ltar brda la ma byang ba'i skyes bu'i rgyud la rang las nges kyi tshad ma med par thal /
rang las nges kyi tshad ma yin na /
rang gi gzhal bya la tshad ma yin pa'i tha snyad la rang stobs kyis nges pa 'dren nus pas khyab pa'i phyir /
'dod mi nus te /
brda la ma byang ba'i skyes bu'i rgyud la goms pa can gyi mngon sum tshad ma yod pa'i phyir /
gzhan yang /
rgyang 'phen gyi rgyud kyi du ldan gyi la la me yod par rtogs pa'i rjes dpag tshad ma chos can /
rang las nges kyi tshad ma ma yin par thal /
rang nyid rang gi gzhal bya la tshad ma yin pa'i tha snyad la rang stobs kyis nges pa 'dren mi nus pa'i phyir /
'dod mi nus te /
rjes dpag yin pa'i phyir /
rtsa ba'i rtags grub ste /
rgyang 'phen pa rjes dpag tshad ma med par 'dod pa'i phyir /
kha cig /
dang po pa dang yid ma gtad / /
'khrul rgyu can rnams gzhan las nges / /
zhes pa'i dgongs par byas nas /
mngon sum dang po pa dang /
yid ma gtad pa dang /
'khrul rgyu can rnams gzhan las nges kyi tshad ma yin la /
dang po pa ni byis pa skyes ma thag pa'i gzugs 'dzin dbang po'i mngon sum lta bu'o / /
yi dam gtad ni yid gzugs mdzes la lhag par chags pa'i skyes bu'i rgyud kyi sgra 'dzin nyan shes lta bu'o / /
'khrul rgyu can ni smig rgyu la chur 'dzin gyi sgro 'dogs dngos su skye byed kyi smig rgyu mthong ba'i dbang po'i mngon sum lta bu'o zhes zer /
yid gzugs mdzes la lhag par chags pa'i skyes bu'i rgyud kyi sgra 'dzin nyan shes chos can /
tshad ma ma yin par thal /
rang gi gzhal bya la nges pa 'dren nus ma yin pa'i phyir /
smig rgyu la chur 'dzin gyi sgro 'dogs dngos su skye byed kyi smig rgyu mthong pa'i dbang po'i mngon sum chos can /
tshad ma ma yin par thal /
tshad ma'i bya ba dngos su 'gog pa'i phyir te /
smig rgyu la chur 'dzin gyi sgro 'dogs dngos su skye byed yin pa'i phyir ro / /
kha cig /
rang rig mngon sum yin na rang las nges kyi tshad ma yin pas khyab ste /
don rig gnyis dang rang rig dang / /
rjes su dpag pa rang las nges / /
zhes gsungs pa'i phyir zhe na /
mi 'thad de /
rang rig mngon sum yin na tshad ma yin pas ma khyab pa'i phyir te /
rang rig mngon sum yin na rang gi gzhal bya la nges pa 'dren nus yin pas ma khyab pa'i phyir ro / /
gnyis pa rang lugs bzhag pa la gnyis /
mtshan nyid dang /
mtshan gzhi'i dbye ba'o / /
dang po ni /
rang las nges kyi tshad ma'i mtshan nyid /
tshad ma gang zhig /
rang gi gzhal bya'i bdag nyid yul steng du gnas pa med na rang nyid mi 'byung ba la rang stobs kyis nges pa 'dren nus pa /
de skad du'ang chos mchog gis mngon sum goms pa can 'chad pa'i skabs su /
des na rang gi ngo bo las don med na mi 'byung bar grub bo zhes bshad do / /
gzhan las nges kyi tshad ma'i mtshan nyid /
tshad ma gang zhig rang gi gzhal bya'i bdag nyid yul steng du gnas pa med na rang nyid mi 'byung ba la gzhan stobs kyis nges pa 'dren dgos pa /
de skad du'ang @# / /
chos mchog gis /
gzhan las nges kyi tshad ma 'chad pa'i skabs su /
shing sha pa nyid kyi khyad par med na mi 'byung bar nges pa ni gzhan las nges yin no zhes bshad do / /
gnyis pa ni /
gzhan las nges kyi tshad ma la dbye na /
snang ba rang las nges shing bden pa gzhan las nges pa dang /
spyi rang las nges shing khyad par gzhan las nges pa gnyis /
dang po ni don la me yin zhing rtog pas me yin min the tshom za ba'i rgyang ring po'i dmar po mthong ba'i mngon sum lta bu ste /
des dmar por snang ba la nges pa rang stobs kyis drangs nas de'i rjes su 'di me yin nam 'on te ma yin snyam du the tshom za bzhin du zhugs pa na phyis don byed snang don byed snang gi mngon sum gyis sngar gyi dmar po me yin pa de med na mngon sum de mi 'byung bar nges pa 'dren dgos pa yin no / /
de yang nges shes sngar drangs nas de'i rjes u the tshom skyed pa yin gyi /
the tshom dngos su skye byed kyi tshad ma med de /
sgro 'dogs kyis tshad ma'i bya ba 'gog pa bzhin du the tshom gyis kyang tshad ma'i bya ba 'gog pa'i phyir /
'on te /
sngar gyi mngon sum de dmar po me yin pa la tshad ma yin nam min /
min na /
de la gzhan las nges kyi tshad ma ma yin par 'gyur la /
yin na| phyis dmar po me yin pa mthong ba'i mngon sum de bcad shes su 'gyur ro zhe na /
bcad shes su mi 'gyur te /
sngar gyi mngon sum de dmar po me yin pa la /
the tshom skye byed yin gyi tshad ma yin par khas mi len pa'i phyir ro / /
'o na dmar po me yin pa la gzhan las nges kyi tshad ma ma yin par thal lo / /
'dod na /
de gzhan las nges kyi tshad ma ma yin par thal /
de dmar po la yang gzhan las nges kyi tshad ma ma yin /
dmar po me yin pa la'ang gzhan las nges kyi tshad ma ma yin pa'i phyir zhe na /
sgra mi rtag par rtogs pa'i rjes dpag de 'khrul pa'i tshad ma ma yin par thal /
de sgra mi rtag pa la yang 'khrul pa'i tshad ma ma yin /
sgra mi rtag pa'i don sbyi la yang 'khrul pa'i tshad ma ma yin pa'i phyir /
dang po grub ste /
sgra mi rtag pa la ma 'khrul pa'i phyir /
gnyis pa grub ste /
sgra mi rtag pa'i don spyi la tshad ma ma yin pa'i phyir /
spyi rang las nges shing khyad par gzhan las nges pa ni don la tsan dan yin zhing rtog pas tsan dan yin min tho tshom za ba'i rgyang ring po'i ya la ga lo 'dab dang ldan pa mthong ba'i mngon sum lta bu'o / /
rang las nges kyi tshad ma la dbye na /
goms pa can gyi mngon sum tshad ma dang rjes dpag gnyis ni mtha' gcig tu rang las nges yin la /
don byed snang gi mngon sum dang rang rig mngon sum la rang las nges dang gzhan las nges ci rigs su yod pa yin no / /
gal te sngo snang dbang shes mi bslu ba'i tshad ma yin na /
sngo snang dbang shes de nyid gang gis rtogs /
mi bslu ba dang tshad ma yin par gang gis rtogs she na /
sngo snang dbang shes chos can /
rang gi ngo bo tshad ma gzhan gyis sgrub mi dgos te /
rang rig mngon sum las rang gi ngo bo rtogs pa'i phyir /
rang nyid sngon po la tshad ma yin pa ni rang rig mngon sum las rtogs pa min te /
phyis kyi tha snyad pa'i tshad ma las rang nyid sngon po la tshad ma yin par rtogs dgos pa'i phyir /
gal te sngo snang dbang shes nyams su myong ba'i rang rig mngon sum chos can /
sngo snang dbang shes tshad ma yin pa de'ang rtogs par thal /
sngo snang dbang shes tshad ma yin pa de'ang bzung ba'i phyir te /
sngo snang dbang shes sgrub pa'i sgo nas bzung ba gang zhig sngo snang dbang shes dang de tshad ma yin pa grub bde rdzas gcig yin pa'i phyir zhe na /
sngo snang dbang shes nyams su nong ba'i rang rig mngon sum de rang yul la cha shas su phye nas 'jug pa ma yin pas /
des sngo snang dbang shes tshad ma yin pa'ang bzung mod kyi de tsam gyis de rtogs par mi 'gyur @# / /
te /
bzung ba la yang nges bskyed par byed pa de rtogs pa yin pa'i phyir /
'o na de chos can /
sngo snang dbang shes dang de tshad ma yin pa gnyis la /
des pa 'dren mi 'dren gyi khyad par med par thal /
de gnyis ka mthong ba la khyad par med pa'i phyir zhe na /
ma khyab ste /
mthong bar mtshungs kyang don du gnyer ba dang goms pa la sogs pa'i mthun rkyen tshang na nges pa 'dren pa yin gyi /
mthun rkyen ma tshang na nges pa mi 'dren pa'i phyir /
des na sngo snang dbang shes tshad ma yin pa'i cha bzung yang ma bzung pa dang 'dra ba yin te /
de la nges shes 'dren par mi nus pa'i phyir /
de skad du'ang lha dbang blos /
shes pa yod pa nyid dmigs pa na tshad ma nyid bzung du zin kyang ma bzung ba dang 'dra ba yin te nges pa med pa'i phyir ro zhes gsungs so / /
gsum pa rtsod pa spang ba ni /
yid gzugs mdzes la lhag par chags pa'i skyes bu'i rgyud kyi sgra 'dzin nyan shes chos can /
tshad ma yin par thal /
mngon sum tshad ma yin pa'i phyir te /
mngon sum yin pa'i phyir /
ma khyab na /
rjes dpag yin na rjes dpag tshad ma yin mi dgos par thal /
mngon sum yin na mngon sum tshad ma yin mi dgos pa'i phyir zhe na /
mi mtshungs te /
chos de la rjes dpag yin na de la nges gnyis ka dngos po'i yul can du gsungs pa'i phyir zhe na /
de ni yin chos na chos de la nges pa gsar du 'dren pa'i shes pa yin mi dgos pa'i phyir /
gsum pa mtshan gzhi'i dbye ba la gnyis /
grangs nges dang /
phye ba so so'i don no / /
dang po la gsum /
rtags dgod /
tshul bsgrub /
grangs nges kyi don no / /
dang po ni /
tshad ma la mngon sum tshad ma dang /
rjes dpag tshad ma gnyis su grangs nges te /
tshad ma'i snang yul gyi gzhal bya la rang mtshan dang sbyi mtshan gnyis su grangs nges pa'i phyir ro / /
gnyis pa la gnyis /
phyogs chos bsgrub pa dang /
khyab pa bsgrub pa'o / /
dang po la dgag bzhag spang gsum mo / /
dang po ni /
kha cig /
rgyan mkhan po'i dgongs par bsams nas /
gzhal bya la rang spyi gnyis su nges te /
gzhal bya la rang 'dzin shes pa dngos su skyed nus mi nus gnyis su nges pa'i phyir /
spyi mtshan gyis rang 'dzin shes pa dngos su skyed mi nus pa yin gyi rang 'dzin gyi shes pa skyed mi nus pa ni ma yin te /
don byed mi nus pa tshad ma'i gzhal byar mi rung ba'i phyir te /
tshad ma gnyis ka dngos po'i yul can du gsungs pa'i phyir zhe na /
de ni mi 'thad de /
tshad ma gnyis ka dngos po'i yul can du gsungs pa de /
sgra mi rtag par 'dzin pa'i mngon sum tshad ma dang /
sgra mi rtag par rtogs pa'i rjes dpag tshad ma gnyis lta bu 'jug yul gyi gzhal bya rang mtshan du mtshungs par bstan pa yin gyi /
tshad ma yin na 'jug yul gyi gzhal bya rang mtshan pa yod pas ma khyab pa'i phyir /
rtsags ma grub na /
bum pas dag pa'i sa phyogs bum med du rtogs pa'i rjes dpag tshad ma la 'jug yul rang mtshan yod par thal lo / /
'dod na /
dgag gzhi bum pas dag pa'i phyogs de de'i 'jug yul yin nam /
dgag chos bum pa de de'i 'jug yul yin nam /
rjes dpag de'i gzung rnam de de'i 'jug yul yin /
dang po ltar na /
bum pad dag pa'i sa phyogs bum med du rtogs pa'i rjes dpag tshad ma chos can /
de lta bu'i sa phyogs de khyod kyi 'jug yul ma yin par thal /
khyod tshad ma gang zhig /
khyod de lta bu'i sa phyogs de la tshad ma yin pa'i phyir /
gnyis pa ltar na /
gang zag gi bdag de nyer len gyi phung po gang zag g bdag med du rtogs pa'i rjes dpag tshad ma'i 'jug yul yin par thal lo / /
'dod mi nus te /
gang zag gi bdag gzhi ma grub pa'i phyir /
gsum pa ltar na /
sgra rtags 'dzin rtogs pa'i gzung rnam de'ang sgra rtag 'dzin rtog pa'i 'jug yul yin par thal lo / /
'dod @# / /
na| 'jug yul rang mtshan med pa'i kha phyir bltas kyi shes pa ma grub par thal lo / /
yang kha cig /
gzhal bya la rang spyi gnyis su nges te /
gzhal bya la 'dra ba gzhan dong thun mong ba dang mi 'dra ba gzhan dang thun mong ma yin pa gnyis su nges pa'i phyir zhes zer /
de'ang mi 'thad de /
ldog pa gzhan dang thun mong ba yin pa tsam gyis spyi mtshan du sgrub mi nus /
rang gi 'gal zla dang thun mong ba yin pa mi srid pa'i phyir /
kha cig /
chos 'dra /
gzhal bya la chos gzhan la thun mong du rjes 'gro byed pa dang /
thun mong du rjes 'gro mi byed pa gnyis su des pa'i phyir zhes zer /
'o na sgra chos can /
spyi mtshan yin par thal /
chos gzhan la thun mong du rjes 'gro byed ba'i phyir te /
rang gi gsal ba du ma la rjes 'gro byed pa'i phyir /
'dod mi nus te /
don byed nus pa yin pa'i phyir ro / /
kha cig /
gzhal bya la rang spyi gnyis su grangs nges te /
gzhal bya la sgra'i yul yin pa dang sgra'i yul ma yin pa gnyis su nges pa'i phyir zhes zer ba mi 'thad de /
rang mtshan yang sgra'i brjod bya yin pa'i phyir /
rtags ma grub na /
rang mtshan sgra'i brjod bya ma yin par dam 'cha' ba mi rigs par thal /
dam bca' de khas blangs snga phyi 'gal ba'i dam bca' yin pa'i phyir te /
rang mtshan sgra'i brjod bya ma yin zhes pa'i tshig zur gyi rang mtshan zhes pa'i sgra nges rang mtshan brjod pa'i phyir te /
nga'i ma mo gsham yin zhes pa'i tshig zur gyi nga'i ma zhes pa des bu skyed pa'i nus ldan de brjod pa'i phyir /
kha cig /
sgra'i dngos kyi yul yin min gnyis su nges pa'i phyir zhes pa'ang mi 'thad de /
bum pa de'ang sgra'i dngos kyi yul yin pa'i phyir te /
sgra'i dngos kyi brjod bya yin pa'i phyir te /
bum pa zhes pa'i sgras dngos su brjod pa'i phyir te /
bum pa zhes pa'i sgras brjod pa gang zhig /
des shugs la ma brjod pa'i phyir ro / /
yang kha cig /
gzhal bya la rang spyi gnyis su grangs nges te /
gzhal bya la rtog pa'i yul dang rtog med shes pa'i yul gnyis su grangs nges pa'i phyir zer ro / /
'o na bum pa chos can /
spyi mtshan yin par thal /
rtog pa'i yul yin pa'i phyir /
bum 'dzin rtog pa la bum par snang ba chos can /
rang mtshan yin par thal /
rtog med shes pa'i yul yin pa'i phyir te /
bum 'dzin rtog pa nyams su myong ba'i rang rig mngon sum gyi yul yin pa'i phyir /
khyab pa snga ma gnyis khas blangs so / /
gnyis pa ni /
gzhal bya la rang spyi gnyis su grangs nges te /
de la don byed nus pa dang mi nus pa'i chos gnyis su nges pa'i phyir dang /
rang snang yul du byed pa'i blo dor chos gzhan la rjes 'gro byed par snang ba dang mi snang ba'i chos gnyis su grangs nges pa'i phyir dang /
rang snang yul du byed pa'i blo la ji ltar snang ba ltar sgra'i yul yin pa dang min pa'i chos gnyis su nges pa'i phyir dang /
rtog pa'i snang yul dang rtog med shes pa'i snang yul gnyis su nges pa'i phyir /
de dag ni /
don byed nus dang mi nus phyir / /
'dra dang mi 'dra nyid phyir dang / /
sgra yi yul dang yul min phyir / /
rgyu mtshan gzhan ni yod pa na / /
blo ni yod dang med phyir ro / /
zhes gsungs pa'i don yin no / /
gsum pa ni /
gzung 'dzin rdzas gzhan gyis stong pa'i stong nyid chos can /
rang mtshan yin par thal /
rang snang yul du byed pa'i blo la ji ltar snang ba ltar sgra'i yul ma yin pa'i chos yin pa'i phyir /
'dod mi nus te /
don byed mi nus pa'i phyir zhe na /
skabs 'dir gzung 'dzin rdzas gzhan gyis stong pa'i stong nyid khas mi len te /
skabs 'dir mdo sde pa'i lugs yin pas phyi rol kyi don grub pa'i phyir ro / /
'o na rnal 'byor mngon sum 'chad pa'i skabs su gzung 'dzin rdzas gzhan gyis stong bar rtogs pa'i rnal 'byor mngon sum ma bstan par thal /
skabs 'dir gzung @# / /
'dzin rdzas gzhan gyis stong pa'i stong nyid khas mi len pa'i phyir zhe na /
'dod de /
de la sngar bshad dngos po bzhin / /
zhes bden bzhi mi rtag sogs bcu drug rtogs pa'i rnal 'byor mngon sum tsam zhig bstan pa'i phyir ro / /
'o na gang zag gi bdag med chos can /
rang mtshan yin par thal /
rtog med shes pa'i snang yul yin pa'i phyir te /
gang zag gi bdag med rtogs pa'i rnal 'byor mngon sum gyi snang yul yin pa'i phyir te /
de la gsal bar snang ba'i phyir /
rtags ma grub na /
gang zag gi bdag med rtogs pa'i rjes dpag gi rgyun goms pa las goms bya'i don la gsal snang thob pa mi srid par thal /
gang zag gi bdag med gsal bar snang ba'i rnal 'byor mngon sum ma grub pa'i phyir /
'dod mi nus te /
de phyir yang dag yang dag min / /
gang gang shin tu goms gyur pa / /
sgom pa yongs su rdzogs pa na / /
de gsal mi rtog blo 'bras can / /
zhes gsungs pa dang 'gal lo zhe na /
gang zag gi bdag med gsal bar snang ba'i rnal 'byor mngon sum ma grub na /
gang zag gi bdag med rtogs pa'i rjes dpag gi rgyun goms pa las goms bya'i don la gsal snang thob pa mi srid mi dgos par thal /
de ma grub kyang gang zag gi bdag med rtogs pa'i rjes dpag gi rgyun goms pa las gang zag gi bdag gis dben pa'i 'du byed la gsal snang thob par 'gyur ba'i phyir /
rnal 'byor mngon sum la gang zag gi bdag med gsal bar snang ba ma yin te /
rnal 'byor rnams kyi bla mas bstan / /
ma 'dres pa yi don tsam mthong / /
zhes gsungs pa'i ma 'dres pa'i don ni rang mtshan yin la /
tsam sgras lhag ma 'gog cing /
rang mtshan 'dir mdo sde pa'i skabs yin pas don byed nus pa kho na yin pa'i phyir ro / /
des na gang zag gi bdag med rtogs pa'i rnal 'byor mngon sum gyis gang zag gi bdag gis dben pa'i 'du byed dngos su rtogs shing /
gang zag gi bdag med shugs la rtogs pa yin te /
dag 'dzin mngon sum gyis bum pas dag pa'i sa phyogs dngos su rtogs shing /
sa phyogs de'i steng gi bum pa snang rung ma dmigs pa shugs la rtogs pa bzhin no / /
mdor na /
med la dbang skyes blo min te / /
don gyi stobs las skyes pa'i phyir / /
zhes pa'i rigs pa la brten nas /
mdo sde ba'i lugs la mngon sum gyis spyi mtshan dang dngos med dngos su ma rtogs par 'dod pa yin no / /
kho na re /
gang zag gi bdag med chos can /
spyi mtshan yin par thal /
don byed mi nus pa'i chos yin pa'i phyir /
khyab rtags khas blangs /
'dod mi nus te /
kun rdzob bden pa ma yin pa'i phyir te /
don dam bden pa yin pa'i phyir te /
rnam dag gi dmigs pa yin pa'i phyir /
khyab ste /
mngon pa kun las btus su /
rnam dag gi dmigs pa la don dam bden par gsungs pa'i phyir zhe na /
skyon med de /
kun las btus su gsungs pa sems tsam pa'i lugs yin pa'i phyir /
yang shes bya chos can /
rtog pa'i snang yul yin par thal /
spyi mtshan yin pa'i phyir /
'dod mi nus te /
sgra spyi yang ma yin /
don spyi yang ma yin pa'i phyir te /
gzhi grub na khyod yin dgos pa'i phyir zhe na /
rtog pa la blo'i yul du byar rung du snang ba chos can /
don spyi ma yin par thal /
gzhi grub na khyod yin dgos pa'i phyir /
'dod mi nus te /
blo'i yul du byar rung de mtshan nyid yin pa'i phyir /
rtog pa la shes byar snang ba chos can /
sgra spyi ma yin par thal /
gzhi grub na khyod yin dgos pa'i phyir /
'dod mi nus te /
shes bya de mtshon bya yin pa'i phyir /
kho na re /
shes bya chos can /
rang 'dzin rtog pa'i snang yul yin par thal /
rtog pa'i snang yul yin pa gang zhig /
rang 'dzin rtog pa las gzhan pa'i rtog pa'i snang yul ma @# / /
yin pa'i phyir /
'dod na de ma yin par thal /
rang 'dzin rtog pa'i zhe na yul yin pa'i phyir zhe na /
sgra don chos can /
rtog pa'i snang yul ma yin par thal /
rtog pa'i zhen yul yin pa'i phyir te /
gzhi grub pa'i phyir ro / /
gnyis pa khyab pa bsgrub pa la /
dgag bzhag gnyis /
dang po ni /
kho na re /
gzhal bya la rang spyi gnyis su grangs nges na /
tshad ma la mngon rjes gnyis su grangs nges pas khyab ste /
rang mtshan gyi yul can ni mngon sum kho na yin la /
spyi mtshan gyi yul can ni rjes dpag kho na yin pa'i phyir /
de skad du'ang rgyal dbang blos /
rang mtshan gyi yul can mngon sum kho na dang /
spyi mtshan gyi yul can rjes dpag kho na'o zhes gsungs pa'i phyir zer na /
de ni mi 'thad de /
rjes dpag gis kyang rang mtshan yul du byed pa yod la /
mngon sum gyis kyang spyi mtshan yul du byed pa yod pa'i phyir /
gnyis pa ni /
tshad ma'i snang yul gyi gzhal bya la rang spyi gnyis su grangs nges na /
tshad ma la mngon rjes gnyis su grangs nges pas khyab ste /
rang mtshan snang yul du byed pa'i tshad ma yin na mngon sum tshad ma yin pas khyab /
spyi mtshan snang yul du byed pa'i tshad ma yin na rjes dpag tshad ma yin pas khyab pa'i phyir /
de la dgongs nas rgyal dbang blos /
rang mtshan gyi yul can mngon sum kho na dang spyi mtshan gyi yul can rjes dpag kho nar gsungs pa yin no / /
'o na tshad ma chos can /
khyod mngon sum tshad ma yin par thal /
rang mtshan snang yul du byed pa'i tshad ma yin pa'i phyir te /
tshad ma gang zhig /
spyi mtshan snang yul du byed pa'i tshad ma ma yin pa'i phyir /
rtags phyi ma ma grub na /
rjes dpag tshad ma yin par thal lo / /
khyab pa khas blangs zer na /
tshad ma chos can /
rang yul gsal bar snang ba'i tshad ma yin par thal /
tshad ma yin pa gang zhig rang yul mi gsal bar snang ba'i tshad ma ma yin pa'i phyir /
khyab pa khas /
rtags phyi ma ma grub na /
chos can /
rtog pa yin par thal /
rang yul mi gsal bar snang ba'i shes pa yin pa'i phyir /
rtsa bar 'dod na /
chos can /
rtog med kyi shes pa yin par thal /
rang yul gsal bar snang ba'i shes pa yin pa'i phyir /
de gnyis ka la khyab pa yod de /
rnam par rtog dang rjes 'brel ni / /
do na gsal snang ba can ma yin / /
zhes dang /
gnyid log pa'am sad pa na / /
gsal bar snang ba can blo gang / /
de ni rtog med gnyis kar yang / /
de lta min na rtog pa yin / /
zhes gsungs pas so / /
gsum pa ni /
kha cig na re /
tshad ma la mngon rjes gnyis su grangs nges pa'i don mngon rjes gnyis las rdzas gzhan pa'i tshad ma med pa'o zhes zer /
de ni mi 'thad de /
tshad ma la mngon rjes gnyis su grangs nges pa'i don blo ngor grub na /
mngon rjes la dgag phyogs dang sgrub phyogs kyi phung po gsum pa blo ngor khegs dgos pa gang zhig /
mngon rjes gnyis las gzhan pa'i tshad ma med pa blo dor grub kyang /
sgrub phyogs kyi phung po gsum pa blo ngor khegs mi dgos pa'i phyir /
gzhan yang rgyang 'phen chos can /
khyod kyis tshad ma la mngon rjes gnyis su grangs nges pa'i don grub par thal /
khyod kyis tshad ma la mngon rjes gnyis las rdzas gzhan med par grub pa'i phyir /
khyab pa khas blangs /
'dod mi nus te /
rjes dpag tshad ma khas mi len pa'i phyir /
kha cig na re /
tshad ma yin na mngon rjes gang rung yin dgos pa de /
tshad ma la mngon rjes gnyis su grangs nges pa'i don yin zer na /
shes bya chos can /
tshad ma yin na mngon rjes gang rung yin pas khyab par thal /
tshad ma la mngon rjes gnyis su grangs nges pa'i phyir /
khyab pa khas /
'dod na /
tshad ma de tshad ma yin nam min /
yin na /
tshad ma chos can /
mngon rjes gang rung @# / /
yin par thal /
tshad ma yin pa'i phyir /
ma yin na mngon sum tshad ma de yang mngon sum tshad ma yin par thal /
tshad ma de tshad ma ma yin pa'i phyir /
'dod na /
mngon sum tshad ma chos can /
tshad ma ma yin par thal /
mngon sum tshad ma'ang ma yin /
rjes dpag tshad ma'ang ma yin pa'i phyir /
rtags khyab khas /
'dod na /
tshad ma yin pa mi srid par thal /
tshad ma de yang tshad ma ma yin /
mngon sum tshad ma de'ang tshad ma ma yin /
rjes dpag tshad ma de'ang tshad ma ma yin pa'i phyir /
rtags khas /
kha cig na re /
tshad ma la mngon rjes gnyis su grangs ma nges te /
tshad ma de tshad ma yin zhing mngon rjes gang yang ma yin pa'i phyir /
des na tshad ma'i khyad par la mngon rjes gnyis su grangs nges pa yin no zhes zer /
'o na tshad ma'i khyad par la mngon rjes gnyis su grangs nges pa ma yin par thal /
so skye'i rgyud kyi tshad ma de tshad ma'i khyad par yin zhing mngon rjes gang rung ma yin pa'i phyir /
khyab bsal khas blangs /
gzhan yang tshad ma'i grangs nges mi srid par thal /
dbye gzhi tshad ma tshad mar khas blangs na tshad ma mngon rjes gnyis su grangs nges pa la gnod cing /
dbye gzhi med na dbye ba'i ya gyal ma grub pa'i phyir /
rtags dang po khas blangs so / /
rang lugs la /
tshad ma'i grangs nges bsgrub pa la /
sgrub phyogs kyi phung gsum sel ba dang /
dgag phyogs kyi phung gsum sel ba gnyis las /
dang po ni /
mngon rjes gnyis kyi bar na sgrub phyogs kyi phung gsum med de /
sngo snang dbang shes lta bu mngon sum tshad ma yin par dngos su gzhal stobs kyis rjes dpag tshad ma ma yin par shugs la rtogs nus /
sgra mi rtag par rtogs pa'i rjes dpag lta bu rjes dpag tshad ma yin par dngos su gzhal stobs kyis mngon sum tshad ma ma yin par shugs la rtogs nus pa'i phyir ro / /
gnyis pa ni /
kha cig na re /
sngo snang dbang shes chos can /
mngon sum tshad ma yin te /
khyod tshad ma yin pa gang zhig /
khyod yin du gyur pa'i rjes dpag tshad ma med pa'i phyir zhes pa dang /
sgra mi rtag par rtogs pa'i rjes dpag chos can rjes dpag tshad ma yin te /
tshad ma gang zhig /
khyod yin du gyur ba'i mngon sum tshad ma med pa'i phyir zhes pa'i rtags la brten nas /
tshad ma la mngon rjes gnyis las gzhan pa'i dgag phyogs kyi phun gsum khegs pa yin no zer / /
'on mngon rjes gnyis ka chos can /
mngon su ma tshad ma yin par thal /
khyod tshad ma yin pa gang zhig /
khyod yin du gyur ba'i rjes dpag med pa'i phyir /
khyab pa khas /
rang lugs ni /
sngo snang dbang shes chos can /
mngon sum tshad ma yin te /
khyod tshad ma yin zhing /
khyod yin yod pa gang zhig /
khyod yin du gyur par rjes dpag med pa'i phyir zhes pa dang /
sgra mi rtag par rtogs pa'i rjes dpag chos can /
rjes dpag tshad ma yin te /
khyod tshad ma yin zhing /
khyod yin yod pa gang zhig /
khyod yin du gyur pa'i mngon sum med pa'i phyir zhes pa'i rtags la brten nas /
tshad ma la mngon rjes gnyis las gzhan pa'i dgag phyogs kyi phung gsum khegs pa yin no / /
zhes gsungs so / /
tshad ma mngon rjes gnyis kyi bar na sgrub phyogs kyi phung gsum khegs pa dang dgag phyogs kyi phung gsum khegs pa de tshad ma mngon rjes gnyis su grangs nges ba'i don yin no / /
gnyis pa phye ba so so'i don la /
mngon sum tshad ma dang /
rjes dpag tshad ma gnyis so / /
dang po la gnyis /
mngon sum gyi ngo bo dang /
tshad 'bras kyi rnam gzhag go /
dang po la gsum /
mtshan nyid dang /
dbye ba /
log phyogs mngon sum ltar snang bshad pa'o / /
dang po la gnyis /
dngos dang /
mtshan gzhi la log rtog bsal ba'o / /
dang @# / /
po ni /
kha cig na re /
mngon sum tshad ma'i mtshan nyid /
rtog bral ma 'khrul ba'i shes pa zhes zer ba mi 'thad de /
mngon sum tshad ma yin na rang yul la nges shes 'dren dgos pa'i phyir /
des na mngon sum gyi mtshan nyid /
rtog bral ma 'khrul ba'i shes pa /
mngon sum tshad ma'i mtshan nyid /
gsar du mi bslu ba'i shes pa gang zhig /
rtog bral ma 'khrul ba'o / /
de yang spyir mtshan nyid la rigs mi mthun sel ba dang /
log rtog sel ba gnyis las /
dang po'i dbang du byas nas gsar du mi bslu ba'i shes pa gzhir byas la /
rtog bral dang ma 'khrul ba gang rung re res kyang mngon sum tshad ma'i rigs mi mthun sel nus te /
mngon sum tshad ma'i rigs mi mthun la tshad min dang rjes dpag tshad ma gnyis su nges la /
tshad min ni gsar du mi bslu ba'i shes pas sel nus shing /
rjes dpag tshad ma ni rtog bral dang ma 'khrul ba gang rung re res kyang sel nus pa'i phyir te /
rjes dpag tshad ma de rtog bral dang ma 'khrul ba gang yang min pa'i phyir ro / /
gal te rjes dpag tshad ma de chos can /
ma 'khrul bar thal /
'jug yul la ma 'khrul ba'i phyir /
khyab ste /
'jug yul la tshad ma yin na tshad ma yin pas khyab pa'i phyir zhe na /
de chos can /
'khrul par thal /
de ma yin la der 'dzin gyi blo yin pa'i phyir te /
rang la snang ba don ma yin pa la don du snang ba'i shes pa yin pa'i phyir /
'o na mngon sum tshad ma'i mtshan nyid kyi zur du rtog bral dang ma 'khrul ba gnyis ka smos pa la don med par thal /
de gnyis gang rung re res kyang rigs mi mthun sel nus pa'i phyir zhe na /
skyon med de /
de gnyis gang rung re res kyang rigs mi mthun sel nus kyang gnyis ka smos pa log rtogs pa'i dbang du byas pa'i phyir te /
zla ba gnyis snang gi dbang shes lta bu'ang rtog bral yin pas mngon sum tshad ma yin nam snyam pa'i log rtog sel ba'i dbang du byas nas ma 'khrul pa smos la /
rigs pa can pa sogs mngon sum rtog par 'dod pa'i log rtog sel ba'i phyir du rtog bral smos pa'i phyir /
'o na mngon sum tshad ma'i mtshan nyid la rigs mi mthun sel byed med par thal /
rtog bral dang ma 'khrul pa gnyis ka smos pa log rtog sel ba'i dbang du byas pa'i phyir zhe na skyon med de /
rtog bral dang ma 'khrul pa gang rung re res rigs mi mthun sel ba dang /
gnyis ka smos pas log rtog sel ba la 'gal ba med pa'i phyir ro / /
'o na mngon sum la rtog bral dgos na bral bya rtog pa de gang zhe na /
sgra don 'dres rung du 'dzin pa'i blo thams cad bral bya rtog pa yin no / /
'o na sgra don 'dres par 'dzin pa'i tshad gang /
rung ba smos pa'i don ci zhe na /
chos de'i sgra spyi dang don spyi gnyis ka rtog pa de'i yul du byed par nus pa de'i tshe sgra don 'dres pa 'dzin pa zhes bya la /
brda la ma byang ba'i byis pa'i rgyud kyi rtog pas sgra spyi dang don spyi gang rung yul du byed kyang gnyis ka tshogs pa yul du mi byed pas /
sgra don 'dres rung 'dzin pa yin gyi sgra don 'dres par 'dzin pa ni min no / /
des na 'dres rung 'dzin pa zhes smos pa la dgos pa yod de /
bral ma byang ba'i byis pa'i rgyud kyi rtog pa bsdu bar bya ba'i phyir /
'on kyang brdal byang ba'i rtog pa yin na sgra spyi dang don spyi gnyis ka snang yul du byed pas ma khyab ste /
bdag med la myong ba thon pa'i skyes bus sgra spyi la ma ltos par bdag med kyi don spyi snang yul du byed pa yod pa'i phyir /
'o na sgra don 'dres rung du 'dzin pa'i blo thams cad bral bya rtog pa yin na /
slob dpon gyis /
ming dang rigs sogs sbyor ba yi / /
rtog pa dang bral mngon sum mo / /
zhes ming sbyor rtog pa dang rigs sogs rdzas la sbyar nas 'dzin pa'i rtog pa tsam @# / /
zhig smos pa ci yin zhe na /
rang lugs kyi rtog pa'i dbang du byas nas ming sbyor rtog pa dang /
gzhan lugs kyi rtog pa'i dbang du byas nas rigs sogs rdzas la sbyar nas 'dzin pa'i rtog pa smos pa'am /
yang na gnyis ka yang gzhan lugs dgag pa'i dbang du byas pa yin te /
rig byed pas /
sgra yi rjes 'jug ma gtogs pa'i / /
shes de 'jig rten na yod min / /
shes pa thams cad sgra dang ni / /
ldan pa nyid du mthong ba yin / /
zhes shes pa thams cad ming sbyor rtog par 'dod cing /
rigs pa can pas dbang shes thams cad rigs sogs rdzas la sbyar nas 'dzin pa'i rtog par 'dod pas de dgag pa'i phyir du smos pa'i phyir ro / /
'o na rtog ba dang bral ba'i don ci zhe na /
kha cig /
rtog pa'i rang ldog dang bral ba'o zer /
'o na sgra mi rtag rtogs kyi rjes dpag chos can /
rtog bral yin par thal /
rtog pa'i rang ldog dang bral ba'i phyir te /
rtog pa'i bya brag min pa'i phyir /
rtog pa'i rdzas dang bral ba la byed pa'ang mi 'thad de /
rtog myong rang rig mngon sum chos can /
rtog pa dang bral ba ma yin par thal /
rtog pa'i rdzas dang bral ba min pa'i phyir te /
rtog pa dang rdzas gcig yin pa'i phyir /
rang lugs ni /
sgra don 'dres rung du 'dzin pa'i rtog pa yin pa'i tshul gyis mi brten pa ni rtog bral gyi don yin no / /
'o na ma 'khrul ba'i don ji lta bu zhe na /
'khrul rgyu bzhi po gang rung gis ma bskyed pa'i sgo nas snang yul lam 'khrul ba'o / /
'khrul rgyu bzhi po gang zhe na /
'khrul rgyu rten la yod pa ni /
mig rab rib kyis dkrugs pa las zla gnyis gsal bar snang ba'i dbang shes lta bu'o / /
'khrul rgyu yul la yod ba ni /
mgal me myur du bskor ba las 'khor lor snang ba'i shes pa lta bu'o / /
gnas la yod pa ni /
grur zhugs pa las ljon shing 'gro bar snang ba'i dbang shes lta bu'o / /
'khrul rgyu de ma thag rkyen la yod pa ni /
zhe sdang gis yid dkrugs pa las sa gzhi dmar por snang ba'i dbang shes lta bu'o / /
'o na 'dir bstan mngon sum gyi mtshan nyid 'di /
mdo sde ba kho na'i lugs yin nam /
mdo sems thun mong pa'i lugs yin zhe na /
kha cig na re /
mdo sems thun mong pa'i lugs yin / /
ma 'khrul ba'i don mi bslu ba yin la /
sems tsam pas kyang mngon sum mi bslu bar 'dod pa'i phyir zhes smra /
yang kha cig /
de'i sgrub byed ma 'khrul ba'i don 'khrul rgyu bzhi po gang rung gis ma bskyed pa yin la /
sems tsam pas kyang mngon sum rnams 'khrul rgyu bzhi po gang rung gis ma bskyed par 'dod pa'i phyir zhes zer /
de gnyis ka mi 'thad de /
'dir mngon sum rtog bral du sgrub pa'i skabs su /
don gyi mthu yis ni / /
yang dag skye ba yin phyir ro / /
zhes gsungs la /
sems tsam pas dbang mngon rnams gzung don las skye bar mi 'dod pa'i phyir /
des na /
mdo sde pa'i thun mong ma yin pa'i lugs yin no / /
'o na sde bdun gyi gzhung gang du yang /
sems tsam pa'i lugs kyi mngon sum gyi mtshan nyid ston pa'i gzhung med par 'gyur ro zhe na /
skyon med de /
sems tsam pa'i lugs la rtog pa dang bral zhing bag chags brtan pa las byung ba'i shes pa de /
mngon sum yin par rnam nges las gsungs pa'i phyir /
gnyis pa la gnyis /
rtog med 'khrul shes yul gyi cha shas la tshad ma yin pa dgag /
rtog med ma 'khrul ba'i shes ba don gzhan la tshad ma yin pa dgag pa'o / /
dang po la gsum /
rnam pa la 'khrul pa tshad ma yin pa dgag /
yul la 'khrul ba tshad ma yin pa dgag /
dus la 'khrul pa tshad ma yin pa dgag pa'o / /
dang po ni /
kha cig na re /
dung ser 'dzin gyi dbang shes de dung gi kha dog la 'khrul yang dbyibs la ma 'khrul ba'i tshad ma yin no zhe na /
de chos can /
dung gi dbyibs la tshad ma ma yin par @# / /
thal /
de la dngos rtogs tshad ma yang ma yin /
shugs rtogs tshad ma yang ma yin pa'i phyir /
rtags dang po ma grub na /
khyod la dung gi dkar po snang bar thal /
dung gi dkar po dang dung gi dbyibs gnyis grub pa de rdzas gcig yin pa gang zhig /
khyod dung gi dbyibs dngos su rtogs pa'i sgrub 'jug tshad ma yin pa'i phyir /
rtags khas /
'dod mi nus te /
khyod la dung ser por snang ba'i phyir /
rtsa pa'i rtags gnyis pa grub ste /
khyod dngos rtogs tshad mar song ba'i yul mi srid pa'i phyir ro / /
kha cig /
ljon shing 'gror snang gi dbang shes de ljon shing sdod pa la 'khrul yang ljon shing sngon po yin pa la tshad ma yin zer ba'ang mi 'thad de /
dngos rtogs tshad ma dang shugs rtogs tshad ma gang yang ma yin pa'i phyir /
gnyis pa la gnyis /
dngos dang /
mtha' dpyad pa'o / /
dang po ni /
kha ci ga na re /
khang phyugs kyi nor bu'i 'od sgo gseb du shar ba'i tshe /
sgo gseb kyi nor bu'i 'od 'dzin pa'i dbang shes de nor bu la tshad ma yin te /
nor bu thob nus yin pa'i phyir zhe na /
de chos can /
nor bu la tshad ma ma yin te /
nor bu bcad sar ma thob /
thobs ram bcad pa'i phyir /
gnyis pa la /
dgag bzhag spang gsum mo / /
dang po la gnyis rgyan gyi lugs dgag /
lha shAka gi lugs dgag pa'o / /
dang po ni /
rgyan mkhan po /
nor bu sgron me'i 'od dag la / /
zhes pa'i skabs nas bstan pa'i nor bu'i 'od la nor bur 'dzin pa'i blo mngon sum tshad mar bzhed de /
de phyir nor bu'i 'od la ni / /
nor bur shes pa'i shes pa de / /
de nyid du na mngon sum ma ma /
yang na rjes dpag nyid du nges / /
zhes gsungs pa la /
mngon sum mam zhes pa rgyan rang gi 'dod ba dang /
rjes dpag nyid du des zhes pa shAka blo'i 'dod pa bstan pa yin te /
ya ma ris mngon sum mam zhes bya ba ni rang gi 'dod pa'o / /
yang na rjes dpag nyid du nges zhes bya ba na shAkya blo'i 'dod pa'o / /
zhes dang /
rgyal ba can gyis /
de nyid du na mngon sum mam zhes bya ba ni rang gi lugs so / /
yang na rjes dpag nyid /
ces bya ba ni shAkya blo'i 'o zhes gsungs so / /
gal te nor bu'i 'od la nor bur 'dzin pa'i blo mngon sum tshad ma ma yin par thal /
'khrul shes yin pa'i phyir zhe na /
skyon med de /
mi bslu ba tsam gyis tshad mar 'gyur gyi ma 'khrul ba'i shes pa dgos na rjes dpag kyang tshad mar mi 'gyur pa'i phyir ro / /
gal te 'khrul shes kyang min tshad ma yang yin na jes dpag dang khyad par ci yod ce na /
rang yul gsal mi gsal gyi khyad par yod do / /
'khrul shes yin na khyad par de yang mi 'thad do zhe na /
skyon med de /
rgyu'i dbang gis rang yul gsal mi gsal du skyes pa'i phyir /
dper na rtog pa dang rtog med mngon sum ltar snang bzhin no / /
mngon sum tshad ma yin pas ma 'khrul pa'i shes pa yin dgos na /
nor bu rang mtshan pa mthong ba'i mngon sum yang ma 'khrul ba'i shes par 'gyur ro / /
zhes gsungs so / /
de dgag pa ni /
'dir bstan nor bu'i 'od la nor bur 'dzin pa'i blo de mngon sum tshad ma ma yin par thal /
nor 'od nor bur 'dzin pa'i blo yang mngon sum tshad ma ma yin /
sgo gseb na nor bu yod par 'dzin pa'i blo yang mngon sum tshad ma ma yin /
nor bu'i 'od mthong ba'i dbang shes de yang mngon sum tshang ma min pa'i phyir /
rtags dang po gnyis grub ste /
de gnyis zhen yul la 'khrul pa'i log shes yin pa'i phyir te /
nor bu'i 'od nor bu yin pa mi srid pa'i phyir /
rtags gsum pa grub ste /
de sgro 'dogs dngos su skyed byed yin pa'i phyir te /
nor bu'i 'od nor bur 'dzin pa'i blo dngos su skyed byed yin pa'i phyir /
gnyis pa la gnyis /
'dod pa brjod pa /
de dgag pa'o / /
dang po ni /
gnyis pa 'khrul pa yin par bzhed / /
ces @# / /
rjes dpag 'khrul shes su bstan pa la /
de chos can /
tshad ma ma yin par thal /
'khrul shes yin pa'i phyir /
dper na zla ba gnyis snang gi dbang shes bzhin /
de ltar thal ba las /
ma 'khrul ba'i shes pa yin te /
tshad ma yin pa'i phyir /
dper na mngon sum bzhin /
zhes dwogs pa bkod nas /
'di la lha dbang blos /
ldog pa'i sbyor ba dang po la /
nor bu'i 'od la nor bu'i blos ma nges so zhes nor bu'i 'od la nor bur 'dzin pa'i blo tshad mar bzhed la /
de'i 'grel bshad du shAkya blos kyang /
'dir bstan nor bu'i 'od la nor bur 'dzin pa'i blo de 'khrul pa yin yang tshad ma yin te /
tshad ma spyi'i mtshan nyid mi bslu ba zhugs pa'i phyir ro / /
gal te de lta bu'i blo de mngon rjes gang yang ma yin pa'i tshad ma phung gsum pa yin par thal /
tshad ma gang zhig /
mngon rjes gang yang min pa'i phyir /
mngon sum min te /
'khrul shes yin pa'i phyir dang /
rtog bral ma yin pa'i phyir /
rjes dpag ma yin te /
tshul gsum pa'i rtags la brten nas skyes pa'i shes pa ma yin pa'i phyir zhe na /
mngon rjes gang yang ma yin pa'i tshad ma phung po gsum par mi 'gyur te /
rjes dpag tshad ma'i nang du 'du ba'i phyir te /
lkog tu gyur pa'i don gzhan 'brel pa la brten nas rtogs pa'i blo yin pa'i phyir te /
thog mar nor 'od mthong ba'i mngon sum la brten nas nor bur 'dzin pa'i blo skye zhing /
nor bu'i 'od de nor bur la de byung du 'brel ba'i phyir ro / /
des na 'bras rtags la brten pa'i rjes dpag yin no / /
de yang thog mar nor bu'i 'od mthong ba'i mngon sum de rtags 'dzin sems yin la /
de'i rjes su skyes pa'i nor bu'i 'od nor bur nges pa'i shes pa ni rtags can rjes dpag yin no / /
gal te de lta bu'i blo de rjes dpag ma yin par thal /
blo des rtags nor bu'i 'od de nyid nor bur zhen pa'i phyir khyab ste /
du ba'i rtags las du ldan gyi la la me yod par rtogs pa'i rjes dpag gis du ldan gyi la la me yod bar bzung gi /
du ba mer ma bzung pa'i phyir zhe na /
skyon med de /
nor bu'i 'od nor bur bzung bas 'khrul pa lhag po yod pa tsam yin gyi /
de tsam gyis tshad ma ma yin par mi 'gyur te /
nor bu tsam la mi bslu ba'i phyir ro / /
de lta bu'i blo de rjes dpag ma yin par thal /
nor bu'i 'od dang nor bu gnyis kyi rtags chos kyi 'brel pa dran pa las ma skyes pa'i phyir zhe na /
skyon med de /
me du'i 'brel pa dran pa med par yang du ba glo bur du mthong ba'i rtags las du ldan gyi la la me yod par rtogs pa'i rjes dpag skye ba yod pa'i phyir zhes bzhed do / /
gnyis pa la gsum /
rten gtan tshigs dgag /
yul can gyi tshad ma dgag /
dper mi rung bas dgag pa'o / /
dang po ni /
de lta bu'i blo de rjes dpag yin na rten gtan tshigs las skyed dgos pas /
nor bu'i 'od nor bur sgrub pa'i rtags yang dag yin nam /
nor bu'i 'od de nor bu tsam yod par sgrub pa'i rtags yang dag yin nam /
nor bu'i 'od de sgo gseb na nor bu yod par sgrub pa'i rtags yang dag yin nam /
'on te khang phugs na nor bu yod par sgrub pa'i rtags yang dag yin nam /
sgo gseb kyi nor bu'i 'od de sgo gseb na nor bu yod par sgrub pa'i rtags yang dag yin nam /
nor bu'i 'od dang nor bu gang rung gzhi der nor bu yod par sgrub pa'i rtags yang dag yin /
dang po mi 'thad de /
nor bu'i 'od nor bur sgrub mi nus pa'i phyir te /
nor bu'i 'od nor bu yin pa mi srid pa'i phyir /
gnyis pa mi 'thad de /
nor bu'i 'od yod par nges nas spyir nor bu yod med the tshom za ba mi srid pa'i phyir /
gsum pa mi 'thad de /
khyab pa yang ma nges pa'i phyir /
bzhi pa mi 'thad de /
de sgrub kyi khyab pa ma nges shing /
phyogs chos ma grub pa'i phyir /
lnga pa mi 'thad de /
sgo gseb nas nor bu @# / /
thob pa ma yin pa'i phyir /
drug pa mi 'thad de /
nor bu rtags su 'gong na rtags chos tha dad med par 'gyur la /
nor bu'i 'od rtags su 'gong na phyogs chos ma grub par 'byung ba'i phyir te /
gzhi der nor bu'i 'od tshad ma mas ma grub pa'i phyir te /
nor bu'i 'od mthong pa'i mngon sum de gzhi der nor bu'i 'od la tshad ma ma yin /
de las gzhan gzhi der nor bu'i 'od sgrub byed kyi tshad ma med pa'i phyir /
rtags dang po grub ste /
nor bu'i 'od mthong ba'i mngon sum de /
sgro 'dogs dngos su skye byed yin pa'i phyir te /
nor bu'i 'ong nor bur 'dzin pa'i blo dngos su skye byed yin pa'i phyir ro / /
gnyis pa ni /
'dir bstan nor bu'i 'od la nor bur 'dzin pa'i blo de nor bu la tshad ma yin te /
sgo gseb kyi nor bu la yang tshad ma ma yin /
khang phugs kyi nor bu la yang tshad ma ma yin /
nor bu tsam la yang tshad ma ma yin pa'i phyir /
rtags dang po grub ste sgo gseb tu nor bu ma thob pa'i phyir /
rtags gnyis pa grub ste /
khang phugs su nor bu ma bzung ba'i phyir /
rtags gsum pa grub ste /
yul dus gang gis kyang khyad par du ma byas pa'i nor bu tsam ma bzung pa'i phyir /
des na 'dir bstan nor bu'i 'od la nor bur 'dzin pa'i blo chos can /
nor bul tshad ma ma yin te /
nor bu bzungs ra ma thob /
thob sar ma bzung ba'i phyir ro / /
gsum pa ni /
de lta bu'i blo de rjes dpag snang yul la 'khrul shes yin yang mi bslu ba'i dper mi 'thad par thal /
de lta bu'i blo de rjes dpag gang zhig /
skabs 'dir dgag dgos kyi gang zag des rjes dpag thams cad la skur pa btab pa'i phyir /
gnyis pa rang lugs ni /
'dir bstan nor bu'i 'od la nor bur 'dzin pa'i blo ni /
khang phugs na nor bu yod pa'i 'od sgo gseb tu mthong ba las sgo gseb tu nor bu yod par 'dzin pa'i rtog pa yin la /
de rjes dpag 'khrul shes yin yang tshad ma yin pa'i dper bkod pa min gyi 'khrul shes yin yang mi bslu ba'i dper bkod pa yin no / /
gal te rjes dpag 'khrul shes yin yang tshad ma yin pa'i dper bkod pa yin te /
don gyi skangs su /
tshsd ma nyid du rnam par bzhag /
ces gsungs pa'i phyir zhe na /
'o na rjes dpag log shes yin yang tshad ma yin pa'i dper bkod par thal /
dpe'i skabs su /
log pa'i shes par khyad med kyang / /
zhes gsungs pa'i phyir /
gsum pa ni /
sngo snang dbang shes chos can /
sdon po la tshad ma ma yin par thal /
sngon po'i skad cig ma bzung yang /
de ma thob par sngon po tsam thob pa'i phyir zhe na /
mi mtshungs te /
'dir bstan nor bu'i 'od la nor bur 'dzin pa'i blos sgo gseb kyi nor bu dang khang phugs kyi nor bur ma zad nor bu tsam yang bcad thob gnyis ka'i yul du ma byas la /
sngo snang dbang shes kyis sngon po tsam bcad thob gnyis ka'i yul du byas pa'i phyir /
des na sngo snang dbang shes chos can /
sngon po'i cha thams cad la tshad ma min yang sngon po tsam la tshad ma yin te /
sngon po'i cha thams cad la tshad ma min yang sngon bo tsam gzung yul du byas nas de la gsar du mi bslu ba'i shes pa yin pa'i phyir /
de skad du 'ang chos mchog gis /
nges par yul du byas pa'i dngos po'i cha thams cad ma thob pa de lta'ang mthong ba las gzhan thob pa min no / /
zhes gsungs so / /
'o na sngo snang dbang shes chos can /
sngon po la tshad ma ma yin par thal /
khyod kyis rags pa'i sngon po kho na 'thong ba gang zhig /
khyod tshad mar song ba'i sngon po de sngon po'i rdul phran dang bcas pa'i phyir zhe na /
rtags dang po ma grub ste /
sngon po'i rdul phran yang mthong ba'i phyir te /
sngo rngul gyis brtsams pa'i sngon po sgrub pa'i sgo nas mthong pa'i phyir /
khyab ste /
bkod pa can ni ma bzung bar / /
bkod pa 'dzin pa mi rung phyir / /
zhes @# / /
gsungs pa'i phyir / /
gsum pa ni /
kha cig /
mtshan phyed la nyin phyed la bu byung bar rmis pa'i shes pa de nyin phyed kyi bu la tshad ma yin zhes zer ba mi 'thad de /
de la dngos rtogs tshad ma dang shugs rtogs tshad ma gang yang ma yin pa'i phyir ro / /
des na rtog byed kyi shes pa rnams rang yul gyi cha gcig la 'khrul na bdag nyid thams cad la 'khrul ba dang /
cha gcig la ma 'khrul na bdag nyid thams cad la ma 'khrul ba yin te /
rtog med kyi shes pa rnams rang yul la chad shas su ma phye bar sgrub pa'i sgo nas 'jug pa'i phyir /
de skad du'ang /
don gyi rang gi ngo bo gcig /
bdag nyid mngon sum yin pa la / /
tshad ma rnams kyis brtag bya gang / /
ma mthong cha gzhan ci zhig yod / /
ces dang /
de phyir dngos po mthong ba yis / /
yon tan mtha' dag mthong ba nyid / /
ces gsungs so / /
gnyis pa ni| kha cig /
dung gi kha dog mthong ba'i mig shes de dung gi reg bya 'jam po la tshad ma yin te /
des de la nges shes 'dren pa'i phyir zhes zer /
dung gi kha dog 'dzin pa'i mig shes chos can /
dung gi reg bya 'jam po la tshad ma ma yin par thal de la dngos rtogs tshad ma dang shugs rtogs tshad ma gang yang ma yin pa'i phyir /
rtags dang po ma grub na /
chos can /
khyod la dung gi reg bya 'jam po gsal bar snang bar thal /
khyod mngon sum sum tshad ma gang zhig /
khyod dung gi reg bya 'jam po la dngos rtogs tshad ma yin pa'i phyir /
'dod na /
dung gi reg bya 'jam po 'jal ba'i lus shes mngon sum don med du 'gyur ro / /
de la shugs rtogs tshad ma'ang min te /
de la sgro 'dogs par mi 'gal par 'jug pa'i phyir ro / /
gzhan yang du ldan la la du ba mthong ba'i mngon sum chos can /
la me'i tshogs don la tshad ma yin par thal /
la me'i tshogs don la nges shes 'dren pa'i phyir /
rtags ma grub ste /
du ldan gyi la la du ba mthong ba la brten nas du ldan gyil la me yod par nges pa'i shes pa de glo bur ba'i rtags la brten pa'i rjes dpag yin no zhe na /
de ni cig shos la'ang mtshungs so / /
rtsa bar 'dod na /
du ldan gyi la la me yod par sgrub pa'i rtags dang rjes dpag don med du 'gyur ro / /
gnyis pa mngon sum gyi dbye ba la gsum /
dbye ba dngos /
grangs nges /
phye ba so so'i don no / /
dang po ni /
mngon sum ni gzung yul la mang khrul pa'i shes pa yin pas de la bzhi ste /
dbang po'i mngon sum dang /
yid kyi mngon sum dang /
rang rig mngon sum dang /
rnal 'byor mngon sum mo / /
gnyis pa ni /
mngon sum la bzhir grangs nges pa yin te /
gzung yul la ma 'khrul pa'i shes pa la /
rang gi rdzas gzung yul du phyed pa dang rang las rdzas gzhan gzung yul du byed pa gnyis su nges la /
rang las rdzas gzhan gzung yul du byed pa la'ang /
dbang po gzugs can la brten pa dang yid dbang la brten pa gnyis su nges shing /
phyir ma la yang /
yid tsam la brten pa dang yang dag pa'i don bsgoms pa'i stobs las byung ba'i yid khyad par can la brten pa gnyis su nges pa'i phyir ro /
kha cig na re /
mngon sum la bzhir grangs nges ba min te /
mngon sum la bzhi po de las mang ba yod pa'ang mi khegs /
nyung ba'ang mi khegs pa'i phyir /
dang po grub ste /
gzhan sems shes pa'i mngon shes de mngon sum yin pa gang zhig /
bzhi po de gang yang ma yin pa'i phyir te /
bdag rkyen dbang po gzugs can pa la brten pa ma yin pa'i phyir dang /
dbang po'i mngon sum gyi de ma thag rkyen byas pa las byung ba ma yin pa'i phyir dang /
kha phyir bltas kyi shes pa yin pa'i phyir dang /
tshur mthong gi rgyud la'ang yod pa'i phyir ro / /
grangs nyung ba'ang mi khegs te /
yid kyi mngon sum @# / /
sgrub byed kyi tshad ma med pa'i phyir te /
yid mngon shin tu lkog gyur yin pa'i phyir /
nges na log rtog bsal ba'i phyir du bzhir grangs nges zhes bshad pa yin te /
bye brag smra ba mig gi dbang po don lta ba'i tshad mar 'dod pa'i log rtog bsal ba'i phyir du dbang po'i mngon sum dang /
mu stegs rna pa ma phug pa yid mngon med par 'dod pa'i log rtog bsal ba'i phyir du yid kyi mngon sum dang /
bye brag pa sogs rang rig med par 'dod pa'i log rtog bsal ba'i phyir du rang rig mngon sum dang /
rgyang 'phen pas rnal 'byor mngon sum med par 'dod pa'i log rtog bsal ba'i phyir du rnal 'byor mngon sum bstan pa'i phyir ro zhes zer /
gzhan sems shes pa'i mngon shes de mngon sum bzhi po gang yang ma yin pa'i skyon med de /
de yid kyi mngon sum yin par grub pa'i phyir ro / /
mu stegs rna ba ma phug pas yid mngon med par 'dod pa'i log rtog bsal ba'i phyir du yid mngon bstan pa don med par thal /
yid mngon sgrub byed kyi tshad ma med pa'i phyir /
'o na mngon sum la bzhir dbye ba 'di mdo sde pa kho na'i lugs yin nam /
sems tsam pa sogs dang thun mong ba yin zhe na /
'di la kha cig /
bye brag smra gsum rnam rig gnyis / /
mngon sum bzhi po mdo sde'i lugs / /
zhes pa'i don du bsams nas /
mngon sum bzhir phye ba mdo sde pa kho na'i thun mong ma yin pa'i lugs yin gyi sems tsam pa dang thun mong ba ma yin te /
sems tsam pas dbang mngon dang yid mngon mi 'dod pa'i phyir te /
so skye'i kha phyir bltas kyi shes pa thams cad 'khrul shes yin pa'i phyir zhes zer yang /
gzung yul la ma 'khrul ba'i shes pa la bzhir phye ba mdo sde pa kho na'i lugs yin yang /
sems tsam pas kyang mngon sum la bzhir 'dod pa yin te| sems tsam pa'i lugs la 'khrul shes dang mngon sum mi 'gal ba'i phyir te /
de'i lugs la bag chags brtan byung gi dbang shes rnams 'khrul shes dang mngon sum du 'dod pa'i phyir ro / /
'o na mngon sum bzhi po 'di'i go rim ji ltar nges she na /
des te rnal 'byor mngon sum 'phags pa kho na'i rgyud la yod pas mjug tu bstan /
gzhan gsum po skye 'phags gnyis ka'i rgyud la yod pas dang por bstan /
de'i nang nas kyang gzhan gnyis nyams su myong bya yin pas dang por bstan /
rang rig de gnyis ka nyams su myong byed yin pas de'i mjug tu bstan /
de'i nang nas kyang dbang mngon rgyu yin pas dang por bstan la /
yid mngon 'bras bu yin pas de'i mjug tu bstan pa'i phyir ro / /
gsum pa la bzhi /
dbang po'i mngon sum dang /
yid kyi mngon sum dang /
rang rig mngon sum dang /
rnal 'byor mngon sum mo / /
dang po la gsum /
mtshan nyid dang /
mtshan gzhi'i dbye ba dang /
mtshan gzhi'i steng du mtshan nyid nges byed do / /
dang po ni /
dbang shes kyi mtshan nyid /
rang gi bdag rkyen dbang po gzugs can las dngos su skyes pa'i kha phyir bltas kyi shes ba /
dbang po'i mngon sum gyi mtshan nyid /
rang gi bdag rkyen dbang po gzugs can las dngos su skyes pa'i gzhan rig gi shes pa gang zhig /
rtog bral ma 'khrul ba /
dbang po'i mngon sum tshad ma'i mtshan nyid /
rang gi bdag rkyen dbang po gzugs can las dngos su skyes pa'i gsar du mi bslu ba'i shes pa gang zhig /
rtog bral ma 'khrul ba'o / /
gnyis pa ni /
gzugs 'dzin dbang po'i mngon sum la sogs pa lnga'o / /
gsum pa la gsum /
rtog bral du bsgrub pa dang /
ma 'khrul bar bsgrub pa dang /
dbang po gzugs can sogs la brten par bsgrub pa'o / /
dang po ni /
mngon sum rtog bral de mngon gyur yin nam /
lkog gyur yin /
dang po ltar na @# / /
mngon sum rtog bral du rtags kyis sgrub pa dang 'gal la /
gnyis pa ltar na /
mngon sum rtog dang bral bar ni / /
mngon sum nyid kyis 'grub par 'gyur / /
zhes gsungs pa dang 'gal bar 'gyur ro zhe na /
'di'i lan la /
kha cig /
mngon sum rtog bral gyi don mngon sum gyis grub la /
tha snyad rtags kyis sgrub dgos pas skyon med do zhes smra ba mi 'thad de /
de'i don rtags kyis sgrub dgos pa dang tha snyad mngon sum gyis grub pa'ang yod pa'i phyir ro / /
kha cig /
rtog pa dang dbang shes yul la cig car du 'jug pa'i tshe mngon sum rtog bral du rtags kyis sgrub dgos la /
dbang shes kho na yul la 'jug pa'i tshe mngon sum rtog bral du mngon sum gyis grub pas skyon med ces zer ba'ang mi 'thad de /
rtog pa dang dbang shes gnyis ka yul la cig car du 'jug pa'i tshe de rtog bral du mngon sum gyis grub pa dang /
dbang shes kho na yul la 'jug pa'i tshe de rtags kyis sgrub dgos pa'ang yod pa'i phyir ro / /
rang lan ni /
grub mthas rgyud ma bslad pa'i mkhas pas rang yul gsal bar snang ba'i stobs kyis mngon sum rtog bral du mngon sum nyid kyis grub la /
grub mthas rgyud bslad pa'i rigs pa can pa lta bu la mngon sum rtog bral du rtags kyis sgrub dgos la /
de la'ang don sgrub kyi rtags dang tha snyad sgrub kyi rtags gnyis ka yod pa yin no / /
des na gzugs 'dzin dbang shes lta bu chos can /
rtog bral yin te /
rang yul gsal bar snang ba'i shes pa yin pa'i phyir /
khyab ste /
rtog pa yin na rang yul mi gsal bar snang ba yin dgos pa'i phyir ro / /
'o na rigs pa can pas mngon sum de tshad mas grub bam ma grub /
dang po ltar na rigs pa can pa chos can /
rtog bral ma 'khrul ba'i shes pa de tshad mas grub par thal /
mngon sum tshad mas grub pa'i phyir /
khyab ste /
rtog bral ma 'khrul ba'i shes ba de mngon sum gyi mtshan nyid yin pa'i phyir /
'dod na /
de chos can /
khyod kyi ngor rtog bral ma 'khrul ba'i shes pa rtags kyis sgrub mi dgos par thal lo / /
gnyis pa ltar na /
chos can /
khyod kyi don mngon sum de rtog bral du rtags kyis sgrub mi dgos par thal /
khyod kyis mngon sum de tshad mas ma grub pa'i phyir ro / /
zhe na skyon med de /
rigs pa can ba'i dor rtog bral du sgrub pa'i rtsod gzhi mngon sum de /
rtog bral ma 'khrul ba'i shes pa'i mtshon bya min gyi don mngon du byed bas mngon sum ste gzugs 'dzin dbang shes lta bu yin la /
gzugs 'dzin dbang shes grub zin pa dang de rtog bral du rtags kyis sgrub dgos pa la 'gal ba med pa'i phyir ro / /
de la dgongs nas slob dpon chos mchog gis /
mtshon bya rjes brjod kyi sgra dang mtshan nyid sgrub pa'i sgra zhes gsungs so / /
'o na gzugs 'dzin dbang shes chos can /
rtog bar thal /
spyi 'dzin pa'i blo yin pa'i phyir te /
tshogs pa la dmigs pa'i blo yin pa'i phyir te /
bsags pa la dmigs pa'i blo yin pa'i phyir te /
mdo las /
rnam par shes pa'i tshogs lnga ni bsags pa la dmigs pa can yin no zhes gsungs pa'i phyir zhe na /
de ltar gsungs pas bsags pa la dmigs mi dgos par thal /
dbang shes skyed nus kyi rdul du ma la dmigs pa la bsags pa la dmigs pa zhes brjod pa tsam yin pa'i phyir /
des na dbang shes kyis spyi dang tshogs pa dang bsags pa la dmigs pa ma yin te /
de gsum ga dngos po min pa'i phyir /
kha cig /
tshogs pa dngos po ma yin bsags pa dngos po yin zhes gsungs ngo / /
gnyis pa ni /
gzugs 'dzin dbang shes chos can /
ma 'khrul ba'i shes pa yin te /
rang la @# / /
snang ba de snang ba ltar grub pa'i shes pa yin pa'i phyir te /
gzung don gyis rang 'dra'i rnam pa gtad pa'i shes pa yin pa'i phyir ro / /
kha cig /
gzugs 'dzin dpang shes de snang yul la ma 'khrul ba'i shes par khas blangs nas /
gzugs 'dzin dbang shes la gzugs su snang ba de gzugs 'dzin dbang shes la gzugs su snang ba yin zhing /
gzugs 'dzin dbang shes la gzugs su snang bde gzugs 'dzin dbang shes kyi gzung rnam yin zhes zer /
gzugs 'dzin dbang shes la gzugs su snang bde chos can /
gzugs yin par thal /
khyod gzugs 'dzin dbang shes la gzugs su snang ba gang zhig /
gzugs 'dzin dbang shes de snang yul la ma 'khrul ba'i shes pa yin pa'i phyir /
rtags gnyis khas blangs /
'dod na /
bem por thal lo / /
'dod na /
gzugs 'dzin dbang shes dang rdzas tha dang du thal lo / /
'dod na /
gzugs 'dzin dbang shes kyi gzung rnam yin pa 'bud /
'o na /
de chos can /
rtsa ba'i thal ba der thal /
de'i phyir /
'dod na /
de ma yin par thal /
bem po ma yin pa'i phyir te /
gzugs 'dzin dbang shes dang rdzas tha dad ma yin pa'i phyir te /
gzugs 'dzin dbang shes kyi gzung rnam yin pa'i phyir /
rtags ma grub na /
gzugs 'dzin dbang shes kyi gzung rnam med par thal lo zhe na /
phyi ma la khyab pa med de /
de gzugs 'dzin dbang shes kyi gzung rnam ma yin yang /
gzugs 'dzin dbang shes la gzugs gsal bar snang ba nge de'i gzung rnam yin pa'i phyir /
'o na gzugs 'dzin dbang shes la gzugs gsal bar snang bar chos can /
gzugs yin par thal /
gzugs 'dzin dbang shes la gzugs su snang ba gang zhig /
gzugs 'dzin dbang shes de snang yul la ma 'khrul ba'i shes pa yin pa'i phyir zhen / /
rtags dang po ma grub bo / /
yang kha cig na re /
gzugs 'dzin dbang shes chos can /
gzugs kyi cha dang cha can rdzas tha dad yin par thal /
khyod ma 'khrul ba'i shes pa gang zhig /
khyod la gzugs kyi cha dang cha can tha dad du snang ba'i phyir te /
khyod la gzugs cha bcas su snang pa'i phyir te /
khyod la gzugs rags par snang ba'i phyir zhe na /
'di la mdo sde pa na re /
dbang shes la gzugs rags par snang na bden yang dbang shes la gzugs rags par snang ba min pas skyon med do zhes lan 'debs la /
'o na rags par snang ba dang 'gal lo zhe na /
de ni rtog pa la snang ba yin gyi dbang shes la snang ba min no zhes zer /
de la sems tsam pa na re /
de ni mi 'thad do /
rags pa gsal bar snang ba'i phyir dang /
rtog pa la yul gsal bar mi snang ba'i phyir /
gzugs 'dzin dbang shes la gzugs rags par snang yang gzugs kyi cha dang cha can rdzas tha dad du mi 'gyur te /
gzugs 'dzin dbang shes 'khrul shes yin pa'i phyir te /
gzugs phyi don ma yin pa la der snang ba'i shes pa yin pa'i phyir zhes zer /
kha cig /
sems tsam pa'i lugs la /
gzugs 'dzin dbang shes la gzugs phyi rol don du mi snang ste /
gal te snang na mi gsal bar snang ngam /
gsal bar snang /
dang po ltar na /
gzugs 'dzin dbang shes chos can /
rtog pa yin par thal /
rang yul mi gsal bar snang ba'i shes pa yin pa'i phyir /
gnyis pa ltar na /
de chos can /
med pa gsal snang can gyi shes pa yin par thal /
gzugs phyi don ma yin pa gang zhig /
gzugs phyi don du gsal bar snang ba'i shes pa yin pa'i phyir /
'dod na /
'khrul rgyu bzhi po gang rung gis bslad pa'i shes pa yin par thal lo / /
'dod na /
mngon sum ma yin par thal /
'dod pa'i phyir /
'o na te gzugs @# / /
'dzin dbang shes med pa gsal snang can gyi blo yin yang mngon sum ma yin par mi 'gyur te /
gzugs 'dzin dbang shes la snang ba'i gzugs des don byed nus pa'i phyir zhes zer na /
zla ba gnyis snang gi dbang shes de yang mngon sum du thal /
zla ba gnyis snang gi dbang shes la zla gnyis su snang ba des don byed nus pa'i phyir /
des na mdo sde pa'i lugs la /
dbang shes la gzugs phyi rol don du snang la /
sems tsam pa'i lugs la de ltar snang ba min no zhes gsung /
de na mi 'thad de /
sems tsam pa'i lugs la gzugs 'dzin dbang shes dang zla ba gnyis snang gi dbang shes gnyis med pa gsal snang can gyi blor mtshungs kyang mngon sum yin min gyi khyad par yod de /
gzugs 'dzin dbang shes de bag chags brtan byung gi dbang shes yin la /
zla ba gnyis snang gi dbang shes ni 'khrul rgyu glo bur bas bslad pa'i shes pa yin pa'i phyir /
gzhan yang sems tsam pa'i lugs la /
dbang shes la phyi don mi snag na /
rnam brjes zhugs can de yod / /
ces dang /
mthong ba phyin ci log rnams kyis / /
gzung ba 'dzin pa myong ba dag /
tha dad ldan bzhin rtogs par 'gyur / /
zhes dang /
ma rig gis bslad bdag nyid la / /
ji lta'i rang rkyen la ltos nas / /
rnam rig de bzhin min rnam pa / /
skye 'gyur rab rib la sogs bzhin / /
zhes gsungs pa dang 'gal lo / /
gsum pa la gnyis /
mdo sde pa'i lugs dang /
sems tsam pa'i lugs so / /
dang po la gsum /
bdag rkyen la brten par bsgrub /
dmigs rkyen la brten par bsgrub /
de ma thag rkyen la brten par bsgrub pa'o / /
dang po ni /
gzugs 'dzin dbang shes kyi steng na /
myong tsam dang yul gyi rnam ldan du skyes pa dang /
yul 'dzin nus su skyes pa'i cha gsum yod pa las /
myong tsam de de ma thag rkyen gyi lag rjes yin yang /
de tsam gyi sgo nas gzugs 'dzin dbang shes thun mong ma yin par mchon mi nus te /
shes pa thams cad kyi steng na myong tsam re yod pa'i phyir /
yul gyi rnam ldan du skyes pa de dmigs rkyen gyi lag rjes yin yang /
de tsam gyi sgo nas kyang gzugs 'dzin dbang shes thun mong ma yin bar mtshon mi nus te /
yul gyi rnam ldan du skyes pa yid shes la'ang yod ba'i phyir /
des na mig gi dbang po'i sgo nas mig shes thun mong ma yin par mtshon nus te /
mig gi dbang po de mig shes kyi thun mong ma yin pa'i rgyu yin pa'i phyir /
'o na mig dbang la brten par gang gis 'grub ce na /
gzugs 'dzin dbang shes chos can /
dmigs rkyen dang de ma thag rkyen las gzhan pa'i rgyu zhig yod de /
de gnyis yod kyang mi skye ba srid /
res 'ga' skye ba srid pa'i phyir /
zhes pa'i rtags la brten nas 'grub bo / /
'o na mig dbang gi ngo bo gang zhe na /
'phyung ba las gyur pa gang zhig /
mig shes kyi bdag rkyen gyi rigs su gyur pa'i gzugs can dang ba zhig go /
gnyis pa ni /
bye brag tu smra ba na re /
gzugs de gzugs 'dzin dbang shes kyi dmigs rkyen yin zhing de dang dus mnyam yin no zhes zer /
'o na gzugs chos can /
khyod kyis gzugs 'dzin dbang shes skyed mi dgos par thal /
gzugs 'dzin dbang shes de khyod kyi dus na grub zin pa'i phyir /
'dod na /
dmigs rkyen yin par 'gal /
kho na re /
gzugs 'dzin dbang shes chos can /
khyod kyis gzugs mi 'dzin par thal /
khyod kyi dus na gzugs ma grub pa'i phyir zhe na /
skyon med de /
de'i dus na gzugs ma grub kyang /
gzugs kyi rnam pa shar bgrub la /
gzugs kyi rnam pa shar ba'i sgo nas gzugs 'dzin par 'jog nus pa'i phyir /
kha cig /
dmigs rkyen dang gzung don don gcig tu byas nas /
@# / /
dbang shes kyi dmigs rkyen gyi mtshan nyid /
dbang shes la rang 'dra'i rnam pa dngos su gtong byed yin pa zhes zer /
zla gcig chos can /
zla ba gnyis snang gi dpang shes la rang 'dra'i rnam pa dngos su gtod byed yin par thal /
de'i dmigs rkyen yin pa'i phyir te /
de yul gyi rnam ldan du gtso bor dngos su skye byed yin pa'i phyir /
kha cig /
blo de'i gzung don dang gzung yul don gcig tu byas nas /
blo de'i gzung yul yin na blo de'i rgyu yin dgos te /
rgyu yi dngos po ma gtogs pa / /
gzung ba zhes bya gzhan ci'ang med / /
ces dang /
rgyu min yul yang ji ltar yin / /
zhes gsungs pa'i phyir zhe na /
dbang shes chos can /
rang nyams su myong ba'i rang rig mngon sum gyi gzung don yin par thal /
de'i gzung yul yin pa'i phyir te /
de'i snang yul yin pa'i phyir te /
des snang ba tsam gyi sgo nas rig bya yin pa'i phyir /
gzhan yang /
bum 'dzin rtog pa la bum par snang ba chos can /
bum 'dzin rtog pa'i rgyu yin par thal /
de'i gzung yul yin pa'i phyir te /
de'i snang yul yin pa'i phyir ro / /
kha cig dbang shes ma 'khrul pa'i gzung yul dang gzung don don mi gcig ste /
dbang shes ma 'khrul ba'i gzung rnam de dbang shes ma 'khrul ba'i gzung yul yin pa'i phyir zhes gsung ngo / /
gzugs 'dzin dbang shes ma 'khrul ba chos can /
khyod kyi gzung rnam de khyod kyi gzung yul ma yin par thal /
khyod gzugs kyi skye mched kyi yul can du nges pa'i phyir /
de skad du'ang /
dbang po'i sems ni nges phyir dang / /
zhes gsungs so / /
rang lugs ni /
dbang shes kyi dmigs rkyen gyi mtshan nyid /
dbang shes yul gyi rnam ldan du gtso bor dngos su skye byed /
dbang shes kyi gzung don phyi mtshan nyid /
dbang shes rang 'dra'i rnam ldan du gtso bor dngos su skye byed /
de yang gzugs kyis gzugs 'dzin dbang shes gzugs kyi rnam ldan du gtso bor dngos su bskyed pa yin gyi /
gzugs 'dzin dbang shes gzugs kyi rnam ldan du skyes pa'i cha de gzugs kho nas dngos su bskyed pa ni min te /
mig gi dbang pos kyang de dngos su bskyed pa'i phyir /
mgrub na /
mig gi dbang po chos can| gzugs 'dzin dbang shes gzugs kyi rnam ldan du skyes pa'i cha de dngos su bskyed par thal /
de dang gzugs 'dzin dbang shes grub bde rdzas gcig yin pa gang zhig /
gzugs 'dzin dbang shes dngos su bskyed pa'i phyir ro / /
gsum pa ni /
gzugs 'dzin dbang shes kyi snga logs su byung ba'i gzugs yid la byed pa de mtshan gzhi /
gzugs 'dzin dbang shes kyi mtshungs pa de ma thag rkyen du mtshon /
gzugs 'dzin dbang shes myong tsam du gtso bor dngos su skye byed yin pa /
de ma thag rkyen ni /
rigs mthun kho nas byed par ma nges te /
rtog pas dbang shes dang /
dbang shes kyis rtog pa dang /
dkar 'dzin dbang shes kyis ser 'dzin dbang shes kyi de ma thag rkyen byed pa'ang yod pa'i phyir ro / /
gnyis pa /
sems tsam pa'i lugs la /
mdo sde pa'i lugs dgag /
rang lugs bzhag pa'o / /
dang po ni /
mdo sde pa na re /
phyi rol gyi don de dbang shes ma 'khrul ba'i dmigs rkyen yin no zhes zer /
phyi rol gyi don rdul phra rab de dbang shes kyi dmigs rkyen yin nam /
phyi rol gyi don rdul rags pa de dbang shes kyi dmigs rkyen yin /
dang po mi 'thad de /
rdul phra rab de dbang shes la rang 'dra'i rnam pa dngos su gtod byed ma yin pa'i phyir te /
dbang shes la rdul phra rab kyi rnam pa ma shar ba'i phyir te /
dbang shes la rags pa ling por snang ba'i phyir ro / /
rtsa ba'i khyab pa khas blangs /
gnyis pa yang mi 'thad de /
rags pa de dbang shes la rang 'dra'i rnam pa dngos su gtod byed ma yin pa'i phyir te /
rags pa dbang shes kyi rgyu @# / /
ma yin pa'i phyir te /
rags pa rdzas su ma grub pa'i phyir /
dper na zla ba gnyis bzhin no / /
des na phyi don dbang shes kyi dmigs rkyen ma yin par thal /
rdul phra rab dang rags pa gang yang dbang shes kyi dmigs rkyen ma yin pa'i phyir te /
rdul phra rab dbang shes kyi rkyen yin du chug kyang dbang shes kyi dmigs pa ma yin /
rags pa dbang shes kyi dmigs pa yin yang rkyen ma yin pa'i phyir /
yang mdo sde bas /
nang gi bem por gyur pa'i dbang po gzugs can pa de dbang shes kyi bdag rkyen du 'dod pa'ang mi 'thad de /
bem po ma grub pa'i phyir te /
rdul phran cha med ma grub pa'i phyir ro / /
gnyis pa ni /
sngo snang dbang shes kyi dmigs rkyen ni gnyis te /
snang ba'i dmigs rkyen dang /
nus pa 'jog pa'i dmigs rkyen no / /
dang po ni /
sngo snang dbang shes dang dus mnyam pa'i sngon po lta bu'o / /
gal te sngo snang dbang shes dang dus mnyam pa'i sngon po chos can /
sngo snang dbang shes kyi rkyen yin par thal /
sngo snang dbang shes kyi dmigs rkyen yin pa'i phyir /
'dod mi nus te /
de dang rdzas gcig yin pa'i phyir dang /
de dang dus mnyam yin pa'i phyir /
ma khyab na /
bdag skye yod par 'gyur ro zhe na /
skyon med de /
de sngon snang dbang shes la snang ba'ang yin /
sngo snang dbang shes de de dang rjes su 'gro ldog mi 'khrul pas sngo snang dbang shes kyi dmigs rkyen du bshad pa tsam yin gyi /
dmigs rkyen mtshan nyid par khas mi len pa'i phyir ro / /
nus pa 'jog pa'i dmigs rkyen ni /
sngo snang dbang shes kyi snga logs su byung ba'i sngon po lta bu yin la /
de la dmigs rkyen gyi chos gnyis tshad ste /
rang 'dzin shes pas dmigs pa yang yin la /
sngo snang dbang shes yul gyi rnam ldan du gtso bor dngos su skye byed kyang yin pa'i phyir /
ngal te sngo snang dbang shes kyi snga logs su byung ba'i sngon po chos can /
sngo snang dbang shes kyi dmigs par thal /
de'i dmigs rkyen yin pa'i phyir /
'dod na /
sngo snang dbang shes kyi gzung 'dzin rdzas tha dad du grub par thal /
sngo snang dbang shes kyi snga logs su byung ba'i sngon po de sngo snang dbang shes kyis dmigs pa yang yin /
sngo snang dbang shes kyi rkyen yang yin pa'i phyir zhe na /
'di'i lan la kha cig na re /
de ltar yin yang sngo snang dbang shes kyi gzung 'dzin rdzas tha dad du mi 'gyur te /
de gnyis rdzas gcig yin pa'i phyir zhes zer /
'o na bdag skye grub par thal /
de gnyis rgyu 'bras gang zhig /
de gnyis rdzas gcig yin pa'i phyir /
'dod na /
gzhan dbang skye ba ngo bo nyid med pa ma yin par thal /
bdag skye yod pa'i phyir /
rang lan ni /
sngo snang dbang shes kyi dmigs rkyen yin na /
sngo snang dbang shes kyis dmigs mi dgos te /
sngo snang dbang shes yul gyi rnam ldan du gtso bor dngos su skye byed yin na /
sngo snang dbang shes kyi dmigs rkyen yin par 'jog nus la /
sngo snang dbang shes yul gyi rnam ldan du gtso bor dngos su skye byed yin na /
sngo snang dbang shes kyis dmigs mi dgos pa'i phyir /
kha cig sngon po de sngo snang dbang shes kyi dmigs rkyen yin zhes zer /
sngon po chos can /
sngo snang dbang shes kyi dmigs rkyen ma yin par thal /
sngo snang dbang shes dang rdzas gzhan ma yin pa'i phyir te /
sngo snang dbang shes kyi bdag nyid yin pa'i phyir ro / /
dbang shes kyi bdag rkyen ji lta bu zhe na /
dbang shes yul 'dzin nus su gtso bor dngos su skye byed ni /
dbang shes kyi bdag rkyen yin la /
de yang shes pa'i bdag nyid yin gyi bem po ni ma yin no / /
dbang shes snga ma'i rdzas kyi steng na dbang shes phyi ma yul gyi rnam ldan du dngos su skyed pa'i nus pa dang /
myong tsam du dngos su skyed pa'i nus pa dang yul 'dzin nus @# / /
su dngos su skyed pa'i nus pa gsum yod la /
gsum po de /
ngo bo gcig la ldog pa tha dad pa yin no / /
gnyis pa yid kyi mngon su ma la /
dgag bzhag spang gsum mo / /
dang po ni /
kha cig na re /
yid kyi mngon su med de /
mig gzugs la blta ba la mngon du phyogs pa'i dus kyi gzugs gsal bar snang ba'i shes pa ni dbang shes kho na yin la /
mig gzugs la blta ba la mi phyogs pa'i dus su gzugs gsal bar snang ba'i shes pa med pa'i phyir /
gzhan yang /
yid mngon med de /
yid mngon gyi sgrub byed lung tsam du zad kyi dngos stobs kyi tshad mas ma grub pa'i phyir te /
chos mchog gis /
yid kyi mngon sum sgrub pa la tshad ma gzhan ni btsal bar bya ba ma yin no / /
zhes gsungs pa'i phyir zhe na /
shes bya chos can /
sngar myong ba ni 'dzin pa na / /
zhes sogs rang lugs dang /
de phyir dbang po'i rnam par shes / /
zhes sogs gzhan lugs yin par thal /
yid mngon med pa'i phyir /
rtags khas /
sbyin pa btang ba las longs spyod 'byung ba chos can /
khyod tshad mas ma grub par thal /
khyod kyi sgrub byed lung tsam du zad kyi dngos stobs kyi tshad mas ma grub pa'i phyir te /
shin tu lkog gyur yin pa'i phyir ro / /
khyab pa snga ma khas /
gzhan yang /
gzugs shes pa ni rnam pa gnyis te mig dang yid la brten pa'o / /
zhes pa'i lung bstan bya'i don la mi bslu ba ma yin par thal /
yid mngon med pa'i phyir /
kha cig na re /
gzugs 'dzin dbang po'i mngon sum skad cig dang po dbang mngon kho na yin la /
skad cig gnyis pa phan chad dbang mngon dang yid mngon gnyis ka yin no / /
dbang mngon la yid mngon gyi tha snyad byas pa yod dam zhe na /
yod de /
rtog bcas rtog pa med pa'i yid / /
ces dang /
yid kyang de dang mtshungs pa yin / /
zhes gsungs pa'i phyir zhes zer| gzugs 'dzin dbang shes skad cig snga ma dang phyi mchos can /
khyod gnyis dbang shes kho na yin min gyi khyad par med par thal /
khyod gnyis rang gi bdag rkyen dbang po gzugs can las dngos su skyes pa'i gzhan rig gi shes par mtshungs pa'i phyir /
bsal ba khas /
gzhan yang /
tshad ma mdor /
yid kyang don dang zhes pa'i /
kyang sgra smos pa don med par thal /
khyod ltar na yid kyang don dang zhes pa'i don /
dbang mngon gzung don la ma 'khrul bar ma zad dbang mngon yang gzung don la mi 'khrul zhes par 'gyur ba'i phyir /
rtags khas /
gzhan yang zla gnyis gsal bar snang ba'i dbang shes phyi ma rnams yid blo 'khrul par thal /
dbang mngon skad cig gnyis pa phan chad yid mngon yin pa'i phyir /
rtags khas /
'dod mi nus te /
sngo dang zla gnyis la sogs blo'i / /
zhes ba'i gzhung dang 'gal ba'i phyir ro / /
gzhan yang /
yid shin tu mi gsal la mig shin tu gsal ba'i gang zag mi srid par thal /
dbang mngon skad cig gnyis pa phan chad yid mngon yin pa'i phyir /
kha cig /
rgyan mkhan po'i dgongs par bsams nas /
dang por dbang mngon skad cig ma gcig skye /
de nas yid mngon skad cig ma gcig skye /
de nas dbang mngon skad cig skye ste /
mdor na dbang mngon gyis 'go drangs yid mngon gyis mjug bsdus te /
dbang mngon dang yid mngon spel mar skye'o zhes zer /
dbang mngon chos can /
rang yul bar mchad du 'dzin pa ma yin par thal /
rang yul 'dzin pa'i bar du yid mngon gyis chod pa'i phyir /
rtags khas /
khyab ste /
rim gyis 'dzin na de myong ba / /
rnam chad med par snang mi 'gyur / /
zhes gsungs pa'i phyir ro / /
kha cig /
dang por gzugs 'dzin dbang mngon skad cig ma gcig skye /
des de ma thag rkyen dang /
de dang dus mnyam @# / /
pa'i gzugs kyis dmigs rkyen dang /
mig gi dbang pos bdag rkyen byas nas /
gzugs 'dzin dbang mngon skad cig gnyis pa skye /
'di dang dus mnyam du gzugs 'dzin dbang mngon skad cig dang po des de ma thag rkyan dang /
de dang dus mnyam pa'i gzugs dang yid dbang gis dmigs rkyen dang bdag rkyen byas nas gzugs 'dzin yid mngon skad cig dang po skye /
de phan chad dbang mngon dang yid mngon grangs mnyam du skye la /
de ltar na nang lta rang rig gi 'gros gcig dang phyir lta don rig gi 'gros gnyis te /
mngon sum 'gros gsum pa yin zhing /
yid dbang las yid dbang mi skye bas yid dbang rgyun med dang /
mig dbang las mig dbang skye bas mig dbang la rgyun yod pa'i phyir /
dbang mngon dang yid mngon gnyis la nges dka' sla'i khyad par yod do zhes zer /
'o na nang lta rang rig gi 'gros gcig pa'i don /
rang rig mngon sum gnyis po de kha nang du phyogs par mtshungs pa'i sgo nas 'jog pa yin nam /
mngon sum gnyis po de rang rig mngon sum gcig gis myong ba'i sgo nas 'jog pa yin /
dang po ltar na /
phyir lta don rig gi 'gros kyang gcig tu thal /
mngon sum de gnyis kha phyir bltas su mtshungs pa'i phyir /
'khor gsum /
gnyis pa ltar na /
gzugs 'dzin dbang mngon dang gzugs 'dzin yid mngon chos can /
rang rig mngon sum gcig gis nyams su myong bya ma yin par thal /
rdzas tha dad yin pa'i phyir /
gzhan yang /
yid dbang las yid dbang mi skye ba'i rgyu mtshan ci yin /
mdzod las /
drug po 'das ma thag pa yi / /
rnam shes gang yin de yid do / /
zhes gsungs pa ltar /
rnam shes 'das ma thag pa de yid dbang yin la de las yid dbang mi skye ba'i phyir zhe na /
rnam shes 'das ma thag pa chos can /
yid mngon gyi bdag rkyen ma yin par thal /
dngos med yin pa'i phyir /
rtags bsal khas /
gzhan yang /
de chos can /
rnam shes yin par thal /
yid dbang yin pa'i phyir /
rtags khas /
yid mngon gyi snga logs de ma thag tu byung ba'i rnam shes de yid dbang yin no zhe na /
'o na yid dbang la rgyun yod par thal /
yid mngon gyi snga logs de ma thag tu byung ba'i rnam par shes bde yid dbang yin pa'i phyir /
rtags bsal khas /
kha cig /
rgyan mkhan pos /
goms las mdun na gnas pa la / /
'di'i zhes ni shes pa gang / /
mngon du byed phyir de la ni / /
yid kyi mngon sum yin par 'dod / /
ces gsungs pas /
'di'o snyam pa'i yid kyi shes pa zhig yid kyi mngon sum yin no zhe na /
'o na yul la sgrub pas 'jug pa'i rtog pa yod par thal /
'di'o snyam pa'i yid kyi shes pa zhig yid kyi mngon sum yin pa'i phyir /
des na rgyan mkhan po'i lugs ni goms pa'i dbang gis don mngon du byed pa'i rnam pas 'jug pa'i shes pa zhig yid kyi mngon sum yin no / /
de dbang po'i mngon sum ma yin nam zhe na /
min te /
dbang mngon ni yul la snang ba tsam gyis 'jug ba yin la /
'di ni yul la nges pa'i rnam pas 'jug pa'i phyir ro / /
'o na slob dpon gyis /
mngon sum ni gang gis kyang nges par byed ba min no / /
zhes gsungs pa dang 'gal lo zhe na /
mi 'gal te /
de ni dbang mngon la dgongs te gsungs pa'i phyir /
zhes bzhed do / /
de yang mi 'thad de /
gzugs 'dzin yid mngon chos can /
khyod kyis gzugs kyi mi rtag pa nges par thal /
khyod gzugs kyi mi rtag pa la sgrub 'jug yin pa gang zhig /
nges shes yin pa'i phyir /
rtags phyi ma khas /
khyab ste /
nges pa rnams kyis ma nges pa / /
de ni ji ltar de yul yin / /
zhes gsungs pa'i phyir ro / /
'dod na /
gzugs mi rtag par sgrub pa'i rtags @# / /
dang rjes dpag 'jug pa don med par thal lo / /
gzhan yang /
dbang mngon des sla la yid mngon nges dka' ba'i khyad par mi 'thad par thal /
yid mngon nges shes yin pa'i phyir /
rtags khas /
gzhan yang /
chos mchog gi rjes su 'brangs nas gzhan lugs de rnams dgag par bya ste /
dbang mngon skad cig gnyis pa phan chad yid mngon du 'dod pa dang dbang mngon dang yid mngon spel mar skye ba dang mngon sum 'gros gsum pa dang rgyan gyis yid mngon 'dod tshul rnams mi 'thad par thal /
mig shes gzugs blta ba la mngon du phyogs pa'i dus kyi gzugs gsal bar snang ba'i shes pa ni dbang shes kho na yin pa'i phyir /
rtags ma grub ste /
dbang shes min no zhe na /
'o na dbang shes gzhi ma grub par thal /
mig shes gzugs la blta ba la mngon du phyogs pa'i dus kyi gzugs gsal bar snang ba'i shes pa de dbang shes ma yin pa'i phyir /
de skad du'ang /
chos mchog gis /
mig byed pa dang ldan pa'i tshe gzugs shes pa gang yin pa de ni mig la brten pa kho na yin no / /
de lta min na rnam par shes pa gang yang mig la brten pa med par 'gyur ro / /
zhes gsungs so / /
gnyis pa rang lugs la bzhi /
yid mngon sgrub byed kyi tshad ma bshad pa /
yid mngon gyi mtshan nyid dpyad pa /
yid mngon gyi rkyen gsum dpyad pa /
yid mngon gyi skye tshul dpyad pa'o / /
dang po ni /
kha cig na re /
yid mngon yod par dngos stobs kyi tshad mas grub ste /
rang rig mngon sum tshad mas grub pa'i phyir te /
shes pa yin pa'i phyir zhes zer yang 'thad par dka' bas /
gzugs shes pa ni rnam pa gnyis te mig dang yid la brten pa'o / /
zhes pa'i lung chos can /
rang gi bstan bya'i don la mi bslu ste /
dpyad pa gsum gyis dag pa'i lung yin pa'i phyir /
zhes pa'i rtags la brten pa'i yid ches rjes dpag gis grub ste /
chos mchog gis /
yid kyi mngon sum sgrub pa la tshad ma gzhan ni bcol bar bya ba ma yin no / /
zhes gsungs pa'i phyir /
gnyis pa ni /
yid kyi mngon sum gyi mtshan nyid /
rang gi bdag rkyen yid kyi dbang po las dngos su skyes pa'i gzhan rig gi yid shes gang zhig /
rtog bral ma 'khrul pa /
'dir dngos su bstan pa'i yid kyi mngon sum gyi mtshan nyid /
dbang po'i mngon sum gyis mtshungs pa de ma thag rkyen byas pa las byung ba'i gzhan rig gi yid kyi shes pa gang zhig / /
rtog bral ma 'khrul ba /
gsum pa ni /
yid mngon rang gi snga logs de ma thag tu byung ba'i dbang po'i mngon sum ni de ma thag rkyen dang /
de dang dus mnyam pa'i don dmigs rkyen dang /
drug po 'das ma thag pa yi / /
rnam shes gang yin de yid do / /
zhes gsungs pa ltar /
yid mngon rang gi snga logs de ma thag tu byung ba'i rnam shes ni bdag rkyen yin te /
sde bdun gyi gzhung gang du yang yid mngon gyi bdag rkyen gzhan gsal por ma bshad cing de yid mngon gyi bdag rkyen yin pa la rigs pas gnod pa med pa'i phyir ro / /
gzhung de'i don yang /
yid mngon gyi dus su 'das shing snga logs de ma thag tu byung pa'i rnam par shes pa de yid dbang du bstan pa yin gyi /
rnam shes 'das pa yid dbang du bstan pa ma yin te /
rnam shes 'das pa dngos med yin pa'i phyir /
bzhi pa ni /
yid mngon de dbang mngon gyi rgyun mthar skye ba yin te /
de skye ba gang zhig /
dbang mngon skad cig gnyis pa phan chad yid mngon yin pa dang spel mar skye ba dang 'gros gsum pa dang /
rgyan mkhan po'i lugs kyi yid mngon skye tshul rnams mi 'thad par bsgrubs zin pa'i phyir /
des na yid mngon rgyun mthar skye tshul ni mtha' gzhan 'gog pa'i rigs pas @# / /
grub pa yin no / /
kha cig /
yid mngon rgyun mthar skye tshul 'di yid ches pa'i lung gis grub pa yin gyi dngos stobs kyi tshad mas ma grub ste /
skye tshul 'di shin tu lkog gyur yin pa'i phyir te /
khyad gzhi yid mngon shin tu lkog gyur yin pa'i phyir zhe na /
yid mngon skye tshul de shin tu lkog gyur ma yin par thal /
shin tu lkog gyur yin na sgrub byed lung la brten nas rtogs dgos pa gang zhig /
yid mngon rgyun mthar skye tshul lung las gsal bar ma bshad pa'i phyir ro / /
de yang yid mngon rgyun mthar skye srid pa yin gyi mtha' gcig tu skye bar nges pa ni ma yin te /
mar me'i skad cig tha ma 'dzin pa'i dbang mngon grub pa'i phyir ro / /
de ltar na /
'dir bstan yid mngon de skad cig ma gcig skye ba yin gyi rgyun ldan du skye ba min te /
'dir bstan yid mngon de dbang sngon gyis de ma thag rkyen byas pa las byung dgos pa gang zhig /
yid mngon gyi dus na dbang mngon gyi rigs 'dra med pa'i phyir /
des na /
tshur mthong gi rgyud la 'dir bstan yid kyi mngon sum tshad ma med de /
'dir bstan yid mngon de skad cig ma gcig yin pa'i phyir /
khyab ste /
tshad ma yin na nges shes 'dren dgos pa gang zhig /
tshur mthong gi mthong gi mngon sum skad cig ma gcig gis nges shes 'dren mi nus pa'i phyir /
'o na 'dir bstan yid kyi mngon sum tshad ma med par 'gyur ro zhe na /
skyon med de /
'phags pa'i rgyud la 'dir bstan yid kyi mngon sum tshad ma yid pa'i phyir /
'phags pa'i shes pa skad cig ma gcig gis kyang nges shes 'dren pa mi 'gal te /
blo gros chen pos mthong nyid las / /
rnam pa thams cad nges par byed / /
ces gsungs pa ltar ro / /
'o na 'jug shes lnga cig car 'gags pa'i tshe yid mngon lnga cig car skye'am mi skye zhe na /
de'i tshe yid mngon gang rung gcig skye ba srid kyi lnga cig car skye ba ma yin la /
de yang yid yul gang la 'dris pa shas che ba de'i yid mngon skye ba yin gyi goms pa cha mnyam na mi skyeb ba yin no / /
skye na skyon ci yod ce na /
skyes bu gcig gi rgyud tha dad pa lngar thal ba dang /
rnam shes tshogs drug du grangs ma nges pa'i skyon yod ces gsung ngo / /
gsum brtsod spang la /
kho na re /
yid mngon chos can /
shin tu lkog gyur ma yin par thal /
rang rig mngon sum tshad mas grub pa'i phyir te /
shes pa yin pa'i phyir zhe na /
gang zag gi bdag med kyis khyad par du byas pa'i so skye'i shes pa chos can /
rang rig mngon sum tshad mas grub par thal /
shes pa yin pa'i phyir /
'dod na /
so skye chos can /
'phags par thal /
rang rgyud kyi mngon sum gyis gang zag gi bdag med kyis khyad par du byas pa'i shes pa grub pa'i phyir /
rtags khas /
kha cig /
yid mngon shin tu lkog gyur ma yin te /
rang blo rang la lkog gyur mi srid pa'i phyir te /
rang blo rang la lkog gyur yin pa la /
gzhan yang mngon sum med pas na / /
blo ni rtags las rtogs par 'gyur / /
zhes gnong byed bstan pa'i phyir zhe na /
de yang mi 'thad de /
gzhung des rgyal dpog pas rang blo rang la lkog gyur yin par 'dod pa bkag pa yin gyi /
rang blo yang yin lkog gyur yang yin pa'i gzhi mthun pa 'gog pa ma yin pa'i phyir te /
rang blo yang yin lkog gyur yang yin pa'i gzhi mthun du ma yod pa'i phyir ro / /
kha cig| yid mngon de rang rig mngon sum tshad mas ma grub kyang rang rig mngon sum gyis grub ste /
des myong ba'i phyir te /
shes pa ayin pa'i phyir /
des na yid mngon lkog gyur ma yin no zhe na /
'o na khyed rang gi nyin zhag gcig la rnam rtog gi grangs ji tsam brgyus pa'i @# / /
rtog pa chos can /
rang rig mngon sum gyis grub par thal /
shes pa yin pa'i phyir /
'dod na /
lkog gyur ma yin par thal lo / /
'dod mi nus te /
sems can gzhan la rtags med pa'i / /
rnam rtog la sogs mi 'grub bzhin / /
zhes gsungs pa'i phyir ro / /
gal te yid mngon chos can /
tshang ma ma yin par thal /
khyod yin du gyur pa'i tshad min gyi blo yod pa'i phyir /
'dod na /
mngon sum tshad ma la bzhir grangs nges pa ma yin par thal lo zhe na /
gzugs 'dzin dbang shes chos can /
khyod tshad ma ma yin par thal /
khyod yin du gyur pa'i tshad min gyi blo yod pa'i phyir te /
yid sgra la lhag par chags dus kyi gzugs 'dzin dbang shes de khyod yin pa'i phyir /
gal te dbang mngon gyi rgyun mthar yid mngon skye la /
de'i snga logs rnams su mi skye ba'i khyad par mi 'thad par thal /
rgyun mtha' dang snga logs rnams su yid mngon gyi rkyen gsum tshang ma tshang gi khyad par med pa'i phyir zhe na /
rtags ma grub ste /
snga logs rnams su dbang mngon rgyun chags su skye bas yid mngon skye ba'i go skabs bkag pa'i phyir ro / /
gal te gzhan sems shes pa'i mngon shes chos can /
yid mngon yin par thal /
rang gi bdag rkyen yid dbang las dngos su skyes pa'i gzhan rig gi yid shes gang zhig /
rtog bral ma 'khrul ba yin pa'i phyir /
'dod na /
dbang mngon gyis de ma thag rkyen byas pa las byung bar thal lo / /
khyab ste /
de phyir dbang po'i rnam par shes / /
de ma thag rkyen las byung can / /
zhes gsungs pas so zhe na /
skyon med de /
gzhung des yid mngon gyi mtshan gzhi tsam bstan pa yin pa'i phyir /
de chos can /
mngon sum bzhi po gang rung ma yin par thal /
dbang mngon yang ma yin /
yid mngon yang ma yin /
rang rig mngon sum yang ma yin /
rnal 'byor mngon sum yang ma yin pa'i phyir /
'dod na mngon sum la bzhir grangs nges pa ma yin par thal lo / /
'dod na /
tshad ma la mngon rjes gnyis su grangs nges pa ma yin par thal lo / /
gzhan yang /
rang gi bdag rkyen dbang po gzugs can las dngos su skyes pa'i gzhan rig gi shes pa gang zhig /
rtog bral ma 'khrul ba yin na dbang mngon yin pas ma khyab par thal /
rang gi bdag rkyen yid dbang las dngos su skyes pa'i gzhan rig gi yid shes gang zhig /
rtog bral ma 'khrul ba yin na yid mngon yin pas ma khyab pa'i phyir /
rtags khas /
gsum pa rang rig mngon sum la /
dgag bzhag spang gsum mo / /
dang po ni /
kha cig na re /
shes pa thams cad rang gi ngo bo la rang rig mngon sum tshad ma yin no / /
zhes zer /
'o na sgra mi rtag rtogs kyi rjes dpag tshad ma de rang gi ngo bo 'dzin rnam la rang rig mngon sum tshad ma yin nam /
rang gi ngo bo gzung rnam la rang rig mngon sum tshad ma yin nam /
de gnyis gang du'ang ma gtogs pa'i rang gi ngo bo la rang rig mngon sum tshad ma yin /
dang po ltar na /
sgra mi rtag rtogs kyi rjes dpag tshad ma chos can /
rang gi gzung rnam la mngon sum du thal /
rang gi 'dzin rnam la mngon sum tshad ma yin ba gang zhig /
rang gi gzung rnam dang rang gi 'dzin rnam gnyis yul dus rang bzhin gang la ltos nas kyang grub bde rdzas gcig yin pa'i phyir /
'dod na /
rtog bral yin par thal lo / /
gzhan yang /
rang gi gzung rnam gsal bar snang bar thal /
de la mngon sum yin pa'i phyir /
rtags khas /
de gnyis gang du'ang ma gtogs pa'i rang gi ngo bo la rang rig mngon sum tshad ma ma yin par thal /
de gnyis gang du'ang ma gtogs pa'i rang gi ngo bo ma grub @# / /
pa'i phyir /
gal te rtog bral du thal ba'i skyon med de /
rang gi 'dzin rnam gsal bar snang la gzung rnam mi gsal bar snang ba'i phyir zhe na /
sgra mi rtag rtogs kyi rjes dbag chos can /
rtog med dang rtog pa gnyis ka yin par thal /
rang gi 'dzin rnam gsal par snang la gzung rnam mi gsal bar snang ba'i shes pa yin pa'i phyir /
gzhan yang /
'dzin rnam gzhal bya /
gzung rnam tshad ma /
rang rig 'bras bur byas pa'i tshad 'bras kyi rnam gzhag 'thad par thal /
sgra mi rtag par rtogs pa'i rjes dpag gis rang gi 'dzin rnam dngos su rtogs pa'i phyir /
gzhan yang /
grangs can sogs kyis sngo snang dbang shes kyis bde pa myong bar khas blangs pa la /
dbang po'i sems ni nges phyir dang /
zhes gnod byed bstan pa mi 'thad par thal /
sngo snang dang shes kyis rang gi 'dzin rnam rtogs pa'i phyir /
rtags khas /
gzhan yang /
sgra rtag 'dzin gyi rtog pa chos can /
khyod la khyod rang log shes yin pa de snang bar thal /
khyod rang gi 'dzin rnam la mngon sum tshang ma yin pa gang zhig /
khyod log shes yin pa dang khyod kyi 'dzin rnam gnyis po yul dus rang bzhin gang la ltos nas kyang grub bde rdzas gcig yin pa'i phyir /
rtags dang po khas /
'dod na /
khyod kyis khyod rang log shes yin pa de nges par thal /
khyod khyod rang log shes yin pa snang pa'i sgrub 'jug yin pa gang zhig /
khyod nges shes yin pa'i phyir| 'dod na /
khyod zhe na yul la log shes ma yin par thal /
khyod sgra rtag 'dzin gyi rtog pa de log shes yin par nges pa'i shes pa yin pa'i phyir /
kha cig na re /
rnam shes bem po'i rang bzhin las log nas rig par skyes tsam la rang rig tu 'jog pa yin pas rang rig la yul med de /
mar me de rang gi ngo bo gsal bar skyes tsam la rang gsal ba zhes brjod kyi gsal bya gsal byed tha dad med pa bzhin no zhe na /
rang rig chos can /
khyod shes pa ma yin par thal /
khyod kyi yul med pa'i phyir /
rtags las /
gzhan yang /
gzung rnam gzhal bya /
'dzin rnam tshad ma /
rang rig 'bras bur byas pa'i tshad 'bras kyi rnam gzhag mi 'thad par thal /
rang rig la yul med pa'i phyir /
gzhan yang /
rang rig mngon sum tshad ma chos can /
rang gi gzhal bya la gsar du mi bslu ba'i shes pa ma yin par thal /
khyod kyi yul med pa'i phyir /
'dod na /
khyod tshad ma ma yin par thal lo / /
gnyis par nga lugs la gnyis /
mtshan nyid dang /
mtshan gzhi'o / /
dang po ni /
rang rig mngon sum gyi mtshan nyid /
kha nang kho nar phyogs pa'i shes pa /
rang rig mngon sum tshad ma'i mtshan nyid /
gsar du mi bslu pa'i shes pa gang zhig /
kha nang kho nar phyogs pa'i shes pa /
gnyis pa ni /
sngo snang dbang shes lta bu la /
yul gyi rnam pa shar ba'i cha dang /
myong tsam gyi cha dang gnyis yod pa'i dang po gzung rnam dang /
gnyis pa ni rang rig mngon sum ma yin no / /
'o na rang rig mngon sum yod par tshad ma gang gis grub ce na /
spyir rang rig sgrub pa'i rigs pa du ma gsungs kyang /
'dir dran pa'i rtags kyis rang rig sgrub pa'i tshul shes par bya'o / /
de yang sngo snang dbang shes lta bu chos can /
rang rig yod de /
dran pa yod pa'i phyir zhes ni bsgrub par bya ba ma yin te /
rtags chos gnyis ldan gyi mthun dpe ma grub pa'i phyir ro / /
'o na ji ltar sgrub ce na /
sdo snang dbang shes chos can /
myong ba yod de /
dran pa yod pa'i phyir /
dper na gzugs bzhin zhes pa'i rtags la brten nas rang rig 'grub ste /
rtags de la brten nas myong @# / /
ba yod par grub la /
myong ba la rang myong dang gzhan myong gnyis su kha tshon chod cing /
gzhan myong rigs pas khegs pa'i phyir /
rtags ma grub ste /
rjes su skyes pa'i shes pas nyams su myong pa'i phyir zhe na /
'di la myong byed thug med du thal ba dang shes pa phyi ma yul la 'pho ba med pa'i nyes pa gnyis yod de /
rjes su skyes pa la myong byed rdzas gzhan dgos sam /
mi dgos /
mi dgos na /
sngo snang dbang shes la myong byed rdzas gzhan mi dgos par thal /
de gang zhig /
rgyu mtshan mtshungs pa'i phyir /
dgos na /
sngo snang dbang shes myong byed thug med du thal /
sngo snang dbang shes de myong byed rdzas gzhan gyis myong dgos /
myong byed rdzas gzhan de la'ang myong byed rdzas gzhan dgos pa'i phyir /
'dod na /
sngo snang dbang shes la myong byed med par thal lo / /
nyes pa gnyis pa ni /
sngo snang dbang shes phyi ma chos can /
khyod phyi rol gyi yul la 'pho bar mi 'gyur bar thal /
rang gi nyer len du gyur pa'i shes pa snga ma gzung don du byas nas nyams su myong ba'i phyir /
khyab ste /
shes pa snga ma gzung don du byas nas myong na /
rang la nye ba'i shes pa gzung don du byed pa bor nas ring ba'i don gzung don du byed pa mi rigs pa'i phyir ro / /
gsum pa rtsod pa spang pa ni /
gal te shes pa thams cad rang gi ngo bo la rang rig mngon sum ma yin na /
rang gi ngo bo sgra don min / /
de phyir de la kun mngon sum / /
zhes gsungs pa dang 'gal lo zhe na /
mi 'gal te /
gzhung des shes pa kun gyi steng gi 'dzin rnam mngon sum du bstan pa tsam yin pa'i phyir /
gal te sgra mi rtag rtogs kyi rjes dpag chos can /
gzhan mi rig par thal /
rang mi rig pa'i phyir /
khyab ste /
ci ste rang dngos mi rig na / /
ji ltar gzhan gyi ngo bo rig /
ces gsungs pa'i phyir zhe na /
skyon med de /
de'i don rang gi ngo bo 'dzin rnam gyis mi rig na gzhan mi rig par bstan pa tsam yin pa'i phyir ro / /
gal te shes pa kun rang rig ma yin na /
rtog pa'ang rang rig nyid du 'dod / /
ces pa dang /
kun las btus kyi 'grel par /
'dod chags dang zhe sdang dang gti mug dang bde ba dang sdug bsngal la sogs pa rnams la rang rig pa ni zhes gsungs pa dang 'gal lo zhe na /
mi 'gal te /
de ni rang rig mngon sum gyis rig par bya ba yin pas rang rig ces bshad pa yin gyi /
rang rig par byed pas rang rig tu bshad pa min pa'i phyir /
bzhi pa rnal 'byor mngon sum la lnga /
mdo'i don bshad pa /
mtshan nyid /
mtshan gzhi'i dbye ba /
yul bden bzhi gtan la dbab pa /
thar pa dang thams cad mkhyan pa rigs phas sgrub pa'i tshul lo / /
dang po ni /
tshad ma mdor /
rnal 'byor rnams kyi bla mas bstan / /
ma 'dres pa yi don tsam mthong / /
zhes rnal 'byor pa rnams kyi bla ma yang dag par rdzogs pa'i sangs rgyas kyis bden bzhi'i gnas lugs bstan pa ltar rtogs nas goms par byas pa las /
sgra spyi dang don spyi ma 'dres pa'i don rang mtshan tsam gsal bar mthong pa'i shes pa de rnal 'byor mngon sum du bstan pa yin no / /
des na mdo sde pa'i lugs la /
gang zag gi bdag med rtogs pa'i rnal 'byor mngon sum la gang zag gi bdag med gsal bar snang ba ma yin te /
mngon sum gyi snang yul yin na rang mtshan yin dgos la /
gang zag gi bdag med rang mtshan ma yin pa'i phyir ro / /
des na gang zag gi bdag med don spyi'i tshul gyis rtogs pa'i blos gang zag gi bdag med dngos su rtogs la /
rnal 'byor mngon sum gyis gang zag gi bdag med shugs la rtogs pa yin no / /
'o na gang zag gi @# / /
bdag med rtogs pa'i rjes dpag gi rgyun goms par byas pa las /
goms bya'i don la gsal snang thob pa mi srid par thal /
gang zag gi bdag med gsal bar snang ba'i rnal 'byor mngon sum ma grub pa'i phyir /
'dod na /
mi nus te /
de phyir yang dag yang dag min| |gang gang shin tu bsgoms gyur pa / /
sgom pa yongs su rdzogs pa na / /
de gsal mi rtog blo 'bras can / /
zhes gsungs pa'i phyir zhe na /
'di'i lan sngar bshad zin to / /
gnyis pa ni /
rnal 'byor mngon sum gyi mtshan nyid / /
yang dag pa'i don bsgoms pa'i stobs las byung ba'i 'phags rgyud kyi shes la gang zhig /
yang dag pa'i don la rtog bral ma 'khrul ba /
gsum pa ni /
rnal 'byor mngon sum la rten gyi sgo nas dbye na gsum ste /
nyan thos dang /
rang rgyal dang /
theg chen 'phags pa'i rnal 'byor mngon sum mo / /
de re re la yang mthor lam /
sgom lam /
mi slob lam /
gsum gsum yod do / /
yul gyi sgo nas dbyen gnyis te /
ji lta ba dang ji snyed pa mkhyen pa'i rnal 'byor mngon sum mo / /
bzhi pa la bzhi /
bden bzhi'i grangs nges /
go rim nges pa /
mtshan gzhi /
de nges byed kyi tshad ma bshad pa'o / /
dang po ni| thar pa don gnyer gyi gtan la dbab bya'i gtso bo ni bden pa bzhir nges te /
thar pa don gnyer gyi don bya 'khor pa la /
rgyu kun 'byung bden pa dang 'bras bu sdug bsngal bden pa gnyis su nges la /
blang bya mya ngan las 'das pa la 'khor ba las grol ba'i thabs lam gyi bden pa dang 'khor ba las grol ba'i ngo bo 'gog pa'i bden pa gnyis su grangs nges pa'i phyir ro / /
gnyis pa ni /
bden pa bzhi la rgyu 'bras don gyi rim pa dang /
yul can mngon par rtogs pa'i rim pa gnyis las 'dir ni phyi ma'i dbang du byas pa yin te /
dang por sdug bsngal mngon par rtogs pa 'byung /
de nas kun 'byung /
de nas 'gog pa /
de nas lam mngon par rtog pa 'byung ba'i phyir /
de yang dang por 'khor ba spyi dad bye brag gi nyes dmigs bsams pas sdug bsngal la 'bral 'dod kyi blo skye la /
de skyes pa na kun 'byung la spong 'dod kyi blo bskyed dgos te /
sdug bsngal rang gi ngo bo tshar ma 'don pa ltar spong ba'i thabs med pa'i phyir ro / /
des na sdug bsngal la rgyu yod med dang rgyu de rtag gam mi rtag snyam du dpyad par bya ste /
sdug bsngal rgyu med du 'byung ba dang rgyu rtag na sdug bsngal bzlog par mi nus pa'i phyir ro| |de ltar dpyad pa na re sa 'ga' skye ba'i rtags kyis sdug bsngal gyi rgyu yod pa dang mi rtag par grub la /
rgyu mi rtag bde yang gang yin dpyad pa na gang zag gi bdag 'dzin de rgyu yin par grub ste /
de las bdag la sred pa 'byung la /
de las bdag gi bde ba la sred pa 'byung /
de las bde ba sgrub byed dbang sogs bdag gi ba la sred pa 'byung zhing /
bdag gi bde ba bsgrub pa'i phyir du sgo gsum gyi las mngon par 'dus byas pa las 'khor bar skye ba'i phyir /
de skad du yang /
gang zhig bdag mthong de la ni / /
bzhes rtag tu zhen par 'gyur / /
zhen pas bde la sred 'gyur zhing / /
zhes sogs gsungs pa'i phyir ro / /
de ltar dpyad pa la brten nas kun 'byung spod nus su mthong bar 'gyur pas kun 'byung dus gnyis par bstan /
de ltar mthong ba na sdug bsngal 'gog nus dang /
sdug bsngal 'gags pa'i 'gog pa mngon du byed nus su mthong bas 'gog bden dus gsum par bstan /
'gog pa mngon du byed pa yang lam rgyud la brten pa la rag lus par mthong bas /
lam bden dus bzhi par bstan pa yin no /
gsum pa mtshan gzhi ni /
sdug bsngal gyi sdug bsngal dang /
'gyur ba'i sdug bsngal dang /
khyab pa 'du byed @# / /
kyi sdug bsngal rnams sdug bsngal gyi bden pa dang /
zag pa dang bcas pa'i las dang nyon mongs pa rnams kun 'byung gi bden pa dang /
sdug bsngal spangs pa'i bral ba ni 'gog pa'i bden pa dang /
bdag med mngon sum du rtogs pa'i shes rab ni lam gyi bden pa'o / /
bzhi pa la gnyis /
log rtog bcu drug ngos gzung ba dang /
de dang 'gal ba bden pa'i rnam pa bshad pa'o / /
dang po ni /
sdug bsngal bden pa'i log rtog bzhi ni /
gtsang ba dang bde ba dang rtag pa dang bdag tu 'dzin pa'o / /
kun 'byung bden pa'i log rtog bzhi ni /
sdug bsngal rgyu med du 'dzin pa dang /
mi mthun pa rgyur 'dzin pa gnyis las phyi ma la yang /
rgyu gcig 'ba' zhig las skye bar 'dzin pa dang /
dbang phyug sogs las skye bar 'dzin pa dang /
rang bzhin rtag la gnas skabs 'gyur par 'dzin pa'o / /
'gog bden gyi log rtog bzhi ni /
thar pa ya med du 'dzin pa dang /
zag bcas kyi khyad par 'ga' zhig thar par 'dzin pa dang /
sdug bsngal gyi khyad par 'ga' zhig thar par 'dzin pa dang /
thar pa yod kyang slar ldog par 'dzin pa'o / /
lam bden gyi log rtog bzhi ni /
thar lam ye med du 'dzin pa dang /
bdag med rtogs pa'i shes rab thar lam ma yin par 'dzin pa dang /
bsam gtan gyi khyad par 'ga' zhig thar lam du 'dzin pa dang /
sdug bsngal gtan nas zad par byed pa'i lam med par 'dzin pa'o / /
gnyis pa ni /
nyer len gyi phung po chos can /
mi rtag pa'i rnam pa yin te /
res 'ga' skye pa'i phyir /
sdug bsngal ba'i rnam pa yin te /
las dang nyon mongs pa'i gzhan dbang can yin pa'i phyir /
stong pa'i rnam pa yin te /
don gzhan gyi bdag gis stong pa'i phyir /
bdag med pa'i rnam pa yin te /
rang gi ngo bor gyur pa'i bdag med pa'i phyir /
srid pa chos can /
kun 'byung gi rgyu'i rnam pa yin te /
rang 'bras sdug bsngal gyi rtsa ba yin pa'i phyir /
kun 'byung gi rnam pa yin te /
rang 'bras sdug bsngal yang yang skyed pa'i phyir /
rab skye'i rnam pa yin te /
rang 'bras sdug bsngal drag tu skyed pa'i phyir /
srid pa'i srid pa chos can /
rkyen gyi rnam pa yin te /
sdug bsngal gyi lhan cig byed rkyen yin pa'i phyir /
gnyen po'i stobs kyis sdug bsngal spangs pa'i bral ba chos can /
'gog bden gyi 'gog pa'i rnam pa yin te /
sdug bsngal spangs pa'i bral ba yin pa'i phyir /
zhi ba'i rnam pa yin te /
nyon mongs spangs pa'i bral ba yin pa'i phyir /
gya nom gyi rnam pa yin te /
phan bde'i ngo bor gyur pa'i thar pa yin pa'i phyir /
nges par 'byung ba'i rnam pa yin te /
spangs pa slar mi ldog pa'i thar pa yin pa'i phyir /
bdag med mngon sum du rtogs pa'i shes rab chos can /
lam bden gyi lam gyi rnam pa yin te /
thar pa'i grong khyer du bgrod par byed pa'i lam yin pa'i phyir /
rigs pa'i rnam pa yin te /
mi rigs pa nyon mongs pa'i dngos gnyen yin pa'i phyir /
sgrub pa'i rnam pa yin te /
sems kyi gnas lugs phyin ci ma log par sgrub pa'i phyir /
nges 'byin gyi rnam pa yin te /
sdug bsngal gtan zad du byed pa'i lam yin pa'i phyir /
lnga pa la gnyis /
gzhan lugs dang /
rang lugs bzhag pa'o / /
dang po la bzhi /
bye brag pa'i lugs /
grangs can pa'i lugs /
gcer bu pa'i lugs /
dpyod pa pa'i lugs so / /
dang po ni /
bye brag pa'i lugs la /
rdzas dang yon tan las dang spyi / /
bye brag 'du ba rnam pa drug /
ces pa'i tshul gyis shes bya thams cad tshig gi don drug tu 'dus par 'dod cing /
de'i nang nas rdzas la thams cad du song ba ma yin pa'i rdzas dang /
thams cad du song pa'i rdzas gnyis las /
dang po ni /
'byung ba bzhi dang yid do / /
@# / /
gnyis pa ni /
bdag dus phyogs nam mkha' bzhi yin no / /
yang rdzas la rtag pa'i rdzas dang mi rtag pa'i rdzas gnyis las /
bdag dus phyogs nam mkha' ni rnam pa thams cad du rtag pa'i rdzas yin la /
'byung bzhi la rags pa dang rdul phra rab gnyis las /
dang po ni /
mi rtag pa yin la /
phyi ma ni rtag rdzas yin te /
mi rtag pa yin na kho rtsom byed kyi rdul phran yod dgos pa las med pa'i phyir ro / /
ci'i phyir rdzas zhes bya zhe na /
rang rkya thub pas gzhan la rten mi dgos shing /
yon tan don gzhan gyi rten byed pa'i phyir ro / /
yon tan la dbye na /
gzugs dri ro reg grangs tshad dang / /
so so dang ldan rnam dbye dang / /
gzhan dang gzhan min blo rnams dang / /
bde sdug 'dod dang 'bad pa dang / /
lci gsher do snum 'dus byas dang / /
chos dang chos min nyi shu bzhi / /
zhes nyer bzhi yod do / /
yon tan gyi ngo bo gang zhe na /
rdzas la brten pa dang /
yon tan gnyis pa mi brten pa dang /
'phrod pa 'du ba'i rgyu byed pa dang /
rtags la mi ltos pa'o / /
'o na de dag rdzas gang gi yon tan yin zhe na /
gzugs ni mig shes kyi gzung bya yin pas sa chu me gsum gyi yon tan dang /
dri ni sna'i rnam shes kyi gzung bya yin pas sa dang /
ro ni lce'i rnam shes kyi gzung bya yin pas sa chu dang /
reg bya ni lus kyi rnam shes kyi gzung bya yin pas 'byung ba bzhi ka'i yon tan yin no / /
grangs ni gcig gnyis la sogs pa'i tha snyad 'jug pa'i rgyur gyur pa'i dngos po zhig go /
dbye na gcig dang du ma la sogs pa yod do / /
tshad ni che chung la sogs pa'i tha snyad 'jug pa'i rgyur gyur pa'i dngos po zhig go /
dbye na chen po dang chung du dang ring po dang thung du ste bzhi'o / /
chen po la rtag pa'i chen po dang mi rtag pa'i chen po'o / /
dang po ni /
bdag dus phyogs nam mkha' rnams kyi yon tan yin la /
de rnams la mchog tu chen po zhes kyang bya'o / /
gnyis pa ni /
rdul phran gsum yan chad kyis brtsams pa'i rdzas kyi tshad yin no / /
chung dul yang rtag pa dang mi rtag pa gnyis /
dang po ni /
rdul phra rab yid la zlum por snang ba'i rdzas kyi tshad du 'dod do / /
gnyis pa ni rdul phra rab gnyis kyis brtsams pa'i rdzas kyi tshad do / /
ring po ni rdul phran gsum yan chad kyis brtsams pa'i rdzas kyi tshad yin la /
thung du ni rdul phran gnyis kyis brtsams pa'i rdzas kyi tshad yin no / /
des na mchog tu chen po ma gtogs pa'i rdzas kyi tshad rnams thams cad du song ba ma yin pa'i rdzas kyi tshad yin no / /
so so ba ni /
ka bum lta bu so so ba'i tha snyad 'jug pa'i rgyur gyur pa'i dngos po zhig go /
ldan pa ni /
snam bu'i gnas skabs na snal ma rnams phrad pa la 'di rnams ni phrad pa'o snyam du 'dzin pa'i blo'i rgyur rgyur ba'i dngos po zhig go /
rnam dbye ni /
sngar phrad pa phyis so sor song ba la bye bar 'dzin pa'i blo'i rgyur gyur pa'i dngos po zhig go /
gzhan ni bum pa lta bu ka ba lta bu las gzhan du 'dzin pa'i blo'i rgyur gyur pa'i dngos po zhig go /
gzhan min pa ni /
bum pa lta bu rang las gzhan ma yin par 'dzin pa'i blo'i rgyur gyur pa'i dngos po zhig go /
blo rnams ni 'jug shes lnga po yin la /
de rnams ni rang nyid rig pa ma yin par yid kyi rnam shes kyi rig byed 'dod pa yin no / /
bde ba ni sim pa dang /
sdug pa ni gdung ba dang /
'dod pa ni 'dod chags dang /
ldang ba ni zhe sdang dang /
'bad pa ni rtsol ba yin la /
de rnams ni bem po yin zhing rang gang la ldan pa'i yon tan can de las rdzas tha dad pa dang /
tha snyad pa'i tshad mas rig par bya ba yin no / /
lci ba ni yan lag can khyad par gsum ldan gyi rdzas thur du 'dren par byed pa'i dngos po zhig go /
gsher ba ni chu'i yon @# / /
tan dang /
dro ba ni me'i yon tan dang /
snum pa ni snum lta bu dang chu phrad pa'i rdzas kyi yon tan du 'dod do / /
'dus byas la dbye na /
shugs dang /
bag chags dang /
gnas pa 'jig pa dang gsum mo / /
dang po ni /
'bad rtsol gyis bskyed pa'i khyad par zhig ste /
dper na| mda' 'phangs pa 'bad rtsol gyis bskyed pas bar dus la mi ltung bar byed pa lta bu'o / /
de yang mda' dang 'bad rtsol las don gzhan du gyur ba zhig go /
gnyis pa ni /
rang rgyu rnam shes las skyes pa dang rang 'bras skyed par byed pa'i nus pa'i ngo bor gyur ba zhig go /
de yod par cis grub ce na /
mthong pa dang thos pa dang dran pa skye ba'i rtags las 'grub ste /
mthong thos kyi bag chags ma bzhag na phyis dran pa skye ba mi 'thad pa'i phyir /
gsum pa ni /
'bad pas gnas par byas kyang 'bad pa btang ba na sngar gyi ji lta ba bzhin du 'dug pa zhig yin te /
dper na shing ta la'i 'dab ma 'bad pas brkyangs pa btang ba na sngar bltab pa bzhin du slar yang 'gyur ba lta bu'o / /
chos ni khrus dang mchod sbyin sogs ma 'ongs pa na bde bster bar byed pa'i las so / /
chos min pa ni ma 'ongs pa na sdug bsngal ster bar byed pa'i las so / /
des na blo dang bde sdug 'dod sdang chos dang chos min pa dang 'bad pa dang 'dus byas te /
dgu ni bdag kho na'i yon tan yin no / /
rgyas par phye na /
blo la lnga dang 'dus byas la gsum du phye bas bco lnga yod do / /
'o na bdag gi ngo bo gang zhe na /
yon tan dgu po'i rten byed pa dang /
lus dbang blo gsum las ngo bo tha dad pa yin pa dang /
yon tan dgu po de rang la 'phrod pa'i rgyu byed pa dang /
rtag pa dang /
thams cad la khyab pa'o / /
'o na de lta bu'i bdag yod par cis grub ce na /
de lta bu'i bdag med na las byas pa'i 'bras bu rnam smin myong ba po med pa dang /
gzhan gyis las byas pa gzhan gyis myong ba dang /
las byas pa chud zos pa dang /
las ma byas pa dang phrad par 'gyur bas /
las byed pa po dang rnam smin myong ba po'i bdag rtag pa yod pa yin no / /
'o na bdag gi ngo bo rtag pa yin na /
de las byed pa po dang rnam smin myong ba po yin par 'gal lo zhe na /
mi 'gal te /
bdag gi ngo bo rtag pa yin kyang /
bdag la 'du ba'i shes pa dang 'bad pa la sogs pas las byed pa la bdag gis las byed pa zhes pa dang /
bdag la 'du ba'i rnam shes kyis bde ba la sogs pa myong ba la bdag gis bde ba myong bar 'jog pa'i phyir /
dper na /
bdag la 'du ba'i mig gi rnam shes kyis gzugs mthong ba la bdag gis gzugs mthong bar 'jog pa bzhin no / /
gal te bdag gi ngo bo rtag pa yin na bdag skye 'chi byed par 'gal lo zhe na /
mi 'gal te /
bdag rtag kyang de lus dbang blo sogs dang gsar du 'brel ba las bdag skye ba dang /
de de rnams dang gsar du bral ba las 'chi bar 'jog pa'i phyir ro / /
dper na 'dus ma byas kyi nam mkha'i ngo bo rtag pa yin yang /
de la brten nas 'du 'god kyi bya ba byed pa bzhin no / /
gzhan yang /
gson lus chos can /
bdag dang bcas pa yin te /
srog ldan yin pa'i phyir zhes pa'i rtags la brten nas kyang bdag yod par grub bo / /
las la brkyangs bskums 'degs 'jog 'gro ba dang lda'o / /
spyi la yod pa nyid lta bu thams cad la khyab pa'i spyi dang /
ba lang nyid lta bu nyi tshe ba'i spyi gnyis so / /
bye brag ni /
so sor ma 'dres pa'i gsal ba rnams yin la /
de yang sbyi gsal byed du 'dod do / /
'du ba ni rdzas la sogs brten dang brten can du 'du ba zhig yin la /
de yang tshig gi don gzhan lnga las ngo bo gzhan du 'dod do / /
ji srid yon tan dgu po de bdag la 'phrod pa 'du ba @# / /
de srid du chos dang chos ma yin pa'i las bsags nas bde 'gro dang ngan 'gror 'khor bar 'gyur zhing /
bdag gi ba rnams sdug bsngal du bsgoms nas yon tan rnams ma lus par spangs te /
bdag rtag pa 'ba' zhig gnas pa de'i tshe 'khor ba las thar pa yin no zer ro / /
gnyis pa grangs can gyi lugs ni /
grangs can gyi lugs la /
shes bya thams cad nyer lngar grangs nges par 'dod la /
nyer lnga gang zhe na /
bdag shes rig gi skyes bu dang /
gtso bo dang /
chen po dang /
nga rgyal dang /
de tsam lnga dang /
dbang po bcu gcig dang /
'byung ba lnga'o / /
bdag yod par gang gis grub ce na /
skyes bu chos can /
bdag yin te /
bcing thar gyi rten byed pa'i phyir /
zhes pa'i rtags la brten nas bdag yod par grub cing /
mig sogs chos can /
gzhan don byed de /
'dus shing bsags pa yin pa'i phyir zhes pa'i rtags la brten nas mig sogs bdag gi longs spyad byar grub la /
de ltar na longs spyod pa po'i bdag yod par grub bo / /
spyi dang gtso bo dang rang bzhin rnams rnam grangs yin la /
ngo bo ni rdul mun snying stobs gsum cha mnyam pa'i gnas skabs mi gsal ba nus pa'i ngo bor gnas pa ni gtso bo yin no / /
de ltar bu'i gtso bo yod par gang gis grub ce na /
gsal ba rnams chos can /
yon tan gsum cha mnyam pa nus pa'i ngo bor gyur pa'i gtso bo yod de /
rigs gcig pa'i sgra blo 'jug pa'i phyir dang /
yon tan gsum gyi rigs cha mnyam pa rjes su 'gro bar mthong ba'i phyir dang /
rgyu du mas 'bras bu gcig skyed pa'i nus pa mthong ba'i phyir dang /
nas kyi sa bon las nas kyi myu gu 'byung la /
sran ma'i myu gu mi 'byung ba'i dbye ba yod pa'i phyir dang /
khams gsum po 'di dbyer med du thim par 'gyur ba'i gnas yod pa'i phyir /
zhes rtags lda bkod de /
khyad par tshad phyir rjes 'gro'i phyir / /
nus pa'i sgo nas 'jug pa'i phyir / /
rgyu dang 'bras bu dbyer yod phyir / /
rang bzhin sna tshogs dbyer med phyir / /
mi gsal ba yi rgyu yod do / /
zhes bshad do / /
blo dang chen po ni ming gi rnam grangs yin la /
de yang phyi nas yul dang nang nas skyes bu gnyis ka'i gzugs brnyan 'char ba me long ngos gnyis pa lta bu zhig yod do / /
nga rgyal dang snyam sems pa ni rnam grangs yin la /
dbyen snying stobs can gyi nga rgyal dang /
rnam par 'gyur ba can gyi nga rgyal dang /
mun pa can gyi nga rgyal te gsum mo / /
de tsam lda ni /
gzugs sgra dri ro reg bya lnga'o / /
dbang po bcu gcig ni /
mig dang rna ba dang lce dang pags pa'i dbang po ste blo'i dbang po lnga dang /
ngag dang /
lag pa dang /
rkang pa dang /
rkub dang /
'doms kyi dbang po ste las kyi dbang po lnga dang yid kyi dbang po rnams yin no / /
'byung ba lnga ni /
sa chu me rlung nam mkha' 'o / /
shes bya nyer lnga la /
rgyu yin la 'bras bu ma yin pa /
rgyu 'bras gnyis ka yin pa /
'bras bu yin la rgyu ma yin pa /
rgyu 'bras gnyis ka ma yin pa rnams su yod de /
dbang phyug nag po'i gzhung las /
rtsa ba'i rang bzhin rnam par 'gyur min la / /
chen po sogs bdun rang bzhin rnam 'gyur zhing / /
bcu drug po ni rnam par 'gyur ba ste / /
skyes bu rang bzhin ma yin rnam 'gyur min / /
zhes 'byung bltar /
rtsa ba'i rang bzhin rgyu yin gyi rnam 'gyur ma yin no / /
chen po sogs rgyu dang 'bras bu gnyis ka yin te /
rtsa ba'i rang bzhin gyi 'bras bu yin la /
rang gi rnam 'gyur rnams kyi rgyu yin pa'i phyir /
bcu drug po ni 'bras bu yin te /
nga rgyal la sogs pa'i 'bras bu yin pa'i phyir /
rgyu ma yin te /
rang gi 'bras bu mi srid pa'i phyir /
bdag shes rig gi skyes bu ni rgyu yang ma yin 'bras bu yang ma yin no / /
rgyu las 'bras bu 'byung ba'i tshul ni /
skyes bu yul longs spyod par 'dod @# / /
pa skyes pa'i tshe /
skyes bu'i 'dod pa shes pa'i rang bzhin dang skyes bu gnyis lhan cig tu sbyar nas rnam 'gyur rnams 'byin par byed de /
gtso bo las blo'am chen po 'byung la /
de las nga rgyal 'byung /
nga rgyal gsum yod pa las /
snying stobs can gyi nga rgyal las dbang po bcu gcig 'byung /
rnam par 'gyur ba can gyi nga rgyal las /
de tsam lnga 'byung la /
de las 'byung ba lnga 'byung ngo / /
mun pa can gyi nga rgyal ni /
de gnyis ka'i 'jug byed yin no / /
de ltar ji srid du rang bzhin dang skyes bu gcig tu zhen nas yul la longs spyod pa de srid du 'khor ba yin la /
rang bzhin dang skyes bu tha dad du shes nas goms par byas pas mngon shes thob pa'i tshe /
mngon shes kyis gtso bo la bltas pas gtso bo skyengs pa'i tshul gyis skyes bu dang bral bar 'gyur la /
de'i tshe rgyu log pa'i rim gyis rnam 'gyur rnams kyang ldog cing /
bdag shes rig gi skyes bu gcig tu gnas pa'i tshe 'khor ba las grol ba yin no zhes zer ro / /
gsum pa gcer bu pa'i lugs ni /
gcer bu pa'i lugs la / /
shes bya thams cad don dgur 'dus te /
srog dang /
zag pa dang /
sdom pa dang /
nges par rga ba dang /
'ching ba dang /
las dang /
sdig pa dang bsod nams dang /
thar pa'o / /
de la srog ni bdag yin la /
de yang skyes bu'i lus kyi tshad ji lta ba bzhin du yod par 'dod do / /
zag pa ni dge ba dang mi dge ba'i las te /
de'i dbang gis 'khor bar zag par byed pa'i phyir ro / /
sdom pa ni zag pa 'gog par byed pa ste /
las gsar du mi gsog pa'o / /
nges par rga ba ni /
zas mi za ba dang /
lus gdung ba la sogs pa'i dka' thub kyis sngar bsags pa'i las rgas par byed pa ste /
las zad par byed pa'i rgyu yin pa'i phyir ro / /
'ching ba ni /
log par lta ba'o / /
las ni rnam pa bzhi ste /
phyis myong bar 'gyur ba dang /
ming dang /
rus dang /
tshe'o / /
sdig pa ni chos min pa'o / /
bsod nams ni chos so / /
thar pa ni /
dka' thub la sogs pas sngar byas pa'i las thams cad zad par byas shing /
las gsar du ma bsags pas /
'jig rten thams cad kyi steng na 'dug pa'i gnas 'jig rten 'dus pa zhes bya ba gdugs dkar po gyen la bslangs pa lta bu yod pas der 'gro ba yin no / /
de skad du 'ang /
rgyal ba dam pas /
kha ba rgya spos me tog dang / /
ba zho ba mo mu tig mdog /
gdugs dkar bzung ba'i dbyibs 'dra ba / /
thar pa yin par rgyal bas bshad / /
ces 'byung ngo / /
bzhi pa dpyod pa pa'i lugs ni /
dpyod pa pa'i lugs la /
rig byed las gang snang ba ni rang byung yin te /
de ni de kho na nyid yin no zhes sgro btags nas mchod sbyin la sogs pa 'ba' zhig gis grol ba thob par 'gyur la /
de yang mtho ris dang thar ba tsam zhig yod kyi khams cad mkhyen pa ni med do zhes skur pa 'debs te /
thub pa chos can /
thams cad mkhyen pa ma yin te /
ngag smra ba'i phyir /
skyon rnams zad pa ma yin te /
lus dang blo dang dbang po dang ldan pa'i phyir zhes smra'o / /
de yang rig byed bzhi tshad mar smra bas na rig byed ba zhes kyang bya la /
rig byed bzhi ni /
snyan ngag gi rig byed dang /
srid srungs kyi rig byed dang /
nges brjod kyi rig byed dang /
mchod sbyin gyi rig byed do / /
rig byed de dag gi brjod bya'i don mtha' gcig tu nges pa yin gyi /
'dod pa'i dbang gis don gang yang rung ba la 'jug pa min no / /
des na rig byed kyi sgra rnams chos can /
bden pa'i don can yin te /
skyes @# / /
bus ma byas pa'i phyir dang /
phyogs gcig bden pa'i phyir zhes 'dod do / /
gzhan sde 'di rnams la kun nas nyon mongs pa dang /
rnam byang la brten pa'i 'gal 'du gnyis yod de /
kun nas nyon mongs la brten pa'i 'gal 'du ni /
'khor ba'i skye 'chis bsdus pa'i sdug bsngal rgyun chad par 'dod pa dang /
de dag gi rtsa ba gang zag gi bdag dang /
gtso bo la sogs brtag bar 'dod pa 'gal te /
rgyu ma log par 'bras bu mi ldog cing /
rtag dngos dus nam yang mi ldog pa'i phyir ro / /
rnam byang la brten pa'i 'gal 'du ni /
sdug bsngal 'gags pa'i thar pa thob par 'dod pa dang /
gang zag gi bdag rigs pas grub pa 'gal te /
gang zag gi bdag 'dzin yod na 'khor ba'i sdug bsngal mi 'dod bzhin du nan gyis 'byung ba'i phyir ro / /
dpyod pa pa'i lugs 'gog byed rgyas par rtsa ba'i gzhung las bshad la /
'dir rig byed kyi sgra thos pa'i nyan shes kyis rig byed kyi sgra rtag pa gzung don du gsal ba la /
gnod byed /
blo ni skyes bu'i rten can min / /
zhes pa'i don bshad par bya ste /
rig byed kyi sgra thos pa'i nyan shes chos can /
rtag dngos yin par thal /
rig byed kyi sgra rtag dngos gzung don du gsal ba'i phyir /
'dod na /
skyes bu la mi brten par thal lo / /
'dod na /
rgyu mtshan mtshungs pas blo thams cad skyes bu la mi brten par 'gyur la /
de 'dod na /
blo ni skyes bu'i brten can ma yin pa'i rtag par khas len pa la /
khas blangs mngon sum grags pa dang rjes su dpag pas cig car du gnod do / /
ji ltar gnod na /
dpyod pa bas blo rnams skyes bu la mi brten par khas blangs pas khas blangs 'gal bas gnod de /
dpyod pa pas blo thams cad skyes bu'i yon tan du khas blangs shing /
yon tan yang yon tan can la brten par khas blangs pa'i phyir dang /
nyes rnams skyes bu la brten phyir / /
zhes nyes pa chags sogs rnams skyes bu la brten par khas blangs pa'i phyir ro / /
blo nyan shes ma byas par khas blangs pa'i don la mngon sum gyis gnod de /
nyan shes de dbang yid sogs rkyen gsum tshogs pa'i skabs la lar skye /
rkyen gsum ma tshogs na mi skye bar myong bas grub pa'i phyir /
nyan shes skyes bus ma byas pa'i tha snyad la /
dngos stobs rjes dpag gis gnod de /
de la rig byed kyi sgra thos pa'i nyan shes chos can /
skyes bus byas te /
dbang yid dang lce rkan gyi rtsol ba sogs phan 'dogs byed du yod med kyi rjes su 'gro ldog byed pa'i phyir /
zhes pa'i rtags la brten pa'i rjes dpag gis gnod pa'i phyir /
rig byed kyi sgra thos pa'i nyan shes rtag pa'i ngag tu khas blangs pa la grags pas gnod de /
de la ngag thams cad 'dod pa'i dbang gis don thams cad la 'jug rung du rtogs pa'i grags pa'i rjes dpag gis gnod pa'i phyir /
kha cig mngon rjes kyis grub pa'i don yin na /
grags pas grub pas khyab pa'i phyir /
de la grags pas gnod zer ba mi 'thad de /
grags pa zhes pa grags pa'i tshad ma la 'dod dam /
'jig rten pa la de ltar grags pa la 'dod /
dang po ltar na /
dngos stobs kyis grub na 'dod pa tsam gyis grub pas khyab par thal /
mngon rjes kyis grub pa'i don yin na grags pa'i tshad mas grub pas khyab pa'i phyir /
tshad ma bzhi po gnod yul so sor bstan pa'ang mi 'thad par thal /
de'i phyir /
gnyis pa ltar na /
grags pas gnod pa dam bca'i skyon yin nam min /
min na /
dam bca' yang dag yin na grags pas mi gnod pa @# / /
zhig dgos pa ma yin par thal lo / /
'dod na /
mngon sum don dang rjes dpag dang / /
yid ches grags pas ma bsal ba / /
zhes gsungs pa dang 'gal lo / /
grags pas gnod ba dam bca'i skyon yin na /
bum pa yul dus rang bzhin ma 'dres bar dam bcas pa la grags pas gnod par thal /
'jig rten na snga dro'i bum pa phyi dro yod par grags pa'i phyir /
khyab pa khas /
'dod na /
bum pa yul dus ma 'dres par dam 'cha' ba mi rigs par thal /
de la grags bas gnod pa'i phyir /
khyab rtags khas /
gzhan yang /
'jig rten pa yin na bstan bcos kyi brdal byang bas khyab par thal /
mngon rjes kyis grub na 'jig rten pa la grags pas khyab pa'i phyir /
'dir khas blangs kyis gnod pa ni /
khas blangs snga phyi 'gal bas gnod pa yin gyi /
khas blangs pa'i lung gis gnod pa min te /
blo skyes bu la mi brten pa lung gis bsal pa yin no /
blo skyes bu la brten pa shin tu lkog gyur du thal ba'i phyir ro / /
spyir khas blangs kyis gnod ba dang mngon sum gyis gnod pa gnyis gzhi gcig la 'jug pa mi 'gal te /
sngar sgra mnyan byar khas blangs nas de ma dor bzhin du sgra mnyan bya ma yin bar khas blangs pa lta bu'i / /
gnyis pa rang lugs bzhag ba la gnyis /
thar pa rigs pas bsgrub ba dang /
thams cad mkhyen pa rigs pas bsgrub pa'i tshul lo / /
dang po ni /
gang chos de'i rgyu'i rigs la gnod byed stobs ldan yod na /
chos de rgyun chad pa srid pas khyab /
dper na grang reg la gnod byed stobs ldan pa yod pas grang 'bras spu lod byed rgyun chad pa srid pa bzhin /
sdug bsngal gyi rgyu'i rigs la gnod byed stobs ldan ba yod pa yin no / /
zhes pa'i rtags la brten nas sdug bsngal rgyun chad ba'i thar pa yod par grub pa'o / /
rtags 'di'i khyab pa mngon sum gyis grub la /
phyogs chos dngos stobs kyi rigs pas grub ste /
de'i tshul ni /
yul gyi gnas lugs la phyin ci log tu zhugs pa'i blo yin na /
gnod byed stobs ldan yod pas khyab /
dper na du ldan gyi la la dub med par 'dzin pa'i blo bzhin /
gang zag gi bdag 'dzin de yang yul gyi gnas lugs la phyin ci log tu zhugs pa yin no / /
rtags 'di'i khyab pa mngon sum gyis grub la /
phyogs chos gang zag gi bdag med sgrub pa'i rigs pas 'grub pa yin no / /
gang zag gi bdag 'dzin la gnod byed yod pas sdug bsngal gyi rgyu la gnod byed yod par gang gis 'grub ce na /
'grub ste gad zag gi bdag 'dzin de sdug bsngal gyi rtsa ba yin pa'i phyir te /
gang zhig bdag mthong de la ni / /
zhes gsungs pa ltar /
gang zag gi bdag 'dzin las bdag dang mi 'bral bar 'dod pa'i sred pa skyel /
de las bdag gi bde ba la sred pa skye /
de las bdag gi bde bsgrub byed dbang sogs bdag gib dang /
phyi rol kyi zas gos sogs la sred pa skye la /
des sgo gsum gyi las mngon par 'dus byas pa las 'dod pa'i don ma thob pa dang /
mi 'dod pa'i don thob pa'i sdug bsngal skye ba'i phyir /
des tshe 'di'i sdug bsngal dang gang zag gi bdag 'dzin gnyis rgyu 'bras bu grub pa yin no / /
'chi kha'i sred pas sred pa phyi ma mtshams sbyor bar sgrub pa'i rtags la brten nas /
gang zag gi bdag 'dzin dang tshe phyi ma'i sdug bsngal gnyis rgyu 'bras bu dngos stobs rjes dpag gis grub pa yin no / /
'o na gang zag gi bdag 'dzin yul gyi gnas lugs la phyin ci log tu zhugs pa'i blo yin par gang gis grub ce na /
'di la dgag bya gang zag gi bdag ngos gzung ba dang /
gang zag gi bdag med rigs pas sgrub pa dang /
gang zag gi bdag med nyams su len pa'i tshul lo / /
@# / /
dang po ni /
blo lhan skyes 'di la phung po'i tshogs rgyun gang yang ma yin pa'i rang dbang ba'i gang zag tu zhen ba zhig yod la /
bdag 'dzin des gang zag de phung po la btags pa tsam dang rnam par shes pa la btags pa tsam dang rnam par shes pa la btags pa tsam du 'dzin ba yin no / /
gnyis phung po dang rnam shes mi gsal ba 'di dang /
phung po dang rnam shes khyad bar can gzhan brjes byung na brje ba la 'jug pa'i phyir /
des na gang zag gi bdag 'dzin de'i zhen yul rang dbang ba'i gang zag yod na de dgag byar gyur pa'i gang zag gi bdag yin no / /
gnyis pa ni /
rang dbang ba'i gang zag chos can /
rang bzhin gyis med de /
phung po dang rang bzhin gcig tu yang ma grub /
rang bzhin tha dad du yang ma grub pa'i phyir /
de sgrub pa la phung po chos can /
rang dbang ba'i gang zag dang rang bzhin gcig tu ma grub ste /
rgyu rkyen gyi gzhan dbang can yin pa'i phyir /
chos can /
de dang rang bzhin tha dad du ma grub ste /
rang bzhin tha dad du grub na tshad mas dmigs su rung ba las de ltar du tshad mas ma dmigs pa'i phyir /
de ltar gtan tshigs gnyis po de la brten nas gang zag gi bdag 'dzin kun brtags kyi zhen yul rnam par bcad pa'i sdug bsngal bden pa'i khyad chos stong bdag med gnyis grub la /
rtsa ba'i rtags la brten nas gang zag gi bdag 'dzin lhan skyes kyi zhen yul rnam par bcad pa'i bdag med grub pa yin no / /
gsum pa ni /
dang por gang zag gi bdag 'dzin ngos gzung la gang zag gi bdag med sgrub pa'i rigs ba la brten nas rang dbang ba'i gang zag cung zad kyang med do snyam du yang dang yang du mnyam par 'jog cing /
de las langs pa'i tshe gang zag 'di phung po la brten nas btags pa tsam du khong du chud par byas nas mnyam rjes gnyis su goms par byas pa las /
sdug bsngal gnyen po'i stobs kyis spangs pa'i bral ba de nyid thar pa dang 'gog bden yin no / /
kha cig mchog gis /
nges par legs pa'i rang bzhin du gyur pa'i sems ni 'gog pa'o / /
zhes pa'i don du bsams nas 'gog bden yin na shes pa yin pas khyab bo zhes zer ro / /
de ni mi rigs te /
'gog bden lan cig thob phyin cad 'khor ba ji srid ma stongs kyi bar du res 'jog min par rgyun mi chad la /
'gog bden du gyur pa'i sems la de mi srid pa'i phyir /
gzhan yang /
gnyen po'i stobs kyis sngar bya spangs pa'i bral ba zhig yod dam med /
med na /
des legs kyi rang bzhin du gyur pa'i sems med par 'gyur la /
yod na des legs kyi rang bzhin du gyur pa'i sems la 'gog bden du btags pa don med par thal /
gnyen po'i stobs kyis spang bya spangs ba'i bral ba de nyid 'gog bden du khas blangs pas chog pa'i phyir /
ma khyab ste /
bral ba de nyid 'gog bden dang sems gnyis ka yin pa'i phyir zhe na /
mi rigs te /
de nyid 'dus ma byas pa'i phyir /
chos mchog gi 'grel pa'i don ni /
sems kyi steng gi nges lags kyi nad bzhin du gyur pa'i bral ba de 'gog bden yin zhes pa'o / /
gnyis pa ni /
gang gnod byed stobs ldan yin na /
de'i rigs la gnod bya mtha' dag dang bral ba dang lhan cig tu tshogs pa yod pas khyab /
dper na /
gnod byed me stobs ldan pa de gnod bya grang reg mtha' dag zad pa dang lhan cig tu tshogs pa bzhin /
bden bzhi'i gnas lugs mngon sum du rtogs ba'i ye shes 'di yang gnod byed stobs ldan pa yin no / /
zhes pa'i rtags la brten nas de lta bu'i ye shes de dri ma mtha' dag zad pa dang lhan cig @# / /
tu tshogs pa yod par grub la /
dri ma mtha' dag zad pa dang lhan cig tu tshogs pa'i bden bzhi'i gnas lugs mngon sum du rtogs pa'i ye shes de nyid la kun mkhyen zhes brjod do / /
gzhan yang /
rnal 'byor mngon sum sgrub pa'i rigs pa gnyis /
byung zin gyi rnal 'byor mngon sum dang /
'byung 'gyur gyi rnal 'byor mngon sum sgrub pa'i rigs pa'o / /
dang po ni /
bka' rgyas 'bring bsdus gsum po chos can /
rang rgyu mkhyen pa rnam dag sngon du song ste /
rjod pa rnam dag yin pa'i phyir / /
zhes pa'i rtags la brten nas 'grub bo| |'o na 'dus byas mi rtag par ston pa'i so skye'i tshig chos can /
rang rgyu mkhyen pa rnam dag sngon du song bar thal /
rjod pa rnam dag yin pa'i phyir / /
'dod mi nus te /
so skye'i rgyud la mkhyen pa rnam dag med pa'i phyir /
rtags ma grub na /
mkhyen pa rnam dag sngon du song bar bsgrubs pas rnal 'byor mngon sum 'grub pa la mi phan par 'gyur ro zhe na /
skyon med de /
sbyir mkhyen pa rnam dag sngon du song bar bsgrubs pa yin gyi /
rang rgyud la mkhyen pa rnam dag sngon du song bar bsgrubs pa ma yin pa'i phyir ro / /
gnyis pa ni /
bdag med rtogs pa'i shes rab chos can /
goms byed kyi yan lag dang ma bral na rang 'bras gsal la mi rtog pa'i blo 'byung du rung ste /
rten brtan zhing goms zin 'bad rtsol bskyar ma la mi ltos pa'i sems kyi chos yin pa'i phyir /
de'ang bdag med rtogs pa'i shes rab ni bdag med sgrub ba'i rigs pas 'grub pa yin la rten ni sems yin la /
de brtan pa ni rig pa'i ya mtha' dang ma mtha' thug med du sgrub pa'i rigs pas 'grub pa yin no / /
ji ltar 'grub na /
mngal du skyes ma thag pa'i sems la rgyu yod med gnyis su nges la /
med pa la res 'ga' skye ba'i rtags kyis gnod pas rgyu yod par grub /
rgyu de yang rtag mi rtag gang rung du kha tshon chod la /
rtag dngos rgyur mi 'thad de /
de dang rjes su 'gro ldog ma 'grub pa'i phyir /
des na rgyu mi rtag par nges la /
de la yang bem po dang rig pa gnyis las bem pos nyer len gyi rgyu mi byed de /
nang gi bem po dang phyi'i bem po gang gis kyang nyer len mi byed pa'i phyir te /
dbang sogs re re ba dang tshogs pa gang gis kyang nyer len mi byed pa'i phyir dang /
rdul phran dang yan lag can gyi rdzas gang gis kyang nyer len mi byed pa'i phyir / /
des na rig pas nyer len byed bar grub la /
gzhan gyi rig pas nyer len mi byed de /
byed na pha ma blo gsal ba la bu tsha yang blo gsal bas khyab par thal ba'i phyir ro / /
des na rang gi rig pas nyer len byed par grub bo / /
de ltar na /
mngal du skyes ma thag pa'i rig pa chos can /
rig pa snga ma sngon du song ste /
rig pa yin pa'i phyir /
dper na da ltar gyi rig pa 'di bzhin /
zhes pa'i rtags la brten nas /
rig pa'i ya mtha' thug med du grub la /
lus la sred bcas kyi skyes bu 'chi kha ma'i sems chos can /
sems phyi ma mtshams sbyor ba yin te /
lus la sred bcas kyi sems yin pa'i phyir /
dper na da ltar gyi rig pa 'di bzhin zhes pa'i rtags la brten nas rig pa'i ma mtha' thug med du 'grub pa yin no / /
kha cig rten zhing goms zin lus kyi 'bad rtsol bskyar ma la mi ltos pa'i rtags la brten nas /
bdag med rtogs pa'i shes rab la gsal snang 'byung rung du bsgrub pa ma yin te /
bdag med ma rtogs pa'i skyes bu'i rgyud la gsal snang 'byung rung yod pa'i phyir / /
gsal snang 'byung nges su bsgrub pa min te /
de ltar du bsgrub par mi nus pa'i phyir /
des na goms @# / /
byed kyi yan lag dang ma bral na /
gsal snang 'byung bar nges te /
zhes bsgrub par bya ba yin no zhe na /
bdag med rtogs pa'i shes rab chos can /
khyod las gsal snang 'byung bar nges par thal /
khyod las gsal snang 'byung bar tshad mas grub pa'i phyir ro / /
log phyogs mngon sum ltar snang bshad pa la /
tshad ma mdor /
'khrul dang kun rdzob shes pa dang / /
rjes dpag rjes su dpag las byung / /
dran dang mngon 'dod ces bya'o / /
mngon sum ltar snang rab rib bcas / /
zhes smig rgyu la chur 'dzin gyi rtog pa lta bu 'khrul pa'i shes pa dang /
'di ni bum pa'o snyam pa'i rtog pa lta bu kun rdzob pa'i shes pa dang /
rjes dpag ni rtags 'dzin sems dang /
rjes su dpag pa las byung ba rtags can rjes dpag dang /
'das pa'i don dran pa'i shes pa dang /
ma 'ongs pa'i don mngon par 'dod pa'i shes pa ste /
rtog pa mngon sum ltar snang drug dang /
rtog med mngon sum ltar snang gcig ste /
mngon sum ltar snang bdun bstan pa yin no / /
bstan pa'i dgos pa gang zhe na /
rigs sgor /
mngon sum dang ni rjes su dpag /
ltar snang bcas pa bdag rig phyir / /
sgrub pa dang ni sun 'byin ngag /
ltar snang bcas pa gzhan rtogs phyir / /
zhes gsungs pa'i rtog ge'i tshig don brgyad kyi nang nas ltar snang bzhi bstan pa'i dgos pa ni /
ltar snang bzhi po de yang dag tu 'khrul nas de'i rjes su zhugs na mi 'dod pa'i don 'thob cing 'dod pa'i don mi 'thob pas lam gyi gol sa shes par bya ba'i phyir yin la /
khyad par du 'dir mngon sum ltar snang bstan pa'i dgos pa ni /
slob dpon phyogs glang gis ma 'khrul ba mngon sum gyi mtshan nyid kyi zur du dngos su ma gsungs kyang /
spyir btang dmigs bsal gyi tshul du bstan pa dang /
rang nyid kyis ma 'khrul ba mngon sum gyi mtshan nyid kyi zur du bstan pa gnyis dgongs pa mthun par bya ba'i phyir du bstan pa yin no / /
tshad ma mdor /
mngon sum ltar snang bdun bstan pa'i dgos pa ni /
rtog bral gyi rnam par bcad bya rtogs pa'i phyir du rtog pa mngon sum ltar snang drug dang /
ma 'khrul ba'i rnam par bcad bya rtogs pa'i phyir du rtog med mngon sum ltar snang gcig bstan pa yin no / /
de yang rigs pa can pas rtog pa'i khyad par 'ga' zhig mngon sum du 'dod pas /
de rtog pa mngon sum ltar snang du sgrub pa'i mthun dper shes par bya ba'i phyir du rtog pa phyi ma bzhi bstan pa yin la /
rtog pa mngon sum ltar snang du sgrub pa'i rtsod gzhi shes pa'i phyir du 'khrul pa'i shes pa dang /
kun rdzob pa'i shes pa gnyis bstan pa yin no / /
'o na rnam 'grel du rtog pa phyi ma bzhi po gcig tu bsdus nas ston pa'i rgyu mtshan ci yin zhe na /
rang yul lkog tu gyur pa'i tshul gyis 'jal bar mtshungs pa'i phyir dang /
rtog pa mngon sum ltar snang du sgrub pa'i mthun dper rigs gcig pa'i phyir ro / /
rtog pa snga ma gnyis gcig tu bsdus nas mi ston pa'i rgyu mtshan ci yin zhe na /
rigs pa can pas /
smig rgyu la chur 'dzin gyi rtog pa mngon sum ma yin yang dbang shes su 'dod la /
kun rdzob pa'i shes pa dbang po'i mngon sum du 'dod pas /
rtog pa mngon sum ltar snang du sgrub pa'i rtsod gzhi de la mi 'dra ba'i cha gnyis yod pa de shes pa'i phyir du snga ma gnyis so sor bstan pa yin no / /
rtog med mngon sum ltar snang bstan pa'i dgos pa ni /
ma 'khrul pa mngon sum gyi mtshan @# / /
nyid kyi zur du rtogs par bya ba'i ched yin te /
tshad ma mdor /
ming dang rigs sogs sbyor ba yi / /
rtog pa dang bral mngon sum mo / /
zhes ma 'khrul ba mngon sum gyi mtshan nyid kyi zur du dngos sum bstan kyang /
mngon sum ltar snang rab rib bcas / /
zhes rab rib can gyi shes pa de /
rtog pa mngon sum ltar snang gi sde tshan las logs su bstan bas rtog pa mngon sum ltar snang ma yin par rtogs nus la /
mngon sum ltar snang du bstan pas rtog med yin yang 'khrul na mngon sum ma yin no zhes rtogs nus pa'i phyir ro / /
gnyis pa tshad 'bras kyi rnam gzhag la gnyis /
gzhan lugs dgag /
rang lugs bzhag pa'o / /
dang po ni /
bye brag tu smra ba na re /
gzugs sogs gzhal bya /
rten bcas kyi dbang po gzugs can ba tshad ma /
de las skyes pa'i don rtogs 'bras bu zhes zer rten bcas kyi dbang po gzugs can pa chos can /
don rtogs 'jog nus kyi tshad ma ma yin par thal /
don rtogs pa dang ma rtogs pa'i dbang shes kun gyi thun mong gi rgyu yin pa'i phyir /
dpyod pa ba na re /
gzugs sogs gzhal bya /
dang por don la lta ba'i shes pa dag pa brtog med tshad ma /
de las skyes pa'i don rtogs 'bras bu'o zhes zer /
de skad du yang /
dang por yod pa'i lta ba po / /
shes pa rtog pa med ba can / /
byis dang lkugs sogs blo 'dra ba / /
dag ba dngos las skyes pa gang / /
de ni tshad ma nyid du 'dod / /
de yi 'og tu blo gang zhig /
dngos chos rigs la sogs rnams su / /
blo ni zhen par byed pa gang / /
de yang 'bras bu nyid du 'dod / /
ces 'byung ngo / /
de lta bu'i shes pa dag pa brtog med de don rtogs 'jog byed kyi tshad mar mi 'thad par thal /
yul gyi rnam pa shar ba'i blo med na don la lta ba ma grub la| yul gyi rnam par shar ba'i blo yod na de nyid don rtogs 'jog byed kyi tshad mar khas blangs pas chog pa'i phyir /
rigs pa can pa na re /
khyad par ma bzung bar khyad par can gyi blo mi skye bas /
gzugs sogs gzhal bya spyi sogs khyad par 'dzin pa'i blo tshad ma /
khyad par can rdzas 'dzin pa'i blo 'bras bu zhes zer /
'o na yul gyi rnam pa shar ba'i blo grub bam ma grub /
ma grub na bum pa'i khyad par 'dzin pa'i blo dang snam bu'i khyad par 'dzin pa'i blo gnyis yul can tha dad du 'byed byed med par thal /
yul gyi rnam pa shar ba'i blo ma grub pa'i phyir /
rtags khas /
'dod na /
bum pa 'dzin pa'i blo dang snam bu 'dzin pa'i blo gnyis yul can tha dad du 'byed byed med par thal lo / /
gzhan yang /
khyad par gyi blo chos can /
khyod kyis khyad par dngos su rtogs la khyad par can dngos su ma rtogs pa'i khyad par mi 'thad par thal /
khyod la yul gyi rnam pa ma shar pa'i phyir /
rtags khas /
yul gyi rnam pa shar ba'i blo grub na /
khyad par gzhal bya /
khyad par gyi blo 'bras bu /
khyad par gyi rnam pa shar ba'i shes pa tshad ma dang /
khyad par can gzhal bya /
khyad par can gyi blo 'bras bu /
khyad par can gyi rnam pa shar ba'i shes pa tshad mar byas pa'i tshad 'bras kyi rnam gzhag khas len rigs par thal /
yul gyi rnam pa shar ba'i shes pa tshad mar rigs pa'i phyir /
rtags khas /
'dod na /
khyad par gyi blo tshad ma /
khyad par can gyi blo 'bras bur byas pa'i tshad 'bras kyi rnam gzhag khas blangs pa la dgos pa cung zad kyang med par thal /
khyad par gyi blo 'bras bu dang /
khyad par can gyi blo 'bras bur byas pa'i tshad 'bras kyi rnam gzhag gnyis khas len rigs pa'i phyir /
gzhan yang /
khyad par gyi @# / /
blo de khyad par can gyi blo'i 'jog byed ma yin par thal /
de gnyis kyi byed pa 'jug pa'i yul rdzas tha dad yin pa'i phyir /
rtags khas /
bye brag pa na re /
shes bya tshig gi don drug gang rung gzhal bya /
dbang don 'brel pa tshad ma /
de las skyes pa'i don rtogs 'bras bu /
de yang 'brel pa ni drug ste /
sbyor ba'i 'brel ba dang /
sbyor ba la 'du ba'i 'brel ba dang /
sbyor ba la 'du ba la 'dus pa'i 'brel ba dang /
sbyor ba dang khyad par dang khyad par can gyi 'brel ba dang /
'du ba'i 'brel ba dang /
'du ba la 'dus pa'i 'brel ba'o / /
dang po ni mig gi dbang po dang bum pa lta bu'o / /
gnyis pa ni mig gi dbang po dang bum pa'i gzugs dri sogs lta bu'o / /
gsum pa ni /
mig gi dbang po dang bum pa'i gzugs kyi spyi lta bu'o / /
bzhi pa ni /
mig gi dbang po dang bu ma pas dag pa'i sa phyogs kyi bum med lta bu'o / /
lnga pa ni /
rna ba'i dbang po dang sgra lta bu'o / /
drug pa ni /
rna ba'i dbang po dang sgra nyid kyi spyi lta bu'o / /
zhes zer /
dbang don phrad pa don rtogs 'jog byed kyi tshad ma ma yin par thal /
dbang don phrad pa dang don rtogs gnyis rtogs pa phan tshun brten pa'i skyon yod pa'i phyir te /
don rtogs 'jog par byed pa la /
dbang don phrad pa rtogs pa sngon du 'gro dgos /
dbang don phrad pa rtogs pa la phrad rgyu'i dbang po dang don rtogs pa sngon du 'gro dgos pa'i phyir /
gzhan yang /
bum gzugs 'dzin pa'i mig shes chos can /
khyod kyis bum gzugs dngos su rtogs la /
bum pa'i dri ro sogs ma rtogs pa'i khyad par med par thal /
khyod kyi bdag rkyen dbang po gzugs can pa de /
bum pa'i gzugs dri sogs dang 'brel bar khyad par med pa'i phyir /
khyab rtags khas /
des na dbang don phrad pa don rtogs 'jog byed du mi 'thad de /
dbang po gzugs can bde bum pa'i dri ro sogs dang 'brel bar khyad par med kyang /
don gyi rnam pa shar ma shar gyi sgo nas don rtogs pa dang ma rtogs par 'jog dgos pa'i phyir ro / /
'di la kha cig /
bye brag pas sgra 'dzin nyan shes chos can /
khyod kyis sgra rtogs la sgra'i mi rtag pa ma rtogs pa'i khya par med par thal /
khyod la sgra dang sgra'i mi rtag pa'i rnam pa shar ma shar khyad par med pa'i phyir /
zhes brjod na lan ci yod /
skyon med de /
don gyi rnam pa shar ba don rtogs 'jog byed dang don la nges pa 'dren nus kyi don gyi rnam ba shar ba don rtogs tshad ma'i 'jog byed yin pas /
sgra mi rtags par rtogs par thal /
sgra mi rtag pa'i rnam pa shar pa'i phyir zer na /
'dod la /
sgra mi rtag par rtogs pa'i tshad ma yin par thal /
sgra mi rtag pa'i rnam pa shar ba'i phyir zer na /
khyab pa ma nges /
sgra mi rtag par rtogs pa'i tshad ma yin par thal /
sgra mi rtag pa la nges pa 'dren nus kyi rnam pa shar pa'i phyir zer na /
rtags ma grub kyi la na thebs pa'i phyir zer na /
bye brag pas kyang /
dbang don phrad pa don rtogs 'jog byed dang /
don la nges par 'dren nus kyi dbang don phrad pa don rtogs tshad ma'i 'jog byed du 'jog nus par mtshungs so zhe na /
mi mtshungs te /
don gyi rnam pa shar ba tsam don rtogs kyi 'jog byed ma yin la /
don gyi rnam pa shar nas rnam pa la rang gis nges shes 'dren nus pa de don rtogs tshad ma'i 'jog byed du khas len pa'i phyir ro / /
grangs can na re /
gzugs sogs gzhal bya /
rna ba la sogs pa dbang po'i 'jug pa tshad ma /
de las skyes pa'i don rtogs 'bras bu zhes zer /
de rnams mi 'thad de /
tshad ma dang 'bras bu rdzas tha dad du khas blangs pa'i phyir ro / /
gnyis pa @# / /
rang lugs ni /
sbyir tshad ma'i 'bras bu la bar du chod pa'i 'bras bu dang /
bar du mchod pa'i 'bras bu gnyis /
dang po ni /
blang dor phyin ci ma log par rtogs nas zhugs pas /
mi 'dod pa'i don spangs shing 'dod pa'i don thob pa'i mngon mtho dang nges legs yin la /
de sgrub pa yang bar du ma chod pa'i 'bras bu la rag las shing /
de ni gzhal bya rtogs pa'i tshad ma yin la /
de gang gis 'jog par nus pa de tshad ma yin no / /
de yang bye brag tu smra ba dang phyi rol pas btags pa ltar min gyi yul gyi rnam pa shar ba'i shes pa zhig yin la /
de lta bu'i tshad 'bras kyi rnam gzhag la don smra ba kha drang ba'i phyir du re zhig phyi don gzhal byar bzhag pa'i tshad 'bras dang /
phyi don gzhal bya yin pa bkag nas shes pa'i bdag nyid du gyur pa'i gzugs sogs gzhal byar byas pa'i tshad 'bras dang /
don smra bas phyi rol don du 'dod pa'i gzugs sogs gzhal byar byed na'ang shes pa'i bdag nyid du gyur pa'i gzugs sogs rig pa 'bras bur khas blang dgos so zhes bya ba'i tshad 'bras kyi rnam gzhag gsum las /
'bras rtog dang po'i rnam gzhag la gnyis /
gzhan lugs dgag /
rang lugs bzhag pa'o / /
dang po ni /
kha cig /
'bras rtog dang po 'di mdo sde pa'i thun mong ma yin pa'i lugs yin no zhes zer ba mi 'thad de /
'bras rtog dang po'i skabs 'dir gzugs sogs gzhal byar byas pa'i tshad 'bras kyi rnam gzhag cig mdo sems gnyis kas khas len pa'i phyir /
kha cig /
don gzhal bya /
don gyi rnam pa shar nas don la gsar du mi bslu ba'i shes pa tshad ma /
don rtogs pa'i tshad ma 'bras bu zhes zer /
bum pas dag pa'i sa phyogs 'dzin pa'i dag 'dzin dbang po'i mngon sum chos can /
khyod bum pas dag pa'i sa phyogs kyi bum pa snang rung ma dmigs pa'i rnam pa shar nas de la gsar du mi bslu ba'i shes pa yin par thal /
de rtogs pa'i tshad ma yin pa'i phyir /
khyab pa khas /
'dod mi nus te /
de dngos su ma rtogs pa'i phyir /
kha cig don gzhal bya don gyi rnam pa shar nas don la gsar du mi bslu pa'i shes pa tshad ma /
don dngos su rtogs pa'i blo 'bras bu zhes zer /
sngo snang dbang shes kyi rjes su skyes pa'i sngon po don mthun du nges pa'i des shes chos can /
sngon po'i rnam pa shar nas sngon po la gsar du mi bslu ba'i shes pa yin par thal /
sngon po dngos su rtogs pa'i blo yin pa'i phyir / /
khyab pa khas /
rtags grub ste /
sngon po rtogs pa gang zhig /
sngon po'i rnam pa shar pa'i phyir /
kha cig /
don gzhal bya /
don gyi rnam pa shar nas don la gsar du mi bslu ba'i shes pa tshad ma /
don dngos su rtogs pa'i gzhan rig gi tshad ma 'bras bu zhes zer /
sngo snang dbang shes nyams su myong ba'i rang rig mngon sum chos can /
sngo snang dbang shes dngos su rtogs pa'i gzhan rig gi tshad ma yin par thal /
sngo snang dbang shes kyi rnam par shar nas de la gsar du mi bslu ba'i shes pa yin pa'i phyir /
khyab pa khas /
rtags grub ste /
de la gsar du mi bslu ba'i shes pa gang zhig /
de'i rnam pa shar ba'i phyir /
phyi ma ma grub na /
chos can /
khyod kyis sngo snang dbang shes dngos su rtogs la ser snang dbang shes dngos su ma rtogs pa'i khyad par med par thal /
khyod la sngo snang dbang shes kyi rnam pa ma shar ba'i phyir /
kha cig /
gzugs 'dzin dbang shes kyis phyi rol gyi gzugs dngos su ma rtogs te /
de gnyis kyi @# / /
bar du rnam pas chod pa'i phyir te /
gzugs 'dzin dbang shes la gzugs kyi rnam pa shar ba'i phyir de ltar yin yang phyi rol gyi gzugs mi 'dzin par thal ba'i skyon med de /
phyi rol gyi gzugs kyi rnam pa shar ba'i cha nas phyi rol kyi gzugs 'dzin par 'jog pa'i phyir ro / /
de skad du yang /
phyi rol don ni dngos su min / /
zhes dang /
bdag nyid byed po min na yang / /
de yi dbang gis der bzhag phyir / /
zhes gsungs pa'i phyir ro / /
zhes zer ro / /
gzugs 'dzin dbang shes chos can /
khyod kyis phyi rol gyi gzugs shugs la rtogs par thal /
de rtogs pa gang zhig /
de dngos su ma rtogs pa'i phyir /
rtags khas /
'dod na /
phyi rol gyi gzugs kyi rnam pa shar ba 'gal la /
gzhan yang /
shugs rtogs 'dod na /
gang dngos su rtogs pa'i shugs la phyi rol kyi gzugs rtogs pa yin /
phyi rol kyi gzugs kyi rnam pa dngos su rtogs pa'i shugs la /
phyi rol gyi gzugs rtogs pa yin no zhe na /
gzugs 'dzin dbang shes chos can /
phyi rol gzugs kyi rnam pa'i rnam pa shar bar thal /
phyi rol gzugs kyi rnam pa dngos su rtogs pa'i phyir /
'dod na /
phyi rol gyi gzugs kyi rnam pa shar ba thug med du thal lo / /
gzhan yang /
phyi rol gyi gzugs kyi rnam pa dngos su rtogs pa ma yin par thal /
khyod dang de'i bar du phyi rol kyi rnam pa'i rnam pas chod pa'i phyir /
'khor gsum /
des na| de chos can /
phyi rol gyi gzugs dngos su rtogs pa yin te /
phyi rol kyi gzugs kyi rnam par shar nas de la gsar du mi bslu ba'i shes pa yin pa'i phyir /
phyi rol don ni dngos su min / /
zhes gsungs pa dang mi 'gal te /
de ni phyi rol gyi don dngos su nyams su myong ba min /
zhes pa'i don yin pa'i phyir ro / /
kha cig /
gzugs 'dzin dbang shes kyis phyi rol gyi gzugs rtogs pa min te /
phyi rol kyi gzugs mngon gyur ma yin pa'i phyir te /
de lkog gyur yin pa'i phyir te /
sems tsam pa'i ngor phyi rol kyi gzugs yod par rtags kyis sgrub dgos pa'i phyir zhes zer /
'o na gzugs 'dzin dbang shes ma 'khrul pa'ang lkog gyur yin par thal /
sems tsam pa'i ngor de yod par rtags kyis sgrub dgos pa'i phyir /
khyab rtags khas /
'dod na /
de mngon gyur ma yin par thal lo / /
'dod na /
de rang rig mngon sum gyis grub pa ma yin par thal lo / /
'khor gsum mo / /
gnyis pa rang lugs la /
gzugs gzhal bya /
rang yul gyi rnam pa shar nas gzugs la gsar du mi bslu ba'i shes pa tshad ma /
gzugs rtogs pa'i tshad ma 'bras bu zhes bya ba ni /
mdo sde pa dang sems tsam pa gnyis kas thun mong du khas len pa'i tshad 'bras yin la /
phyi rol kyi gzugs gzhal bya /
rang yul gyi rnam pa shar nas phyi rol gyi gzugs la gsar du mi bslu ba'i shes pa tshad ma /
phyi rol gyi gzugs rtogs pa'i tshad ma 'bras bu zhes bya ba ni /
mdo sde pa'i lugs kyi thun mong ma yin pa'i tshad 'bras yin no / /
'o na rang yul gyi rnam pa shar nas gzugs la gsar du mi bslu ba'i shes pa chos can /
don rtogs 'jog par byed pa'i chos gsum tshang bar thal /
gzugs rtogs pa'i tshad ma'i 'jog byed yin pa'i phyir /
dper na sta res shing gcod pa'i tshe skyes bu'i lag pas bzung ba la rag lus pa lta bu byed pa po gzhan gyi dbang du gyur pa dang /
sta re steng du 'phang zhing 'og tu 'bab pa lta bu rang nyid bya ba'i las dang ldan pa dang /
shing @# / /
dum bur chad pa lta bu gtso bor gyur pa'i bsgrub bya la nye bar sbyor ba gsum tshang ba bzhin zhe na /
de ni 'dod pa yin te /
de chos can /
byed pa po gzhan gyi dbang du gyur pa'i don tshang ba yin te /
'dzin rnams kyis rig pa'i phyir /
rang nyid bya ba'i las dang ldan pa dang /
gtso bor gyur pa'i bsgrub bya la nye bar sbyor ba'i don tshang ste /
rang yul gyi rnam pa shar nas gzugs la sgro'i dogs gcod pa'i bya ba byed pa'i phyir /
'bras rtog gnyis pa'i rnam gzhag la gsum /
mdo sde pa'i lugs dgag pa dang rang lugs bzhag pa /
phyi don 'gog byed lhan cig dmigs nges kyi rtags bshad pa'o / /
dang po ni /
mdo sde pas 'bras rtog dang po'i skabs su /
don snang gi shes pas phyi rol gyi don rig par khas blangs pa la phyi rol kyi don rig pa'i rgyu mtshan dris pas /
don snang gi shes pa chos can /
phyi rol kyi don rig pa yin te /
phyi rol kyi don dang 'dra ba'i phyir zhe na /
'dra ba'i don rnam pa shar ba la byed dam /
phyi rol don gyis rang 'dra'i rnam pa gtad pa la byed /
dang po ltar na /
zla ba gnyis snang gi dbang shes chos can /
zla gnyis rtogs par thal /
zla gnyis kyi rnam pa shar ba'i phyir /
gnyis pa ltar na /
don snang gi shes pa chos can /
phyi rol don gyis rang 'dra'i rnam pa ma gtad par thal /
phyi rol kyi don rags pas kyang rang 'dra'i rnam pa ma gtad /
phyi rol gyi don rdul phra rab kyis kyang rang 'dra'i rnam pa ma gtad pa'i phyir /
rtags dang po grub ste /
rags pa rdzas su ma grub pa'i phyir /
rtags gnyis pa grub ste /
phyi rol kyi rdul re re bas kyang rang 'dra'i rnam pa ma gtad /
phyi rol kyi rdul du mas kyang rang 'dra'i rnam pa ma gtad pa'i phyir te /
rdul re re ba dang rdul du ma rags pa ling po gcig tum grub pa gang zhig /
khyod la rags pa ling po gcig tu snang ba'i phyir /
gal te phyi rol kyi don rig pa yin te /
phyi rol kyi don dang skyes 'dra ba yin pa'i phyir zhe na /
sngo snang dbang shes kyi rjes su skyes pa'i sngon po dran pa'i shes pa chos can /
sngo snang dbang shes rig par thal /
sngo snang dbang shes dang skyes 'dra ba yin pa'i phyir te /
sngo snang dbang shes las skyes pa gang zhig /
sngo snang dbang shes dang 'dra ba'i phyir te /
sngo snang dbang shes dang sngon po'i rnam pa can du 'dra ba'i phyir /
gal te chos can /
sngo snang dbang shes dang 'dra ba ma yin par thal /
sngo snang dbang shes dang rnam pa thams cad du 'dra ba ma yin pa'i phyir zhe na /
'o na sngo snang dbang shes chos can /
phyi rol kyi sngon po dang 'dra ba ma yin par thal /
phyi rol kyi sngon po dang rnam pa thams can du'dra ba ma yin pa'i phyir /
rtags ma grub nn /
chs can /
phyi rol kyi yin par thal lo / /
'dod na /
shes pa las rdzas tha dad pa'i phyi don ma grub par thal /
sngo snang dbang shes phyi rol kyi don yin pa'i phyir /
gal te sngo snang dbang shes chos can /
phyi rol gyi sngon po dang 'dra ba yin te /
phyi rol kyi sngon po'i rnam pa shar ba'i phyir zhe na /
'o na sngo snang dbang shes kyi rjes su skyes pa'i dran shes chos can /
sngo snang dbang shes dang 'dra bar thal /
snga snang dbang shes kyi rnam pa shar ba'i phyir ro /
zhes bya ba ni lha dbang blo'i dgongs pa'o / /
gnyis pa rang lugs la /
kha cig /
gzung rnam gzhal bya /
'dzin rnam tshad ma /
rang rig 'bras bur byas pa'i tshad 'bras kyi rnam gzhag 'di 'bras rtog gnyis pa'i thun mong min pa'i tshad 'bras kyi rnam gzhag yin zhes zer ba mi 'thad de /
de 'dra'i tshad @# / /
'bras kyi rnam gzhag mdo sde pas kyang khas len pa'i phyir dang /
shes pa'i bdag nyid du gyur ba'i sngon po rtogs pa'i gzung rnam gzhal byar byas pa'i tshad 'bras kyi rnam gzhag cig /
des na gzhan rig med pa'i phyir /
rang rig 'bras bu yin par 'dod / /
ces pa'i gzhung gis 'phangs nas bstan pa'i phyir te /
gzhung des shes pa'i bdag nyid du gyur pa'i sngon po gzhal byar byas pa'i tshad 'bras kyi rnam gzhag bstan pa'i phyir /
kha cig /
gzung rnam gzhal bya /
'dzin rnam tshad ma /
rang rig tshad ma 'bras bu zhes zer ba mi 'thad de /
'dzin rnam yin na tshad ma yin pas ma khyab pa'i phyir ro / /
des na rang lugs la /
'bras rtog gnyis pa'i tshad 'bras la /
gzhan rig gi tshad 'bras dang /
rang rig gi tshad 'bras gnyis las /
dang po ni /
shes pa'i bdag nyid du gyur pa'i sngon po gzhal bya /
rang yul gyi rnam pa shar nas shes pa'i bdag nyid du gyur pa'i sngon po la gsar du mi bslu ba'i shes pa tshad ma /
shes pa'i bdag nyid du gyur pa'i sngon po rtogs pa'i tshad ma 'bras bu'o / /
gnyis pa ni /
shes pa'i bdag nyid du gyur pa'i sngon po rtogs ba'i gzung rnam gzhal bya /
de la nges pa gsar du 'dren nus kyi 'dzin rnam tshad ma /
de yongs su gcod byed kyi rang rig tshad ma 'bras bu'o / /
gsum pa la gnyis /
dngos dang /
rnam bden rdzun gyi khyad par ro / /
dang po la gnyis /
lhan cig dmigs nges kyi rtags gtan la phab pa'i dgos pa /
lhan cig dmigs nges kyi rtags kyi don gtan la dbab pa'o / /
dang po ni /
gzung 'dzin rdzas tha dad du mngon par zhen pa'i shes sgrib spang ba'i ched yin te /
shes sgrib de spong ba la gzung 'dzin rdzas gzhan gyis stong pa'i stong nyid mngon sum du rtogs pa'i shes rab skyed dgos la /
de skyed pa la gzung 'dzin rdzas gzhan gyis stong pa thos bsam gyis gtan la 'bebs dgos shing /
lhan cig dmigs nges kyi rtags kyis gzung 'dzin rdzas gzhan gyis stong bar gtan la 'bebs pa'i phyir ro / /
gnyis pa la dgag bzhag spang gsum mo / /
dang po ni /
sngo snang dbang shes dang de la shar ba'i rnam pa gnyis rdzas gzhan ma yin par mdo sde pa dang bye brag tu smra ba'i ngor sgrub pa mi 'thad de /
de gnyis kas de gnyis rdzas gzhan min par 'dod pa'i phyir te /
bye brag tu smra bas sngo snad dbang shes la shar ba'i rnam pa khas mi len pa'i phyir dang /
mdo sde bas de gnyis rdzas gcig tu 'dod pa'i phyir ro / /
sngon por snang ba dang sngo snang dbang shes gnyis rdzas gzhan ma yin bar mdo sde ba'i ngor sgrub pa mi 'thad de /
mdo sde pas de gnyis rdzas gzhan ma yin par 'dod pa'i phyir te /
mdo sde pas sngon por snang ba dngos por mi 'dod pa'i phyir /
sngon po dang sngo snang dbang shes gnyis lhan cig dmigs nges kyi rtags kyis rdzas gzhan ma yin par sgrub pa'ang mi 'thad de /
de gnyis lhan cig dmigs nges ma yin pa'i phyir /
rtags ma grub na /
sngon 'dzin yid kyi mngon sum chos can /
sngo snang dbang shes dmigs byed kyi bdag nyid du skyes par thal /
sngon po dmigs pa'i phyir /
khyab pa khas /
kha cig /
lhan cig dmigs nges kyi rtags kyis sngon po dang sngo snang dbang shes rdzas gcig tu sgrub pa yin zer ba'ang mi 'thad de /
bum 'dzin rtog pa dang bum 'dzin rtog pa la bum par snang ba chos can /
rdzas gcig yin par thal /
lhan cig dmigs nges yin pa'i phyir ro / /
gnyis pa la gnyis /
rtags dgong ba dang /
tshul bsgrub pa'o / /
dang po ni /
chos can kyi don ni sngon @# / /
po dang sngon 'dzin shes pa lta bu ste /
lhan cig dmigs pa nges ba'i phyir / /
sngo dang de blo las gzhan min / /
zhes dang /
sngon po dang de'i blo dag lhan cig dmigs pa nges pa'i phyir zhes gsungs so / /
bsgrub bya'i chos kyi don ni /
rdzas gzhan bkag tsam yin no / /
rtags kyi don ni /
lhan cig pa ni dus gcig pa /
dmigs pa ni rtogs pa /
des pa ni khyab pa'o / /
des na sngon po dang sngon 'dzin shes pa chos can /
rdzas gzhan min te /
lhan cig dmigs nges yin pa'i phyir /
dper na zla ba gnyis su snang ba bzhin no / /
gnyis pa la gnyis /
phyogs chos bsgrub ba dang /
khyab pa bsgrub pa'o / /
dang po ni /
sngon po chos can /
sngon 'dzin shes pa dang lhan cig dmigs nges yin te /
sngon 'dzin shes pa dang tha dad gang zhig /
khyod dmigs na sngon 'dzin shes pa dmigs pa'i bdag nyid du skyes pas khyab /
de dmigs na yang khyod dmigs byed kyi bdag nyid du skyes pas khyab pa'i phyir /
'di ni chos mchog gi dgongs pa yin te /
chos mchog gi 'grel par /
shes bya dmigs pa ni shes pa dmigs pa'i bdag nyid can yin gyi /
gzhan du min la shes pa dmigs pa yang shes bya dmigs pa'i bdag nyid yin no zhes gsungs so / /
gnyis pa ni /
lhan cig dmigs nges yin na rdzas gzhan ma yin pas khyab ste /
rdzas gzhan la lhan cig dmigs nges khegs pa'i phyir /
dper na sngo ser bzhin /
sngo ser la'ang lhan cig dmigs pa yod pa min nam zhe na /
lhan cig dmigs pa tsam yod kyang dmigs pa'i nges pa med do / /
gsum pa rtsod spang la 'gal ba'i rtsod spang ni /
lhan cig dmigs nges kyi rtags kyis sngon po dang sngon 'dzin shes pa rdzas gzhan min par sgrub pa'i khyab pa 'gal ba yin te /
lhan cig dmigs nges yin na tha dad yin dgos /
de yin na tha dad du tshad mas grub dgos /
de ltar na yul rang ngos nas tha dad yin dgos /
de ltar na rdzas tha dad yin dgos pa'i phyir zhe na /
sgra rtog dngos dbang gis 'jug par 'dod pa la skyon de yod mod /
kho bo la skyon med de /
ngo bo gcig la ldog pa tha dad pa'i rnam gzhag khas len pa'i phyir ro / /
ma grub pa'i rtsod spang ni /
sngon po dang sngon 'dzin shes pa lhan cig dmigs nges min par thal /
sngon 'dzin shes pa dmigs na sngon po dmigs pas ma khyab pa'i phyir te /
sngon 'dzin shes pa nyams su myong pa'i rang rig mngon sum gyis sngon 'dzin shes pa dmigs kyang sngon po ma dmigs pa'i phyir zhe na /
skyon med de /
sngon po ma dmigs kyang sngon po dmigs byed kyi bdag nyid du skyes pa'i phyir ro / /
ma nges pa'i rtsod spang ni /
sems dang sems byung chos can /
rdzas gzhan min par thal /
lhan cig dmigs nges yin pa'i phyir zhe na /
ma grub ste /
sems ma dmigs par sems byung dmigs pa dang sems byung ma dmigs par sems dmigs pa yod pa'i phyir /
de skad du yang chos mchog gis /
sems dang sems las byung bas kyang 'khrul par mi 'gyur te /
de dag rnams kyang so sor bdag nyid yang dag par rig pa'i phyir ro / /
zhes gsungs so / /
sangs rgyas kyi ye shes dang sems can gyi shes pa chos can /
rdzas gzhan ma yin par thal /
lhan cig dmigs nges yin pa'i phyir zhe na /
rtags ma grub ste /
sems can gyi shes pa dmigs kyang sangs rgyas kyi ye shes ma dmigs ba yod pa'i phyir /
snang gzugs chos can /
rdzas gzhan min par thal /
lhan cig dmigs nges yin @# / /
pa'i phyir zhe na /
bar mchod pa'i snang gzugs la byed dam /
snang gzugs tsam la byed /
dang po ltar na 'dod de /
de gnyis dngos rgyu tshogs pa tshar gcig la rag las pa'i sgo nas ngo bo gcig tu skyes pa'i phyir te /
snang ba snga mas bar ma chod pa'i snang ba'i nyer len dang /
bar mchod pa'i gzugs kyi lhan cig byed rkyen dang /
gzugs snga mas bar mchod pa'i gzugs kyi nyer len dang /
bar ma chod pa'i snang ba'i lhan cig byed rkyen byas pa'i sgo nas bdag nyid gcig tu skyes pa'i phyir ro / /
snang gzuD tsam la byed na /
lhan cig dmigs nges su ma grub ste /
'ug pa'i mig shes kyis mtshan mo snang ba ma dmigs kyang gzugs dmigs pa dang /
gzugs ma dmigs kyang bar gyi snang ba dmigs pa yod pa'i phyir ro / /
gal te lhan cig dmigs nges kyi rtaD kyis sngon po dang sngon 'dzin shes pa rdzas gzhan min par bsgrubs pas chos kyi bdag med mi 'grub ste /
de gnyis rdzas gzhan min par bsgrubs pas phyi don mi khegs pa'i phyir zhe na /
ma grub ste /
de gnyis rdzas gzhan ma yin par bsgrubs pas /
sngon po sngon 'dzin shes pa'i bdag nyid du grub la /
de ltar na sngon po shes pa'i bdag nyid du grub la /
de ltar na /
sngon po shes pa las rdzas gzhan min pa dang /
phyi rol kyi don min par grub pa'i phyir ro / /
gal te sngon po dang sngon 'dzin shes pa lhan cig dmiD nges yin na /
gyad gzugs la blta ba'i lhas byin gyi mig shes dang /
lhas byin gyi mig shes la snang ba'i gyad gzugs gnyis chos can /
rdzas gzhan min par thal /
lhan cig dmigs nges yin pa'i phyir /
'dod na /
lhas byin gyi mig shes la snang ba'i gyad gzugs dmigs na /
gyad gzugs snang ba'i lhas byin gyi mig shes dmigs byed kyi bdag nyid du skyes pas khyab par thal lo / /
'dod na /
lhas byin dang mchod spyin gnyis kyis gyad gzugs gcig la thun mong du dmigs pa'i tshen /
gyad gzugs snang ba'i mchod sbyin gyi mig shes chos can /
gyad gzugs snang ba'i lhas byin gyi mig shes dmigs byed kyi bdag nyid du skyes par thal /
lhas byin gyi mig shes la snang ba'i gyad gzugs dmigs pa'i phyir te /
de'i tshe lhas byin dang mchod sbyin gyi mig shes gnyis kas gyad gzugs gcig la thun mong du dmigs pa'i phyir zhe na /
phyi ma ma khyab ste /
lhas byin dang mchod sbyin gnyis kyi zla ba gnyis snang gi dbang shes la zla gnyis snang bar mtshungs kyang /
gcig la snang ba cig shes la mi snang ba gzhin no / /
gong du lhan cig dmiD nges kyi rtags kyis phyi don bkag pa la /
kho na re /
sa bon las myu gu skye ba dang du ba las me sgrub pa mi 'grub par thal /
phyi rol gyi don ma grub pa'i phyir /
khyab ste /
de 'dra'i rnam gzhag de phyi rol la brten pa'i phyir zhe na /
ma khyab ste /
phyi don ma grub kyang blo'i rdzis la brten nas me du sogs rgyu 'bras su khas len pa la 'gal ba med pa'i phyir /
byas pa la kho na re /
'o na du ba dur snang gi bag chags 'ba' zhig las skye dgos la /
de lta na du ba mes skyed pa ma yin par 'gyur ro / /
'dod na /
du ba du ldan gyi la la me yod par sgrub pa'i 'bras rtags yang dag ma yin par 'gyur ro / /
gal te dur snang de me'i rgyur khas len na yang /
du bde de sgrub kyi 'bras rtags yang dag ma yin par thal /
dur snang me'i rgyu yin pa gang zhig /
rgyu 'bras bu la 'khrul ba'i phyir zhe na /
kha cig gis de'i lan du @# / /
bsams nas /
'god tshul la /
lar snang chos can /
mer snang yod de /
dur snang yod pa'i phyir /
zhes bkod nas song tshod la dur snang gi rtags las mer snang gi bag chags gsal bar sad pa can gyis /
mer snang gi blo ma 'ongs pa na 'byung rung dpog pa yin zer ba mi 'thad de /
mdo sde pas du ba de sgrub kyi 'bras rtags yang dag ma yin par 'gyur zhes brtsod pa'i lan du /
rtags sbyor de ltar 'god pa 'brel med pa'i phyir /
dur snang gi rtags las med snang gi blo ma 'ongs pa na 'byung rung dpog mi nus shing /
nus na yang rang bzhin gyi rtags yang dag du 'gyur pa'i phyir /
gzhan yang mdo sde pas /
phyi rol don du gyur pa'i du ldan gyi la chos can /
phyi rol don du gyur pa'i me yod de /
phyi rol don du gyur pa'i du ba yod pa'i phyir /
zhes 'god riD par thal /
sems tsam pas lar snang chos can /
mer snang yod de /
dur snang yod pa'i phyir /
zhes 'god rigs pa'i phyir /
khyod kyi lugs la me du dangs myug sogs khas len nam mi len /
len na /
lar snang chos can /
mer snang yod de /
dur snang yod pa'i phyir /
zhes snang ba'i khyad par rtags su sbyar ba don med par thal /
mdo sde pa ltar du /
du ldan la chos can /
me yod de /
du ba yod pa'i phyir /
zhes bkod pas chog pa'i phyir /
kho na re /
me du khas len yang rgyu 'bras su khas len pa ma yin no zhe na /
mi 'thad de /
phyi don bkag pa la me du sogs rgyu 'bras su mi 'thad par thal ba la /
ma khyab ste /
phyi don ma grub kyang blo'i rdzas la brten nas me du rgyu 'bras su khas len pa la 'gal ba med pa'i phyir zhes lan btab pa don med par 'gyur te /
khyod ltar na /
me du sogs rgyu 'bras ma yin par thal ba la 'dod lan 'debs rigs pa'i phyir /
kho na re /
rgyu 'bras su 'dod pa'i me du sogs rgyu 'bras su snang yang rgyu 'bras ma yin pas dur snang rtags su bgod pa yin no zhe na /
'o na dur snang chos can /
lar snang la mer snang yod par sgrub pa'i rtags yang dag ma yin par thal /
mer snang dang 'brel pa grub par snang yang /
de dang 'brel ba ma grub pa'i phyir /
gzhan yang /
gzugs nas rnam mkhyen gyi bar gyi chos rnams der snang yang der ma grub par thal /
me du me dur snang yang me dur ma grub pa'i phyir /
kho na re /
me du grub na phyi rol kyi me du grub dgos pa las phyi rol gyi me du ma grub pas /
lar snang chos ca /
mer snang yod de /
dur snang yod pa'i phyir zhes 'god pa yin no zhe na /
'o na sems tsam pa'i lugs la gzugs phung ma grub par thal /
gzugs grub na phyi rol gyi gzugs grub dgos pa las phyi rol kyi gzugs ma grub pa'i phyir /
'dod na /
phung po lnga khams bco brgyad skye mched bcu gnyis la sogs pa'i rnam gzhag ma grub par thal lo / /
yang kha cig /
me du grub kyang du ldan gyi la me yod du sgrub pa'i tshe /
lar snang gi rgyud la chos can /
mer snang gi blo yod de /
dur snang gi blo yod pa'i phyir zhes 'god pa yin gyi /
mdo sde pa ltar du du ldan gyi la chos can /
me yod de /
du ba yod pa'i phyir zhes 'god pa ma yin te /
rgyud gzhan sgrub par /
pha rol po'i rgyud la sems yod par sgrub pa'i tshe /
mdo sde pas /
pha rol po'i rgyud la chos can /
sems yod de /
ngag gi rnam par rig byed yod pa'i phyir zhes 'god /
sems tsam pas pha rol po'i rgyud la chos can /
sems yod de /
ngag gi rnam par rig byed du snang ba'i blo yod pa'i phyir zhes 'god pa'i phyir zhe na /
de gnyis mi mtshungs te /
ngag gi rnam par rig byed du snang ba'i blo yod @# / /
pa'i rtags las /
pha rol po'i rgyud la sems yod par bde blag tu 'grub cing /
dur snang gi blo yod pa'i rtags kyis lar snang gi rgyud la mer snang gi blo yod par bsgrubs pas /
du ldan gyi la la me yod par 'grub pa la cung zad kyang mi phan pa'i phyir dang /
gzhan yang lar snang gi rgyud la mer snang gi blo yod par sgrub pa 'di /
de'i rgyud la mer snang gi blo tsam dang me 'dzin rtog pa dang me 'dzin mngon sum yod par sgrub pa gang yin /
dang po gnyis mi 'thad de /
de gnyis yod par bsgrubs pas /
du ldan gyi la la me yod du mi 'grub pa'i phyir /
phyi ma yang mi 'thad de dur snang gi blo yod na me 'dzin mngon sum yod pa'i khyab pa ma nges pa'i phyir ro / /
gnyis pa rnam bden rdzun gyi khyad par bshad pa la /
dgag bzhag gnyis /
dang po ni /
kha cig na re /
rnam bden rdzun gyi khyad par tha snyad du phyi don 'dod mi 'dod yin no zhe na /
de mi 'thad de /
rnam bden pa'i lugs la yang tha snyad du phyi don ma grub pa'i phyir te /
tha snyad du yang gzung 'dzin rdzas gzhan gyis stong pa'i phyir te /
lhan cig dmigs nges de sngon po dang sngon 'dzin shes pa rdzas gzhan ma yin par sgrub pa'i rtags yang dag yin pa'i phyir /
gal te rtags ma grub ste /
sngon po dang sngon 'dzin shes pa don dam par rdzas gzhan ma yin yang tha snyad du rdzas gzhan du 'dod do zhe na /
'o na rnam bden pa'i lugs la /
tha snyad du phyi don rang gi mtshan nyid kyis grub par thal lo /
'dod na /
don dam dpyod byed kyi rigs pas tha snyad pa'i tshad mas grub pa'i don la gnod par thal /
tha snyad du phyi don rang gi mtshan nyid kyis grub pa gang zhig /
don dam dpyod byed kyi rigs pas sngon po dang sngon 'dzin shes pa rdzas gzhan ma yin par grub pa'i phyir /
rtags khas /
gzhan yang /
rnam bden pa'i lugs la tha snyad du chos kyi bdag grub par thal /
tha snyad du sngon po dag sngon 'dzin shes pa rdzas gzhan yin pa'i phyir /
'dod na /
tha snyad du chos kyi bdag med rigs pas ma grub par thal lo / /
kha cig /
tha snyad du gzugs phung 'dod mi 'dod kyi khyad par yin no zhe na /
mi 'thad de /
rnam rdzun pa'i lugs la yang gzugs phung 'dod pa'i phyir te /
tha snyad du phung po lnga'i rnam gzhag don mthun khas len pa'i phyir ro / /
gzhan yang /
rnam rdzun pa'i lugs la /
sngo snang dbang shes dang zla ba gnyis snang gi dbang shes gnyis mngon sum yin min gyi khyad par mi 'thad par thal /
rnam rdzun pa'i lugs la sngon po ma grub pa'i phyir /
rtags khas /
'dod mi nus te /
sdo snang dbang shes de bag chags brten byung gi dbang shes yin pa'i phyir ro / /
kha cig /
gzung rnam gyi dngos po 'dod mi 'dod kyi khyad par yin no zhe na /
mi 'thad de /
rnam rdzun pa'i lugs la yang gzung rnam gyi dngos po grub pa'i phyir /
ma grub na /
sngo snang dbang shes chos can /
'dzin rnam yin par thal /
shes pa gang zhig /
gzung rnam gyi dngos po ma yin pa'i phyir /
rtags khas /
'dod na /
rang rig yin par thal /
'dod na /
kha nang kho nar phyogs pa'i shes pa yin par thal lo / /
'dod na /
gnyis snang can gyi shes pa yin na /
rtog pa yin pas khyab par thal lo / /
kha cig /
sngon po dang sngon 'dzin shes pa rdzas gcig tu sgrub pa sems tsam rnam bden pa dang /
rdzas gzhan bkag pa tsam du 'dod pa rnam rdzun pa yin no zhes smra pa'ang mi 'thad de /
rnam bden rdzun gnyis ka de gnyis rdzas gcig tu 'dod par 'dra la /
rnam bden pa'i lugs la yang lhan cig dmigs nges kyi rtags kyis rdzas gcig tu bsgrub par @# / /
mi 'dod pa'i phyir te /
rnam bden pa'i lugs la yang lhan cig dmigs nges yin na rdzas gcig yin pas ma khyab ba'i phyir /
rtags ma grub na bum 'dzin rtog pa dang bum 'dzin rtog pa la bum par snang ba chos can /
rdzas gcig yin par thal /
lhan cig dmigs nges yin pa'i phyir /
khyab pa khas so / /
gnyis pa rang lugs bzhag pa la gsum /
rtsod gzhi'i rnam pa ngos gzung ba dang /
bden rdzun gyi don /
rnam rdzun pa'i phyogs 'thad par bsgrub pa'o / /
dang po ni sems tsam pa'i lugs la /
chos thams cad kun brtags gzhan dbang yongs grub gsum du 'dus pa las /
kun brtags kyi phyogs rnams ni rnam bden rdzun rtsod pa'i gzhir mi rung ste /
rnam bden rdzun gnyis kas de snang ba ltar du ma grub par 'dod pa'i phyir ro / /
yongs grub kyang rtsod gzhir mi rung ste /
rnam bden rdzun gnyis gas de snang ba ltar bden par 'dod pa'i phyir te /
rnam bden rdzun gnyis kas de mngon sum du rtogs pa'i blo snang yul la ma 'khrul ba'i shes par 'dod pa'i phyir ro / /
gzhan dbang la shes pa dang gzung bar snang ba gnyis las /
shes pa ni rtsod gzhi'i rnam par mi rung ste /
rnam bden rdzun gnyis gas de snang ba ltar du bden par 'dod pa'i phyir te /
shes pa ma 'khrul ba'i snang yul du 'dod pa'i phyir te /
rang rig mngon sum gyi snang yul du 'dod pa'i phyir ro / /
des na dbang shes la rags par snang ba 'di rnam bden rdzun rtsod pa'i rtsod gzhi'i rnam pa yin te /
rnam pa bden pa 'gog pa'i sgabs su /
de phyir don dang shes pa la / /
rags snang yod min zhes dang /
slob dpon chos mchog gis /
lus can zhes bya ba r+wa zeng nge ba ni med kyi /
zhes dbang shes la rags bar snang ba ltar bden na /
phyi rol khas len dgos par gsungs pa'i phyir ro / /
gnyis pa ni /
don byed nus mi nus kyi sgo nas bden rdzun du 'byed pa yang ma yin te /
rnam bden rdzun gnyis kas dbang shes la rags par snang bde don byed nus par khas len pa'i phyir ro / /
yongs grub dang gzhan dbang gang rung la bden pa dang /
kun brtags la rdzun par byas pa'ang ma yin te /
de gnyis kas nam pa de yongs grub dang gzhan dbang gang rung du 'dod pa'i phyir ro / /
bden par grub ma grub la bden rdzun du byas pa'ang min te /
de gnyis kas rnam pa de bden grub tu 'dod pa'i phyir ro / /
des na rnam rdzun pas so so skye bo'i rgyud la rang rig mngon sum ma gtogs pa ma rig pas bslad pa ma zhugs pa'i shes pa med par 'dod la /
rnam bden pas sngo snang dbang shes de ma rig pa'i bslad ba cung zad kyang ma zhugs pa'i shes par 'dod pas shes pa ma 'khrul ba'i snang yul dang shes pa 'khrul pa'i snang yul la bden rdzun du 'byed pa 'thad do / /
gsum pa la gnyis /
rtags dgod pa dang /
tshul bsgrub pa'o / /
dang po ni /
sngo snang dbang shes la rags bar snang ba chos can /
don dam bden pa yin par thal / /
khyod snang yul du byed ba'i rang rig mngon sum med cing /
khyod snang yul du byed pa'i tshur mthong gi mngon sum grub / /
khyod snang yul du byed pa'i mngon sum de ma rig par bslad pa cung zad kyang ma zhugs pa'i shes pa yin pa'i phyir /
rtags khas /
'dod na /
don dam bden pa ma yin par thal /
don dam bden pa'i gcig tu yang ma grub /
don dam bden pa'i du mar yang ma grub pa'i phyir /
gnyis pa la gnyis / /
khyab pa bsgrub pa dang /
phyogs chos bsgrub pa'o / /
dang po ni /
don dam bden pa'i gcig dang du mar ma grub @# / /
na| don dam bden pa ma yin pas khyab ste /
gcig dang du ma phan tshun spangs te gnas pa'i dngos 'gal yin pa'i phyir te /
zla bcas dang zla med phan tshun spangs te gnas pa'i dngos 'gal yin pa'i phyir ro / /
gnyis pa ni /
chos can /
don dam bden pa'i gcig tu ma grub ste /
rang 'dzin mngon sum la gos khebs pa'i tshul gyis cha bcas su snang ba'i phyir /
don dam bden pa'i du mar ma grub ste /
gcig yin pa'i phyir ro / /
kha cig rnam bden rdzun gnyis ka'i lugs la /
sngo snang dbang shes 'khrul shes yin te /
sngon po phyi don ma yin pa la der snang ba'i shes pa yin pa'i phyir /
rnam rdzun pa'i lugs la /
sngo snang dbang shes sngon po la'ang 'khrul shes yin te /
sngon po phyi don ma yin pa la der snang ba'i shes pa yin pa'i phyir /
rnam bden pa'i lugs la /
de sngon po phyi don yin pa la 'khrul shes yin yang sngon po la ma 'khrul ba'i shes pa yin te /
sngon po yin pa la yin par rtogs pa'i shes pa yin pa'i phyir /
rnam rdzun pa'i lugs la /
sngon po chos can /
bden par med de /
bden pa'i gcig dang du pral yin pa'i phyir /
bden pa'i gcig tu ma grub ste /
mngon sum la sna tshogs su bden par snang ba'i phyir /
bden pa'i du mar ma grub ste /
bden pa'i gcig khegs pa'i phyir /
gal te rnam ba dngos po ma yin nam ji ltar bden par ma grub ce na /
rnam bden pa dang mdo sde pa'i lugs la /
dngos po yin na bden grub yin pas khyab kyang /
rnam rdzun pa'i lugs la /
rnam pa bden pa ma yin te /
shes pa 'khrul pa'i dmigs pa yin pa'i phyir ro / /
'o na bden pa gang zhe na /
gzung 'dzin rdzas gzhan gyis stong bde bden pa yin te /
blo ma 'khrul ba'i dmigs pa yin pa'i phyir /
de ltar na gzung 'dzin rdzas gzhan gyis stong pa bden par grub na /
de'i rten bden par grub pa zhig khas blang dgos te /
bden pa rdzun pa la 'khyud pa mi srid pa'i phyir /
'o na de'i rten bden pa gang zhe na /
shes pa de bden ba yin te /
blo ma 'khrul ba'i dmigs pa yin pa'i phyir te /
gnyis snang dang bral ba'i 'dzin rnam gyi dmigs pa yin pa'i phyir /
zhes smra ba mi 'thad de /
bde sdug chos can /
bden pa'i du mar ma gru 'bar thal /
bden pa'i gcig khegs pa'i phyir /
rtags khyab khas blangs /
'dod na /
bden bar ma grub par thal lo / /
'dod na /
bden par grub par thal /
blo ma 'khrul ba'i dmigs pa yin pa'i phyir /
'khor gsum /
gzhan yang /
sngon po chos can /
gzung 'dzin rdzas gzhan gyis stong ba'i rten ma yin par thal /
de bden par grub /
khyod rdzun pa yin pa'i phyir /
khyab rtags khas /
'dod mi nus te /
de khyod kyi de kho na nyid yin pa'i phyir /
de skad du yang /
de phyir gnyis stong gang yin pa / /
de ni de'i yang de nyid yin / /
zhes gsungs so / /
gsum pa 'bras rtog gsum pa'i rnam gzhag la /
dgag bzhag spang gsum mo / /
dang po ni /
kha cig na re /
'bras rtog gsum pa 'di bye brag tu smra ba dang dbu ma pa'i lugs ma yin te /
'dir rang rig bden grub 'dod pa'i phyir ro / /
mdo sde pa'i lugs ma yin te /
ma yin du mas bdag skyon phyir / /
zhes dbang shes 'khrul par bstan pa'i phyir ro / /
sems tsam ba'i lugs ma yin te /
phyi rol don ni yod na yang / /
zhes phyi don gzhal byar bstan pa'i phyir ro / /
des na grub mtha' smra ba bzhi po gang gi yang lugs ma yin gyi /
phyogs glang yab sras kyi dngos stobs kyi rigs pas grub pa yin no / /
zhes zer ba mi 'thad de /
sangs @# / /
rgyas pa la bzhi pa dang / /
lnga pa thub pa'i dgongs pa min / /
zhes sangs rgyas pa la grub mtha' bzhi las gzhan pa'i grub mtha' med par gsungs pa'i phyir ro / /
kha cig /
phyi don gzhal bya /
gzung rnam tshad ma /
rang rig 'bras bur byas nas 'di sems tsam pa'i lugs yin no zhes zer /
'o na 'bras rtog gsum pa'i skabs 'dir chos can /
gzung 'dzin rdzas gzhan grub par thal /
phyi don grub pa'i phyir /
'dod na /
gzung 'dzin rdzas gzhan ma yin bzhin du der snang ba'i gzhan dbang ma grub par thal lo / /
'dod na /
gzung 'dzin rdzas gzhan ma yin bzhin du der btags pa'i kun brtags dang /
gzung 'dzin rdzas gzhan gyis stong pa'i yongs grub ma grub par thal /
de gnyis kyi gdags bzhi gzhan dbang ma grub pa'i phyir /
'dod na /
ngo bo nyid gsum ma grub pas rnam par rig pa tsam gyi lugs yin pa nyams so / /
gal te skyon med de /
phyi don tha snyad du yong kyang /
don dam dpyod byed kyi rigs pas phyi don khegs pa'i phyir zhe na /
tha snyad du phyi don yong pa'i don /
phyi don yod pa tha snyad pa'i tshad mas grub pa la byed dam / /
tshad mas ma grub par 'khrul ngor yod pa tsam la byed /
dang po ltar na /
don dam dpyod byed kyi tshad mas /
tha snyad pa'i tshad mas grub pa'i don la gnod par thal /
tha snyad pa'i tshad mas phyi don yod par grub ba gang zhig don dam dpyod byed kyi tshad mas phyi don khegs pa'i phyir /
'dod na /
don dam dpyod byed kyi tshad ma la yang yid brtan du mi rung bar thal /
tshad ma'i mtshan nyid dang ldan ba'i tha snyad pa'i tshad mas grub pa'i don la gnod pa yod pa'i phyir /
khyab ste /
mtshan nyid dang ldan pa gcig la gnod pa srid na /
de'i mtshan nyid sun phyung pa kho nar 'gyur bas thams cad la yid brtan du mi rung ngo zhes gsungs pa'i phyir /
gnyis pa ltar na /
'bras rtog gsum pa'i tshad 'bras kyi rnam gzhag 'di /
rang lugs kyi tshad 'bras kyi rnam gzhag don mthun ma yin par thal /
gzhal bya tshad mas ma grub pa'i phyir /
rtags khas /
gzhan yang /
sems tsam pa'i rang lugs yin pa dang phyi don gzhal byar 'jog pa'i gzhi mthun khas len par mi rigs te /
mdo las khams gsum bo 'di ni sems tsam mo zhes pa'i tsam gyi sgrub phyi don 'gog ba sems tsam pa'i lugs yin pa'i phyir /
yang kha cig na re /
'bras rtog gsum pa 'di sems tsam pa'i lugs min gyi mdo sde ba'i lugs yin te /
shAkya blos /
shes bya nang gi yin bar smra pa'i phyogs kyi dwogs pa bsal ba'i phyir zhes gsungs pa'i phyir zhe na /
skyon med de /
des sems tsam pa phyogs snga mar bstan pa min gyi /
shes bya nang gi yin bste shes pa gzhal bya la rang rig 'bras bur byas pa'i tshe 'dzin rnam tshad ma yin pa bzhin du /
'bras rtog gsum pa'i skabs 'dir yang /
rang rig pa 'bras bu yin na /
'dzin rnam tshad mar 'gyur snyam pa'i phyogs kyi dwogs ba bsal ba'i phyir zhes bshad par bya ba yin pa'i phyir /
yang kha cig /
phyi don yod na gzhal bya zhes brtag pa mtha' bzung gi sgo nas gzhal byar 'jog pa yang mi 'thad de /
phyi don grub na brtag pa mtha' bzung gi sgo nas 'jog pa don med la /
phyi don ma grub na /
tshad ma dang 'bras bu yang ma grub bar 'gyur ba'i phyir ro / /
kha cig /
phyi don gzhal bya /
gzung rnam tshad ma /
don la rang rig kyang tha snyad du don rig pa'i don rig btags pa ba 'bras bur @# / /
byas pa'i 'bras rtog gsum pa 'di mdo sde pa'i lugs yin no zhe na /
de ltar na /
'dir phyi don gzhal bya la /
rang rig 'bras bu yin na /
'dzin rnam tshad mar 'gyur snyam pa dang /
rang rig 'bras bu yin na /
don rig 'bras bur bshad pa dang 'gal snyam pa dang /
tshad 'bras kyi byed pa 'jug pa'i yul rdzas tha dad du 'gyur snyam du dwogs pa skye ba'i rgyu mtshan med par 'gyur te /
mdo sde pa phyi don gzhal byar byas pa'i tshe rang rig dang shes pa'i bdag nyid du gyur pa'i yul rig pa 'bras bur mi 'dod pa'i phyir dang phyi don gzhal bya la rang rig 'bras bur 'dod na /
tshad 'bras kyi byed pa 'jug pa'i yul rdzas tha dad du thal ba'i rtsod pa spong bar mi nus pa'i phyir ro / /
gnyis pa rang lugs ni /
de yang re zhig phyi don khas len pa'i mdo sde pa dang thun mong du 'bras rtog dang po bstan la /
phyi don gzhal bya yin pa bkag nas /
shes ba'i bdag nyid du gyur pa'i gzugs sogs gzhal bya dang /
shes pa'i bdag nyid du gyur pa'i gzugs sogs rig pa 'bras bur byas pa'i 'bras rtog gnyis pa dang /
phyi don gzhal bya yin pa bkag pa'i rang ldog nas ma bstan par don smra ba khyed rang don du 'dod pa'i gzugs sogs gzhal byar byas pa'i tshe na'ang /
shes pa'i bdag nyid du gyur pa'i gzugs sogs rig pa 'bras bur bzhag dgos so zhes 'bras rtog gsum pa bstan te /
'di yang sems tsam pa'i lugs yin no / /
tshad 'bras kyi rnam gzhag ni /
mdo sde pas phyi rol don du 'dod pa'i gzugs gzhal bya /
rang yul gyi rnam pa shar nas gzugs la gsar du mi bslu ba'i shes pa tshad ma /
shes pa'i bdag nyid du gyur pa'i gzugs rtogs pa'i tshad ma 'bras bu'o / /
de ltar bzhag pa'i tshe na /
'bras rtog gsum pa 'dir phyi rol kyi don gzhal bya la /
shes pa yongs su gcod byed kyi rang rig 'bras bur bzhag 'dug snyam du bsams nas /
gal te phyi don gzhal bya la rang rig 'bras bur 'jog na /
'dzin rnam tshad mar 'byur te /
dper na shes pa gzhal bya la /
de yongs su gcod byed kyi rang rig 'bras bur bzhig pa'i tshe /
'dzin rnam tshad ma yin pa bzhin zhe na /
shes pa yongs su gcod byed kyi rang rig 'bras bur bzhag na bden yang de 'bras bur 'jog pa min gyi /
shes pa'i bdag nyid du gyur pa'i gzugs rtogs pa 'bras bur 'jog la /
shes pa'i bdag nyid du gyur pa'i gzugs rtogs pa de gang gis 'jog nus pa de tshad mar 'thad cing /
de yang gzung ba'i rnam pas 'jog nus kyi 'dzin rnam gyis 'jog mi nus te /
'dzin rnam ni kha nang kho nang phyogs pa'i shes pa yin pa'i phyir ro / /
yang 'di snyam du gal te phyi don gzhal bya la /
gzung rnam tshad ma yin na /
don rig 'bras bur bya dgos te /
'bras rtog dang po bzhin /
phyi don gzhal bya la gzung rnam tshang mar byas pa'i tshe rang rig 'bras bur mi rigs te /
tshad mas phyi don yongs su bcad pa'i 'bras bu la /
shes pa rang rig pa mi 'thad pa'i phyir /
dber na sta res sha pa bcad pa'i 'bras bu la /
tsan dan dum bur sod ba mi 'thad pa bzhin /
yang rang rig 'bras bu yin na /
don rig 'bras bur brjod pa dang 'gal la /
tshang ma dang 'bras bu gnyis kyi byed pa 'jug pa'i yul rdzas tha dad du yang 'gyur te /
tshad mas phyi rol kyi don gzhal bya la /
'bras bu shes pa rang rig yin pa'i phyir snyam na /
'dir phyi don gzhal bya la /
rang rig 'bras bur bzhag na /
skyon de dag sbong mi nus mod /
'on kyang mdo sde pas phyi rol don du 'dod pa'i gzugs sogs gzhal bya la /
shes pa'i bdag nyid du gyur pa'i gzugs sogs rtogs pa 'bras bur 'jog la /
de'i tshe @# / /
skyon de dag med de /
tshad ma dang 'bras bu gnyis kas shes pa'i bdag nyid du gyur pa'i gzugs sogs rtogs pa'i phyir ro / /
don rig pa 'bras bur brjod pa dang mi 'gal te /
rjes kyi shes pa zhen yul la 'khrul pa'i log shes la ltos nas phyi don rig pa 'bras bur brjod pa tsam min pa'i phyir ro / /
'o na 'bras rtog gsum pa 'di /
rnam bden rdzun gang gi lugs yin zhe na /
kha cig na re /
'di rnam bden pa'i lugs yin gyi rnam rdzun pa'i lugs ma yin te /
'dir chos mchog gis /
'dod mi 'dod kyi rnam pa rang rig gis nyams su myong bar bshad la /
rnam rdzun pa 'dod mi 'dod kyi rnam pa rang rig gis nyams su myong bar mi 'dod pa'i phyir te /
rang rig gis nyams su myong bya yin na bden grub yin dgos shing /
rnam rdzun pa 'dod mi 'dod kyi rnam pa rdzun par 'dod pa'i phyir zhes smra'o / /
'dod mi 'do dkyi rnam ba rang rig gis nyams su myong bar bshad pas /
rnam rdzun pa'i lugs ma yin mi dgos te /
rang rig gis nyams su myong bar bshad pa'i rnam pa ni /
'dod mi 'dod kyi rnam bshar ba'i shes pa yin la /
de ni rnam rdzun pas kyang rdzun par mi 'dod pa'i phyir dang /
rnam bden rdzun rtsod pa'i gzhi'i rnam pa de rnam bden pas kyang rang rig gis nyams su myong bar ming dod pa'i phyir ro / /
gsum pa rtsod pa spang ba ni /
gal te 'bras rtog gsum pa 'di sems tsam pa'i lugs yin na /
gang gi tshe phyi rol kyi don 'ba' zhig gzhal byar byas pa de'i tshe zhes pa dang /
phyi rol don ni yod na yang / /
zhes pa dang lha dbang blos /
gang kho na phyi rol la sgrub par byed ba de nyid kho na la bya ba yin pa de'i phyir /
dz+nyA na shrIs /
de ltar na rtog pa 'di rang rig pa yin yang phyi rol las skyes pa'i phyir /
de'i 'bras bu yin pas don rig par blta bar bya'o / /
zhes gsungs pa dang 'gal lo zhe na /
mi 'gal te /
phyi rol gyi don 'ba' zhig ces pa /
shAkya blos /
phyi rol gyi don yang zhes pa'i don du bshad la /
de ni /
phyi rol don ni yod na yang /
zhes pa dang don 'dra bas /
mdo snge pas phyi rol don du 'dod pa'i gzugs sogs gzhal byar byas na yang /
zhes bshad par bya ba yin gyis /
rang lugs la phyi rol kyi don khas len pa ma yin no / /
gal te 'bras rtog gsum pa 'di sems tsam pa'i lugs yin na /
chos mchog gis /
'dir 'thad pa'i 'dis phyir ro gyi don ldog par 'dod pa ma yin gyi /
'on kyang phyi rol gyi don yod kyang rang rig ba nyid 'bras bur rigs kyi don rig pa ni min no / /
'di ltar phyi rol gyi don gyi tshul la /
don ni gzhal bya /
gzung pa'i rnam pa tshad ma /
don rig pa ni 'bras bu yin la /
rnam par shes pa smra ba la ni /
bdag nyid gzhal bya /
'dzin pa'i rnam pa tshad ma /
bdag nyid rig pa ni 'bras bu yin no / /
yang phyi rol gyi don gyi tshul la /
'bras bu'i rnam par bzhag pa gnyis pa /
don gzhal bya /
gzung ba'i rnam pa tshad ma /
rang rig pa 'bras bu'o / /
zhes bya ba 'di ni 'bras bu 'di ltar rnam par bzhag pa'i 'thad pa yin no / /
zhes gsungs pa dang 'gal lo zhe na /
mi 'gal te /
'dir 'thad ba 'dis phyi rol gyi don ldog par 'dod pa min zhes pa'i don 'dir phyi don bkag pa'i rang ldog nas gzhal bya mi 'jog ces pa yin la /
phyi rol gyi don gyi tshul la 'bras bu'i rnam par bzhag pa gnyis pa zhes pa'i don yang /
'bra sa rtog dang bo'i skabs su phyi rol gyi gzugs sogs gzhal byar byas pa'i tshad 'bras kyi rnam gzhag sems tsam pas mi 'dod kyang /
gzugs sogs gzhal byar byas pa'i tshad 'bras kyi rnam bzhag 'dod pas de la ltos pa'i @# / /
gnyis pa yin no / /
de lta ma yin par phyi rol gyi don gzhal byar byas pa'i tshad 'bras kyi rnam gzhag 'dir ston na /
phyi rol kyi don rig pa 'bras bur bzhag dgos la /
de ltar na /
rang rig pa nyid 'bras bur rig skyi don rig ba ni ma yin no / /
zhes gsungs pa dang 'gal lo|| ! gnyis pa rjes dpag bshad pa la gnyis /
rang don rjes dpag dang /
gzhan don rjes dpag go /
dang bo la gsum /
rjes dpag gi rang bzhin /
rgyu rtags 'dzin sems /
rten gtan tshigs bshad pa'o / /
dang po la gsum /
mtshan nyid /
dbye ba /
mtshan gzhi la log rtog bsam ba'o / /
dang bo ni /
rjes dpag tshad ma'i mtshan nyid /
tshul gsum tshad ba'i rtags la brten nas rang gi gzhal bya ldog gyur la gsar du mi bslu ba'i shes pa /
de skad du'ang /
tshad ma mdor /
rjes dpag rnam gnyis rang don ni / /
tshul gsum rtags las don mthong yin / /
zhes gsungs so / /
gnyis pa ni /
rjes dpag tshad ma la dbye na /
dngos po stobs zhug skyi rjes dpag /
grags pa'i rjes dpag /
yid ches pa'i rjes dpag dang gsum mo / /
dang po'i mtshan nyid /
dngos po stobs zhugs kyi rtags yang dag la brten nas /
rang gi gzhal bya lkog gyur la gsar du mi bslu ba'i shes pa'o / /
dbye na /
dngos po stobs zhugs kyi 'bras rang ma dmigs pa'i rtags la brten pa'i rjes dpag gsum mo / /
yid ches rjes dpag gi mtshan nyid /
yid ches pa'i rtags yang dag la brten nas rang gi gzhal bya lkog gyur la gsar du mi bslu ba'i shes pa /
kha cig /
yid ches rjes dpag gi mtshan nyid /
yid ches ba'i khas blangs 'bras rtags yang dag la brten nas /
rang gi gzhal bya lkog gyur la gsar du mi bslu ba'i shes pa /
zhes zer ba mi 'thad de /
yid ches pa'i rtags yang dag yin na /
'bras rtags yang dag yin pas ma khyab pa'i phyir /
rtags ma grub na /
dpyad pa gsum gyis dag pa'i lung chos can /
sbyin bas longs spyod khrims kyis bde zhes pa'i lung rang gi bstan bya'i don la mi bslu bar sgrub pa'i 'bras rtags yang dag yin par thal /
de sgrub kyi yid ches pa'i rtags yang dag yin pa'i phyir /
dwogs gcod rgyas par 'og tu 'chad par 'gyur ro / /
grags pa'i rjes dpag gi mtshan nyid /
grags pa'i rtags yang dag la brten nas rang gi gzhal bya lkog gyur la gsar du mi bslu ba'i shes ba'o / /
gsum ba la gsum /
rjes dpag 'khrul shes yin min dpyad pa /
rjes dpag ma yin pa la yin par rtog ba dgag ba /
rjes dpag yin pa la ma yin par rtog pa dgag pa'o / /
dang po ni /
kha cig /
rjes dbag snang yul la 'khrul shes yin te /
rang la snang ba don ma yin pa la don du mngon bar zhen ba'i blo yin pa'i phyir /
snang yul la 'khrul shes yin yang ma 'khrul ba'i shes pa yin te /
zhen yul la ma 'khrul ba'i shes pa yin pa'i phyir /
khyab ste /
rtog pa rnams kyi yul gyi gtso bo ni zhen yul yin ba'i phyir te /
rtog pa rnams yul la zhen pa'i dbang gis 'jug pa'i phyir /
des na rtog pa rnams zhen yul la ma 'khrul nam 'khrul pa dang /
zhen yul la yang dag pa'i shes pa yin na yang dag pa'i shes ba dang /
zhen yul la tshad ma yin na tshad ma yin dgos la /
zhen yul la log shes yin na log shes dang /
zhen yul la tshad min gyi blo yin na tshad min gyi blo yin pas khyab bo / /
gal te rjes dpag 'khrul shes yin te /
de ma yin la der 'dzin gyi shes pa yin pa'i phyir te /
don spyi rang mtshan ma yin pa la /
der snang ba'i shes pa yin pa'i phyir zhe na /
'o na rjes dbag log shes yin par thal /
snang yul la log shes yin pa'i phyir zhes zer ro / /
de ni mi 'thad de /
'o na @# / /
mngon sum mtshad ma snang yul la ma 'khrul pa'i shes pa yin pas /
ma 'khrul ba'i shes pa yin par 'jog nus sa ma mi nus /
mi nus na /
de ma 'khrul ba'i shes pa yin par 'jog byed med par 'gyur la /
'jog nus na /
rjes dpag 'khrul shes yin par thal /
snang yul la 'khrul shes yin pa'i phyir /
'khor gsum /
gzhan yang /
sgra mi rtag par rtogs pa'i rjes dpag chos can /
zhen yul la 'khrul pa'i log shes yin par thal /
rang la snang bdon ma yin pa la don du zhen pa'i blo yin pa'i phyir /
rtags bsal khas /
ma khyab na /
sgra rtag 'dzin gyi rtog pa zhen yul la 'khrul ba'i log shes yin pa'i sgrub byed med par thal /
de ma yin la der zhen gyi blo yin na zhen yul la 'khrul pa'i log shes yin pas ma khyab pa'i phyir /
rtags khas /
gzhan yang /
sgra rtag gam mi rtag snyam du the tshom za ba'i blo chos can /
log shes yin par thal /
'khrul shes yin pa'i phyir /
khyab pa khas /
gzhan yang /
sgra mi rtag par rtogs pa'i rjes dpag la zhen stangs mi mthun pa gnyis yod par thal /
des rang la snang bsgra mi rtag par zhen cing /
sgra mi rtag par yang zhen pa'i phyir /
rtags khas blangs /
'dod na /
sgra mi rtag ces pa'i tshig la zhen pa'i brjod bya mi mthun pa gnyis yod par thal lo / /
kha cig sgra mi rtag par rtogs pa'i rjes dpag zhen yul la 'khrul shes yin te /
rtog pa yin na 'khrul shes yin pas khyab pa gang zhig /
de zhen yul la rtog pa yin pa'i phyir zhe na /
sgra mi rtag par rtogs pa'i rjes dpag des sgra mi rtag par zhen pa'i zhen stangs la gnod byed kyi tshad ma yod par thal /
de zhen yul la 'khrul shes yin pa'i phyir /
'dod na /
sgra de mi rtag pa ma yin par thal lo / /
'o na rjes dpag de rang la snang bdon ma yin pa la don du mngon par zhen pa'i blo ma yin na /
rnam nges las /
rang gi snang bdon med pa la don du mngon par zhen nas 'jug pa'i phyir zhes dang /
de yi ngo bos stong de dag /
de yi ngo bor zhen pa'i phyir / /
zhes gsungs pa dang 'gal lo zhe na /
mi 'gal te /
de ni rang la snang ba don du snang ba'i sgo nas don du zhen pa skye zhes pa'i don yin gyi /
rang la snang ba de nyid don du zhen pa'i don ma yin pa'i phyir /
dper na bum 'dzin rtog pa la bum pa'i snyam pa'i zhen pa yod kyi /
rang la snang ba 'di bum pa'o snyam du ma zhen pa bzhin no / /
'di gang las shes she na /
slob dpon lha dbang blos /
de'i rnam pa grub pas dngos po'i rnam pa grub pa yin no zhes rtogs par 'gyur te /
tshogs pa'i khyad par las skye ba can bzhin gyi gzugs brnyan gyis shes pa'i yul la mtshan ma la sogs pa grub pas bzhin gyi mtshan ma la sogs pa grub pa bzhin no / /
zhes gsungs pa'i dpe don sbyor shes na don 'di rtogs par 'gyur bas /
de'i dpe don sbyar na /
byad bzhin la nag po lta bu'i mtshan ma yod med rtog pa'i phyir du me long la bltas pa na /
dngos su me long nang gi gzugs brnyan la /
nag po lta bu'i mtshan ma snang yang brda la byang ba'i skyes bu yin na /
byad bzhin rang mtshan pa'i steng du nag po lta bu yod par zhen gyi /
me long nang gi gzugs brnyan gyi steng du nag po lta bu yod par mi zhen pa bzhin du /
sgra mi rtag par rtogs pa'i rjes dpag la dngos su sgra mi rtag pa'i don spyi snang yang sgra de mi rtag par zhen pa yin gyi /
don spyi sgra mi rtag par zhen pa ma yin no / /
gnyis pa ni /
kha cig /
khang phugs na nor bu yod pa'i 'od sgo gseb tu shar ba las nor bu'i 'ong la nor bur zhen pa'i blo @# / /
de rjes dpag yin no zhes zer ba mi 'thang bar sngar bshad zin to / /
gsum pa ni /
kha cig /
sgra mi rtag par rtogs pa'i rjes dpag de /
sgra'i steng du sgra'i mi rtag pa dang bum pa'i mi rtag pa la tshad ma ma yin pa bzhin du /
sgra'i steng du mi rtag pa la'ang tshad ma min no zhes smra ba mi 'thad de /
byas pa de sgra'i steng du sgra'i mi rtag pa dang bum pa'i mi rtag pa bsgrub pa'i rtags yang dag ma yin yang /
sgra mi rtag par sgrub pa'i rtags yang dag yin pa'i phyir /
gnyis pa rjes dpag gi rgyu rtags 'dzin sems bshad pa la /
dgag bzhag spang gsum mo / /
dang po la gnyis /
'dod pa brjod pa dang /
de dgag pa'o / /
dang po ni /
chos mchog gis /
rtags chos kyi 'brel ba 'dzin pa'i blo ni rnam pa gnyis te /
rtsod gzhi la mi ltos bar mthun dpe'i steng du khyab pa spyir 'dzin pa'i blo dang /
rtsod gzhi'i steng du rtags chos kyi 'brel ba 'dzin pa'o / /
dang po rtags 'dzin sems dang /
gnyis pa rtags can rjes dpag yin la /
gnyis kas kyang rtags dang bsgrub bya'i chos gnyis ka 'dzin pa yin te /
rtags chos kyi 'brel pa 'dzin pa'i phyir ro / /
de ltar yin yang /
de gnyis khyad med du thal ba'i skyon med de /
rtags 'dzin sems kyis rtags gtso bo dang rtags can phal pa'i tshul du 'dzin la /
rtags can rjes dpag gis rtags can gtso bo dang rtags phal pa'i tshul du 'dzin pa'i phyir /
zhes 'dod pa la /
rgyan mkhan bo na re /
rtags can rjes dpag gis rtags 'dzin bzhin du rtags 'dzin gyi sems logs su dpyad dgos na thug med du 'gyur la /
rtags chos kyi 'brel ba mngon sum gyis 'dzin na rtags 'dzin sems mngon sum ltar snang du bshad pa dang 'gal lo zhes gsung /
rgyan rang gi lugs la /
ma dmigs pa'i rtags la rtags 'dzin sems dpyad par mi bya ste /
ma dmigs pa'i rtags chos dngos por ma grub pa'i phyir /
rang bzhin rtags la rtags can rjes dpag las logs su rtags 'dzin gyi sams dpyad mi dgos te /
rtags can rjes dpag gis rtags 'dzin pa'i phyir te /
rang bzhin gyi rtags dang rtags can gnyis ngo bo gcig yin pa'i phyir /
'bras bu'i rtags can rjes dpag gis rtags 'dzin par mi nus te /
'bras bu'i rtags dang rtags can rdzas tha dad yin pa'i phyir /
des na 'bras bu'i rtags can rjes dpag las logs su rtags 'dzin sems dpyad par bya dgos la /
de yang du ldan la'i du ba mthong ba'i mngon sum de rtags 'jal ba'i tshad ma dang /
de'i rjes su skyes pa'i bcad shes de rtags 'dzin sems yin no zhes gsung ngo / /
gnyis pa de dgag pa ni /
rang bzhin rtags kyi rtags 'dzin sems thug med du thal /
rang bzhin gyi rtags de rtags can rjes dpag gis 'jal dgos pa'i phyir /
'khor gsum /
rtags dang rtags can ngo bo gcig yin pas rtags can rjes dpag gis rtags 'dzin par 'dod pa'ang mi 'thad de /
gang gis go bar 'gyur ba de /
de las gzhan gyis nus ma yin /
zhes gsungs pa ltar /
byas mi rtag ngo bo gcig yin yang rtogs dka' sla'i khyad par yod pas /
dang por byas pa'i rtags kyis sgra mi rtag par sgrub pa'i tshul gsum 'jal ba'i tshad ma dang bcad shes skyes nas de'i rjes su sgra mi rtag par rtogs pa'i rjes dpag skye dgos pa'i phyir /
gzhan yang /
rtags 'dzin sems mngon sum ltar snang ma yin par thal /
'bras rtags kyi rtags mngon sum gyis 'jal ba'i phyir /
@# / /
'khor gsum /
dgag rtags kyi rtags chos rdzas su ma grub pas /
dgag rtags la /
rtags 'dzin sems dpyad bar mi bya zhes pa'ang mi 'thad de /
rtags 'dzin sems rtags chos gnyis las mtha' gcig tu skye bar ma nges pa'i phyir /
gzhan yang /
dgag rtags la rtags can rjes dpag dpyad par bya ba ma yin par thal /
rtags can rjes dpag rtags 'dzin sems las skye dgos pa gang zhig /
dgag rtags la rtags 'dzin sems dpyad par bya ba ma yin pa'i phyir /
'dod na /
dgag rtags yang dag ma grub par thal lo / /
kha cig /
shAkya blos /
rtags kyi yul can mngon sum gyi phyis 'byung ba gang yin pa de yang tshang mar tha snyad byas pa yin te /
tshang ma'i rgyu yin pa'i phyir zhes gsungs pas /
rtags 'dzin sems kyi mtshan nyid phyogs chos 'jal ba'i bcad shes gang zhig /
rang 'bras rtags can rjes dpag gi brgyud rgyu yin pa zhes bya la /
du ldan la'i du ba mthong ba'i mngon sum dang /
sgra byas par mthong ba'i mngon sum lta bu /
phyogs chos 'jal ba'i tshang ma dang /
de'i rjes su skyes pa'i bcad shes ni rtags 'dzin sems yin no zhes zer na /
de ni mi 'thad de /
shAkya blos /
phyogs chos 'jal ba'i bcad shes rtags 'dzin sems su bshad kyi /
de kho na rtags 'dzin sems su ma bshad pa'i phyir /
de lta min na /
phyogs chos kho na rtags yang dag gi tshul yin par thal /
phyogs chos 'jal ba'i bcad shes kho na rtags 'dzin sems yin pa'i phyir ro / /
gnyis pa rang lugs la gsum /
mtshan nyid /
dbye ba /
rtags can rjes dpag dang rtags 'dzin sems mi bslu bar bstan pa'o / /
dang po ni /
rtags 'dzin sems kyi mtshan nyid /
rang 'bras rjes dpag gi rgyur gyur pa'i rtags kyi tshul 'jal ba'i blo /
gnyis pa ni /
rtags 'dzin sems la dbye na /
phyogs chos 'jal ba'i rtags 'dzin sems dang /
khyab pa 'jal ba'i rtags 'dzin sems gnyis /
dang po la dbye na /
phyogs chos 'jal ba'i tshad ma dang bcad shes gnyis / /
dang po la /
phyogs chos 'jal ba'i mngon sum dang rjes dpag gnyis /
dper brjod rim bzhin du /
du ldan gyi la la du ba mthong ba'i mngon sum lta bu dang /
sgra byas par rtogs pa'i rjes dpag lta bu'o / /
phyogs chos 'jal ba'i bcad shes la dbye na /
phyogs chos 'jal ba'i tshad ma gnyis po de'i rjes su skyes pa'i bcad shes gnyis so / /
khyab pa 'jal ba'i rtags 'dzin sems la dbye na /
khyab pa 'jal ba'i tshad ma dang bcad shes gnyis /
dang po la khyab pa 'jal ba'i mngon sum dang rjes dpag gnyis /
dper brjod rim bzhin /
tshang mang gi steng du me las du ba skye bar mthong ba'i mngon sum lta bu dang /
sgra mi rtag sgrub la byas pa rtags su bkod pa'i tshe /
rtag pa byas stong du rtogs pa'i rjes dpag lta bu'o / /
khyab pa 'jal ba'i bcad shes la dbye na /
khyab pa 'jal ba'i mngon rjes gnyis kyi rjes su skyes pa'i bcad shes gnyis so / /
gsum pa la gnyis /
dngos dang /
gzhan gyi log rtog dgag pa'o / /
dang po ni /
sgra mi rtag par rtogs pa'i rjes dpag chos can /
sbra mi rtag pa la mi bslu ba yin te /
sgra mi rtag par zhen pa gang zhig /
sgra mi rtag pa la 'brel ba'i phyir te /
khyod sgra mi rtag par sgrub pa'i rtags 'dzin sems la 'brel /
de sgra mi rtag bar sgrub pa'i tshul gsum la 'brel /
sgra mi rtag par sgrub pa'i tshul gsum bo de /
sgra mi rtag pa la 'brel ba'i phyir ro / /
de yang sgra 'dzin mngon sum de sgra mi rtag pa gzung don du byas pa las skyes shing /
de las sgra byas par rtogs pa'i tshad ma skye /
de dang sgra mi rtag par sgrub @# / /
pa'i khyab 'brel 'jal ba'i tshad ma las /
de sgrub kyi tshul gsum 'jal ba'i bcad shes skye la /
de las sgra mi rtag par rtogs pa'i rjes dpag skye ba yin no / /
des rtags 'dzin sems mi bslu ba'i tshul yang shes par bya'o / /
kha cig /
de chos can /
sgra mi rtag pa la 'brel ba yin te /
de sgrub kyi rtags 'dzin sems la 'brel /
de de sgrub kyi rtags byas pa la 'brel /
byas pa de de sgrub gyi bsgrub bya'i chos mi rtag pa la 'brel ba'i phyir /
zhes zer ba mi 'thad de /
mi rtag pa la 'brel bas sgra mi rtag pa la 'brel bar sgrub mi nus pa'i phyir ro /
gnyis pa la gsum /
chos mchog gi 'grel par rtsod lan ji ltar 'byung ba'i tshul /
de la lo tsA ba chen pos skyon rjod mdzad pa'i tshul /
de mi 'thad par bstan pa'o / /
dang po ni /
der snang ba yis ni /
stong yang slu byed nyid ma yin /
zhes pa'i skabs su /
rtags 'dzin sems dang rtags can rjes dpag mi bslu bar bstan pa la /
mu stegs kyi ston pa bde byed na re /
de la mi 'thad pa dang /
skabs sum bab pa'i skyon gnyis yod la /
mi 'thad pa'i skyon yod de /
rtags 'dzin sems mi bslu na /
rtags la mi bslu 'am /
rtags can la mi bslu /
dang po ltar na /
mngon sum yin nam rjes dpag yin /
dang po mi 'thad de /
der snang ba yis ni /
stong yang slu byed nyid ma yin / /
zhes gsungs pa dang 'gal ba'i phyir ro / /
gnyis pa mi 'thad de /
rtags can mi bslu bar sgrub pa'i rtsa ba'i dam bca' las ma 'das pa'i phyir /
rtags can la mi bslu ba mi 'thad de /
rtags can ma bzung ba'i phyir /
skabs sum bab pa'i skyon yod de /
rtags can rjes dpag mi bslu bar sgrub pa'i skabs su rtags 'dzin sems mi bslu bar sgrub pa skabs sum bab pa'i phyir zer ba la /
slob dpon chos mchog na re /
mi 'thad pa'i skyon med de /
rtags 'dzin sems kyis rtags su ma zad /
rtags can bsgrub bya'i chos kyang bzung ba'i phyir / /
skabs sum bab pa'i skyon yang med de /
rtags can rjes dpag mi bslu bar sgrub pa la /
de rtags 'dzin sems la 'brel /
rtags 'dzin sems rtags la 'brel /
rtags bsgrub bya la 'brel bar sgrub dgos pa'i phyir zhes gsung /
gnyis pa ni /
lo tsA ba chen po na re /
mi 'thad pa'i skyon so na gnas te /
rtags 'dzin sems mi bslu na mi bslu ba tshad ma'i mtshan nyid yin pas /
mngon sum yin nam rjes dpag yin /
dang po mi 'thad de /
slob dpon gyis rtags 'dzin sems mngon sum ltar snang du bstan pa'i phyir /
gnyis pa mi 'thad de /
kun las btus su /
rjes dpag rjes su dpag las byung / /
zhes /
rtags 'dzin sems de rjes dpag gi sde tshan las logs su bshad pa'i phyir /
skabs sum bab pa'i skyon so na gnas te /
rnam nges las /
mngon sum yang ni don med na /
mi 'byung ba las tshad ma nyid / /
ces gsungs pa ltar /
mngon sum mi bslu bar sgrub pa la /
rang yul la 'brel bar sgrub dgos kyang /
slar yang 'brel yul mi bslu bar sgrub mi dgos pa bzhin du /
rtags can rjes dpag mi bslu bar sgrub pa la /
de rtags 'dzin sems la 'brel bar sgrub dgos kyang /
slar yang brtags 'dzin sems mi bslu bar bsgrubs pa la dgos pa med pa'i phyir zhes zer ro / /
gsum pa ni /
rtags 'dzin sems mi bslu na /
mi bslu ba tshad ma'i mtshan nyid yin pas /
mngon sum yin nam rjes dpag yin /
zhes zer ba'ang mi 'thad de /
mi bslu ba tshad ma'i mtshan nyid du mi 'thad pa'i phyir te /
tshad ma'i mtshan @# / /
nyid kyi zur du gsar du mi bslu ba zhes smos pa la rnam bcad yongs gcod kyi dgos pa yod pa'i phyir ro / /
rtags 'dzin sems su gyur pa'i mngon sum yod kyang rtags 'dzin sems mngon sum ltar snang du bshad pa dang mi 'gal te /
rtags 'dzin sems la mngon sum dang rtog pa gnyis su yod pa las /
rtog par gyur ba'i rtags 'dzin sems de mngon sum ltar snang du bshad pa yin pa'i phyir /
rtags 'dzin sems la rjes dpag yod kyang rtags 'dzin sems rjes dpag las logs su gsungs pa dang mi 'gal te /
rang 'bras rjes dpag las logs su gyur pa yin la /
de tsam gyis rjes dpag ma yin par mi 'gyur ba'i phyir ro / /
skabs su ma bab pa'i skyon so na gnas pa'ang mi 'thad de /
rtags can rjes dpag mi bslu bar sgrub pa la rtags 'dzin sems rang yul la 'brel bar sgrub dgos la /
rtags 'dzin sems rang yul la 'brel par sgrub pa dang /
rtags 'dzin sems mi bslu bar sgrub pa skabs 'dir don gcig yin pa'i phyir ro / /
gsum pa rtsod spang ni /
rjes dpag gi dngos rgyur gyur pa'i rtags kyi tshul 'jal ba'i blo chos can /
rtags 'dzin sems yin par thal /
rang 'bras rjes dpag gi rgyur gyur pa'i rtags kyi tshul 'jal ba'i blo yin pa'i phyir /
khyab pa khas /
'dod na /
rang 'bras rjes dpag gi brgyud rgyu yin par thal lo / /
khyab ste /
kun las btus kyi 'grel par /
rtags shes pa ni rjes dpag gi dngos kyi rgyu ma yin te /
dran pas bar du chod pa'i phyir /
zhes gsungs pa dang 'gal lo zhe na /
mi 'gal te /
rtags 'jal ba'i tshad med rjes dpag gi dngos kyi rgyu ma yin te /
khyab 'brel 'jal ba'i dran pas bar du chod pa'i phyir zhes pa'i don yin pa'i phyir /
rtags 'dzin sems chos can /
rjes dpag ma yin par thal /
rjes dpag las logs su bshad pa'i phyir zhe na /
yid ches rjes dpag chos can /
rjes dpag ma yin par thal /
rjes dpag las logs su bshad pa'i phyir /
rjes dpag las logs su bshad pa ma yin gyi /
dngos stobs rjes dpag las logs su bshad pa tsam yin no zhe na /
'o na rtags 'dzin sems kyang rjes dpag las logs su bshad pa ma yin gyi /
rang 'bras rjes dpag las logs su bshad pa yin no / /
zhes mtshungs so / /
gsum pa rjes dpag gi rten gtan tshigs bshad pa la gnyis /
rtags yang dag bshad pa dang /
rtags ltar snang bshad pa'o / /
dang po la gsum /
mtshan nyid /
dbye ba /
rtags dpe phyogs gsum gyi skyon yon bshad pa'o / /
dang po la /
dgag bzhag gnyis /
dang po la /
slob dpon dbang phyug sde na re /
phyogs chos dang mthun phyogs la mthong ba tsam gyis rjes 'gro dang /
mi mthun phyogs la ma mthong ba tsam gyis ldog pa dang /
dam bca' la tshang mas gnod pa med pa'i yul can dang /
log phyogs sgrub byed kyi tshad ma med pa'i brjod par 'dod pa'i grangs gcig pa dang /
lnga po de blo yul du nges pa'i shes pa nyid de /
rtags yang dag gi mtshan nyid tshul drug yin no / /
rtags mi mthun phyogs la med pa'i don rtags dang dgag bya'i chos kyi gzhi mthun ma mthong ba yin gyi gzhi mthun med par nges pa ni ma yin te /
de ltar yin na rtags mi mthun phyogs mtha' dag la yod na snang rung du nges dgos la /
de lta na /
mi mthun phyogs mtha' dag yod na snang rung du 'gyur dgos la /
mi mthun phyogs mtha' dag yod kyang phyi rgol la snang rung ma yin pa'i @# / /
phyir /
zhes zer ro / /
tshul phyi ma gsum mi rigs te /
dam bca' la tshad mas gnod pa med pa'i don gnod pa ma mthong ba la byed na phyogs chos kyis grub zin la /
gnod pa med par tshad mas nges pa la byed na gtan tshigs yang dag tu mi rung ba'i phyir ro / /
log phyogs sgrub byed kyi tshad ma med pa'i don log phyogs sgrub byed kyi tshad ma ma mthong ba la byed na phyogs chos kyis grub zin la /
log phyogs sgrub byed kyi tshad ma med par nges pa la byed na /
gtan tshigs yang dag tu mi rung ba'i phyir ro / /
tshul gsum las logs su shes pa nyid kyi tshul smos ba mi rigs par thal /
slob dpon gyis tshul gsum so so'i mthar nges pa smos zin pa'i phyir /
gzhan yang /
rtags mi mthun phyogs lam mthong ba tsam gyis ldog khyab grub na /
ldog pa la the tshom za ba rtags ltar snang du brjod bya ma yin par thal /
mi mthun phyogs lam mthong ba tsam gyis ldog khyab grub pa'i phyir /
khyab ste /
rtags mi mthun phyogs la ma mthong ba tsam 'ba' zhig tu zad na ldog pa la the tshom za ba'i phyir te /
the tshom mi za na de yod pa 'am med par nges par 'gyur ba'i phyir /
'dod na /
slob dpon gyis phyogs chos ma grub pa bzhi dang /
khyab pa la the tshom za ba sogs bzhi ci rigs par dpe don du sbyar ba mi rigs par thal lo / /
'dod mi nus te /
phyogs kyi chos ni rgol ba dang phyir rgol ba gnyis ka la nges par bzung ngo / /
de bzhin du mthun ba'i phyogs la yod pa dang med pa la sogs pa dag la yang ci rigs par brjod par bya'o zhes gsungs pa dang 'gal lo / /
gal te mi 'gal te /
ldog pa la the tshom zan ldog pa mi 'grub bam snyam pa dgag pa'i phyir du ci rigs ba smos pas /
the tshom za ba la ldog khyab grub pa slob dpon gyis ma bkag go zhe na /
de yang mi rigs te /
rjod pa gang zhig gnyis ka la nges bde kho na sgrub pa'am sun 'byin pa yin gyi gang yang rung ba la ma grub pa dang /
the tshom za ba brjod pa ni ma yin te /
yang sgrub par byed pa la ltos pa'i phyir zhes gsungs pas so / /
'o na ci rigs pa'i don ci yin zhe na /
phyogs chos rgol phyi rgol gnyis ka la ma grub pa dang /
gang rung la ma grub ba dang /
the tshom za ba dang /
chos can gzhi ma grub nas ma grub pa'i dpe bzhi dang /
de bzhin du mthun pa'i phyogs la bya ba byed du yod pa dang /
khyab byed du med ba dang /
rnam gnyis su 'jug ba'i phyogs chos can dgu'i rjes su 'gro ldog rgol phyi rgol gnyis ka la ma grub ba dang /
gang rung lam grub pa dang /
the tshom za ba dang /
mi mthun dpe gzhi ma grub pa bzhi ci rigs bar dpe don du sbyar te /
snga ma gsum dbe don sbyor zhing phyi ma mi sbyor ba'i don no / /
dpe don sbyor tshul ni /
phyogs chos rgol phyi rgol gnyis ka la ma grub na phyogs chos ma grub pa dang /
phyogs chos can dgu'i 'gal rtags gnyis kyi rjes su 'gro ldog rgol phyi rgol gnyis ka la ma grub pas khyab pa mi 'grub ces dbe don du sbyor ba dang /
de bzhin du phyogs chos rgol phyi rgol gang rung la ma grub na /
phyogs chos ma grub ba dang /
phyogs chos can dgu'i thun mong gi ma nges pa'i rtags bzhi po'i rjes su 'gro ldog rgol phyi rgol gang rung la ma grub bas /
khyab pa ma grub ba dpe don sbyor ba dang /
phyogs chos la the tshom za ba dang /
phyogs chos can dgu'i thun mong ma yin pa'i rtags kyi rjes su 'gro ldog la the tshom za bas khyab ba ma grub pa dpe don du sbyor ba rigs la /
chos @# / /
can gzhi ma grub nas phyogs chos ma grub pa dang /
phyogs chos can dgu'i yang dag gnyis kyi mi mthun dpe gzhi ma grub na /
rjes su 'gro ldog gi khyab pa mi 'grub pa dpe don mi sbyor te /
chos can gzhi ma grub pas phyogs chos ma grub par 'gyur la /
mi mthun dpe gzhi ma grub pas rjes su 'gro ldog gi khyab pa ma grub bar mi 'gyur ba'i phyir zhes pa'o / /
'di yang gzhan don gyi rtags kyi dbang du byas kyi /
rtags thams cad kyi dbang du byas pa ma yin te /
phyogs chos dang rjes su 'gro ldog rgol phyi rgol gnyis kas ma grub kyang /
rtags yang dag tu 'gyur ba'i rang don skabs kyi rtags yang dag yod pa'i phyir ro / /
gzhan don gyi rtags kyi nang nas kyang sgrub rtags kyi dbang du byas kyi rtags thams cad kyi dbang du byas pa ma yin te /
gzhi ma grub chos can du bzung ba'i gzhan don gyi rtags yang dag yod pa'i phyir te /
rang bzhin du mar med pa de ba lang gi spyi rtag dngos gsal ba du ma la don dam par 'phrod 'du ma 'brel bar sgrub pa'i rtags yang dag yin pa'i phyir /
sgrub rtags kyang thams cad la ni ma yin te /
skyes bu 'di chos can /
sdug bsngal ba yin te /
ri bong gi r+was phug pa'i phyir zhes bkod pa'i tshe na /
ri bong gi r+was phug pa chos can /
skyes bu sdug bsngal bar sgrub pa'i rtags ltar snang yin te /
de sgrub kyi rtags su bkod pa gang zhig /
phyogs chos ma grub pa'i phyir zhes bkod pa na /
de sgrub kyi rtags su bkod nas phyogs chos ma grub pa de /
ri bong r+was phug pa skyes bu sdug bsngal bar sgrub pa'i rtags ltar snang du sgrub pa'i sgrub rtags yang dag yin pa'i phyir ro / /
gzhan yang /
mi mthun phyogs lam mthong ba tsam gyis ldog khyab grub na /
mnyan bya chos can /
sgra mi rtag par sgrub pa'i ldog khyab grub par thal /
de sgrub kyi mi mthun phyogs la ma mthong ba tsam grub pa'i phyir /
'dod na /
de sgrub kyi rtags yang dag yin par thal /
phyogs chos gang zhig /
'dod pa de'i phyir /
'dod mi nus te /
slob dpon gyis khyad par ni rnam par gcod pa'i gtan tshigs ma yin no / /
zhes gsungs pa dang 'gal ba'i phyir ro / /
gal te mnyan bya chos can /
sgra mi rtag par sgrub pa'i rtags yang dag yin par thal /
de sgrub kyi phyogs chos gang zhig /
sgra mi rtag par sgrub pa'i mthun phyogs kho na la yod pa'i phyir /
rtags ma grub na /
sgra de yang mi rtag pa ma yin par thal /
mnyan bya de sgra mi rtag par sgrub pa'i mthun phyogs kho na la yod pa ma yin pa'i phyir /
zhen chos can /
sgra mi rtag par sgrub pa'i rtags yang dag ma yin par thal /
khyod sgra mi rtag par sgrub pa'i phyogs chos can du song pa'i gang zag gi ngor khyod sgra mi rtag par sgrub pa'i rjes su 'gro ldog gi khyab pa grub pa mi srid pa'i phyir te /
de'i ngor khyod yin na mi rtag pa yin pas khyab pa de dpe steng du nges pa mi srid pa'i phyir te /
de'i ngor sgra mi rtag par ma grub pa gang zhig /
khyod dang sgra gnyis mi rtag par rtogs dka' sla mtshungs pa'i phyir te /
khyod sgra'i mtshan nyid yin pa'i phyir /
gal te rmongs pas 'brel pa nges pa dpe la ltos pa yin gyi mkhas pas dpe med par yang /
sngar khyab ba mngon sum gyis grub nas rtags mthong ma thag 'brel pa dran pa'i rjes su sgra mi rtag par go bas /
mnyan bya sgra mi rtag par sgrub pa'i rtags yang dag yin no zhe na /
mi rigs te /
sgra dang mnyan bya mi rtag par rtogs dka' sla mtshungs pa'i phyir /
sgra dang mnyan bya'i ming don gyi 'brel ba ma shes pa'i sngar mnyan bya la mi rtag pa'i khyab pa nges nus sam mi nus /
mi nus na /
khang pa de'i thun mong ma @# / /
yin pa'i ming mi shes par khang pa de 'jig par mngon sum gyis grub ba mi srid par thal lo / /
nges nus na /
mnyan bya sgra mi rtag bar sgrub pa'i rtags yang dag yin par thal /
sngar mnyan bya la mi rtag pa'i khyab pa nges pa'i ngang nas /
ming don gyi 'brel ba la brten pa'i phyogs chos phyis go bar byar yod pa'i phyir zhe na /
de ltar yin na yang mnyan bya sgra mi rtag par sgrub pa'i rtag yang dag tu mi 'gyur te /
sngar mnyan bya la mi rtag pa'i khyab pa nges /
de'i rjes su mnyan bya sgra'i thun mong ma yin pa'i chos su nges /
de'i rjes su sgra mi rtag par nges kyang tshul gsum gyi byed pa la brten nas sgra mi rtag par nges pa ma yin pa'i phyir /
'on de'i tshe sgra mi rtag bar mngon sum gyis rtogs bar thal /
de'i tshe sgra mi rtag par gsar du rtogs pa gang zhig /
sgra mi rtag bar rjes dpag gis ma rtogs pa'i phyir zhe na /
sngar mnyan bya la mi rtag pa'i khyab pa nges pa'i mngon sum dang /
phyis mnyan bya dang sgra'i ming don gyi 'brel ba nges pa'i tshad ma gnyis kyi byed pa la brten nas sgra mi rtag par nges pa yin no / /
gzhan yang /
rtags mi mthun phyogs lam mthong ba tsam gyis ldog khyab grub cing /
de nyid slob dbon gyi bzhed pa'ang yin na /
bye brag pas grang min dro min gyi reg bya btang snyoms pa de rlung gi rdzas kyi yon tan du sgrub par 'dod nas /
rtswa dang shing med pa'i mya ngam gyi thang na chos can /
rlung gi rdzas yod de /
grang min dro min gyi reg bya btang snyoms pa dmigs pa'i phyir zhes 'god la /
gzhi der reg bya btang snyoms pa dmigs pas rlung gi rdzas yod par ji ltar 'grub dris bas /
reg bya btang snyoms pa dmigs pas rlung gi rdzas 'grub pa yin te /
reg bya btang snyoms pa de spyir yon tan yin pas rdzas la brten dgos shing /
bye brag tu reg bya can gyi yon tan yin pas /
'byung ba bzhi gang rung la brten dgos la /
sa chu me gsum ni reg bya btang snyoms pa'i rten du mi rung ba'i phyir zer /
sa chu me gsum la ji ltar mi brten dris pas /
sa chu me gsum chos can /
grang min dro min gyi reg bya btang snyoms pa med de /
de ma mthong ba'i phyir zhes zer ro / /
khyod ltar na /
rig bya btang snyoms pa ma mthong ba chos can /
de sgrub kyi ldog khyab grub par thal /
de sgrub kyi mi mthun phyogs lam mthong ba tsam grub pa'i phyir /
khyab pa khas /
'dod na /
de sgrub kyi rtags yang dag yin par thal /
phyogs chos gang zhig /
ldog khyab grub pa'i phyir /
'dod mi nus te /
slob dpon gyi rlung gi rab byed las /
gang yang ma mthod bdag gis mthong ba dag la 'gog par byed na de yang rigs pa ma yin no / /
zhes gsungs pa dang 'gal lo / /
gal te reg bya btang snyoms pa yod na /
snang rung gis sogs la reg bya btang snyoms pa ma mthong bas med bar 'grub pa ma yin nam /
ci'i phyir sa sogs gsum la reg bya btang snyoms pa ma mthong bas med par mi 'grub ce na /
reg bya gzhan dang ldan pa'i sa sogs gsum la reg bya btang snyoms pa yod na /
dmigs su rung ba las ma dmigs pas med par 'grub mod de tsam la 'gog ba ma yin te /
bye brag pas sbyir sa sogs gsum la reg bya btang snyoms pa dgag par smras pa'i phyir dang /
sa sogs tsam la reg bya btang snyoms pa yod na dmigs rung du ma grub ste /
bar du chod pa dang bskal pa la sogs pa la reg bya btang snyoms pa yod kyang dmigs rung ma yin pa'i phyir /
gal te reg bya gzhan dang ldan ba'i mthong ba'i sa sogs la reg bya btang snyoms ba bkag pas ma mthong ba'i sa sogs gsum la'ang @# / /
reg bya btang snyoms pa 'gog par nus te /
de gnyis sa sogs su rigs gcig pa'i phyir zhe na /
ma khyab ste /
sa sogs kyi reg bya'i khyad par gcig tu ma nges pa'i phyir te /
srin bal dang rdo ba dang lo ma la sogs pa'i reg bya tha dad bar dmigs pa'i phyir ro / /
rnam nges ltar na /
gal te ma mthong ba'i sa sogs la'ang reg bya btang snyoms pa med de /
ma mthong ba'i phyir zer na /
khyod ltar na reg bya btang snyoms ba ma mthong ba chos can /
ma mthong ba'i sa sogs gsum la reg bya btang snyoms pa med par sgrub pa'i ldog khyab grub par thal /
de sgrub kyi mi mthun phyogs la ma mthong ba tsam grub pa'i phyir /
khyab pa khas /
'dod na /
de sgrub kyi rtags yang dag yin par thal /
phyogs chos gang zhig /
ldog khyab grub pa'i phyir /
'dod par mi nus te /
slob dpon gyis /
gal te ma mthong ba tsam gyis mi snang ba dag la 'gog par byed na de yang rigs pa ma yin no / /
zhes gsungs ba dang 'gal lo / /
de yang bye brag pas sa sogs thams cad la reg bya btang snyoms pa 'gog par 'dod pas /
mthong ba dang ma mthong ba'i sa sogs gsum po thams cad la reg bya btang snyoms pa 'gog dgos pas /
rnam 'grel las mthong ba'i sa sogs dang /
rnam nges las ma mthong ba'i sa sogs la reg bya btang snyoms pa 'gog pa'i dbang du byas nas bshad pa yin no / /
'o na mi mthun phyogs la ma mthong ba tsam gyis ldog khyab grub par 'dod pa rigs pas mi 'gog par lung gis 'gog pa'i rgyu mtshan ci yin zhe na /
lung dngos stobs kyi yul la gnod sgrub du 'jug pas lung gis bkag pa ma yin gyi /
rtags mi mthun phyogs lam mthong ba tsam gyis ldog khyab grub par 'dod pa dang /
slob dpon gyi lung tshad mar khas len ba gnyis khas blangs nad 'gal bar bstan pa'i phyir du lung gis bkag pa yin no / /
lung 'gal gzhan rnams ni tshig mang du dwogs nas ma bris so / /
slob dpon phya pan re rtags yang dag gi mtshan nyid kyi zur gyi ldog pas sel ma nus pa'i log rtog dang rigs mi mthun gang yang rjes 'gros sel mi nus pas /
phyogs chos dang ldog pa tshang ba tsam rtags yang dag gi mtshan nyid yin zer /
phyogs chos dang rjes 'gro tshad btsam rtags yang dag gi mtshan nyid yin par thal /
rtags yang dag gi mtshan nyid kyi zur gyi rjes 'gros sel mi nus pa'i log rtog dang rigs mi mthun gang yang ldog pas sel mi nus pa'i phyir /
khyab rtags khas /
'dod na /
rtags yang dag gi don /
ldog mi 'dra ba gnyis yod par thal /
phyogs chos dang ldog pa tshang ba'ang rtags yang dag gi mtshan nyid yin /
phyogs chos dang rjes 'gro tshang ba'ang rtags yang dag gi mtshan nyid yin pa'i phyir ro / /
kha cig /
tshul gsum tshad ma'i stobs kyis des pa'i gtan tshigs de rtags yang dag gi mtshan nyid yin zhes zer /
sgra mi rtag par sgrub pa'i tshul gsum chos can /
tshad ma'i stobs kyis nges pa yin te /
tshad ma'i stobs kyis gzhal ba yin pa'i phyir /
zhes bkod pa'i tshen tshad ma'i stobs kyis gzhal ba chos can /
sgra mi rtag par sgrub pa'i rtags yang dag yin par thal /
sgra mi rtag par sgrub pa'i tshul gsum tshad ma'i stobs kyis nges pa'i gtan tshigs yin pa'i phyir /
khyab ba khas /
kha cig /
tshul gsum pa can gyi rtags de rtags yang dag gi @# / /
mtshan nyid yin zhes zer /
'o na nog sogs 'dus pa'i ba lang de ba lang gi mtshan nyid du thal lo / /
kha cig /
tshul gsum tshang ba rtags yang dag gi mtshan nyid yin gyi /
tshul gsum ni rtags yang dag gi mtshan nyid ma yin te /
gal te yin na /
byas pa chos can /
sgra mi rtag par sgrub pa'i tshul gsum yin par thal /
sgra mi rtag par sgrub pa'i rtags yang dag yin pa'i phyir /
'dod na /
ldog pa tha dad pa gsum yin par thal lo / /
zhes zer /
'o na byas ba chos can /
ldog pa tha dad pa gsum yin par thal /
rtags yod chos gsum tshang ba yin pa'i phyir /
khyab pa khas /
gzhan yang /
sgra mi rtag pa chos can /
ldog pa tha dad pa lnga yin par thal /
ngo bo'i don sogs chos lnga yin pa'i tshul gyis tshang ba'i phyir /
khyab ba khas /
mu stegs kyi ston pa gnod kyi rjen re /
rtags yang dag gi mtshan nyid /
gzhan du mi 'thad pa zhes bya ba'i tshul gcig yin no zhes zer /
'on gzhan du mi 'thad pa'i don shes 'dod chos can las gzhan du mi 'thad pa la byed dam /
bsgrub bya'i chos las gzhan du mi 'thad pa la byed dam /
tshogs don las gzhan du mi 'thad pa la byed /
dang po ltar na /
mnyan bya chos can /
sgra mi rtag par sgrub pa'i rtags yang dag yin par thal /
sgra las gzhan du mi 'thad pa'i phyir /
gnyis pa ltar na /
du ba chos can /
du ldan gyi la la me yod par sgrub pa'i rtags yang dag ma yin par thal /
de sgrub kyi bsgrub bya'i chos las gzhan yin pa'i phyir /
gsum pa ltar na /
chos can /
chos 'dra /
de sgrub kyi bsgrub bya las gzhan yin pa'i phyir /
gnyis pa rang lugs ni /
de sgrub kyi rtags yang dag gi mtshan nyid /
de sgrub kyi tshul gsum /
tshul gsum ni /
phyogs chos dang rjes su 'gro ldog gi tshul rnams yin pas 'di la gnyis /
phyogs chos dpyad pa dang /
rjes su 'gro ldog gi khyab pa dpyad pa'o / /
dang po ni /
phyogs chos kyi mtshan nyid /
rang gi rten shes / /
'dod chos can gyi steng du 'god tshul dang mthun par yod pa nyid du nges pa /
zhar la shes 'dod chos can gyi mtshan nyid /
de sgrub kyi phyogs btags pa ba gang zhig /
bsgrub bya ma grub pa'i snga rol tu bsgrub bya'i chos kyi dpag gzhir blos bzung ba /
gal te gtan tshigs la phyogs kyi chos zhes smos pa mi rigs te /
phyogs phyi rgol gyis grub na rtags bkod pa don med par 'gyur la /
ma grub na /
rtags phyogs kyi chos su ma grub par 'gyur ro zhe na /
skyon med de /
phyogs kyi sgra dngos ming du 'jug ba'i dbang du byas na bden yang 'dir shes 'dod chos can la phyogs kyi sgras btags nas bstan pa'i phyir /
phyogs kyi sgra de shes 'dod chos can dang bsgrub bya'i chos dang tshogs don gsum ga la 'jug ste /
kun las btus su /
rtags kyi bsgrub bya tshogs pa nyid / /
yin phyir chos dang chos can dag /
gtso bo min yang phyogs gcig phyir / /
bsgrub bya nyid du 'dogs pa yin / /
zhes gsungs so / /
'o na shes 'dod chos can la phyogs su 'dogs pa'i chos gsum tshang ngam zhe na /
tshang ste /
'dogs pa'i rgyu mtshan btags pa'i dgos pa dngos la gnod byed gsum las /
'dogs pa'i rgya mtshan la /
'dra ba rgyu mtshan du byas pa dang /
'brel pa rgyu mtshan du byas pa gnyis /
dang po ni /
mi dpa' bo la seng ge zhes rjod pa bzhin /
gnyis pa la /
de byung 'brel pa rgyu mtshan du byas pa dang /
bdag gcig 'brel pa rgyu mtshan du byas pa gnyis /
dang po /
la /
rgyu ming 'bras bu @# / /
la btags pa dang /
'bras ming rgyu la btags pa gnyis /
dang po ni /
nyi ma'i 'od zer la nyi ma zhes rjod pa lta bu'o / /
gnyis pa ni /
sgrub ngag la rjes dpag ces rjod pa lta bu'o / /
bdag gcig 'brel ba rgyu mchon du byas pa la /
tshogs pa'i ming gis ya gyal la btags pa dang /
ya gyal gyi ming gis tshogs pa la btags pa gnyis las /
'dir ni tshogs pa'i ming gis ya gyal la btags pa yin pas /
shes 'dod chos can sgra lta bu chos can /
phyogs su 'dogs pa'i rgyu mtshan yod de /
phyogs mtshan nyid pa de'i phyogs gcig yin pa'i phyir /
dper na ras yug gi phyogs gcig tshig pa la ras yug tshig ces brjod ba bzhin no / /
rtsod gzhi la phyogs kyi ming gis btags pa la dgos pa yod de /
rtsod gzhi de phyogs kyi ming gis gdags rung gi chos can du go ba'i ched yin pa'i phyir /
de ltar go ba la'ang dgos pa yod de /
chos can gang yang rung ba'i chos su grub pa tsam gyis tshul dang bo grub ba ma snyam pa'i dwogs pa khegs par 'gyur ba'i phyir /
des na tshul dang po 'chang pa'i skabs su rtsod gzhi la phyogs kyi ming gis gdags par rigs so / /
gal te chos can gyi chos zhes smos pas kyang rtags shes 'dod chos can gyi chos su go bar 'gyur te /
chos zhes smos pas chos can zhig la brten par grub la /
chos can gyi sgra lhag po smos pas /
chos can khyad par can la brten par grub pa'i phyir zhe na /
chos can khyad par can gyi chos su go bas rtsod gzhi chos can gyi chos su go bas ma khyab par thal /
mthun dpe chos can yang chos can khyad par can yin pa'i phyir /
chos can gyi chos zhes smos pas mthun dpe chos can gyi chos su mi go bar thal /
bsgrub bya sgrub pa'i dus su chos can zhes pa'i sgra rtsod gzhi kho na la nye ba'i phyir zhe na /
rtags ma grub ste /
de'i dus su chos can zhes pa'i sgra mthun dpe chos can la'ang nye ba'i phyir /
gal te chos can gyi chos zhes smos pas /
rtsod gzhi chos can gyi chos su go bar 'gyur ba'i phyir te /
chos can gyi chos zhes pas mthun dpe chos can la yod pa gtan tshigs yin par brjod na /
rjes khyab ston pa'i skabs su mthun dpe gzhir bzung nas /
mthun phyogs kho na la yod ces bstan pa dang /
sgra zlos par 'gyur pa'i phyir zhe na /
ngag gzhan gyis mthun dpe la yod par bstan pas chos can gyi chos zhes pa'i dag gis mthun dpe la yod par bstan pa'i dwogs pa mi khegs par thal /
grub bzhin du bsnan nas bstan nam snyam pa'i dwogs par 'gyur ba'i phyir te /
rjes dpag bya dang de mtshungs la / /
yod dang med la med par ni / /
nges pa zhes pa'i ngag bar pas mi mthun phyogs la med bar bstan nas /
yang dag phyi mas don de nyid bstan par dwogs pa mthong ba'i phyir /
des na tshul dang bo 'chad pa'i skabs su /
rtsod gzhi la phyogs kyi sgras gdags par rigs kyi chos can rang ming gis smos mi rigs te /
chos can rang ming gis smos na /
rtsod pa brgyud ma spang dgos pas bshad dka' la bshad dka' bde yang phyogs sgras bde blag tu spangs pa'i phyir /
chos can rang ming gis smos na chos kyi sgras chos can tsam go ba dang /
chos can gyi sgra lhag pos chos can khyad par can dang nye ba'i shugs kyis rtsod gzhi dang zlos skyon dang bral bas mthun dpe la mi go ba'i shugs kyis nyan pa pos rtsod gzhi kho na la go dgos na rtogs dka' bas /
phyogs chos zhes pa'i sgra ba rtsod gzhi chos can gyi chos su bde blag tu go @# / /
pa'i phyir te /
rtags kyi tshul bsgrub pa'i skabs su phyogs su gdags rung gi chos can rtsod gzhi ma gtogs ba gzhan med pa'i phyir ro / /
rtsod gzhi sgra lta bu chos can /
phyogs mtshan nyid pa ma yin te /
bsgrub bya ma grub pa'i snga rol tu grub zin pa'i phyir ro / /
gal te rnam 'grel las /
phyogs chos de chas khyab pa zhes smos mi rigs par thal /
phyogs ni rtsod gzhi dang cha ni de'i phyogs gcig yin pas rtsod gzhi'i phyogs gcig gis rtags la khyab pa ma yin pa'i phyir zhe na /
skyon med de /
cha ni smra ba pos chos la brjod par 'dod la /
rjod byed kyi sgra rnams kyis brjod 'dod dang mthun par don ston pa ma gtogs /
rang dbang du don ston pa'i nus pa med pa'i phyir ro / /
gnyis pa rjes su 'gro ldog gi khyab pa dpyad pa la gnyis /
dngos dang /
mthun phyogs mi mthun phyogs dpyad pa'o / /
dang po la dgag bzhag spang gsum mo / /
dang po ni /
kha cig /
rjes khyab kyi mtshan nyid /
khyab pa'i tshul gang zhig /
mthun phyogs kho na la yod par nges pa /
ldog khyab kyi mtshan nyid /
gang zhig /
mi mthun phyogs kho na la yod par nges pa /
zhes zer /
blo'i yul du byar rung chos can /
bum pa shes byar sgrub ba'i ldog khyab ma grub par thal /
de sgrub kyi mi mthun phyogs ma grub pa'i phyir /
khyab pa khas /
'dod na /
khyod de sgrub kyi rtags yang dag ma yin par thal lo / /
gzhan yang /
byas pa'i steng du sgra mi rtag par sgrub pa'i ldog khyab ma grub par thal /
sgra mi rtag par sgrub pa'i ldog khyab yin na /
de sgrub kyi mi mthun phyogs kho na la yod dgos pa'i phyir /
'dod na /
byas pa de sgra mi rtag par sgrub pa'i rtags yang dag ma yin par thal lo / /
kha cig byas na mi rtag pas khyab pa de sgra mi rtag par sgrub pa'i rjes khyab dang /
rtag na ma byas pas khyab pa de sgra mi rtag par sgrub pa'i ldog khyab yin la /
de gnyis las gzhan pa'i de sgrub kyi rjes su 'gro ldog gi khyab pa med do / /
zhes zer na 'dus ma byas kyi nam mkha'i steng du rtag na ma byas pas khyab pa nges pa'i blo chos can /
khyod kyis nam mkha'i steng du sgra mi rtag par sgrub pa'i rjes khyab dngos shugs gang rung la nges par thal /
khyod kyis nam mkha'i steng du sgra mi rtag par sgrub pa'i ldog khyab dngos su nges pa'i phyir /
rtags khas /
khyab ste /
gnyis las gang yang rung smras pas / /
don gyi go bas cing shos la / /
dran pa yang dag skye bar 'gyur / /
zhes so / /
gzhan yang /
dngos po yin na mi rtag pas khyab pa nges pa'i blo yin na /
mnyan bya'i dngos po yin na mi rtag pas khyab pa des pa'i blo yin par thal /
dngos po yin na mi rtag pas khyab pa des pa'i blo yin na /
rtag na dngos po ma yin pas khyab pa nges pa'i blo yin dgos /
rtag na dngos po ma yin pas khyab pa nges pa'i blo yin na /
rtag na mnyan bya'i dngos po ma yin pas khyab pa nges pa'i blo yin dgos /
rtag na mnyan bya'i dngos po ma yin pas khyab pa nges pa'i blo yin na /
mnyan bya'i dngos po yin na mi rtag pas khyab pa des pa'i blo yin dgos pa'i phyir /
rtags snga phyi gnyis khas blangs /
'dod na /
dngos po'i rtags kyis mnyan bya'i dngos po mi rtag par sgrub pa'i khyab pa nges pa'i tshen bsgrub bya nges par thal lo / /
gnyis pa rang lugs ni /
de sgrub kyi rjes khyab kyi mtshan nyid /
de sgrub kyi bsgrub bya nges pa'i snga rol du /
de sgrub kyi bsgrub bya'i chos la 'brel stobs kyis de sgrub kyi mthun phyogs kho na la yod par nges pa /
de sgrub kyi ldog khyab mtshan nyid / /
de sgrub kyi bsgrub bya nges pa'i snga rol tu /
de sgrub kyi bsgrub @# / /
bya'i chos la 'brel stobs kyis /
de sgrub kyi mi mthun phyogs la med pa kho nar nges pa /
gsum pa rtsod pa spang ba ni /
btags yod chos gsum tshang ba chos can /
bum pa mtshon byar sgrub pa'i mthun phyogs kho na la yod par nges pa yin par thal /
de sgrub kyi rjes khyab yin pa'i phyir /
khyab pa khas /
'dod mi nus te /
de sgrub kyi mi mthun phyogs la yod pa'i phyir te /
mtshon bya ma yin pa la yod pa'i phyir te /
mtshon bya ma yin pa de khyod yin pa'i phyir zhe na /
'di'i lan la kha cig /
mtshon bya ma yin pa la yod na /
bum pa mtshon byar sgrub pa'i mi mthun phyogs la yod mi dgos par thal /
mtshon bya ma yin pa de bum pa mtshon byar sgrub pa'i mthun phyogs yin pa'i phyir /
zer ba mi 'thad de /
bum pa mtshon byar sgrub pa'i mi mthun phyogs la yod na /
bum pa mtshon byar sgrub pa'i mi mthun phyogs la yod mi dgos par thal /
bum pa mtshon byar sgrub pa'i mi mthun phyogs de bum pa mtshon byar sgrub pa'i mthun phyogs yin pa'i phyir te /
de mtshon bya yin pa'i phyir ro / /
rang lan ni /
btags yod chos gsum tshang ba chos can /
bum pa mtshon byar sgrub pa'i mi mthun phyogs la med de khyod yin pa yang yod /
bum pa mtshon byar sgrub pa'i mi mthun phyogs yin pa yang yod pa gang zhig /
khyod kyang yin bum pa mtshon byar sgrub pa'i mi mthun phyogs kyang yin pa'i gzhi mthun med pa'i phyir te /
khyod yin na mtshon bya yin dgos /
bum pa mtshon byar sgrub pa'i mi mthun phyogs yin na /
mtshon bya ma yin dgos pa'i phyir ro / /
gal te gang byas na mi rtag pas khyab /
dper na bum pa bzhin /
sgra yang byas so zhes pa'i sgrub ngag gis byas pa'i rtags kyis sgra mi rtag par sgrub pa'i rjes khyab dngos su bstan nas /
ldog khyab shugs la bstan pa ma yin par thal /
byas na mi rtag pas khyab pa de /
de srub kyi rjes khyab ma yin pa'i phyir /
de bzhin du /
gang rtag na ma byas pas khyag dper na 'dus ma byas kyi nam mkha' bzhin sgra ni byas so zhes pa'i sgrub ngag des sgra mi rtag par sgrub pa'i ldog khyab dngos su bstan nas rjes khyab shugs la bstan pa ma yin par thal /
rtag na ma byas pas khyab pa de de sgrub kyi ldog khyab ma yin pa'i phyir zhe na /
skyon med de /
sgrub ngag des byas na mi rtag bas khyab pa dang /
sgra byas par dngos su bstan pas byas pa de sgra mi rtag par sgrub pa'i mthun phyogs kho na la yod par rtogs la /
de'i shugs la byas pa de sgra mi rtag par sgrub pa'i min thun phyogs la med pa kho nar rtogs pas rjes khyab dngos bstan dang /
ldog khyab shugs bstan du brjod pa yin la /
de bzhin du sgrub ngag des rtag na ma byas pas khyab pa dang sgra byas par dngos su bstan pas byas pa de sgra mi rtag par sgrub pa'i mi mthun phyogs la med pa kho nar rtogs la /
de'i shugs la byas pa de de sgrub kyi mthun phyogs kho na la yod par rtogs pas ldog khyab dngos bstan dang /
rjes khyab shugs bstan du brjod pa yod pa yin pa'i phyir ro / /
gnyis pa mthun phyogs mi mthun phyogs dpyad pa la /
dgag bzhag spang gsum las /
dang po ni /
kha cig /
mthun phyogs kyi mtshan nyid /
shes 'dod chos can dang bsgrub bya'i chos kyi spyis don mthun pa /
mi mthun phyogs kyi mtshan nyid /
shes 'dod chos can dang bsgrub bya'i chos kyi spyis don mi mthun pa zhes zer na /
gzhal bya'i rtags kyis sgra rtag par sgrub pa'i mthun phyogs ma grub par @# / /
thal /
sgra dang rtag par chos mthun pa ma grub pa'i phyir te /
sgra rtag par ma grub pa'i phyir /
'dod na /
gzhal bya de sgra rtag par sgrub pa'i mthun phyogs la khyab byed du 'jug pa ma yin par thal lo / /
gzhan yang /
byas pa'i rtags kyis sgra mi rtag par sgrub dgos kyi phyi rgol chos can /
sgra dang mi rtag par chos mthun nga nges par thal /
sgra mi rtag par sgrub pa'i mthun phyogs ges pa'i phyir /
khyab pa khas /
rtags grub ste /
byas pa de sgra mi rtag par sgrub pa'i mthun phyogs kho na la yod par nges pa'i phyir te /
byas pa'i rtags kyis sgra mi rtag par sgrub pa'i rjes khyab nges pa'i phyir te /
de sgrub kyi tshul gsum nges pa'i phyir te /
byas pa de khyod kyi ngor sgra mi rtag par sgrub pa'i rtags yang dag yin pa'i phyir ro / /
rtsa bar 'dod na /
chos can /
khyod kyis sgra mi rtag par nges par thal lo / /
'dod na /
khyod kyi ngor sgra mi rtag par sgrub mi dgos par thal lo / /
kha cig /
de sgrub kyi mthun phyogs kyi mtshan nyid /
de sgrub kyi sgrub tshul ltar bsgrub bya'i chos kyis mi stong ba /
de sgrub kyi mi mthun phyogs kyi mtshan nyid /
de sgrub kyi sgrub tshul ltar bsgrub bya'i chos kyis stong ba /
zhes zer na /
bum pa chos can /
sgra mi rtag par sgrub pa'i sgrub tshul ltar bsgrub bya'i chos kyis mi stong bar thal /
sgra mi rtag par sgrub pa'i mthun phyogs yin pa'i phyir te /
mi rtag pa de de sgrub kyi bsgrub bya'i chos yin pa gang zhig /
de sgrub kyi sgrub tshul ltar mi rtag pas mi stong ba'i phyir te /
de sgrub kyi sgrub tshul yin sgrub yin pa gang zhig /
mi rtag pa yin pa'i phyir /
rtsa bar 'dod na /
chos can /
de sgrub kyi bsgrub bya'i chos yin par thal /
de sgrub kyi sgrub tshul yin sgrub gang zhig /
'dod pa de'i phyir /
'dod mi nus te /
sgra'i steng du ma grub pa'i phyir ro /
gnyis pa rang lugs ni /
sgra mi rtag par sgrub pa'i mthun phyogs kyi mtshan nyid /
mi rtag pa de sgra mi rtag par sgrub pa'i bsgrub bya'i chos yin pa gang zhig /
sgra mi rtag par sgrub pa'i sgrub tshul ltar mi rtag pas mi stong pa /
sgra mi rtag par sgrub pa'i mi mthun phyogs kyi mtshan nyid /
de gang zhig /
sgra mi rtag par sgrub pa'i sgrub tshul ltar mi rtag pas stong ba /
de bzhin du gzhan pa 'di shes par bya'o / /
kha cig sgra de sgra mi rtag par sgrub pa'i mthun phyogs ma yin te /
de sgrub kyi mthun phyogs yin na /
sgra dang mi rtag par chos mthun dgos la /
rang nyid rang dang chos mthun pa ma grub pa'i phyir /
gal te de sgrub kyi mthun phyogs yin na /
mnyan bya chos can /
sgra mi rtag par sgrub pa'i mi thun phyogs la mthong bar thal /
sgra de de sgrub kyi mthun phyogs yin pa gang zhig /
sgra la mthong ba'i phyir /
'dod na sgra mi rtag par sgrub pa'i thun mong ma yin pa'i ma nges pa'i gtan tshigs ma yin par 'gyur ro / /
des na sgra de de sgrub kyi mthun phyogs kyang ma yin /
mi mthun phyogs kyang ma yin no / /
zhes zer ro / /
'o na mi rtag pa yang sgra mi rtag par sgrub pa'i mthun phyogs ma yin par thal /
de sgrub kyi mthun phyogs yin na /
sgra dang mi rtag par chos mthun dgos la /
rang nyid rang dang chos mthun pa ma grub pa'i phyir /
gzhan mtshungs so / /
gzhan yang /
byas pa chos can /
sgra mi rtag par sgrub pa'i mi mthun phyogs la mthong bar thal /
shes bya de de sgrub kyi mi mthun phyogs yin pa gang zhig /
shes bya la ma thong ba'i phyir /
khyab pa khas /
gzhan yang /
mnyan bya chos can /
sgra mi rtag par sgrub pa'i mthun phyogs la mthong bar thal /
khyod mi rtag pa la mthong ba'i phyir te /
sgra mi rtag par sgrub pa'i phyi rgol gyi nyan shes mngon sum gyis khyod mi rtag pa la mthong ba'i phyir /
'on @# / /
mnyan bya de sgra mi rtag par sgrub pa'i mthun phyogs mi mthun phyogs gnyis ka la ma mthong bar bshad pa dang 'gal lo zhe na /
mi 'gal te /
mnyan bya sgra mi rtag par sgrub pa'i phyogs chos can du sor pa'i gang zag des mnyan bya mi rtag par yang ma grub /
rtag par yang ma grub pa la dgongs pa'i phyir ro / /
gzhan yang /
byas pa de sgra mi rtag par sgrub pa'i mi mthun phyogs la med pa kho nar nges pas /
de sgrub kyi mthun phyogs kho na la yod par nges mi nus par thal /
sgra mi rtag par sgrub pa'i mthun phyogs dang mi mthun phyogs gnyis kyi bar na gnyis ma yin gyi phung gsum grub pa'i phyir /
rtags khas /
'dod na /
ldog pa rkyang pa can gyi rtags yang dag yod par thal lo / /
kha cig mthun phyogs de rjes khyab kyi ltos gzhi dang /
mi mthun phyogs de ldog khyab kyi ltos gzhi yin zhes zer ba mi 'thad de /
de sgrub kyi ldog khyab yin na /
de sgrub kyi mi mthun phyogs la med pa kho nar nges dgos pa'i phyir ro / /
gsum pa ni /
shes 'dod chos can dang bsgrub bya'i chos kyi spyis don mthun pa de /
mthun phyogs kyi mtshan nyid ma yin na /
rigs thigs las /
mthun pa'i phyogs ni bsgrub par bya ba'i chos kyi spyis don mthun pa'o / /
zhes gsungs pa dang 'gal lo zhe na /
mi 'gal te /
de ni mthun phyogs gyi sgra bshad kyi dbang du byas pa'i phyir ro / /
gnyis pa rtags yang dag gi dbye pa la drug /
ngo bo'i sgo nas dbye ba /
bsgrub bya'i chos kyi sgo nas dbye ba /
bsgrub bya'i sgo nas dbye ba /
sgrub tshul gyi sgo nas dbye ba /
mthun phyogs la 'jug tshul gyi sgo nas dbye ba /
rgol ba'i sgo nas dbye ba'o / /
dang po la phye ba so so'i don /
grangs nges la dwogs pa bcad ba'o / /
dang po ni /
rtags yang dag la dbye na gsum ste /
'bras rtags /
rang bzhin gyi rtags /
ma dmigs pa'i rtags so / /
dang po la gnyis /
mtshan nyid dang /
dbye ba'o / /
dang po la gnyis /
gzhan lugs dgag /
rang lugs bzhag pa'o / /
dang po ni /
kha cig /
'bras rtags yang dag gi mtshan nyid /
sgrub rtags yang dag gang zhig /
bsgrub bya'i chos la de byung du 'brel pa /
zhes zer na /
du ba chos can /
du ldan gyi la la me yod par sgrub pa'i 'bras rtags yang dag ma yin par thal /
de sgrub kyi bsgrub bya'i chos la de byung du ma 'brel ba'i phyir te /
de sgrub kyi bsgrub bya'i chos dang rdzas tha dad ma yin pa'i phyir te /
de sgrub kyi bsgrub bya'i chos rdzas su ma grub pa'i phyir /
ma grub na /
sgra mi rtag par sgrub pa'i bsgrub bya'i chos kyang rdzas su grub par thal lo / /
'dod na /
sgra chos can yin pa dang /
mi rtag pa bsgrub bya'i chos yin pa rdzas su grub par thal /
'dod na /
sgra dang mi rtag pa gnyis blo ma 'khrul ba la chos dang chos can du snang bar thal /
sgra dang mi rtag pa gnyis chos dang chos can yin pa don dam par grub pa'i phyir /
rtags khas /
'dod na /
sgra dang mi rtag pa gnyis blo ma 'khrul ba la tha dad du snang bar thal lo / /
'dod na /
de gnyis rdzas tha dad yin par thal lo / /
kha cig /
'bras rtags yang dag gi mtshan nyid /
de sgrub kyi tshul gsum gang zhig /
de sgrub kyi dngos kyi bsgrub bya'i chos su bzung le bo de'i 'bras bu yin pa /
zhes zer na /
du ba chos can /
du ldan kyil la me ma yin pa las log pa yod par sgrub pa'i 'bras rtags yang dag yin par thal /
de sgrub kyi tshul gsum gang zhig /
me ma yin pa las log pa'i 'bras bu yin pa'i phyir te /
me'i 'bras bu yin pa'i phyir ro / /
rtsa bar 'dod na /
de Usgrub kyi sgrub rtags yang dag yin par thal lo / /
'dod mi nus te /
sme ma yin pa las log pa dgag pa yin pa'i phyir ro / /
gzhan yang /
me @# / /
med chos can /
me med mtshan mo'i rgya mtshi du med du sgrub pa'i rang bzhin gyi rtags yang dag yin par thal /
de sgrub kyi tshul gsum gang zhig /
du med kyi rang bzhin yin pa'i phyir /
khyab pa khas /
gnyis pa rang lugs la gnyis /
mtshan nyid dang /
mtshan gzhi'i steng du mtshan nyid nges byed kyi tshad ma bshad pa'o / /
dang po ni /
de sgrub kyi 'bras rtags yang dag gi mtshan nyid /
de sgrub kyi sgrub rtags yang dag gang zhig /
de sgrub kyi bsgrub bya'i chos yin na /
rang dang rdzas tha dad pa'i khyab byed yin pa /
'di la kha cig /
du pa chos can /
du ldan gyi la la me yod par sgrub pa'i 'bras rtags yang dag ma yin par thal /
de sgrub kyi dngos kyi bsgrub bya'i chos yin na /
khyod dang rdzas tha dad pa'i khyab byed yin mi dgos pa'i phyir /
rtags ma grub na /
me yod chos can /
du pa dang rdzas tha dad pa'i khyab byed yin par thal /
de sgrub kyi dngos kyi bsgrub bya'i chos yin pa'i phyir /
rtags grub ste /
me med de de sgrub kyi dgag bya'i chos min pa'i phyir /
khyab ste /
dgag bya'i chos log pa bsgrub bya'i chos yin pa'i phyir zhes zer ro / /
'o na rtag pa ma yin pa de sgra mi rtag par sgrub pa'i dngos kyi bsgrub bya'i chos yin par thal /
rtag pa de de sgrub kyi dgag bya'i chos yin pa'i phyir /
khyab pa khas /
gzhan yang /
me min da du ldan gyi la la me yod par sgrub pa'i dgag bya'i chos pa yin bar thal /
me de de sgrub kyi bsgrub bya'i chos yin pa'i phyir /
khyab pa yod par thal /
bsgrub bya'i chos log pa dgag bya'i chos yin pa'i phyir /
khyab ba snga phyi khas /
gzhan yang /
du yod de du ldan gyi la la me yod par sgrub pa'i 'bras rtags yin par thal /
me yod de de sgrub kyi bsgrub bya'i chos yin pa'i phyir ro / /
gnyis pa la /
du ba'i rtags kyi du ldan gyi la la me yod par sgrub pa'i phyogs chos mngon sum gyis grub la /
rjes su 'gro ldog gi khyab pa med du rgyu 'bras su nges byed kyi tshad ma la brten nas 'grub pas /
'di la rgyu 'bras nges byed kyi tshad ma du dgos dpyad pa dang /
rgyun dang skad cig ma gang las nges dpyad pa'o / /
dang po ni /
me du rgyu 'bras su 'grub pa la tshad ma du ma nges par dgos pa ma yin te /
du ba me las skyes bar mthong ba'i mngon sum tshad ma gcig gis kyang me du rgyu 'bras su 'grub pa'i phyir /
gal te rtags ma grub ste /
me du rgyu 'bras su 'grub pa la /
dang por me dmigs pa'i mngon sum dang /
de'i rjes su du ba dmigs pa'i mngon sum nges par dgos pa'i phyir zhe na /
'o na bum pas chu skyor bar mthong ba'i mngon sum tshad ma gcig gis /
bum pas chu skyor bar 'grub pa ma yin par thal /
bum pas chu skyor bar 'grub pa la /
dang por bum pa dmigs pa'i mngon sum gcig dang /
de'i rjes su chu dmigs pa'i mngon sum nges par dgos pa'i phyir /
khyab rtags khas /
gal te mi mtshungs te /
me du rgyu 'bras yin la bum pa dang rang nang gi chu rgyu 'bras ma yin pa'i phyir zhe na /
rtags ma grub ste /
bum pa de rang nang gi chu thur du mi ltung bar byed pa po yin pa'i phyir /
'o na du ba me las skye bar mthong ba'i mngon sum gcig gis me du rgyu 'bras su 'gyur na /
me du rgyu 'bras su 'grub pa la tshad ma phrugs gsum la sogs pa bshad pa dgos med du 'gyur ro zhe na /
mi 'gyur te /
mngon sum tshad ma gcig gis me du rgyu 'bras su 'grub kyang /
du ba rgyu med du 'dzin pa dang mi mthun ba rgyur 'dzin pa'i log rtog rgyas par 'gog pa'i dbang du byas nas tshad ma phrugs gsum la sogs pa bshad pa'i phyir /
'o na de lta bu'i @# / /
tshad ma de gang zhe na /
kha cig /
dang por me du gnyis ka ma dmigs pa'i mngon sum gcig /
de'i rjes su med dmigs pa'i mngon sum gcig /
de'i rjes su du ba dmigs pa'i mngon sum gcig /
de'i rjes su me du gnyis ka dmigs pa'i mngon sum gcig /
de'i rjes su me ma dmigs pa'i mngon sum gcig /
de'i rjes su du pa ma dmigs pa'i mngon sum gcig ste /
tshad ma phrugs drug la brten nas me du rgyu 'bras su 'grub pa yin no zhe na /
de la tshad ma phrugs drug mi 'thad de /
phrugs ni zung yin la /
de la tshad ma ya drug yod pa yin gyi zung drug med pa'i phyir ro / /
gzhan yang /
rta bong gnyis kyang rgyu 'bras srid par thal /
dang por rta bong gnyis ka ma dmigs pa'i mngon sum gcig /
de'i rjes su rta dmigs /
de'i rjes su bong bu dmigs /
de'i rjes su rta bong gnyis ka dmigs /
de'i rjes su rta ma dmigs /
de'i rjes su bong bu ma dmigs pa'i mngon sum gcig srid pa'i phyir /
khyab pa khas blangs so / /
rang lugs ni /
dang por me du gnyis ka ma dmigs pa'i dag 'dzin mngon sum gcig /
de'i rjes su me'i rdzas kho na gsar du dmigs pa'i mngon sum gcig /
de'i rjes su du ba yul gzhan nas 'ongs pa lta bu ma yin par gzhi der gsar du dmigs pa'i mngon sum gcig /
de'i rjes su me du gnyis ka dmigs pa'i mngon sum gcig /
de'i rjes su me ma dmigs pa'i mngon sum gcig /
de'i rjes su du ba yul gzhan du song ba lta bu ma yin par gzhi de nyid du gsar du ma dmigs pa'i mngon sum gcig ste /
tshad ma phrugs gsum la brten nas du brgyu med du 'dzin pa dad /
mi mthun brgyur 'dzin pa'i log rtog khegs pa yin te /
sngar du ba ma dmigs pa'i dag 'dzin mngon sum tshad ma gcig dang /
de'i rjes su du ba dmigs pa'i mngon sum tshad ma gnyis kyi byed pa la brten nas du ba rgyu med las skye ba khegs pa yin te /
de gnyis kyi byed pa la brten nas du pa res 'ga' ba'i dngos por grub pa'i phyir /
tshad ma zung phyi ma gnyis kyi byed pa la brten nas du ba mi mthun pa'i rgyu las skye ba khegs pa yin te /
de gnyis kyi byed pa la brten nas du ba de mes phan btags stobs kyis me yod med kyi rjes su 'gro ldog byed par grub pa'i phyir /
de yang me du'i rgyu 'bras kyi 'brel pa mngon sum tshad ma'i stobs kyis grub pa yin gyi /
rgyu 'bras kyi 'brel pa mngon sum tshad mas dngos su 'dzin pa ni ma yin te /
rgyu 'bras kyi 'brel ba rtog pas btags pa yin pa'i phyir /
bstan bcos su me du'i rgyu 'bras kyi 'brel ba nges byed kyi tshad ma rgyas par gtan la phab pa ni /
me du tsam rgyu 'bras su shes par bya ba'i phyir du bstan pa ma yin gyi /
me las du ba skye ba dper byas nas 'dus byas mi rtag par rtogs pa las zag bcas thams cad sdug bsngal bar rtogs pa 'byung /
de las chos thams cad bdag med du rtogs pa 'byung /
de las mya ngan las 'das pa thob pa'i rgyu 'bras kyi rim pa dang /
bslab pa gsum la sogs pa'i rgyu 'bras kyi rim pa shes par bya ba'i phyir du bstan pa yin no / /
gnyis pa ni /
me du'i rgyu 'bras kyi 'brel ba de rgyun dang skad cig gang las nges she na /
rgyun la @# / /
ltos nas des pa yin gyi /
skad cig re re la mngon sum gyi stobs kyis nges pa ni ma yin te /
dus mtha'i skad cig mtshur mthong gi mngon sum gyi stobs kyis nges par mi nus pa'i phyir ro / /
gnyis pa mtshan gzhi'i dbye ba la lnga /
rgyu dngos sgrub pa /
rgyu sngon song sgrub pa /
rgyu'i sbyi sgrub pa /
rgyu'i khyad par sgrub pa /
rgyu'i chos dpog pa'i 'bras rtags so / /
dang po ni /
du ldan gyi la chos can /
me yod de /
du ba yod pa'i phyir zhes pa lta bu'o / /
gnyis pa ni /
nam mkha'i du ba sngo long po chos can /
rang rgyu me sngon du song ste /
du ba yin pa'i phyir zhes pa lta bu'o / /
gsum pa ni / /
kha cig na re /
nyer len gyi phung po chos can /
rang rgyu dang bcas pa yin te /
res 'ga' pa yin pa'i phyir /
zhes pa lta bu'o / /
zhes zer /
de ni mi 'thad de /
res 'ga' ba yin na rang rgyu dang bcas bas mkhyab pa'i phyir /
rtags ma grub na /
bum pa'i chos nyid chos can /
rang rgyu dang bcas par thal /
res 'ga' ba yin pa'i phyir te /
bum pa yod sar yod la /
bum med kyi sa phyogs na med pa'i phyir /
rang lugs ni /
nyer len gyi phung po chos can /
rang rgyu dang bcas pa yin te /
res 'ga' pa'i dngos po yin pa'i phyir /
'di'i phyogs chos mngon sum gyis grub la khyab pa ni /
res 'ga' ba'i dngos po yin na rang rgyu dang bcas pas khyab ste /
rgyu med du 'byung na res 'ga' ba'i dngos por 'gal ba'i phyir te /
rgyu med du 'byung na rtag tu yod pas kyang khyab gtan nas med pas kyang khyab pa'i phyir ro / /
bzhi pa ni /
gzugs 'dzin dbang shes chos can /
khyod la dmigs rkyen dang yid byed las gzhan pa'i rgyu zhig yod de /
de gnyis yod kyang mi skye ba srid cing /
res 'ga' skye ba'i phyir zhes pa lta bu'o / /
lnga pa ni /
kha cig na re /
kha nang bu ram gyi gong bu chos can /
gzugs da ltar ba yod de /
ro da ltar ba yod pa'i phyir zhes pa 'di rgyu chos rjes su dpog pa'i 'bras rtags yang dag yin zhes zer ro / /
ro da ltar ba chos can /
de sgrub kyi 'bras rtags yang dag ma yin par thal /
khyod dang gzugs da ltar ba gnyis la go bya go byed kyi 'brel pa ma grub pa'i phyir te /
khyod dang gzugs da ltar ba gnyis dus mnyam rdzas tha dang yin pa'i phyir /
gal te chos can /
khyod kyi rtags las kha nang bu ram gyi gong bu'i steng du gzugs da ltar brtogs pa'i rjes dpag skye ba mi srid par thal /
khyod kha nang bu ram gyi gong bu'i steng du gzugs da ltar ba sgrub pa'i rtags yang dag ma yin pa'i phyir dang /
khyod dang gzugs da ltar ba la 'brel pa ma grub pa'i phyir /
gal te de gnyis 'brel ba ma grub kyang /
ro da ltar pa'i rtags las kha nang bu ram phyi gong bu'i lteng du gzugs da ltar ba rtogs pa'i rjes dpag skye na /
ba lang gi rtags las gzhi 'gar rta yod par rtogs pa'i rjes dpag skye bar 'gyur ro zhe na /
'o na ba lang de gzhi 'gar rta yod par sgrub pa'i 'bras rtags yang dag yin par thal /
ro da ltar ba de gzugs da ltar ba'i 'bras bu ma yin pa yang de sgrub kyi 'bras rtags yin pa'i phyir /
'khor gsum /
gal te ro da ltar ba chos can /
de sgrub kyi rtags ltar snang yin par thal /
de sgrub kyi rtags su bkod pa gang zhig /
de sgrub kyi rtags yang dag ma yin pa'i phyir /
'dod na /
de sgrub kyi ma nges pa'i rtags yin @# / /
par thal /
'dod pa gang zhig /
de sgrub kyi 'gal rtags kyang ma yin /
ma grub pa'i rtags kyang ma yin pa'i phyir 'dod na /
de sgrub kyi thun mong ma yin pa'i ma nges pa'i rtags yin par thal /
'dod pa gang zhig /
de sgrub kyi dngos kyi nges pa'i rtags kyang ma yin /
lhag ldan gyi ma nges pa'i rtags kyang ma yin pa'i phyir /
bar pa ma grub na /
ro da ltar ba yod na gzugs da ltar ba yod pas khyab pa la dngos skyon 'jug par thal lo / /
rtags phyi ma grub ste /
de sgrub kyi 'gal ba lhag ldan dang yar dag lhag ldan gang yang ma yin pa'i phyir te /
de sgrub kyi mthun phyogs kho na la yod par nges pa'i phyir ro zhe na /
ro da ltar ba chos can /
khyod de sgrub kyi rtags yang dag ma yin yang /
khyod kyi rtags la brten nas de 'dra'i rjes dpag skye ba mi 'gal bar thal /
khyod kyi rtags las kha nang bu ram gyi gong du'i steng du ro snga mas gzugs da ltar ba skyed pa'i nus pa dpags stobs kyis kha nang bu ram gyi gong bu'i steng du /
gzugs da ltar ba yod par rtogs pa'i rjes dbag skye ba yin gyi /
khyod nge'i steng du gzugs da ltar ba yod par sgrub pa'i rtags yang dag yin pa'i rgyu mtshan gyis de lta bu'i rjes dpag skye ba ma yin pa'i phyir te /
khyod dang gzugs da ltar ba la bdag gcig dang de byung gi 'brel pa gang yang ma grub pa'i phyir /
de skad du yang shAkya blos /
ro las dngos su gzugs rjes su dpog pa ni min no / /
'on kyang ro'i rgyu kho na'i gzugs gyi lhan cig byed pa'i rgyu nus pa thogs pa med pa nyid rjes su dpog par byed ces dang /
dngos su rtags nyid yin pas ni min te /
'brel pa med pa'i phyir ro zhes gsungs so / /
rang lugs ni /
kha nang bu ram gyi gong bu chos can /
bu ram gyi ro snga mas bu ram gyi gzugs da ltar ba skyed pa'i nus pa yod de /
bu ram gyi ro da ltar ba yod pa'i phyir /
zhes pa lta bu ste /
de yang ro da ltar ba'i rgyu ni ro snga ma yin la / /
de'i chos ro snga mas gzugs da ltar ba skyed pa'i nus pa dpog pa'i 'bras rtags yin pas /
rgyu chos rjes su dpog pa'i 'bras rtags zhes bya ste /
dper na du bas du ldan gyi la la mes bud shing gi 'gyur ba skyed pa'i nus pa dpags stobs kyis bud shing gi 'gyur ba dpog pa bzhin no / /
kha cig /
kha nang bu ram gyi gong bu'i steng du ro snga mas gzugs da ltar bskyed pa'i nus pa yod par rtogs pa'i rjes dpag nges /
kha nang bu ram gyi gong bu'i steng du ro snga mas gzugs da ltar ba skyed pa'i nus pa dngos su rtogs pa'i shugs la de'i steng du gzugs da ltar ba yod par rtogs pa yin no zhes zer /
de lta bu'i rjes dpag chos can /
kha nang bu ram gyi gong bu'i steng du gzugs da ltar ba shugs la rtogs pa ma yin par thal /
kha nang bu ram gyi gong bu'i steng du gzugs da ltar ba'i rnam pa shar pa'i phyir te /
kha nang bu ram gong bu'i steng du ro snga mas gzugs da ltar bskyed pa'i nus pa de'i rnam pa shar ba'i sgo nas rtogs pa'i phyir /
khyab ste /
ro snga mas gzugs da ltar bskyed pa'i nus pa gzugs da ltar bas khyad par du byas nas dngos su rtogs dgos pa'i phyir ro / /
gnyispa rang bzhin gyi rtags la gnyis /
gzhan lugs dgag pa dang /
rang lugs bzhag pa'o / /
dang po la gnyis /
mtshan nyid dgag pa /
mtshan gzhi dgag pa'o / /
dang po ni /
kha cig /
de sgrub kyi rang bzhin gyi rtags yang dag gi mtshan nyid /
de @# / /
sgrub kyi sgrub rtags yang dag gang zhig /
de sgrub kyi bsgrub bya'i chos la bdag gcig tu 'brel pa zhes zer na /
du ba chos can /
du ldan gyi la la me yod sar sgrub pa'i rang bzhin gyi rtags yang dag yin par thal /
de sgrub kyi sgrub rtags yang dag gang zhig /
de sgrub kyi bsgrub bya'i chos la bdag gcig tu 'brel pa'i phyir /
khyab pa khas /
rtags grub ste /
de sgrub kyi bsgrub bya'i chos la 'brel pa gang zhig /
de sgrub kyi bsgrub bya'i chos dang rjas gzhan ma yin pa'i phyir te /
de sgrub gyi bsgrub bya'i chos rdzas su ma grub pa'i phyir /
rtags ma grub na /
sgra mi rtag par sgrub pa'i bsgrub bya'i chos kyang rdzas su grub par thal lo / /
'dod na /
mi rtag pa sgra la brten pa dang sgra de mi rtag pa'i rten yin pa'ang rdzas su grub par thal lo / /
'dod na /
byas pa'i rtags kyis sgra mi rtag par sgrub pa'i rtog pa snang yul lam 'khrul pa'i shes pa yin par thal lo / /
'dod na /
byas pa de sgra'i steng du mi rtag pa sngar med gsar du skye byed yin par thal /
de lta bu'i rtog pa snang yul la ma 'khrul ba'i shes pa yin pa gang zhig /
rtog pa de la dang por sgra grub /
de'i rjes su byas pa sngar med gsar du grub /
de'i rjes su mi rtag pa sngar med gsar du grub pa lta bur snang ba'i phyir /
gal te du ba chos can /
de sgrub kyi bsgrub bya'i chos la de byung du 'brel bar thal /
me de de sgrub kyi bsgrub bya'i chos yin pa gang zhig /
me la de byung du 'gril pa'i phyir zhe na /
du ldan gyi la la me yod par sgrub pa'i bsgrub bya'i chos chos can /
de sgrub kyi bsgrub bya'i chos la 'brel bar thal /
gang zhig /
me la 'brel ba'i phyir /
gnyis pa ni /
kha cig /
yod pa de sgra mi rtag par sgrub pa'i rang bzhin gyi rtags yin te /
'jig la 'bras dang yod nyid bzhin / /
zhes gsungs pa'i phyir ro / /
des na rtog pas btags pa'i chos thams cad yod pa ma yin no zhe na /
yod pa dang mi rtag pa'i 'brel pa grub bam ma grub /
dang po ltar na /
yod ba dang mi rtag pa'i 'brel ba chos can /
mi rtag par thal /
yod pa'i phyir /
khyab rtags las /
'dod na /
rtog pas btags pa'i chos thams cad yod pa ma yin pa bud /
gnyis pa ltar na /
yod pa sgra mi rtag par sgrub pa'i rtags yang dag ma yin par thal lo / /
gzhan yang /
byas mi rtag gi 'brel pa chos can /
mi rtag par thal /
yod pa'i phyir /
'dod na /
dngos por thal lo / /
'dod na /
byas mi rtag gi tha dad dngos por thal lo / /
'dod na /
byas mi rtag rdzas tha dad du thal lo / /
gal te byas mi rtag gi 'brel pa mi rtag pa yin te /
de gzhi grub pa gang zhig /
rtag pa ma yin pa'i phyir te /
'brel ba can byas mi rtag gnyis mi rtag pa'i phyir /
khyab ste /
'brel pa can rnams me rtag phyer / /
'brel pa la rtag yod ma yin / /
zhes gsungs pa'i phyir zhe na /
mi 'thad de /
gzhung gi don ni /
a'brel pa can mi rtag pa'i phyir 'brel pa rtag dngos yod pa min pa'i don yin pa'i phyir ro / /
gzhan yang /
'dus ma byas kyi nam mkha' chos can /
mi rtag par thal /
yod pa'i phyir /
ma grub na /
gzugs can skye ba'i go 'byed pa ma grub par thal lo / /
'dod na /
skyes bu 'gro 'ong byed pa ma grub par thal lo / /
gzhan yang / /
rang mtshan phan tshun 'dres @# / /
pa med pa chos can /
mi rtag par thal /
yod pa'i phyir /
ma grub na /
rang ma tshan phan tshun 'dres par thal lo / /
kha cig /
nas kyi myu gu'i rgyu tshogs grangs tshad de /
nas kyi sa bon dang chu lung drod gsher tshogs pa'i zhing steng du nas kyi myu gu 'byung rung du sgrub pa'i rang bzhin gyi rtags yang dag yin no zhes zer /
nas kyi myu gu'i rgyu tshogs grangs tshang de chos can /
khyod de sgrub kyi rang bzhin gyi rtags yang dag ma yin par thal /
de sgrub sgrub kyi phyogs chos ma yin pa'i phyir te /
zhing steng der khyod nges nas nas kyi myur gu 'byung mi the tshom za ba'i gang zag mi srid pa'i phyir te /
zhing steng der khyod nges na nas kyi myu gu 'byung ba nges dgos pa'i phyir /
rtags grub ste /
gzhi de nas kyi myu gu'i rgyu yin par nges na nas kyi myu gu skyed par nges dgos pa'i phyir te /
rang 'bras skyed pa de rgyu'i mtshan nyid yin pa'i phyir /
'o na de de sgrub kyi rang bzhin gyi rtags yang dag ma yin na /
rgyu tshogs pa las 'bras skye bar / /
zhes gsungs pa ji ltar yin zhe na /
de ni sde ba sbyor gyi dbang gis bshad pa yin gyi /
don ni /
nas dang chu lud drod gsher tshogs pa'i zhing can /
nas kyi myu gu 'byung du rung ste /
nas dang chu lud drod gsher tshogs pa yin pa'i phyir /
zhes pa lta bu rang bzhin gyi rtags yang dag tu bsgrub pa yin no / /
kha cig /
rgyu tshogs pa las 'bras bu skye bar / /
zhes sogs kyis nas kyi sa bon dang tshu lud drod gsher tshogs pa'i zhing de nas kyi myu gu 'byung rung du bstan /
tshogs pa'i 'bras bu bu nus pa rnams / /
zhes sogs kyis de lta bu'i zhing chos can /
nas kyi myu gu 'byung nges ma yin te /
nas kyi myu gu skyed pa la 'gal rkyen gyi gegs byed pa srid pa'i phyir /
zhes bstan pa yin no / /
zhes zer /
de lta bu'i zhing chos can /
nas kyi myu gu skyed nges yon par thal /
nas kyi myu gu skyed par tshad ma'i stobs kyis nges pa'i phyir /
gal te blos skyed par nges kyang don gyi steng nas ma nges so zhe na /
zhing nges nas kyi myu gu skyed par nges pa'i tshad ma chos can /
zhe na yul la 'khrul pa'i log shes yin par thal khyod zhing nges nas kyi myu gu skyed par nges pa'i shes pa yin pa gang zhig /
zhing nges don gyi steng nas nas kyi myu gu skyed par ma nges pa'i phyir /
gzhan yang /
zhing nges nas kyi myu gu skyed par thag chod dam mchod /
mchod nas kyi myu gu skyed par tshad mas nges pa dang 'gal la /
thag chod na /
zhing nges nas kyi myu gu skyed par ma nges pa dang 'gal lo / /
gzhan yang /
sa brgyad pa la gnas pa'i byang sems chos can /
'tshang rgya nges ma yin par thal /
'tshang rgya ba la 'gal rkyen gyi gegs byed pa srid pa'i phyir te /
'tshad rgya ba la gnas ngan len gyi dri mas gegs byed pa'i phyir /
kha cig /
shing sha pa de sha pa'i sdod sgur shing du sgrub pa'i rang bzhin gyi rtags yang dag yin no zhes zer na /
shing sha pa chos can /
de sgrub kyi rang bzhin gyi rtags yang dag ma yin par thal /
de sgrub kyi rtags yang dag ma yin pa'i phyir te /
de sgrub kyi phyogs chos ma yin pa'i phyir te /
de sgrub kyi sgrub tshul yin sgrub dang 'gong tshul yin 'god yin pa gang zhig /
sha pa'i sdong sgur de khyod yin par ngos nas nge shing yin ma yin the tshom ma za ba ma yin srid @# / /
pa'i phyir te /
de khyod yang par nges na de shing yin par nges dgos pa'i phyir /
rtags grub ste /
de shing yang yin sha pa'ang yin pa'i gzhi mthun du nges na de shing yin par nges dgos pa'i phyir ro / /
gnyis pa rang lugs la gnyis / /
mtshan nyid dang /
dbye ba'o / /
dang po ni /
de sgrub kyi rang bzhin gyi rtags yang dag gi mtshan nyid /
de sgrub kyi sgrub rtags yang dag gang zhig /
de sgrub kyi dngos bsgrub bya'i chos yin no / /
khyod kyi bdag gcig pa'i khyab byed yin dgos pa /
gnyis pa la gnyis /
dbye ba dngos dang /
mtshan gzhi'i stang du mtshan nyid nges byed kyi tshang ma bshad pa'o / /
dang po ni /
rang bzhin gyi rtags yang dag la dbyen gnyis /
khyad par ltos pa ba dang /
rang bzhin dag pa ba'i rang bzhin gyi rtags yang dag gnyis /
kha cig /
khyad par ltos pa ba'i rang bzhin gyi rtags yang dag gi mtshan nyid /
de sgrub kyi rang bzhin gyi rtags yang dag gang zhig /
rang blo yul du 'char ba rang gi khyad par byed chos blo yul du 'char ba la ltos pa /
rang bzhin dag pa ba'i bzhing yi rtags yang dag gi mtshan nyid /
gang zhig rang blo yul du 'char ba rang gi khyad par byed chos blo yul du 'char ba la mi ltos pa zhes zer /
'o na /
dngos po ches can /
sgra mi rtag par sgrub pa'i khyad par lhos pa ba'i rang bzhin gyi rtags yang dag yin par thal /
de sgrub kyi rang gzhin gyi rtags yang dag gang zhig /
rang blo yul du 'char ba rang gi khyad par byed chos blo yul du 'char ba la ltos pa'i phyir te /
rang blo yul du 'char ba rang gi khyad par byed chos don byed nus pa blo yul du 'char ba la ltos pa'i phyir te don byed nus pa de khyod kyi mtshan nyid yin pa'i phyir /
kha cig /
dngos por yod pa de sgra mi rtag par sgrub pa'i rang bzhin dag pa ba'i rang bzhin gyi rtags yang dag yin no zhes na /
dngos por yod pa chos can /
sgra mi rtag par sgrub pa'i rang bzhin dag pa ba'i rang bzhin gyi rtags yang dag ma yin par thal /
de sgrub kyi khyad par stos pa ba'i rang bzhin gyi rtags yang dag yin pa'i phyir te /
de sgrub kyi rang bzhin gyi rtags yang dag gang zhig /
rang zhig /
rang brjod pa'i sgras rang gi khyad par byed chos 'phen pa'i phyir te /
rang brjod pa'i sgras rang gi khyad par byed chos dngos po 'phen pa'i phyir /
rtags ma grub na /
skye ldan brjod pa'i sgras skye ldan gyi khyad par byed chos skye ba 'phen ba ma yin par thal /
dngos por yod pa brjod pa'i sgras dngos por yod pa'i khyad par byed chos dngos po 'phen pa ma yin pa'i phyir /
rang lugs la /
de sgrub kyi khyad par ltos pa'i rang bzhin gyi rtags yang dag gi mtshan nyid /
de sgrub kyi rang bzhin gyi rtags yang dag gang zhig /
rang brjod pa'i sgras rang gi khyad par byed chos 'phen pa /
dbye na /
khyad par byed chos rdzas gzhan 'phen pa dang /
khyad par byed chos rdzas gzhan ma yin pa 'phen pa gnyis /
dang po la /
khyad par byed chos rdzas gzhan ma yin pa 'phen pa gnyis /
dang po la /
khyad par byed chos rdzas gzhan dngos su 'phen pa dang /
shugs la 'phen pa gnyis /
dpe rim bzhin /
dung sgra chos can /
mi rtag tu ste /
rtsol byung yin pa'i phyir dang /
dung sgra chos can /
mi rtag ste /
byas pa'i phyir /
zhes pa lta bu'o / /
rdzas gzhan ma yin pa 'phen pa ni /
dung sgra chos can /
mi rtag ste /
skye ldan yin pa'i phyir /
zhes bya ba lta bu'o / /
rang bzhin dag pa ba'i rang bzhin gyi rtags yang dag gi mtshan nyid /
de sgrub kya rang bzhing yi rtags yang dag gang zhig /
rang brjod pa'i sgras rang gi khyad par byed chos mi 'phen pa /
dper na /
dung sgra chos can /
mi rtag ste /
dngos po yin pa'i phyir /
zhes bya ba lta bu'o / /
gnyis pa ni @# / /
bstan bcos 'dir lta ba bkar btags kyi phyag rgya bzhi'i nang nas 'dus byas thams cad mi rtag par gtso bor gtan la 'bebs la /
de gtan la phab pa la brten nas gang zag gi bdag yod par dam 'cha' ba khegs pa yin te /
de la brten nas gang zag gi bdag rtag pa khegs pa'i phyir /
des na 'dir 'dus byas thams cad mi rtag par bsgrub pa'i phyir du byas pa'i rtags kyis sgra mi rtag par sgrub ba lta bu la mtshon na /
rtags dgod pa dang /
tshul bsgrub pa gnyis /
dang po ni /
gang byas na mi rtag pas khyab /
dper na bum ba bzhin /
sgra yang byas so zhes pa lta bu'o / /
gnyis pa la gnyis /
phyogs chos bsgrub pa dang /
khyab pa bsgrub pa'o / /
dang po ni /
'di'i phyogs chos phal cher mngon sum gyis grub la /
mngon sum gyis ma grub na /
sgra chos can /
byas pa yin te /
rgyu rkyen las skyes pa'i phyir zhes pa'i tha snyad 'ba' zhig sgrub kyi rtags la brten nas 'grub la /
'di'i tshul gsum ni mngon sum gyis grub bo / /
gnyis pa la gsum /
rjes su 'gro ldog gi khyab pa 'grub pa la tshad ma du dgos dpyad pa dang /
rjes su 'gro ldog gi khyab pa nges pa'i snga rol tu 'brel ba nges dgos pa /
'brel ba nges byed kyi tshad ma bshad pa'o / /
dang po ni /
rjes su 'gro ldog gi khyab pa 'grub pa la chod ma gsum dgos te /
rtags kyi mtshon gzhi nges pa'i tshad ma dang /
dgag chos dang bsgrub chos dngos 'gal du nges pa'i tshad ma dang /
rtags dgag bya'i chos la 'gog par byed pa'i tshad ma gsum dgos pa'i phyir /
gal te tshad ma dang po med par phyi ma gnyis yod pa tsam gyis rjes su 'gro ldog gi khyab pa 'grub na /
ri bong gi r+wa chos can /
mi rtag pa yin par thal /
rtag mi rtag dngos 'gal gang zhig /
rtag pa la khegs pa'i phyir /
kha cig /
rtags ma grub ste /
mi rtag pa ma yin pa'i phyir khyab ste /
rtag mi rtag dngos 'gal yin pa'i phyir zhe na /
'o na gang zag gi bdag rtag pa yin par thal /
de mi rtag pa ma yin pa'i phyir /
khyab pa khas /
'dod na /
gang zag gi bdag med pa ma yin par thal /
gang zag gi bdag rtag pa yod pa'i phyir /
rtags khas /
tshad ma bar pa med par snga phyi gnyis yod pa tsam gyis rjes su 'gro ldog gi khyab pa 'grub na /
dud chos can /
sngon po kho na la yod par thal /
gzhi grub pa gang zhig /
ser po la khegs pa'i phyir /
tshad ma phyi ma med par dang po gnyis yod pa tsam gyis rjes su 'gro ldog gi khyab pa 'grub na /
gzhal bya chos can /
mi rtag pa kho na la yod par thal /
gzhi grub pa gang zhig /
rtag mi rtag dngos 'gal yin pa'i phyir /
gal te sgra mi rtag par sgrub pa'i rjes su 'gro ldog gi khyab pa 'grub pa la /
tshad ma gsum dgos pa ma yin par thal /
byas pa rang grub tsam nas 'jig nges su rtogs pa'i rjes dpag gcig gis de sgrub kyi rjes su 'gro ldog gi khyab pa grub pa'i phyir zhe na /
skyon med de /
de la tshad ma gsum gyi dod thub nges par yod pa'i phyir ro / /
gnyis pa ni /
rjes su 'gro ldog gi khyab pa nges pa la 'brel pa nges pa sngon du 'gro dgos te /
rang 'grel las /
'brel pa med bar ni rjes su 'gro ba dang ldog pa nges pa med de /
zhes dang /
de nyid kyi phyir 'brel shes na /
zhes gsungs pa'i phyir /
byas pa mi rtag pa la 'brel ba'i don ni /
byas pa mi rtag pa las tha dad /
mi rtag pa log stobs kyis byas pa ldog pa yis la byas mi rtag tha dad du mngon sum gyi stobs kyis 'grub cing /
mi rtag pa log stobs kyis byas pa ldog par gnod pa can gyi rtags la brten nas 'grub pa yin no / /
mi rtag pa log stobs kyis byas pa ldog pa dang /
rtag na ma byas pas khyab pa gnyis /
byas pa mi rtag pa @# / /
la 'brel ba'i don ldog gi phyogs gcig yin gyi /
rtag na ma byas pas khyab pa de byas pa'i rtags kyis sgra mi rtag par sgrub pa'i ldog khyab ma yin te /
de de sgrub kyi mi mthun phyogs la yod pa'i phyir /
gal te rtag na ma byas pas khyab pa de /
de sgrub kyi ldog khyab ma yin na /
gang rtag na ma byas pas khyab /
dper na 'dus ma byas kyi nam mkha' bzhin /
sgra ni byas so zhes pa'i ngag des de sgrub kyi ldog khyab dngos su bstan nas rjes 'gro shugs la bstan pa ma yin par thal lo zhe na /
skyon med de /
sgrub dag des sgra byas pa dang rtag na ma byas pa'i khyab pa gnyis ka brjod pa la brten nas /
byas pa sgra mi rtag par sgrub pa'i mi mthun phyogs la med pa kho nar rtogs nus la /
de'i shugs la byas pa de de sgrub kyi mthun phyogs kho na la yod par rtogs nus pas /
sgrub ngag des ldog khyab dngos su bstan nas /
rjes 'gro shugs la bstan par brjod pa yin pa'i phyir ro / /
gsum pa la gnyis /
'brel pa'i rang ldog sgrub byed ltos med gyi rtags bshad pa dang /
don ldog sgrub byed gnod pa can gyi rtags bshad pa'o / /
dang po la gnyis /
rtags dgod pa dang /
tshul bsgrub pa'o /
dang po ni /
byas pa chos can /
rang grub tsam nas 'jig pa'i bdag nyid du skyes pa yin te /
skyes pa gang zhig /
rang skye byed las gzhan pa'i rgyus 'jig par mi byed pa'i phyir /
gnyis pa ni /
khyab pa bsgrub pa la tshad ma gsum dgos la /
phyogs chos bsgrub pa ni /
byas pa skye byed las gzhan pa'i rgyu chos can /
khyod kyis byas pa'i 'jig pa mi bskyed par thal /
khyod kyis byas pa'i 'jig pa dngos med kyang ma bskyed /
byas pa'i 'jig pa dngos po yang ma bskyed pa'i phyir /
rtags dang po grub ste /
byas pa'i 'jig pa dngos med la khyod kyi byed pa mi 'jug pa'i phyir rtags ma grub na /
byas pa'i 'jig pa dngos med chos can /
'dus byas yin par thal /
rang rgyu las skyes pa'i phyir /
rtags khas /
rtags gnyis pa ma grub na khyod kyis byas pa'i 'jig pa dngos po ma bskyed par thal khyod kyis byas pa'i 'jig pa byas pa dang rdzas gcig la'ang ma bskyed /
rdzas tha dad pa'ang ma bskyed pa'i phyir /
dang po ma grub na /
byas pa chos can /
khyod kyi 'jig pa rang dang rdzas gcig pa de 'jig rgyu don gzhan gyis bskyed mi dgos par thal /
de rang rgyu las rdzogs par grub zin pa'i phyir /
rtags gnyis pa ma grub na /
byas pa skye byed las gzhan pa'i rgyu chos can /
khyod kyis byas pa'i 'jig pa ma bskyed par thal /
khyod kyis byas pa'i 'jig pa byas pa dang rdzas tha dad pa bskyed pa'i phyir /
gnyis pa la gsum /
rtags dgod /
tshul bsgrub /
mtha' dpyad pa'o / /
dang po ni /
rtag pa chos can /
byas pas stong ste /
rim dang cig car don byed nus pas stong pa'i phyir /
dper na 'dus ma byas kyi nam mkha' bzhin /
gnyis pa la gnyis las /
khyab pa bsgrub pa la ched ma gsum dgos la /
phyogs chos bsgrub pa ni /
rtag pa chos can /
rim dang cig car don byed nus pas stong ste /
rim dang cig car gyi skad cig mas stong pa'i phyir te /
skad cig mas stong pa'i phyir /
gzhan yang /
rim dang cig car gyi don byed nus pas stong ste /
rim gyis don byed nus pas kyang stong /
cig car don byed nus pas kyang stong pa'i phyir /
dang po ma grub na /
'bras bu cig car skyed par thal /
'bras bu skyed pa gang zhig /
rtag pa'i phyir /
rtag kyang rkyen la ltos nas 'bras bu rim can du skyed do zhe na /
mi 'thad de /
rtag pa la rkyen gyis khyad par byar med pa'i phyir ro /
lta ba'i rtags gnyis pa ma grub na /
'bras bu thams cad cig car du 'byung bar thal /
rtag pas 'bras bu cig car bskyed pa'i phyir /
'dod na /
'bras bu skyes pa'i skad cig gnyis pa @# / /
phan chad du 'bras bu skye ba rgyun chad par thal lo / /
de ltar na /
sgra byas par nges pa'i tshad ma dang rtag pa byas stong du nges pa'i tshad ma gnyis kyi byed pa la brten nas /
byas pa rtag pas stong par rtogs kyi rtag pa byas stong du rtogs pa'i tshad ma gcig po de nyid kyis byas pa rtag pas stong bar nges pa ni ma yin no / /
gsum pa mtha' dpyad pa ni /
'o na rtag pa byas stong du nges pa'i tshad ma nges rtag pa'i gsal ba'i dbye ba mtha' dag byas stong du nges sam ma nges /
nges na /
rtsol byung la mi rtag pas khyab pa nges pa'i tshad ma des rtsol byung gi gsal ba'i dbya ba mtha' dag rtag pas stong par nges par thal la / /
'dod na /
des rtsol sgra rtag pas stong bar nges par thal lo / /
'dod na /
des rtsol sgra rtag 'dzin gyi sgro 'dogs chod par thal lo / /
'dod na /
rtsol byung gi rtags las rtsol sgra mi rtag par rtogs pa'i rjes dpag chos can /
bcad shes yin par thal /
rang gi nyer len tshad ma snga mas sgro 'dogs bcad zin gyi don la bsnan nas 'jug pa'i shes pa yin pa'i phyir /
gnyis pa ltar na /
rtag pa byas stong du nges pa'i gang zag des rtag pa de byas pa 'ga' zhig la 'jug par dwogs sam mi dwogs /
dwogs na /
de lta bu'i gang zag chos can /
byas pa sgra mi rtag par sgrub pa'i mi mthun phyogs la 'jug pa ma khegs par thal /
rtag pa de byas pa 'ga' zhig la 'jug pa ma khegs pa'i phyir /
mi dwogs na rtag pa byas stong du rtogs pa'i tshad ma des de lta bu'i dwogs pa khegs par thal /
de lta bu'i gang zag des dwogs pa de khegs pa gang zhig /
gang zag de'i rgyud la tshad med las gzhan dwogs pa de gcod byed med pa'i phyir /
'dod pa de lta na /
rtsol byung la mi rtag pas khyab pa nges pa'i tshad ma de nyid kyis rtsol byung gi gsal ba'i dbye ba mtha' dag la rtag pa 'jug par dwogs pa'i sgro 'dogs chod par 'gyur la /
de ltar na rtsol ba las byung ba'i sgral rtag 'dzin gyi sgro 'dogs chod par 'gyur ro / /
de ltar na rtsol byung gi rtags la brten pa'i rjes dpag bcad shes su thal /
rang 'dren byed gyi tshad ma sngams sgro 'dogs bcad zin pa'i don la bsnan nas 'jug pa'i shes pa yin pa'i phyir /
nges na rtag pa la byas pa 'gog pa'i khyad gzhi'i ngos nas gnod pa can gyi rtags la brten pa'i rjes dpag gis sgro 'dogs gcod tshul de dpyad mi bzod la /
bsgrub bya'i chos byas stong gi ngos nas brtags na yang dpyad mi bzod de /
rtag pa byas stong du rtogs pa'i tshad ma des rtag pa'i steng du byas pa'i gsal ba'i dbye ba mtha' dag gis stong bar nges sam ma nges /
phyi ma ltar na /
byas pa'i gsal ba'i dbye ba 'ga' zhig rtag pa la 'jug par dwogs sam mi dwogs /
dwogs na /
rtags mi mthun phyogs la 'jug par dwogs pas dwogs pa gcod byed gzhan yang med pas ldog khyab ma grub par 'gyur la /
dwogs pa med pa yang mi 'thad de /
tshad ma des dwogs pa mchod la dwogs pa gcod byed gzhan yang med pa'i phyir /
dang po ltar na /
byas na mi rtag pas khyab pa nges pa'i tshad ma nges byas pa'i steng du rtag pa'i gsal ba'i khyab pa nges par 'gyur la /
de lta na /
sgra rtag pas stong pa'i khyab pa yang nges dgos pas rjes khyab nges pa na byas pa'i rtags kyis sgra mi rtag pa bsgrub pa'i bsgrub bya nges par 'gyur ro zhe na /
de dag gi lan brjod par bya lte /
rtag pa byas stong du nges pa'i tshad ma des rtag pa'i gsal ba'i dbye ba mtha' dag la byas pa 'jug par 'dzin pa'i sgro 'dogs chod kyang byas pas stong pa'i bya ba pa ma nges la /
gal te nges dgos na byas na mi rtag pas khyab pa nges pa'i tshad ma @# / /
des byas pa'i gsal ba'i dbye ba mtha' dag la rtag pas stong ba'i khyab pa nges dgos par 'gyur la /
de ltar na byas pa'i rtags kyis sgra mi rtag par sgrub pa'i rtags kyi tshul 'jal ba'i chad ma des bsgrub bya grub par 'gyur te /
byas pa'i gsal ba'i dbye ba mtha' dag la mi rtag pas khyab pa sgra'i byas pa dang tshogs pa gzhal bya yin pa'i phyir /
yang byas na mi rtag pas khyab pa nges pa'i tshad ma des byas pa'i gsal ba'i dbye ba mtha' dag la mi rtag pa'i khyab pa nges su chug kyang /
sgra dang sgra'i byas pa la mi rtag pas khyab pa nges mi dgos te /
sgra dang sgra'i byas pa la dngos shugs gang la yang blo kha phyogs pa med pa'i phyir ro / /
de bzhin du rtsol byung la mi rtag pas khyab pa nges pa'i tshad ma des rtsol byung gi gsal ba'i dbye ba mtha' dag la rtag pas stong ba'i khyab pa nges kyang /
rtsol ba las byung ba'i sgra la rtag pas stong ba'i khyab pa nges mi dgos pas /
rtags de la brten pa'i blo bcad shes su thal ba'i skyon med de / /
rang 'dren byed kyi tshad ma snga mas sgro 'dogs bcad zin gyi don la bsnan nas 'jug pa'i shes pa de bcad shes kyi don ma yin pa'i phyir ro / /
'o na sngar gyi gnod pa can gyi tshad ma des rtag pa'i gsal ba'i dbye ba mtha' dag la byas pa 'jug par 'dzin pa'i sgro 'dogs mchod par thal /
rtag pa'i gsal ba'i dbye ba mtha' dag la dngos shugs gang la yang blo kha ma phyogs pa'i phyir zhe na /
mi mtshungs te /
rtag pa tsam mi srid par nges na rtag pa'i gsal ba'i dbye ba 'ga' zhig la yod pa khegs kyang /
dgag bya'i chos rtag pa'i gsal ba'i dbye ba mtha' dag la mi srid pas khyab pa nges mi dgos pa'i phyir /
yod med dngos 'gal du nges pa na gzhi gang gi steng du yang de gnyis gzhi mthun srid pa'i dwogs pa med kyang /
shes bya mtha' dag gi steng du de gnyis 'gal par nges mi dgos pa'i phyir /
gzhan yang byas na mi rtag pas khyab pa nges pa'i tshad ma des byas pa'i steng du sgra'i rtag pas stong ba nges su chug kyang sgra khyad gzhir bzung ba'i steng du rtag pas stong bar ma nges pas skyon med do / /
gal te byas pa'i gsal ba'i dbye ba mtha' dag la mi rtag pas khyab pa dang sgra'i byas pa tshogs pa nges pa'i tshad ma nges bsgrub bya nges dgos na byas bas sgra mi rtag par sgrub pa'i tshul 'jal ba'i tshad ma des kyang bsgrub bya 'grub par 'gyur ro zhe na /
mi mtshungs te /
byas pa'i gsal ba'i dbye ba mtha' dag la mi rtag pas khyab pa nges pa'i tshad ma des sgra'i byas pa la mi rtag pas khyab pa ma nges kyang /
sgra'i byas pa la blo kha phyogs nas byas pa'i gsal ba'i dbye ba mtha' dag la mi rtag pa dang tshogs pa tshad ma'i yul du song ba na bsgrub bya grub dgos par sems so zhes gsung ngo / /
gsum pa ma dmigs pa'i rtags la gsum /
mtshan nyid dang /
dbye ba nges par bsgrub pa dang /
phye ba so so'i don no / /
dang po ni /
de sgrub kyi ma dmigs pa'i rtags yang dag gi mtshan nyid /
de sgrub kyi tshul gsum gang zhig /
de sgrub kyi dngos kyi bsgrub bya'i chos yin na dgag pa yin dgos pa /
gnyis pa ni /
tshad mas dmigs pa'i sgo nas yod pa 'jog dgos pa bzhin du /
gzhi gang gi steng du'ang dgag bya 'gog pa la dgag bya dmigs pa'i tshad ma bkag pa'i sgo nas dgag bya 'gog dgos te /
dgag bya 'gog pa'i thabs gzhan med pa'i phyir ro / /
de skad du'ang /
dgag pa nyid ni thams cad du / /
mi dmigs pa las 'grub pa yin / /
tshad mas grub par smra rnams kyi / /
don gyi bzlog pa nyid las yin / /
zhes dang /
dgag pa gang ji snyed pa de thams cad @# / /
ni mi dmigs pa las yin no zhes gsungs so /
gal te dgag bya dmigs pa'i tshad ma bkag pa'i sgo nas dgag bya 'gog pa'i don /
dgag bya dmigs pa'i tshad ma bkag pa rtags su bkod nas dgag bya 'gog pa yin nam /
dgag bya dmigs byed kyi tshad ma bkag pa bsgrub bya'i chos su byas nas dgag bya 'gog pa yin /
dang po ltar na /
dgag rtags yang dag yin na rang bzhin ma dmigs pa'i gtan tshigs yang dag yin dgos par thal /
dgag rtags yang dag yin na dgag bya dmigs pa'i tshad ma bkag pa rtags su bkod nas dgag bya 'gog dgos pa'i phyir /
gnyis pa ltar na dgag rtags yang dag yin na don sgrub kyi rtags yang dag yin dgos par thal /
dgag rtags yang dag yin na dgag bya dmigs pa'i tshad ma bkag pa bsgrub bya'i chos su byas nas dgag bya 'gog dgos pa'i phyir zhe na /
skyon med de /
dgag gzhi'i steng du phyi rgol gyis dgag bya'i chos dmigs pa'i tshad ma bkag pa grub kyang dgag bya'i chos bkag pa ma grub na /
dgag bya'i chos dmigs pa'i tshad ma dgag pa rtags su bkod nas dgag bya 'gog par byed la /
dgag gzhi'i steng du phyi rgol gyis dgag bya'i chos dmigs pa'i tshad ma bkag pa ma grub na /
dgag bya'i chos dmigs pa'i tshad ma bkag pa dang /
dgag bya'i chos bkag pa gnyis ka bsgrub bya'i chos su byas nas dgag bya 'gog par byed pa'i phyir ro / /
de yang dgag bya 'gog pa la dgag gzhi mngon sum la snang du rung ba dang mi rung ba gnyis su nges la /
mi rung na mngon sum gyi stobs gyis dgag pa byed pa mi srid de /
med dgag yan gar ba mngon sum la snang du mi rung ba'i phyir /
des na dgag gzhi mngon sum la snang du mi rung na rjes dpag gis dgag pa byed dgos so / /
dgag gzhi phyi rgol gyi mngon sum la snang du rung ba la /
dgag bya'i chos phyi rgol gyi mngon sum la snang du rung ba dang mi rung ba gnyis su nges la /
mi rung na mi snang ba ma dmigs pa'i rtags 'jug pa'i dus yin la /
snang du rung ba la dgag gzhi'i steng du dgag bya'i chos phyi rgol gyi mngon sum la snang du rung ba dang mi rung ba gnyis su nges la /
dang po ltar na /
phal cher mngon sum gyis dgag pa byed la /
mngon sum gyis ma grub na tha snyad 'ba' zhig sgrub kyi rtags la brten nas sgrub dgos pas rang bzhin ma dmigs pa'i rtags 'jug pa'i dus yin no / /
de phyi rgol gyi mngon sum la snang du mi rung ba la dgag pa byed na /
dgag gzhi'i steng du dgag bya'i chos kyi 'brel zla mngon sum la snang du rung ba dang /
'gal zla mngon sum la snang du rung ba gnyis su nges la /
dang po ltar na /
dgag bya'i chos kyi 'brel zla la ngo bo rgyu 'bras gsum du nges la /
ngo bo la khyab chung ba dang /
khyab mnyam pa dang /
khyab che ba gsum du nges shing /
khyab chung ba bkag pas gzhi der dgag bya'i chos 'gog mi nus la /
khyab mnyam pa mngon sum la snang du rung na rang bzhin ma dmigs pa'i rtags 'jug pa'i dus yin no / /
khyab che ba mngon sum la snang du rung na /
khyab byed ma dmigs pa'i gtan tshigs 'jug pa'i dus yin no / /
dgag bya'i chos kyi rgyu phyi rgol gyi mngon sum la snang du rung na /
rgyu ma dmigs pa'i rtags 'jug pa'i dus yin no / /
dgag gzhi'i steng du dgag bya'i chos kyi dngos 'bras snang du rung na dngos 'bras ma dmigs pa'i rtags 'jug pa'i dus yin no / /
de ltar na 'brel zla ma dmigs pa'i rtags la rgyu khyab byed rang bzhin dngos 'bras ma dmigs @# / /
pa'i rtags bzhir nges pa yin no / /
dgag gzhi'i steng du dgag bya'i chos kyi 'gal zla snang du rung na 'gal zla dmigs pa'i rtags 'jug pa'i dus yin la /
dgag bya'i chos kyi 'brel zla la ngo bo rgyu 'bras gsum du nges pa bzhin du /
de'i 'gal zla la ngo bo rgyu 'bras gsum du nges pas /
dgag bya'i chos kyi 'gal zla'i ngo bo dang /
de'i 'bras bu snang du rung na rang bzhin 'gal dmigs dang 'gal 'bras dmigs pa'i rtags 'jug pa'i dus yin no / /
de'i 'gal zla'i rgyu dngos dang de'i 'bras bu snang du rung na rgyu 'gal dmigs dang rgyu dang 'gal pa'i 'bras bu dmigs pa'i rtag 'jug pa'i dus yin no / /
de'i bdag gcig pa'i khyab byed kyi 'gal zla dngos snang du rung na /
khyab byed 'gal dmigs kyi rtags 'jug pa'i dus yin no / /
de'i 'bras bu dngos kyi 'gal zla snang du rung na 'bras bu 'gal dmigs kyi rtags 'jug pa'i dus yin no / /
de ltar na /
'brel zla ma dmigs pa'i rtags bzhi 'gal zla dmigs pa'i rtags drug sted gag rtags bcur 'gyur ba yin no / /
gsum pa phye ba so so'i don la gnyis /
mi snang ba ma dmigs pa'i rtags dang /
snang rung ma dmigs pa'i rtags so / /
dang po la dgag bzhag spang gsum mo / /
dang po ni /
kha cig mi snang ba ma dmigs pa'i rtags ma grub ste /
dgag rtags yang dag yin na snang rung ma dmigs pa'i rtags yang dag yin dgos pa'i phyir te /
rang bzhin dang ni 'bras bu'am snang ba mthong ba med nyid rtags / /
zhes gsungs pa'i phyir zhe na /
'o na rgyu mtshan yang dag med bzhin du gang zag pha rol po 'di skyon 'di lta bu dang ldan no zhes dam 'cha' ba rigs sam mi rigs /
dang po ltar na mi 'thad de /
mdo las /
nga 'a mang dang 'dra bas gang zag gi tshod bzung gi| gang zag gis gang zag gi chad mi bzung ste /
nyams par gyur ta re zhes gsungs pa'i phyir ro / /
mi rigs na /
mi rigs pa'i rgyu mtshan ci yin /
skyes bu pha rol po 'di chos can /
skyon 'di lta bu dang ldan no zhes dam 'cha' ba mi rigs te /
skyon 'di lta bu tshad mas ma dmigs pa'i phyir zhe na /
'on mi snang ba ma dmigs pa'i rtags yang dag grub par thal /
skyon 'di lta bu tshad mas ma dmigs pa de /
de sgrub kyi rtags yang dag yin pa'i phyir /
kha cig /
mi snang ba ma dmigs pa'i rtags yang dag yod mod /
de snang rung ma dmigs pa'i rtags yang dag yin te /
de rgyu ma dmigs pa'i rtags yang dag yin pa'i phyir te /
'jug ba blo sngon can nyid phyir / /
zhes dang /
shAkya blos /
rgyu med na 'bras bu med do snyam du bsams pa yin no / /
zhes gsungs pa'i phyir /
zhes zer ba mi 'thad par 'og nas 'chad par 'gyur ro / /
kha cig /
mi snang ba ma dmigs pa'i rtags yang dag gi mtshan nyid /
'brel zla ma dmigs pa'i rtags yang dag gang zhig /
rang phyogs chos can du song ba'i gang zag gis shes 'dod chos can gyi steng du dgag bya'i chos yod kyang bltar mi rung bzhes zer /
me med chos can /
me med mtshan mo'i rgya mtsho du med du sgrub pa'i mi snang ba ma dmigs pa'i rtags yang dag yin par thal /
de sgrub kyi 'brel zla ma dmigs pa'i rtags yang dag gang zhig /
rang phyogs chos can du song pa'i gang zag gis me med mtshan mo'i rgya mtsho'i steng du du ba yod kyang snang du mi rung ba'i phyir ro / /
kha cig mi snang ba ma dmigs pa'i rtags yang dag gi mtshan nyid /
'brel zla ma dmigs pa'i rtags yang dag gang zhig /
rang phyogs chos can du song ba'i gang zag gis mthun dpe'i steng du dgag bya'i chos yod kyang snang du mi rung ba @# / /
zhes zer na /
mdun gyi gzhi 'dir chos can /
sha za'i bum pa bskal don du song ba'i gang zag gis sha za'i bum pa yod ces dam 'cha' ba mi rigs te /
sha za'i bum pa bskal don du song ba'i gang zag gis sha za'i bum ba tshad mas ma dmigs pa'i phyir /
zhes bkod pa'i tshe na /
de lta bu'i gang zag gis sha za'i bum pa tshad mas ma dmigs pa chos can /
de sgrub kyi mi snang ba ma dmigs pa'i rtags yang dag ma yin par thal /
rang phyogs chos can du song ba'i gang zag gi tshad mas mthun dpe'i steng du dgag bya'i chos yod na bltar rung yin pa'i phyir te /
rang phyogs chos can du song ba'i gang zag gis mthun dpe'i steng du dgag bya'i chos med par nges pa'i phyir /
kha cig /
mi snang ba ma dmigs pa'i rtags yang dag gi mtshan nyid /
gang zhig rang phyogs chos can du song ba'i gang zag gi tshad mas dgag bya'i chos yod kyang bltar mi rung ba zhes zer /
gang zag gi bdag tshad mas ma dmigs pa chos can /
nyer len gyi phung po gang zag gi bdag med du sgrub pa'i mi snang ba ma dmigs pa'i rtags yang dag yin par thal /
de sgrub kyi 'brel zla ma dmigs pa'i rtags yang dag gang zhig /
rang phyogs chos can du song ba'i gang zag gi tshad mas gang zag gi bdag yod kyang bltar mi rung ba'i phyir /
rtags ma grub na /
gang zag gi bdag tshang mas ma dmigs pa de /
nyer len gyi phung po gang zag gi bdag med du sgrub pa'i phyogs chos can du song ba'i gang zag chos can /
khyod kyis gang zag gi bdag med par rtogs par thal /
gang zag gi bdag yod na khyod kyis dmigs su rung ba las khyod kyis gang zag gi bdag tshad mas ma dmigs pa'i phyir /
rtags khas /
'dod na /
khyod kyis nyer len gyi phung po gang zag gi bdag med par rtogs par thal lo / /
kha cig /
mdun gyi gzhi 'dir chos can /
bskal don sha za'i bum pa yod nges ma yin te /
bskal don sha za'i bum pa tshad mas ma dmigs pa'i phyir /
zhes pa 'di ni mi snang ba ma dmigs pa'i rtags yang dag yin la /
mdun gyi gzhi 'dir bskal don sha za'i bum pa yod nges 'gog pa yin gyi med nges sgrub pa min no zhe na mdun gyi gzhi 'dir chos can /
bskal don sha za'i bum pa med nges yin par thal /
bskal don sha za'i bum pa yod na dmigs dgos pa gang zhig /
bskal don sha za'i bum pa tshad mas ma dmigs pa'i phyir /
khyab bsal dang rtags phyi ma khas /
rtags dang po rtags sbyor gyi ldog khyab la dngos /
sgrub par yang nus te /
de chos can /
bskal don sha za'i bum pa yod na tshad mas dmigs dgos par thal /
de yod na kun mkhyen ye shes kyis dmigs dgos pa'i phyir te /
bskal don sha za'i bum pa yod med gang rung gang zhig /
yod pa thams cad kun mkhyen ye shes kyis dmigs dgos pa'i phyir /
gzhan yang de chos can /
bskal don sha za'i bum pa med nges yin par thal /
de yod nges ma yin pa'i phyir /
khyab pa med de /
bskal don sha za'i bum pa yod nges kyang ma yin med nges kyang ma yin pa'i phyir zhe na /
chos can /
bskal don sha za'i bum pa yod pa yang ma yin med pa yang ma yin par thal /
de yod nges kyang ma yin med nges kyang ma yin pa'i phyir /
kho na re 'dod pa yin te /
bskal don sha za'i bum pa yod pa'ang the tshom za med pa'ang the tshom za ba'i phyir zhe na /
chos can /
bskal don sha za'i bum pa yod pa ma yin pa ma yin par thal /
de yod pa ma yin pa la the tshom za ba'i phyir /
de bzhin du de med @# / /
pa ma yin pa'ang ma yin par thal /
de med pa la'ang the tshom za ba'i phyir /
gzhi der de yod pa yang yin med pa yang yin zhes brjod na /
cis 'gog /
gal te dngos 'gal bar na gnyis yin gyi phung gsum yod par thal /
gzhi der de yod pa yang yin med pa yang yin pa'i phyir zhe na /
'o na dngos 'gal bar na gnyes ma yin gyi phung gsum yod par thal /
gzhi der de yod pa yang ma yin med pa yang ma yin pa'i phyir /
kha cig mdun gyi gzhi 'dir chos can /
bskal don sha za'i bum pa yod nges kyi tha snyad don mthun mi 'jug ste /
de tshad mas ma dmigs pa'i phyir zhes pa 'di mi snang ba ma dmigs pa'i rtags yang dag yin no zhe na /
chos can /
de yod nges kyi tha snyad don mthun khegs par thal /
de yod nges kyi tha snyad don mthun mi 'jug pa'i phyir /
rtags khas /
'dod na /
de yod nges khegs par thal lo / /
de 'dod na /
de yod pa khegs par thal lo / /
'dod na /
de med par thal lo / /
kha cig /
chos can /
bskal don sha za'i bum pa bskal don du song ba'i gang zag gi ngor bskal don sha za'i bum pa yod nges kyi tshad mas drangs pa'i bcad shes don mthun mi 'jug ste /
de lta bu'i gang zag gis bskal don sha za'i bum pa tshad mas ma dmigs pa'i phyir /
zhes pa 'di mi snang ba ma dmigs pa'i rtags yang dag yin no zhe na /
de yang mi 'thad de /
gzhi der gang zag des bskal don sha za'i bum pa tshad mas ma dmigs par des nas gzhi der gang zag de'i ngor bskal don sha za'i bum pa yod nges kyi tshad mas drangs pa'i bcad shes don mthun 'jug mi 'jug the tshom za ba'i gang zag mi srid pa'i phyir ro /
gnyis pa rang lugs bzhag pa ni /
mi snang ba ma dmigs ba'i rtags yang dag gi mtshan nyid /
ma dmigs pa'i rtags yang dag gang zhig /
rang phyogs chos can du song pa'i gang zag gi tshad mas dgag bya'i chos kyi yul yod kyang bltar mi rung ba /
dper na /
mdun gyi gzhi 'dir chos can /
sha za'i bum pa bskal don du song ba'i gang zag gi dor sha za'i bum pa yod nges kyi bcad shes don mthun mi 'jug ste /
sha za'i bum pa bskal don du song ba'i gang zag gis sha za'i bum pa tshad mas ma dmigs pa'i phyir /
zhes pa lta bu yin la /
'di rgyu ma dmigs pa'i rtags yang dag yin te /
chos de yod nges kyi bcad shes don mthun 'jug pa la /
chos de dmigs pa'i tshad ma sngon du 'gro dgos pa'i phyir /
de skad du'ang /
'jug pa blo sngon can nyid phyir / /
zhes dang shAkya blos /
nges na rgyu med na 'bras bu med do snyam du bsams pa yin no / /
zhes gsungs so / /
mdun gyi gzhi 'dir chos can /
sha za'i bum pa bskal don du song ba'i gang zag gi ngor sha za'i bum pa yod ces dam 'cha' ba mi rigs te /
de lta bu'i gang zag gis sha za'i bum pa tshad mas ma dmigs pa'i phyir /
zhes bkod na khyab byed ma dmigs pa'i rtags yang dag tu 'gyur pa yin no / /
gsum pa rtsod spang ni /
mdun gyi gzhi 'dir chos can /
sha za'i bum pa med par thal /
de yod na dmigs su rung pa las /
de yod par tshad mas ma dmigs pa'i phyir rtags snga ma khas /
phyi ma ma grub na /
de chos can /
de yod par thal /
de tshad mas dmigs pa'i phyir zhe na /
rtsa ba'i rtags phyi ma la the tshom za ba'i phyir ro / /
chos can /
bskal don sha za'i bum pa med par thal /
de yod med gang rung gang zhig /
de yod pa ma yin pa'i phyir zhe na /
rtag mi rtag dngos 'gal du nges shing sgra rtag mi rtag the tshom za ba'i gang zag chos can /
khyod kyis sgra mi rtag par @# / /
nges par thal /
sgra rtag mi rtag gang rung du nges pa gang zhig /
khyod kyis sgra rtag par ma nges pa'i phyir /
zur dang po ma grub na /
der thal /
sgra la blo kha phyogs pa gang zhig /
rtag mi rtag dngos 'gal du nges pa'i phyir /
gal te sha za'i bum ba bskal don du song ba'i gang zag gis sha za'i bum pa tshad mas ma dmigs pa chos can /
mdun gyi gzhi 'dir sha za'i bum pa bskal don du song ba'i gang zag gi dor sha za'i bum pa yod nges kyi bcad shes don mthun mi 'jug par sgrub pa'i mi snang ba ma dmigs pa'i rtags yang dag ma yin par thal /
de sgrub kyi snang rung ma dmigs pa'i rtags yang dag yin pa'i phyir te /
de sgrub kyi rgyu ma dmigs pa'i rtags yang dag yin pa'i phyir /
rtags khas zhe na /
skyon med de /
rgyu ma dmigs pa'i rtags yin na snang rung ma dmigs pa'i rtags yin mi dgos pa'i phyir /
yang de de sgrub kyi rgyu ma dmigs pa'i rtags yang dag min par thal /
sha za'i bum pa bskal don du song ba'i gang zag gis sha za'i bum pa tshad mas dmigs pa de sha za'i bum pa bskal don du song ba'i gang zag gis sha za'i bum pa yod nges kyi bcad shes don mthun de'i rgyu ma yin pa'i phyir zhe na /
skyon med de /
de de'i rgyu ma yin kyang spyir chos de tshad mas dmigs pa de chos de yod nges kyi bcad shes don mthun de'i rgyu yin pa'i phyir /
de lta min na /
gang zag gi bdag snang rung ma dmigs pa de nyed len gyi phung po gang zag gi bdag med par sgrub pa'i rang bzhin ma dmigs pa'i rtags yang dag ma yin par thal /
gang zag gi bdag tshad mas dmigs pa de /
gang zag gi bdag yod pa'i rang bzhin ma yin pa'i phyir /
khyab rtags khas /
mdun gyi gzhi 'dir chos can /
bskal don sha za'i bum pa bskal don ma yin par thal /
bskal don sha za'i bum pa yod na bltar rung ba'i phyir zhe na /
skyon med de /
bskal don sha za'i bum pa yod na bltar rung yin yang /
yod kyang tshur mthong gi tshad mas bltar mi rung bas bskal don du brjod pa'i phyir /
'o na sbyin sogs spyad pa las bde ba 'byung ba chos can /
bskal don yin par thal /
yod kyang tshur mthong gi tshad mas bltar mi rung ba'i phyir zhe na /
ma grub ste /
tshur mthong gi mngon sum tshad mas bltar mi rung yang rjes dpag tshad mas bltar rung pa'i phyir /
gal te mi snang ba ma dmigs pa'i rtags yang dag 'jug pa'i skabs med par thal /
mdun gyi gzhi 'dir bskal don sha za'i bum pa tshad mas ma dmigs par ma grub pa'i phyir zhe na /
skyon med de /
s+ph+yir tshad mas ma dmigs par ma grub kyang /
bskal don sha za'i bum pa bskal don du song ba'i gang zag gis bskal don sha za'i bum pa tshad mas ma dmigs par grub pa'i phyir /
mdun gyi gzhi 'dir bskal don sha za'i bum pa tshad mas ma dmigs par grub na /
mi snang ba ma dmigs pa'i rtags 'jug pa'i skabs mi srid dgos te /
der de tshad mas ma dmigs par grub na /
der de kun mkhyen gyi ye shes kyis ma dmigs par grub dgos la /
de ltar na / /
der de med par nges dgos pa'i phyir te /
thams cad mkhyen pa'i ye shes kyis gzigs pa log pa ni thams cad du med pa go bar byed pa yin pa'i phyir /
mi snang ba ma dmigs pa'i rtags bkod pa'i dgos pa ni /
rgyang 'phen gyis thar pa dang thams cad mkhyen pa sogs med de /
de ma dmigs pa'i phyir zhes zer ba la /
spyir tshad mas ma dmigs pa rtags su 'god dam /
rgyang 'phen gyi tshad mas ma dmigs ba rtags su 'god /
dang po ltar na /
rtags ma grub la /
gnyis pa ltar na /
thar pa dang thams cad mkhyen pa med @# / /
de /
de yod na rgyang 'phen gyi tshad mas dmigs su rung ba las /
yod par tshad mas ma dmigs pa'i phyir zhes zer ram /
spyir rgyang 'phen gyi tshad mas ma dmigs pa'i phyir zhes zer /
dang po ltar na /
rtags ma grub la /
gnyis pa ltar na /
thar ba dang thams cad mkhyen pa sogs la rgyang 'phen gyis yod nges gyi bcad shes don mthun mi 'jug ste /
thar pa dang thams cad mkhyen pa rgyang 'phan gyi tshad mas ma dmigs pa'i phyir /
zhes pa tsam zhig 'god par rigs kyi /
thar pa dang thams cad mkhyen pa med de /
thar pa dang thams cad mkhyen pa rgyang 'phen gyi tshad mas ma dmigs pa'i phyir /
zhes 'god du mi rung bar rtogs pa'i phyir du mi snang ba ma dmigs pa'i rtags yang dag bstan pa yin no / /
gnyis pa snang rung ma dmigs pa'i rtags la gnyis /
mtshan nyid /
dbye pa'o / /
dang po ni /
snang rung ma dmigs pa'i rtags lang dag gi mtshan nyid /
ma dmigs pa'i rtags yang dag gang zhig /
rang phyogs chos can du song ba'i gang zag gi tshad ma la de sgrub kyi dgag bya'i chos kyi yul de yod na bltar rung ba /
gnyis pa la gnyis /
'brel zla ma dmigs pa dang /
'gal zla dmigs pa'i rtags so / /
dang po 'brel zla ma dmigs pa'i rtags yang dag gi mtshan nyid /
ma dmigs pa'i rtags yang dag gang zhig /
de sgrub kyi dgag bya'i chos kyi 'brel zla bkag pa rtags su sbyar pa /
dbye na /
rgyu /
khyab byed /
rang bzhin /
dngos 'bras ma dmigs pa'i rtags bzhi las /
dang po rgyu ma dmigs pa'i rtags yang dag gi mtshan nyid /
de sgrub gyi 'brel zla ma dmigs pa'i rtags yang dag gang zhig /
de sgrub kyi dgag bya'i chos kyi rgyu bkag pa rtags su sbyar ba /
dper na /
me med mtshan mo'i rgya mtsho na chos can /
du ba med de /
me med pa'i phyir /
zhes pa lta bu'o / /
de sgrub kyi khyab byed ma dmigs pa'i rtags yang dag gi mtshan nyid /
gang zhig /
de sgrub kyi dgag bya'i chos kyi bdag gcig pa'i khyab byed bkag pa rtags su sbyar ba /
dper na /
lo rdza stug po dang ldan pa'i shing gis dag pa'i brag rdzong na chos can /
sha pa med de /
shing med pa'i phyir zhes pa lta bu'o / /
kha cig /
de'i dper brjod shing gis dag pa'i brag rdzong na chos can /
shing sha pa med de /
shing med pa'i phyir /
zhes 'god pa mi 'thad de /
gzhi der shing med par nges na /
gzhi der shing sha pa med par nges dgos pa'i phyir ro / /
gsum pa rang bzhin ma dmigs pa'i rtags yang dag gi mtshan nyid /
de gang zhig /
de sgrub kyi dgag bya'i chos kyi rang bzhin bkag pa rtags su sbyar ba /
dper na /
bum pa snang rung ma dmigs pa'i sa phyogs ni chos can /
bum pa med de /
bum pa snang rung ma dmigs pa'i phyir /
zhes pa lta bu'o / /
kha cig bum pas dag pa'i sa phyogs chos can /
bum pa med pa'i tha snyad byar rung yin te /
bum pa snang rung ma dmigs pa'i phyir zhes bya ba 'di /
mtshan nyid rtags su bkod nas mtshon bya sgrub pa'i rang bzhin ma dmigs pa'i rtags yang dag yin no zhe na /
bum pa chos can /
bum pa snang rung ma dmigs par thal /
bum pa med pa'i tha snyad bya rung yin pa'i phyir te /
bum pa med pa'i brjod pa sgra'i tha snyad byar rung yin pa'i phyir te /
bum pa med ces pa'i sgra de don thams cad la 'jug rung yin pa'i phyir /
gal te /
chos can /
bum pa med pa'i tha snyad byar rung ma yin par thal /
bum pa med pa ma yin pa'i phyir zhe na /
chos can /
zla ba zhes pa'i tha snyad bya rung ma yin par thal /
zla ba ma yin pa'i phyir /
khyab pa khas /
'dod mi nus te /
zla ba'i sgras brjod rung yin pa'i phyir /
kha cig /
rgyu las @# / /
'bras bu sgrub pas na / /
zhes sogs kyi skabs su /
bum pas dag pa'i sa phyogs chos can /
bum med kyi shes brjod tha snyad don mthun 'jug rung yin te /
de'i rgyu tshogs grangs tshang yin pa'i phyir zhes pa rang bzhin ma dmigs pa'i rtags su byas nas /
rang bzhin ma dmigs pa'i gtan tshigs chos can /
phyogs chos can gyi rab dbye 'chad pa'i skabs su /
rang bzhin rtags kyi dper brjod las tha dad par ma bstan pa la rgyu mtshan yod de /
rang bzhin rtags kyi nang du 'dus pa'i phyir te /
rgyu tshogs grangs tshang gi rtags las 'bras bu 'byung rung sgrub pa'i gtan tshigs yin pa'i phyir /
zhes 'chad pa mi 'thad de /
rang bzhin ma dmigs pa'i rtags yang dag yin na /
dgag rtags yang dag gi mtshan gzhi yin dgos la /
rgyu tshogs grangs tshang gis 'bras bu 'byung rung dpog pa dgag rtags yang dag ma yin pa'i phyir /
kha cig na re /
rang bzhin ma dmigs pa'i rtags yang dag yin na rang bzhin gyi rtags yang dag yin te /
de rang bzhin rtags kyi nang du 'dus pa'i phyir te /
'di ni rang bzhin nang 'dus phyir / /
zhes gsungs pa'i phyir zhe na /
'o na dgag rtags yang dag yin na /
rang bzhin ma dmigs pa'i rtags yang dag yin dgos par thal /
de yin na rang bzhin ma dmigs pa'i rtags yang dag gi nang du 'dus pa'i phyir te /
rigs thigs las /
'bras bu ma dmigs pa la sogs pa'i sbyor ba bcu po de dag thams cad ni rang bzhin ma dmigs pa'i nang du 'du bar 'gyur ro / /
zhes gsungs pa'i phyir /
'dod na /
dgag rtags yang dag yin na /
rang bzhin gyi rtags yang dag yin dgos par thal /
'dod pa gang zhig /
rang bzhin ma dmigs pa'i rtags yang dag yin na /
rang bzhin gyi rtags yang dag yin dgos pa'i phyir /
'dod na /
dgag rtags yang dag yin na sgrub rtags yang dag yin dgos par thal lo / /
gal te rang bzhin ma dmigs pa'i rtags ni dgag pa'i yul can gyi tha snyad sgrub pa'i rtags la dgag pa'i rtags zhes btags pa tsam yin gyi dgag pa'i gtan tshigs ma yin te /
rang 'grel las /
dgag pa'i yul can gyi tha snyad kyi gtan tshigs la de'i gtan tshigs zhes bshad do / /
zhes gsungs pa'i phyir zhe na /
de ni don ma yin te /
sngar rgyu khyab byed rang bzhin ma dmigs pa gsum gyi dgag pa'i gtan tshigs su bstan pa la /
'o na dgag pa'i don dang tha snyad gang sgrub snyam na /
rang bzhin ma dmigs pas dgag pa'i tha snyad tsam sgrub kyi don sgrub pa ma yin te /
chos de snang rung ma dmigs pa nyid rtags su bkod nas chos de med pa sgrub par byed pa'i phyir /
rgyu khyab byed ma dmigs pas dgag pa'i don dang tha snyad gnyis ka sgrub par byed pa yin no / /
zhes bshad par bya ba yin te /
rang 'grel las /
dmigs par ni rigs ldan de mi dmigs par yang dgag pa'i gtan tshigs yin no / /
dgag pa'i tha snyad kyi yul can gyi gtan tshigs la de'i gtan tshigs zhes bshad de /
de lta bu ma dmigs pa ni rang nyid kyis 'gog pa'i ngo bo yin pa'i phyir ro / /
rgyu dang khyab par byed pa ma dmigs pa ni gnyis ka'i yang gtan tshigs yin no zhes gsungs pa'i phyir ro / /
'o na rang bzhin ma dmigs pas tha snyad 'ba' zhig sgrub na /
grub zin gyi don dang bsgrub rgyu'i tha snyad gang zhe na /
kha cig na re /
bum pas dag pa'i sa phyogs su bum med ni grub zin gyi don dang /
bum pa med pa'i shes brjod kyi tha snyad ni bsgrub rgyu'i tha snyad yin pas /
bum pas dag pa'i sa phyogs @# / /
chos can / /
bum pa med pa'i tha snyad byar rung ste /
bum pa snang rung ma dmigs pa'i phyir zhes 'god par bya ba yin gyi bum pa med de /
bum pa snang rung ma dmigs pa'i phyir /
zhes 'god par bya ba ma yin te /
phyogs chos grub pa'i tshe bsgrub bya grub zin par 'gyur pa'i phyir zhes zer /
phyogs chos grub pa'i tshe bsgrub bya grub zin pa'i nyes pa khyed rang la'ang mtshungs te /
bum pas dag pa'i sa phyogs bum med kyi tha snyad bya rung du sgrub dgos kyi phyi rgol chos can /
bum pas dag pa'i sa phyogs su bum pa med pa'i des pa blo'i tha snyad grub zin par thal /
der bum pa med pa grub zin pa'i phyir /
rtags khas /
'dod na /
chos can /
der bum pa med pa'i brjod ba sgra'i tha snyad grub zin par thal /
'dod pa gang zhig /
bum pa med ces smra shes pa'i phyir /
'dod na /
chos can /
der bum pa med pa'i tha snyad grub zin par thal /
der bum pa med pa'i des pa blo'i tha snyad dang brjod pa sgra'i tha snyad grub zin pa'i phyir /
gzhan yang /
der bum pa med pa'i tha snyad byar rung ste /
bum pa snang rung ma dmigs pa'i phyir /
zhes pa rang bzhin ma dmigs pa'i rtags su byed pa mi 'thad de /
bum pa med pa'i tha snyad bya rung med dgag ma yin pa'i phyir /
'o na rgyu mtshan can gyi sgra shes sgrub / /
ces pa dang 'gal lo zhe na /
mi 'gal te /
rgyu mtshan can gyi sgra shes sgrub / /
ces pa sbyor ba 'chad pa'i dbang du byas pa yin gyi sbyor ba 'god pa'i tshe /
rigs thigs las /
rang bzhin ma dmigs pa ni dper na /
'di na du ba med de /
dmigs pa'i rig byar gyur ba las ma dmigs pa'i phyir ro zhes bya ba lta bu'o / /
zhes dang /
'dir yang dper na /
sreg par byed pa ma yin phyir / /
me ma yin zhes bya ba bzhin / /
zhes dang /
rang 'grel las gsungs kyi| sbyor pa 'god pa'i tshe tha snyad byar rung ste /
zhes bkod pa med do / /
rang lugs la /
bum pa snang rung ma dmigs pa'i sa phyogs chos can /
bum pa med de /
bum pa snang rung ma dmigs pa'i phyir /
zhes bkod pa'i tshe na gzhi der bum ba snang rung ma dmigs pa grub zin gyi don dang /
gzhi der bum pa med pa bsgrub rgyu'i tha snyad yin no / /
rtags 'di'i khyab pa mngon sum gyis grub la /
phyogs chos sgrub byed kyi tshad ma la kha cig na re /
dag 'dzin mngon sum gyis bum pa snang rung ma dmigs pa'i sa phyogs su bum pa snang rung ma dmigs pa grub pa yin gyi de rtogs pa ma yin te /
bum pa snang rung ma dmigs pa dngos med yin pa'i phyir /
khyab ste /
med la dbang skyes blo min te / /
zhes gsungs pa'i phyir zhes zer /
'o na bum pa snang rung ma dmigs pa'i sa phyogs su bum pa snang rung ma dmigs pa rtogs pa'i tshad ma med par thal /
der de mngon sum gyis kyang ma rtogs /
rjes dpag ges kyang ma rtogs pa'i phyir /
rtags dang po khas /
phyi ma ma grub na /
bum pa snang rung ma dmigs pa'i sa phyogs su bum pa med pa'i sgrub byed thug med du 'gyur ro / /
des na sa phyogs dag pa ba 'dzin pa'i dag 'dzin mngon sum gyis /
sa phyogs der bum pa snang rung ma dmigs pa rtogs pa yin te /
de la brten nas sa phyogs 'di ni dmigs so zhes pa'am /
bum pa 'di ni ma dmigs so snyam pa'i rtog pa don mthun gnyis 'dren pa'i phyir /
dag 'dzin mngon sum des sa phyogs de dngos su rtogs pa'i shugs la bum pa snang rung ma dmigs pa rtogs pa yin no / /
med la dbang skyes blo min te / /
zhes gsungs pa dang mi 'gal te /
des med dgag dbang po'i mngon sum gyi dngos yul min par bstan pa tsam yin pa'i phyir /
bzhi pa dngos 'bras ma dmigs pa'i rtags yang dag gi mtshan nyid /
'brel zla ma dmigs pa'i rtags yang dag gang zhig /
@# / /
dgag bya'i chos kyi dngos 'bras bkag pa rtags su sbyar pa /
dper na /
du ba med pa'i mtha' bzhi kun nas bskor ba'i yang ra bla gab med pa na chos can /
du rgyu nus pa thogs med med de /
du ba med pa'i phyir zhes pa lta bu'o / /
gnyis pa 'gal zla dmigs pa la gnyis /
dngos dang /
'gal ba nges byed kyi tshad ma bshad pa'o / /
dang po ni /
'gal zla dmigs pa'i rtags yang dag gi mtshan nyid /
ma dmigs pa'i rtags yang dag gang zhig /
dgag bya'i chos kyi 'gal zla dmigs pa rtags su sbyar ba /
dbye na lha na cig mi gnas 'gal la brten pa'i 'gal zla dmigs pa'i rtags yang dag dang /
phan tshun spang 'gal la brten pa'i 'gal zla dmigs pa'i rtags yang dag gnyis /
dang po'i mtshan nyid /
'gal zla dmigs pa'i rtags yang dag gang zhig /
dgag bya'i chos dang lhan cig mi gnas 'gal la brten pa'i sgo nas mi mthun par gnas pa /
dbye na rnam 'grel las /
rgyu 'gal dmigs khyab byed 'gal dmigs /
rang bzhin 'gal dmigs /
'gal 'bras dmigs pa /
'bras bu 'gal dmigs /
rgyu dang 'gal ba'i 'bras bu dmigs pa ste drug bshad /
dper brjod rim pa bzhin /
me stobs chen pos khyab par non pa'i shar phyogs chos can /
grang 'bras spu long byed stobs chen rgyun chags pa med de /
me stobs chen pas khyab par non pa'i phyir zhes dang /
de chos can /
ba mo'i reg pa stobs chen rgyun chags pa med de /
me stobs chen pos khyab par non pa'i phyir /
zhes pa dang /
de chos can /
grang reg stobs chen rgyun chags pa med de /
me stobs chen pas khyab par non pa'i phyir /
zhes pa dang /
du ba drag 'phyur bas khyab par non pa'i shar phyogs chos can /
grang reg stobs chen rgyun chags pa med de /
du ba drag 'phyur bas khyab bar non pa'i phyir zhes pa dang /
me stobs chen pas khyab par non pa'i shar phyogs chos can /
grang rgyu nus pa thogs med med de /
me stobs chen pas khyab par non pa'i phyir zhes pa dang /
du ba drag 'phyur bas khyab par non pa'i shar phyogs chos can /
grang 'bras spu long byed stobs chen rgyun chags pa med de /
du ba drag 'phyur bas khyab par non pa'i phyir /
zhes pa lta bu'o / /
phan tshun spang 'gal la brten pa'i 'gal zla dmigs pa'i rtags yang dag gi mtshan nyid /
'gal zla dmigs pa'i rtags yang dag gang zhig /
dgag bya'i chos dang phan tshun spang 'gal la brten pa'i sgo nas mi mthun par gnas pa dbye na /
nges pas ltos pa 'gog pa dang /
ltos pas nges pa 'gog pa'i 'gal zla dmigs pa'i rtags yang dag gnyis /
dper brjod rim pa bzhin /
bum pa chos can /
'jig pa phyis rgyu don gzhan la ltos pa med de /
rang grub tsam nas 'jig nges yin pa'i phyir /
zhes pa dang /
gos dkar bo chos can /
rang grub tsam nas tshon can du ma nges te /
tshon can du 'gyur ba phyis 'byung gi rgyu la ltos pa'i phyir zhes pa lta bu'o / /
gnyis pa 'gal ba nges byed kyi tshad ma bshad pa ni /
lha na cig mi gnas 'gal dang /
phan tshun spang 'gal la brten pa'i 'gal zla dmigs pa'i rtags 'di gnyis kyi khyab 'brel 'grub pa /
lhan cig mi gnas 'gal dang /
phan tshun spang 'gal rtogs pa la rag las pa yin pas /
'di la gsum /
mtshan nyid /
dbye ba /
'gal ba rtogs pa'i gos pa'o / /
dang po la /
kha cig /
rnam nges las bsgrub par bya ba la gnod par byed ba kho na 'gal ba yin no / /
zhes gsungs bas /
cho de dang 'gal na 'gog pas /
sngo ser lta bu tha dad ba tsam yin gyi 'gal ba ma yin no zhe na /
'o na rtag gnyis phan tshun 'gog nus par thal /
de gnyis phan tshun @# / /
'gal ba'i phyir /
khyab pa khas /
'dod na /
de gnyis phan tshun dngos su 'gog nus par thal /
phan tshun 'gog nus pa gang zhig /
de gnyis rgyud 'gal ma yin pa'i phyir /
'dod na /
rtag mi rtags nyis gang stobs che /
rtag pa stobs chen mi rtag pas rtag /
pa dngos su 'gog mi nus par thal lo / /
mi rtag pa stobs chen rtag pas mi rtag pa dngos su 'gog mi nus par thal lo / /
gal te de gnyis gzhi gang rung la ma brten par dngos 'gal du nges mi nus la /
chos can sgra lta bu gcig gi steng du mi rtag pas rtag pa la dngos su gnod pa dang /
chos can 'dus ma byas kyi nam mkha' lta bu'i steng du rtag pas mi rtag pa la dngos su gnod pas /
de gnyis dngos 'gal yin no zhe na /
'o na sngo ser 'gal bar thal /
sngon pos baiDUr+ya'i kha dog ser po yin pa 'gog nus /
ser pos gser gyi kha dog sngon po yin pa 'gog nus pa'i phyir /
'khor gsum /
gal te 'gal na 'gog mi dgos na /
bsgrub par bya ba la gnod par byed pa kho na 'gal ba yin no zhes gsungs pa ji ltar drang zhe na /
gzhung des bsgrub par bya ba la gnod par byed pa'i rtags kho na 'gal rtags yin par bstan to| |rang lugs la /
'gal ba'i mtshan nyid /
tha dad gang zhig gzhi mthun mi srid pa /
gnyis pa dbye ba la gnyis /
lhan cig mi gnas 'gal dang /
phan tshun sbang 'gal lo / /
dang po la gnyis /
gzhan lugs dgag /
rang lugs bzhag pa'o / /
dang po ni /
slob dpon phyA pa na re /
lhan cig mi gnas 'gal gyi gnod bya la gnod pa'i tshul la /
rang gi ngo bos gnod pa'i tshul dang /
rgyus gnod pa'i tshul lo / /
dang po ni /
tsha reg gis grang reg la gnod pa lta bu'o / /
gnyis pa la dngos rgyus gnod pa'i tshul dang /
brgyud rgyus gnod pa'i tshul gnyis /
dang po ni /
sbyor lam chos mchog chen pos /
mthong spang gi sa bon la dngos su gnod pa lta bu yin la /
gnyis pa ni /
snang ba'i brgyud rgyus mun pa la gnod pa lta bu'o / /
de yang 'das lam gyis sbang bya la gnod ba'i tshul dang /
snang bas mun pa la gnod tshul mi mthun ba'i rgyu mtshan ni /
mthong lam bar chad med lam gyi dus su mthong sbang gi sa bon 'gags na /
mthong lam bar chad med lam gyi dus su 'gog pa thob dgos la de ltar na /
mthong lam bar chad med lam dang 'gog bden dus mnyam du 'gyur bas /
mthong lam bar chad med lam gyi /
dus na mthong spang gi sa bon yod la /
mthong spang gi sa bon la mthong lam bar chad med lam gyis dngos su gnod na rgyu 'bras dus mnyam du thal ba'i skyon yod de /
gnyen pos spang bya la dngos su gnod pa'i don ni spang bya rigs 'dra phyi ma skyed pa'i nus med du byed pa yin pa'i phyir des na sbyor lam chos mchog chen pos mthong sbang gi sa bon la dngos su gnod pa yin no / /
snang ba skyes pa'i tshe mun pa 'gags dgos la /
snang ba'i dngos rgyus mun pa la gnod na /
rgyu 'bras dus mnyam du 'gyur bas snang ba'i brgyud rgyus mun pa la gnod pa yin no / /
zhes gsung ngo| |mthong lam sdug bsngal chos bzod kyis mthong spang gi sa bon dngos su spong mi nus par sbyor lam chos mchog chen pos dngos su spong nus par thal /
mthong lam sdug bsngal chos bzod kyis mthong spang rigs 'dra phyi ma skyed pa'i nus med du dngos su skyed mi nus par /
sbyor lam chos mchog chen pos mthong spang rigs 'dra phyi ma skyed pa'i nus med du dngos su skyed pa'i phyir /
rtags khyab khas /
'dod na /
sgom lam bar chad med lam gyis rang gi ngo skal gyi spang bya'i sa bon dngos su spong mi nus par thal /
mthong lam bar chad med lam gyis @# / /
rang gi ngo skal gyi spang bya'i sa bon dngos su spong mi nus pa'i phyir /
'dod na /
zag med bar chad med lam gyis rang gi ngo skal gyi spang bya'i sa bon dngos su spong mi nus par thal /
mthong lam bar chad med lam dang sgom lam bar chad med lam gyis rang gi ngo skal gyi spang bya'i sa bon dngos su spong mi nus pa'i phyir /
'dod na /
zag med kyi lam gang gis kyang rang gi ngo skal gyi spang bya'i sa bon dngos su spong nus pa med par thal /
zag med par chad med lam dang zag med rnam grol lam gang gis kyang rang gi ngo skal gyi sbang bya'i sa bon dngos su spong mi nus pa'i phyir /
gzhan yang /
so skye'i rgyud la sgrib gnyis kyi sa bon dngos su spong ba'i gnyen po yod par thal /
sbyor lam chos mchog chen pos /
mthong lam bar chad med lam gyi ngo skal gyi spang bya'i sa bon dngos su spong nus pa'i phyir /
rtags khas /
'dod na /
bdag med mngon sum gyis ma rtogs par 'gog bden thob pa yod par thal lo / /
gzhan yang /
sbyor lam chos mchog chen po chos can /
mthong lam bar chad med lam gyi ngo skal gyi spang bya'i sa bon dngos su skyed par thal /
de'i ngo skal gyi spang bya'i sa bon rigs 'dra phyi ma skyed pa'i nus med du dngos su skyed ba'i phyir /
rtags khas /
'dod na /
de la dngos su phan 'dogs nus par thal lo / /
'dod na /
de la dngos su gnod byed ma yin par thal lo / /
rtags bsal khas so / /
gnyis pa rang lugs bzhag pa la gsum /
mtshan nyid dang /
dbye ba dang /
gnod bya la gnod tshul lo / /
dang po ni /
lhan cig mig nas 'gal gyi mtshan nyid /
rgyun gcad bya gcod byed kyi sgo nas mi mthun par gnas pa /
kha cig /
lhan cig mi gnas 'gal gnod byed kho nar 'dod pa mi 'thad de /
snang mun lta bu lhan cig mi gnas 'gal yin pa'i phyir /
gnyis pa ni dbye na /
dngos su gnod pa dang /
brgyud nas gnod pa gnyis /
dang po ni /
mun pa la dngos grub su gnod byed kyi mar me dang mun pa lta bu'o / /
gnyis pa ni /
yul ring ba nas rim gyis 'ongs pa'i mar me skad cig dang po dang mun pa lta bu'o / /
gsum pa la gnyis /
'das lam gyis spang bya la gnod tshul dang /
tsha reg gis grang reg la gnod tshul sogs bstan pa'o / /
dang po la gsum /
dpe bshad pa dang /
skabs don la sbyar ba dang /
rtsod pa spang ba'o / /
dang po ni /
khang phugs na yun ring du mun pa gnas pa la sgo gseb nas rim gyis mar me'i 'od 'ongs pa'i tshe skad cig dang po la mun pa rgyu ma tshang ba med par yod la /
skad cig gnyis pa la mun pa'i rgyu dang yul 'dab 'byar du yod pa'i mar mes mun pa rigs 'dra phyi ma skyed pa'i nus med du byed la /
skad cig gsum pa la mar me skyes pa dang mun pa 'gags pa dus mnyam pa yin no / /
gnyis pa ni /
de bzhin du mthong lam bar chad med lam gyi ngo skal gyi spang bya'i sa bon tha ma de /
sbyor lam chos mchog chen po'i dus na yod la /
de'i tshe mthong lam bar chad med lam skye ba la mngon du phyogs pa dang /
de'i ngo skal gyi spang bya'i sa bon 'gag pa la mngon du phyogs pa dus mnyam zhing /
de skyes pa dang de'i spang bya'i sa bon 'gags pa dus mnyam pa yin no / /
de'i dus na de'i ngo skal gyi spang bya'i sa bon med pa de rkyen mtshad ba'i dbang gis yin gyi de spangs pa'i so sor brtags 'gog thob pa min te /
de spangs pa'i so sor brtags 'gog thob pa la lam gyi bden pa sngon du 'gro dgos pa'i phyir ro / /
des na mthong lam bar chad med lam gyi dus na de'i ngo skal gyi spang bya'i sa bon med kyang zad par spangs pa ni ma yin no / /
des mtshon nas rgyun mtha'i bar chad med lam gyi dus na gnas ngan len @# / /
gyi dri ma med kyang /
spong bzhin pa yin gyi zad par spangs pa ma yin te /
de'i tshe gnas dan gyi dri m+zad par spangs pa'i 'gog bden ma thob pa'i phyir /
rtags mgrub na /
rgyu 'bras dus mnyam par thal lo / /
des na rnam mkhyen skad cig dang po skyes pa'i tshe dri med zad par spangs pa yin no / /
kha cig /
rnam mkhyen skad cig dang pos drim de spong ba yin zer /
'on rnam mkhyen skad cig dang po chos can /
slob lam yin par thal /
spang bya spong ba'i bya ba dang bcas pa'i lam yin pa'i phyir ro / /
kha cig /
mthong lam bar chad med lam gyi dus na mthong sdang gis bon med bar /
khas blangs nas rgyun mtha'i bar chad med lam gyi dus na gnas ngan len gyi dri ma yod par khas len pa ni mi 'thad de /
spang bya skye 'gyur gyis spong ba dang 'gag 'gyur gyis spong ba'i grub mtha' gzhi mthun du khas blangs par 'gyur ba'i phyir ro / /
gsum pa ni /
mthong lam bar chad med lam gyi dus na mthong spang gi sa bon med na /
mngon pa kun las btus las /
'jig rten las 'das pa'i lam gyis spang bya mngon gyur 'das pa 'gags pa'i phyir mi spong /
ma 'ongs pa ma skyes pa'i phyir mi spong /
da ltar ba lam dang dus mnyam du mi 'jug pa'i phyir mi spong zhes bstan pa'i shugs la spang bya'i sa bon lam dang dus mnyam du 'jug pas spong bar bshad pa dang 'gal lo zhen /
skyon med de /
kun las btus kyi gzhung gi don /
mthong lam bar chad med lam gyi rang gi ngo skal gyi spang bya'i sa bon 'das pa bum pa thobs bcom pa ltar spong ba ma yin te /
'gags pa yin pa'i phyir /
ma 'ongs pa mdun nas 'phul ba ltar spong ba ma yin te /
ma skyes pa'i phyir /
da ltar ba mdzo sprel g.yang la lhung ba ltar spong ba ma yin te /
lam dang mnyam du mi 'jug pa'i phyir /
'on ji ltar spong zhe na /
yun ring bor gnyen po'i phyogs goms pa las /
mthong lam bar chad med lam skye ba la mngon du phyogs pa dang /
de'i ngo skal gyi spang bya'i sa bon 'gag pa la mngon du phyogs pa dus mnyam zhing /
de skyes pa dang /
de'i ngo skal gyi spang bya'i sa bon 'gags pa dus mnyam ba yin la /
mthong lam bar chad med lam gyi stobs kyis de'i ngo skal gyi spang bya'i sa bon slar skye mi rung gi chos can du byas pa'i rnam grol lam skyes pa'i tshe spangs pa yin te /
dper na snang ba skyes pa dang mun pa 'gags pa dus mnyam pa bzhin zhes pa'i don no / /
gnyis pa ni /
tsha reg gis grang reg la gnod pa'i gnod bya ldog dus ji lta bu /
tsha grang lhan cig mi gnas pa'i don gang zhe na /
tsha reg gis grang reg la gnod pa'i gnod bya ldog dus myur na skad cig gsum pa la ldog ste /
skad cig dang po la tsha grang phrad /
skad cig gnyis pa la grang reg nus med du byas /
skad cig gsum pa la grang reg ldog pa'i phyir /
de skad du'ang chos mchog gis /
gang zhig gang gis ldog par byed pa de ni myur na skad cig gsum pa la ldog par byed de /
skad cig dang po la nus pa med pa'i gnas skabs su rung bar byed do / /
skad cig gnyis pa la 'gal bar nus pa med do / /
skad cig gsum pa la nus pa med pa 'gags pa'i yul der 'ong bar byed do / /
zhes gsungs so / /
gnod bya ldog dus yun ring ba la ni tshad nges pa med do / /
tsha grang lhan cig mi gnas pa'i don ni / /
tsha grang rgyun gnod med du lhan cig mi gnas pa'i don yin no / /
kha cig /
tsha grang rgyun stobs mnyam lhan cig mi gnas pa yin no zhes zer ba mi 'thad de /
tsha reg gis grang reg la gnod pa'i gnod bya ldog dus myur na yang skad cig gsum pa la ldog pa'i phyir /
rtags ma grub ste /
skad cig dang po la ldog go zhe na yang /
tsha grang phrad pa'i skad cig dang po chos can /
khyod @# / /
kyi sngon du grang reg nus med du byas par thal /
khyod kyi dus na grang reg ldog pa'i phyir /
khyab ste /
grang reg nus med du byas pa'i sgo nas grang reg ldog par byed dgos pa'i phyir /
'dod na /
khyod kyi sngon du tsha grang phrad par thal /
khyod kyi sngon du grang reg nus med du byas pa'i phyir /
khyab ste /
tsha grang phrad pa'i sgo nas grang reg nus med du byed dgos pa'i phyir /
skad cig gnyis pa la grang reg ldog go zhe na /
tsha grang phrad pa chos can /
khyod dang grang reg nus med du byas pa dus mnyam par thal /
khyod kyi skad cig gnyis pa la grang reg ldog pa'i phyir /
'dod na /
khyod kyi sngon du tsha grang phrad par thal lo / /
kha cig gis /
grang reg rigs 'dra phyi ma skyed pa'i nus med du bskyed pa de tsha reg gis grang reg la gnod pa'i don yin zhes zer na /
tsha grang phrad dus kyi grang reg chos can /
khyod kyis grang reg skad cig gnyis pa la gnod par thal /
khyod kyis grang reg skad cig gnyis bde rigs 'dra phyi ma skyed pa'i nus med du bskyed pa'i phyir te /
khyod kyis de rigs 'dra phyi ma skyed pa'i nus can dang nus med gang rung du bskyed pa gang zhig /
nus can du ma bskyed pa'i phyir /
gal te nus med dum bskyed na /
grang reg gnyis ba nus med du bskyed pa'i nyer len gyi rgyu ma grub par thal /
tsha grang phrad dus kyi grang reg de'ang de'i nyer len ma yin /
de gnyis phrad dus kyi tsha reg de'ang de'i nyer len ma yin /
de las gzhan de'i nyer len ma grub pa'i phyir /
gzhan yang /
gzugs 'dzin dbang shes gzugs kyi rnam ldan du de ma thag rkyen las skye ba ma yin par thal /
grang reg skad cig gnyis pa nus med du tsha grang phrad dus kyi grang reg gis ma skyed pa'i phyir /
gal te mi mtshungs te /
gzugs 'dzin dbang shes la shar ba'i gzugs kyi rnam pa de shes pa yin pas gzugs nyer len du mi rigs pas de ma thag rkyen nyer len du rigs so zhen /
'o na grang reg nus med de grang reg yin pas tsha reg nyer len du mi rigs pas tsha grang phrad dus kyi grang reg de de'i nyer len du rigs so / /
gal te tsha grang phrad dus kyi tsha reg kho nas grang reg skad cig gnyis pa nus med du skyed de /
tsha grang mi phrad na grang reg skad cig gnyis pa nus can du 'byung ba la /
tsha grang phrad ba'i dbang gis grang reg skad cig gnyis pa nus med du sod ba'i phyir zhe na /
'o na gzugs 'dzin dbang shes skad cig gnyis pa gzugs kyi rnam ldan du gzugs kho nas bskyed par thal /
gzugs dang de ma thag rkyen ma phrad na gzugs 'dzin dbang shes gzugs kyi rnam ldan du mi /
skye ba las /
de gnyis phrad pa'i dbang gis gzugs 'dzin dbang shes gzugs kyi rnam ldan du skyes pa'i phyir /
'khor gsum /
des na tsha grang phrad dus kyi grang reg des grang reg skad cig gnyis pa nus med du skyed pa yin no / /
gal te de ltar na /
tsha grang phrad dus kyi tsha reg des kyang grang reg skad cig gnyis pa nus med du skyed dgos la /
de ltar na tsha grang phrad dus kyi tsha reg chos can /
grang reg skad cig gnyis pa la gnod pa dang phan 'dogs pa gnyis ka yin par thal /
grang reg skad cig gnyis pa nus med du byas pa gang zhig /
de skyed pa'i phyir zhen /
'on tsha grang phrad dus kyi grang reg chos can /
der thal /
de'i phyir /
gal te tsha grang stobs mnyam gnyis gnod bya gnod byed yin nam min /
ma yin pa mi 'thad de /
tsha grang stobs mnyam skad cig dang po la phrad /
skad cig gnyis pa la gnyis ka nus med du byas /
skad cig gsum pa la gnyis ka ldog pa srid pa'i phyir /
de gnyis gnod bya gnod byed yin pa'ang mi 'thad par thal /
de gnyis stobs mnyam pa'i phyir /
khyab ste /
@# / /
gnod pa ma yin gnyis po dag /
nus pa mtshungs phyir gegs byed 'gyur / /
zhes gsungs pa'i phyir zhe na /
de gnyis stobs mnyam yang gnod bya gnod byed yin la /
gzhung de'i don ni dam bca' 'gal ba nus mtshungs yin na /
gegs byed tsam yin pas gnod byed ma yin zhes pa'i don yin no / /
gal te tsha grang skad cig dang po la phrad /
gnyis pa la nus med du byas /
skad cig gsum pa la grang reg ldog pa'i tshe /
tsha grang phrad pa'i skad cig dang po la snga phyi bar gsum gyi cha yod dam med /
med na grang reg ldog dus tshur mthong gi mngon sum gyi stongs kyis nges mi nus par 'gyur la /
yod na de'i skad cig gsum pa la grang reg ldog gam mi ldog /
ldog na gnod bya ldog dus gong du bshad pa dang 'gal la /
mi ldog na skad cig gnyis pa la grang reg nus med du byas pa ma yin par thal /
de'i skad cig gsum pa la grang reg mi ldog pa'i phyir zhen /
skyon med de /
tsha grang phrad pa'i snga phyi bar gsum gyi cha gsum ga'ang /
skad cig dang po la phrad ces pa'i skad cig dang po'i khongs su gtogs pa'i phyir /
kha cig /
bem por gyur pa'i gnod byed kyi don gnod bya dang phrad pa'i dbang gis gnod bya rigs 'dra phyi ma skyed ba'i nus med du byed pa ma yin te /
snang mun lta bu bem bo lhan cig mi gnas 'gal yin na yang phrad pa mi srid pa'i phyir te /
snanga bskyes pan mun pa 'gags pa'i phyir /
des na gnod bya dang phrad na gnod bya rigs 'dra phyi ma skyed pa'i nus med du byed pa de be ma por gyur ba'i gnod byed kyi don yin no zhe na /
'o na tsha grang phrad pa mi srid par thal /
tsha reg yod pa'i gos ra grang reg yod pa mi srid pa'i phyir /
gal te tsha grang phrad pa srid de /
tsha grang yul 'dab 'byar du yod pa srid pa'i phyir zhe na /
'on snang mun phrad pa srid par thal /
snad mun yul 'dab 'byor du yod pa srid pa'i phyir /
gzhan yang /
dbyid kyi tsha reg des dgun gyi grang reg la gnod par thal /
de gnyis phrad na dgun gyi grang reg rigs 'dra phyi ma skyed pa'i nus med du byed pa'i phyir /
khyab pa khas /
'dod na /
sangs rgyas kyi thugs rgyud kyi bdag med rtogs pa'i shes rab des sems can gyi rgyud kyi bdag 'dzin la dngos su gnod par thal lo / /
'dod na /
sems can 'bad med du grol bar 'gyur ro / /
gal te sangs rgyas kyi bdag med rtogs pa'i shes rab chos can /
khyod kyi sems can gyi rgyud kyi bdag 'dzin la dngos su gnod par thal /
khyod dang de gnyis dmigs pa gcig la dmigs nas 'dzin stangs 'gal ba gang zhig /
khyod rgyab rten tshad ma can yin pa'i phyir /
khyab ste /
de yi gnod byed ni /
bdag med mthong bas 'gal ba yin / /
zhes dang /
de dag gang la tshad ma yod / /
de ni gzhan la gnod byed 'gyur / /
zhes gsungs pa'i phyir zhe na /
skyen med de /
de ni rgyud gcig la dgongs pa'i phyir ro / /
kha cig /
gnod bya rigs 'dra phyi ma skyed pa'i nus med du skyed ba de bem por gyur pa'i gnod byed kyi don yin zer ba mi 'thad de /
snang ba chos can /
mun pa la gnod byed ma yin par thal /
khyod mun pa rigs 'dra phyi ma skyed pa'i nus med du skyed pa ma yin pa'i phyir te /
khyod skyes pa na mun pa 'gags pa'i phyir /
gnyis pa phan tshun spang 'gal la gsum /
mtshan nyid dang /
dbye ba dang /
'gal ba'i rnam gzhag dpyad pa'o / /
dang po ni /
phan tshun spad 'gal gyi mtshan nyid /
rnam bcad yongs gcod kyi sgo nas mi mthun par gnas pa /
slob dpon phyA ba na re /
chos mchog gis /
'bras bu gcig la ltos te nus pa yod med gnyis phan tshun spang 'gal gyi mtshan nyid du 'jog pa mi 'thad de /
don spyi dang zla gnyis lta bu phan @# / /
tshun spang 'gal yin pa'i phyir /
zer ba na phyogs snga ma'i dgongs pa ma longs pa yin te /
chos mchog gis /
'bras bu gcig la ltos nas nus pa yod med gnyis rtags su bkod nas bsal ba tha dad pa rnams phan tshun spang 'gal du sgrub pa yin gyi /
phan tshun spang 'gal yin na 'gal zla gang rung zhig dngos po yin pas khyab pa khas len pa min no / /
gnyis pa ni /
dbye na /
rtag pa dang mi rtag ba lta bu dngos 'gal dang /
rtag pa dang byas pa lta bu brgyud 'gal gnyis so / /
de yang sgra mi rtag par yongs gcod la grub na sgra rtag pa rnam bcad la khegs kyang /
de tsam gyis rtag mi rtag gnyis gzhi mthun khegs kyang dngos 'gal du nges mi nus te /
dper na ut+pa la'i kha dog sngon po yin pa yongs gcod la grub pas ser po yin pa rnam bcad la khegs kyang de tsam gyis sngo ser dngos 'gal du nges mi nus pa bzhin no / /
gsum pa ni /
gcig gi mtshan nyid zhugs sar cig shos kyi mtshan nyid ma zhugs /
cig shos kyi mtshan nyid zhugs sar gcig gi mtshan nyid ma zhugs pa ni phan tshun spang 'gal yin te /
dper na rtag pa'i mtshan nyid zhugs sar mi rtag ba ma zhugs /
mi rtag pa'i mtshan nyid zhugs sar rtag pa ma zhugs pas rtag mi rtag phan tshun spang 'gal yin pa bzhin no / /
de yang /
dgag bya dmigs byed kyi tshad ma bkag pa'i sgo nas /
rtag mi rtag 'gal bar nges dgos te /
sgra'i steng du rtag pa dmigs byed kyi tshad ma ma khegs na sgra rtag pa mi khegs shing sgra mi rtag par rtogs mi nus pa'i phyir /
des na 'gal ba gnyis ka yang snang rung ma dmigs pa las 'gal bar nges dgos pa yin no / /
gal te tsha grang phan tshun spang 'gal yin par thal /
de gnyis rnam bcad yongs gcod kyi sgo nas mi mthun par gnas pa yin pa'i phyir te /
gzhi de tsha reg yin par yongs gcod la grub na /
grang reg yin par rnam bcad la khegs pa'i phyir /
'dod na /
me stobs chen pas khyab par non pa des khyab par non pa'i shar phyogs kyi gzhir /
grang reg stobs chen med par sgrub pa'i phan tshun spang 'gal la brten pa'i 'gal zla dmigs pa'i rtags yang dag yin par thal /
de de sgrub kyi 'gal zla dmigs pa'i rtags yang dag yin pa gang zhig me stobs chen po dang grang reg stobs chen pa gnyis phan tshun spang 'gal yin pa'i phyir zhe na /
'o na me med de me med mtshan mo'i rgya mtsho du med du sgrub pa'i khyab byed ma dmigs pa'i rtags yang dag yin par thal /
de sgrub kyi 'brel zla ma dmigs pa'i rtags yang dag yin pa gang zhig /
me de du ba'i khyab byed yin pa'i phyir /
khyab bsal khas so / /
gsum pa ni /
lhan cig mi gnas 'gal dang phan tshun spang 'gal rtogs pa la dgos pa yod de /
lta pa bkar btags kyi phyag rgya bzhi'i sgo nas gtan la phab pa'i don rtags kyis sgrub pa'i tshe rtags dgag bya'i chos dang 'gal ba dang /
rjes dpag gis sgro 'dogs la gnod tshul dang /
lam gyi gnas skabs su bdag med mngon sum du rtogs pa'i shes rab kyis bdag 'dzin gyi sa bon la gnod tshul la sogs pa 'gal ba'i rnam gzhag rtogs pa la rag las pas 'gal ba gnyis kyi rnam gzhag la mkhas par bya'o / /
gnyis pa grangs nges la dwogs pa gcad pa ni /
gal te rtags yang dag la 'bras rang ma dmigs pa'i rtags gsum du grangs nges pa mi 'thad de /
sgrub rtags la 'bras rang gi rtags gnyis su 'byed na /
dgag rtags yang 'brel zla ma dmigs pa dang 'gal zla dmigs pa'i rtags gnyis su phye bas rtags yang dag la bzhir @# / /
grangs nges par 'gyur la /
'brel zla ma dmigs pa dang 'gal zla dmigs pa'i rtags gnyis dgag rtags zhes gcig tu sdud na /
'bras rang gi rtags gnyis bo'ang sgrub rtags zhes gcig tu bsdus nas rtags yang dag gnyis su grangs nges par 'gyur ba'i phyir zhe na /
'di'i lan la kha cig /
dgag rtags kyi dngos kyi bsgrub bya'i chos med dgag yin la /
med dgag la dbye ba med pas rtags yang dag gi grangs nges byed pa'i tshe dgag rtags la gnyis su ma phye ba yin no / /
zhes zer ba mi 'thad de /
med dgag gi ngo bo la dbye ba med du chug kyang dgag gzhi'i sgo nas dbye ba byar rung ba'i phyir /
yang kha cig /
sgrub rtags la de byung 'brel ba la brten pa dang bdag gcig 'brel ba la brten pa gnyis yod la /
dgag rtags la de byung 'brel pa la brten pa dang bdag gcig 'brel pa la brten pa gnyis med pa yin no zhe na /
mi 'thad de /
dgag rtags la yang de 'byung 'brel pa la brten pa dang /
bdag gcig 'brel pa la brten pa gnyis yod pa'i phyir /
de byung 'brel pa la brten pa ji ltar yod ce na /
yod de /
me med kyi rtags kyis me med mtshan mo'i rgya mtsho du med du sgrub pa'i rtags de byung 'brel pa la brten pa yin pa'i phyir te /
de sgrub kyi 'brel pa grub pa me du rgyu 'bras su nges byed kyi tshad ma la brten nas 'grub dgos pa'i phyir /
rang lugs la rtags yang dag la bsdu na dgag rtags dang sgrub rtags gnyis su grangs nges pa yin te /
gzhal bya lkog gyur la dgag pa dang sgrub pa gnyis su nges la /
dgag pa dngos su sgrub pa'i rtags de dgag rtags dang sgrub pa dngos su sgrub pa'i rtags te sgrub rtags yin pa'i phyir /
sgrub rtags la rang gi bsgrub bya'i chos la de byung du 'brel pa dang bdag gcig tu 'brel pa gnyis yod pas rtags yang dag la 'bras rang ma dmigs pa'i rtags gsum du grangs nges pa yin no / /
'o na rtags yang dag gi grangs nges byed pa'i tshe sgrub rtags la 'bras rang gi rtags gnyis su phye ba la dgos pa ci yod ce na /
dgos pa yod de /
rtags yang dag yin na rang gi bsgrub bya'i chos la de byung du 'brel ba dang bdag gcig tu 'brel pa gang rung gi sgo nas rang gi bsgrub bya'i chos la mi bslu ba zhig dgos par rtogs pa'i ched yin pa'i phyir /
de ltar rtogs pa la 'ang dgos pa yod de| ldan 'du'i 'brel ba la brten pa'i rtags rnams rtags yang dag ma yin par rtogs pa'i ched yin pa'i phyir ro / /
gnyis pa rtags yang dag la bsgrub bya'i chos kyi sgo nas dbye na /
sgrub rtags yang dag dang /
dgag rtags yang dag gnyis /
mtshan nyid rim pa bzhin /
de sgrub kyi tshul gsum gang zhig /
de sgrub kyi dngos kyi bsgrub bya'i chos yin na sgrub pa yin pa dang /
gang zhig /
de sgrub kyi dngos kyi bsgrub bya'i chos yin na dgag pa yin pa /
dbye ba ni sngar bshad zin to / /
gsum pa rtags yang dag la bsgrub bya'i sgo nas dbye ba la gnyis /
grang gi sgo nas dbye ba dang /
phye ba so so'i don ni /
dang po ni /
kha cig /
rtags yang dag la dngos po stobs zhugs kyi rtags yang dag yid ches pa'i rtags yang dag grags pa'i rtags yang dag gsum du phye ba 'di tshul gsum nges byed kyi tshad ma'i sgo nas dbye ba yin te /
tshul gsum dngos po stobs zhugs kyi tshad mas grub pa'i rtags de dngos po stobs zhugs kyi rtags yang dag dang /
tshul gsum yid ches pa'i tshad mas grub pa'i rtags de yid ches pa'i rtags yang dag dang /
tshul gsum grags pa'i tshad mas grub pa'i @# / /
rtags de grags pa'i rtags yang dag yin pa'i phyir /
zhes zer ba mi 'thad de /
rtags yang dag thams cad kyi tshul gsum mthar dngos po stobs zhugs kyi tshad mas grub dgos pa'i phyir ro / /
rang lugs la /
rtags gsum po 'di bsgrub bya'i sgo nas dbye ba yin te /
dngos po stobs zhugs kyi rjes dpag dang /
yid ches pa'i rjes dpag dang /
grags pa'i rjes dpag gsum po 'di yul gyi sgo nas bye ba yin pa'i phyir /
de skad du'ang /
des na gnod phyir rjes dpag las / /
khas blangs phyi rol gyur min yang / /
yul gyi khyad par bstan pa yi / /
phyir na tha dad byas pa yin / /
zhes dang /
des na yul gyi khyad bar ni / /
bstan phyir grags pa rjes dpag las / /
phyi rol gyur pa ma yin yang /
tha dad byas yin sdam bzhin / /
zhes gsungs so / /
gnyis pa la gsum las /
dngos po stobs zhugs kyi rtags yang dag gi mtshan nyid /
de sgrub kyi tshul gsum gang zhig /
de sgrub kyi bsgrub bya dngos po'i stobs kyis grub pa /
de yang sngar bshad pa'i 'bras rang ma dmigs pa'i rtags rnams yin no / /
gnyis pa yid ches pa'i rtags yang dag la /
dgag bzhag spang gsum mo / /
dang po la gsum /
yid ches pa'i rjes dpag tshad ma ma yin par 'dod pa dgag /
tshad mar 'dod kyang phyogs gzhan du 'dod pa dgag /
bden bzhi shin tu lkog gyur yin pa dgag pa'o / /
dang po ni /
kha cig na re /
yid ces rjes dpag tshad ma ma yin te /
lung de rang gi brjod bya'i don sgrub pa'i rtags yang dag ma yin pa'i phyir /
de skad du'ang /
rang 'grel las /
rjes su dpag pa yang nyes pa med pa min te /
sgra rnams don dag la med na mi 'byung ba min no /
zhes gsungs so zhe na /
'o na mngon mtho sgrub byed kyi thabs med par thal /
da lta tshul khrims bsrungs pa las ma 'ongs pa nas mtho ris su skye ba tshad mas ma grub pa'i phyir /
rtags khas /
'dod mi nus te /
nges legs sgrub byed kyi thabs yod pa'i phyir /
de skad du'ang /
gtso bo'i don la mi bslu'i phyir /
gzhan la rjes su dpag pa nyid / /
ces gsungs so / /
gsung rab las bstan pa'i rjes su rtogs ldan 'brang ba mi rigs par thal /
shin tu lkog gyur ston pa'i gsung rab kyi don tshad mas ma grub pa'i phyir /
rtags khas /
khyab ste /
tshad mas mas ma grub don can gyi /
grub mtha'i rjes su 'brang dam ci / /
zhes gsungs pa'i phyir /
shin tu lkog gyur rtogs pa'i thabs med par thal /
shin tu lkog gyur lung rigs gang gis kyang ma grub pa'i phyir / /
rtags khas /
'dod mi nus te /
gzhal bya'i gnas dang po gnyis rtogs pa'i thabs yod pa'i phyir /
khyab ste /
'di ni khas len thabs yin te /
zhes gsungs pa'i phyir ro / /
las 'bras shin tu phra bston pa'i gsung rab la thos bsam byas pas yid ches kyi dad pa thob pa med par thal /
yid ches rjes dpag de tshad ma ma yin pa'i phyir /
sbyin pas longs spyod khrims kyis bde / /
zhes pa'i lung rang gi bstan bya'i don la mi bslu ba min par thal /
rtags 'dra /
'dod mi nus te /
de dpyad pa gsum gyis dag pa'i lung yin pa'i phyir /
gnyis pa ni /
kha cig /
yid ches rjes dpag de tshad ma yin la de'i rtan tshigs ni /
dkar chos chos can /
spyad pa las bde ba 'byung ste /
spyad pa las bde ba 'byung bar bcom ldan 'das kyi lung las gsungs pa'i phyir /
zhes pa lta bu zhe na /
shes bya chos can /
bcom ldan 'das kyi lung yin na sgra ji bzhin pas khyab par thal /
spyad pa las bde ba 'byung bar bcom ldan 'das kyi lung las gsungs nas phyad pa las bde ba 'byung bas khyab pa'i phyir /
'on te /
spyad pa las @# / /
bde ba 'byung ste /
spyad pa las bde ba 'byung bar bcom ldan 'das kyi lung rnam dag las don mthun du gsungs pa'i phyir zhes 'god do zhe na /
spyad pa las bde ba 'byung bar bcom ldan 'das kyi lung rnam dag las don mthun du gsungs pa chos can /
dkar chos spyad pa la bde ba 'byung bar sgrub pa'i rtags yang dag ma yin par thal /
dkar chos de khyod yin par nges nas dkar chos spyod pa las bde mi 'byung mi 'byung the tshom za ba'i gang zag ma grub pa'i phyir te /
dkar chos de khyod yin par nges na dkar chos de spyad pa las bde ba 'byung bar nges dgos pa'i phyir /
gzhan yang /
spyad pa las bde ba 'byung bar gsungs bde dkar chos spyad pa las bde ba 'byung bar sgrub pa'i rtags yang dag ma yin par thal /
dkar chos su nges nas spyad pa las bde ba 'byung mi 'byung mi 'byung the tshom za ba'i gang zag ma grub pa'i phyir te /
dkar chos su nges na spyad pa las bde ba 'byung bar nges dgos pa'i phyir te /
spyad pa las bde ba 'byung ba de dkar chos kyi mtshan nyid yin pa'i phyir /
kha cig /
lung rnam dag yin na dpyad pa gsum gyis dag ma dag ma brtags par yang rtogs ldan gyis khas blang bar bya ba yin no zhe na /
'o na rtogs ldan gyis lung dpyad pa gsum gyis dag ma dag brtags nas lung khas blang bar rigs pa ma yin par thal lo / /
'dod mi nu ste /
de ltar yul gnyis rnam dag nas / /
de ni bstan bcos yongs 'dzin par /
'dod pa'i dus yin zhes dang /
rnam nges las /
khas blangs nas brtag pa 'jug pa ni min gyi 'on kyang brtags nas khas len pa yin no / /
zhes gsungs so / /
gsum pa ni /
'phags pa'i bden pa bzhi shin tu lkog gyur yin te /
kun 'byung bden pa las sdug bsngal bden pa 'byung ba shin tu lkog gyur yin pa'i phyir te /
sbyin pa btang ba las longs spyod 'byung ba dang /
srog bcad pa las sdug bsngal 'byung ba shin tu lkog gyur yin pa'i phyir zhe na /
de ni mi 'thad de /
rang 'grel las /
lung la ltos pa med pa'i rjes su dpag pa'i yul du 'dod pa dag la de bzhin du 'gyur te /
dper na 'phags pa'i bden pa bzhi dag lta bu'o / /
zhes 'phags pa'i bden pa bzhi dngos po stobs zhugs kyi rjes dpag tshad ma'i yul du gsungs pa'i phyir ro / /
kha cig /
yid ches pa'i rtags yang dag la 'bras rang ma dmigs pa gsum du byas nas dper brjod rim pa bzhin /
bka' rgyas 'bring bsdus gsum chos can /
rang rgyu mkhyen pa rnam dag sngon du song ste /
rjod pa rnam dag yin pa'i phyir zhes dang /
de chos can /
rang gi bstan bya'i don la mi bslu ba yin te /
dpyad pa gsum gyis dag pa'i lung yin pa'i phyir zhes dang /
rdzogs pa'i sangs rgyas chos can /
sgrib pa spangs pa yin te /
de'i rgyu bdag 'dzin spangs pa'i phyir /
zhes pa lta bu'o zhes na /
de yang mi 'thad de /
rtags gsum po de'i bsgrub bya dngos pos thobs zhugs kyi tshad mas grub pa'i phyir /
gnyis pa rang lugs la gnyis /
mtshan nyid dang /
mtshan gzhi'i dbye ba'o / /
dang po ni /
yid ches pa'i rtags yang dag gi mtshan nyid /
de sgrub kyi tshul gsum gang zhig /
de sgrub kyi bsgrub bya shin tu lkog gyur yin pa /
gnyis pa ni /
yid ches pa'i rtags yang dag la dbye na gsum las /
yid ches pa'i rang bzhin gyi rtags yang dag la /
rtags dgod pa dang /
tshul bsgrub pa gnyis /
dang po ni /
gang dpyad pa gsum gyis dag pa'i lung yin na /
rang gi bstan bya'i don la mi bslu bas khyab /
dper na bden bzhi ston pa'i gsung rab bzhin /
sbyin pas longs spyod khrims kyis bde zhes @# / /
pa'i lung 'di yang dpyad pa gsum gyis dag pa'i lung yin no / /
gnyis pa la gnyis /
phyogs chos bsgrub pa dang /
khyab pa bsgrub pa'o / /
dang po ni /
sbyin pas longs spyod khrims kyis bde zhes pa'i lung chos can /
dpyad pa gsum gyis dag pa'i lung yin te /
dbu ma rin chen phreng ba'i rang gzhung gang zhig /
dbu ma rin chen phreng bde dpyad pa gsum gyis dag pa'i phyir te /
de las mthong ba mngon 'gyur bstan pa la mngon sum tshad mas gnod pa med par mngon sum tshad mas grub /
mthong ba lkog gyur bstan pa la dngos po stobs zhugs kyi rjes dpag tshad mas gnod pa med par des grub /
ma mthong ba shin tu lkog gyur bstan pa la /
khas blangs snga phyi 'gal ba dang rang tshig dngos shugs 'gal bas gnod pa med pa'i phyir ro / /
gnyis pa khyab pa bsgrub pa ni /
dpyad pa gsum gyis dag pa'i lung yin na rang gi bstan bya'i don la mi bslu bas khyab ste /
rang gi bstan bya'i don la bslu na dpyad pa gsum po gang rung gis ma dag dgos pa'i phyir ro / /
yid ches pa'i 'bras rtags yang dag ni /
spyin pas longs spyod khrims kyis bde zhes pa'i lung chos can /
rang gi brjod bya rtogs pa'i blo sngon du song ste /
dpyad pa gsum gyis dag pa'i lung yin pa'i phyir /
zhes pa lta bu'o / /
yid ches pa'i ma dmigs pa'i rtags yang dag ni /
de chos can /
rang gi bstan bya'i don la bslu ba ma yin te /
dpyad pa gsum gyis dag pa'i lung yin pa'i phyir /
zhes pa lta bu'o / /
gsum brtsod pa spang ba ni /
dpyad pa gsum gyis dag pa'i lung chos can /
spyin pas longs spyod khrims kyis bde zhes pa'i lung rang gi bstan bya'i don la mi bslu bar sgrub pa'i dngos po stobs zhugs kyi rtags yang dag yin par thal /
khyod kyi rtags kyis de ltar sgrub pa'i tshul gsum dngos bo stobs zhugs kyi tshad mas grub pa'i phyir zhe na /
skyon med de /
tshul gsum dngos po stobs zhugs kyi tshad mas grub kyang /
de sgrub kyi bsgrub bya shin tu lkog gyur yin pa'i phyir ro / /
gal te sbyin sogs dkar chos spyad pa las ma 'ongs pa na bde ba mi 'byung ba de yid ches rjes dpag gis bsal ba ma yin par thal /
sbyin sogs dkar chos spyad pa las ma 'ongs pa na bde ba 'byung ba de yid ches kyi rtags yang dag gi bsgrub bya ma yin pa'i phyir /
'dod mi nus te /
de la ma 'ongs ba na chos /
bde ba mi 'grub ces bya yin /
zhes sbyin sogs dkar chos spyad pa las ma 'ongs pa na bde a mi 'byung ba de yid ches bsal bar bshad pa'i phyir zhe na /
ma khyab ste /
yid ches bsal ba la khas blangs snga phyi 'gal ba'i don dang mi 'gal ba'i don gnyis las phyi ma yid che rjes dpag gis bsal ba yin pa'i phyir ro / /
yang dpyod pa gsum gyis dag pa'i lung de de sgrub kyi rtags yang dag yin na /
rang 'grel las /
rjes su dpag pa yang nyes pa med pa min te /
zhes sogs gsungs pa dang 'gal lo zhe na /
mi 'gal te /
lung tsam rang gi brjod bya'i don dang 'brel med du bstan pa yin gyi /
dpyad pa gsum gyis dag pa'i lung rang gi bstan bya'i don la mi bslu ba dang 'brel med du bstan pa la ma yin pa'i phyir ro / /
yang dpyad pa gsum gyis dag pa'i lung chos can /
sbyin pas longs spyod khrims kyis bde zhes pa'i lung rang gi bstan bya'i don la mi bslu bar sgrub pa'i yid ches kyi rtags yang dag ma yin par thal /
de sgrub kyi bsgrub bya shin tu lkog gyur ma yin pa'i phyir te /
de lta bu'i lung rang gi bstan bya'i don la mi bslu bar grub pas /
sbyin pa btang ba las @# / /
longs spyod 'byung bar tshad mas grub mi dgos pa'i phyir /
rtags ma grub na /
pha ma bsad pa las 'khor ba las grol ba thob par thal /
pha dang ma ni bsad bya zhing / /
zhes pa'i lung rang gi bstan bya'i don la mi bslu ba'i phyir zhe na /
mi mtshungs te /
sbyin pa btang ba las longs spyod 'byung ba de /
sbyin pas longs spyod khrims kyis bde / /
zhes pa'i brjod bya'i gtso bo yin la /
pha ma bsad pa las 'khor ba las grol ba de /
pha dang ma ni bsad bya zhing / /
zhes pa'i lung gi don ma yin pa'i phyir ro / /
gsum pa grags rtags la gnyis gzhan lugs dgag /
rang lugs bzhag pa'o / /
dang po ni /
kha cig /
grags rtags yang dag gi mtshan nyid /
de sgrub kyi tshul gsum grags pa'i stobs kyis grub pa zhes zer ba mi 'thad de /
rtags yang dag thams cad kyi tshul gsum mthar dngos po stobs zhugs kyis grub dgos ba'i phyir te /
rtags yang dag thams cad kyi tshul gsum mthar mngon sum gyis grub dgos pa'i phyir /
de ltar ma yin par grags rtags yang dag gi tshul gsum grags pa tsam gyis grub dgos na tshul gsum po de sgrub byed kyi rtags kyang grags pas grub dgos pas thug med du 'gyur ro / /
kha cig /
grags rtags yang dag la 'dod rgyal gyi grags rtags dang /
rgyu mtshan can gyi grags rtags gnyis las /
dang po ni /
ri bong can chos can /
zla ba zhes pa'i sgras brjod du rung ste /
rtog yul na yod pa'i phyir zhes pa lta bu'o / /
gnyis pa ni /
da trig chos can /
shing sgras brjod du rung ste /
yal ga lo 'dab dang ldan pa'i phyir zhes pa lta bu'o / /
gnyis su 'byed pa'i rgyu mtshan ni /
bsgrub bya'i chos la 'dod rgyal gyi grags pa dang /
rgyu mtshan can gyi grags pa gnyis yod pa'i phyir ro / /
gnyis po yang /
des ni rgyu mtshan can sgra yi / /
don dam sgra rnams kyi ni don / /
don dam pa nyid 'gog pa la / /
gnod pa med par bstan pa yin / /
zhes pas bstan pa yin la /
'dod rgyal ba'i grags pa ni don thams cad la 'jug tu rung ste /
'dod pas 'jug cing 'dod pa don thams cad la 'jug tu rung ba'i phyir /
rgyu mtshan can gyi grags pa ni /
rgyu mtshan yod par 'jug gi rgyu mtshan med par mi 'jug ste /
dper na shing zhes pa'i sgra yal ga lo 'dab dang ldan pa la brda sbyar rjes su shing kho na la 'jug gi gzhan la 'jug tu mi rung ba bzhin no / /
zhes zer ba mi 'thad de /
byas dang ma byas pa rnams su / /
sna tshogs rang bzhin nyid kyis rung / /
zhes pa'i rigs pas gnod pa'i phyir ro / /
kha cig /
yal ga lo 'dab dang ldan pa de da trig shing yin par sgrub pa'i grags rtags yang dag yin te /
de de sgrub kyi tshul gsum yin pa gang zhig /
da trig shing ma yin pa la grags pas gnod pa'i phyir te /
de bzhin da trig shing min zhes / /
rjod pa la yang gnod phyir ro / /
zhes gsungs pa'i phyir zhe na /
da trig shing ma yin pa la grags pas gnod na /
sgra mnyan bya ma yin pa la yang grags pas gnod par 'gyur la /
da ltar na mngon sum dang grags pa'i gnod yul tha dad du bstan pa dang 'gal lo / /
de bzhin da trig shing min zhes / /
zhes sogs kyi don ni /
da trig shid sgras brjod rung ma yin pa la grags pas gnod pa'i don no / /
kha cig na re /
rtog yul na yod pa de ri bong can zla ba'i sgras brjod rung du sgrub pa'i rtags yang dag yin kyang /
rang bzhin gyi rtags yang dag ma yin te /
de sgrub kyi dngos kyi bsgrub bya'i chos de dngos med yin pa'i phyir zhes zer ro / /
'o na rtog yul na yod pa chos can /
de sgrub kyi sgrub rtags yang dag ma yin par thal /
de sgrub kyi 'bras rtags @# / /
yang dag kyang ma yin /
de sgrub kyi rang bzhin gyi rtags yang dag kyang ma yin pa'i phyir /
'dod na /
de sgrub kyi dgag rtags yang dag yin par thal /
de sgrub kyi rtags yang dag gang zhig /
'dod pa de'i phyir /
'dod na /
de sgrub kyi dngos kyi bsgrub bya'i chos yin na dgag pa yin dgos par thal lo / /
'dod na /
zla ba'i sgras brjod rung chos can /
dgag pa yin par thal /
de sgrub kyi dngos kyi bsgrub bya'i chos yin pa'i phyir /
'dod na /
dgag bya dngos su bcad pa'i tshul gyis rtogs bya yin par thal lo / /
'dod na /
dgag bya gang dngos su bcad pa'i tshul gyis rtogs par bya ba yin /
zla ba'i sgras brjod mi rung dngos su bcad pa'i tshul gyis rtogs bya yin no zhe na /
'o na bum pa de yang bum pa ma yin pa dngos su bcad pa'i tshul gyis rtogs bya yin par thal /
zla ba'i sgras brjod rung de zla ba'i sgras brjod mi rung dngos su bcad pa'i tshul gyis rtogs bya yin pa'i phyir /
'dod na /
bum pa chos can /
dgag pa yin par thal /
dgag bya dngos su bcad pa'i tshul gyis rtogs bya yin pa'i phyir /
'dod na /
khyod dngos su 'jal ba'i rtogs pa de dgag rtog yin bar thal lo / /
'o na te zla ba'i sgras brjod rung chos can /
dgag pa yin te /
dngos med yin pa'i phyir zhe na /
sgrub pa chos can /
der thal /
de'i phyir ro / /
gnyis pa rang lugs bzhag pa la gnyis /
mtshan nyid dang /
mtshan gzhi'o / /
dang po ni /
grags rtags yang dag gi mtshan nyid /
de sgrub kyi tshul gsum gang zhig /
de sgrub kyi bsgrub bya brda'i dbang gis bzhag pa /
gnyis pa la gsum /
rtags dgod /
tshul bsgrub /
bsgrub bya brda'i dbang gis bzhag pa'i tshul lo / /
dang po ni /
rtog yul na yod na zla ba'i sgras brjod rung yin pas khyab /
dper na /
ga pur dang dngul chu bzhin /
ri bong can 'di yang rtog yul na yod pa yin no zhes bya ba ni rang bzhin gyi rtags so / /
gnyis pa la gnyis /
phyogs chos bsgrub pa dang /
khyab pa bsgrub ba'o / /
dang po ni /
ri bong can rtog yul na yod pa de rang rig mngon sum gyis grub ste /
ri bong can 'dzin pa'i rtog pa nyams su myong ba'i rang rig mngon sum gyis grub pa'i phyir te /
des ri bong can 'dzin pa'i rtog pa de ri bong can 'dzin byed du dngos su gzhal stobs kyis /
ri bong can de rtog pa de'i gzung byar shugs pa la gzhal ba'i phyir /
gnyis pa ni /
yul la 'dod pa'i dbang gis 'jug na don thams cad la 'jug rung yin pas khyab /
dper na rnam rtog rang dga' ba bzhin /
zla ba zhes pa'i sgra 'di yang yul la 'dod pa'i dbang gis 'jug pa yin no / /
zhes pa'i rtags la brten nas rtog yul na yod na zla ba'i sgras brjod rung yin pas khyab pa 'grub la /
de'i tshul gsum yang rang rig mngon sum gyis grub pa yin no / /
gsum pa ni /
grags rtags yang dag dang dngos po stobs zhugs kyi rtags yang dag gi tshul gsum dngos po stobs zhugs kyis grub par mtshungs na de gnyis kyi khyad par ci zhe na /
bsgrub bya dngos po'i stobs kyis grub pa'i rtags ni dngos stobs kyi rtags dang /
bsgrub bya brda'i dbang gis bzhag pa'i rtags ni grags pa'i rtags yin te /
slob dpon chos mchog gis /
grags pa'i yul ni brda las byung ba'i don yin la /
rjes su dpag pa'i yul ni dngos po yin no zhes bya ba ni yul gyi dbye ba'o / /
zhes dang /
rjes su dpag pa ni dngos po la 'jug pa'i phyir dang /
grags pa'i rtags ni sgro btags pa'i rang bzhin gyi don la 'jug pa'i phyir dngos po la mi 'jug pa yin no / /
zhes gsungs pa yin no / /
des na gzhi grub pa la /
dngos por yod pa dang /
rtog pas @# / /
btags pa gnyis las /
dang po ni /
sgra mi rtag pa lta bu dang /
gnyis pa la dngos po'i stobs kyis grub pa dang /
brda'i dbang gis bzhag pa gnyis las /
dang po ni /
byas mi rtag gi tha dad lta bu ste /
de rtog pas btags pa yin te /
de gnyis blo la tha dad du snang zhing /
yul rang ngos nas tha dad du ma grub pa'i phyir /
rtags ma grub na /
de gnyis rdzas tha dad du thal lo / /
'dod na /
de gnyis 'brel med tha dad yin par thal /
rdzas tha dad gang zhig /
de byung du ma 'brel ba'i phyir /
'on te byas mi rtag gi tha dad chos can /
ma grub par thal /
rtog pas btags pa yin pa'i phyir /
dper na thag pa la sprul du btags pa bzhin no zhe na /
ma khyab ste /
rtog pas btags pa yin yang gzhi grub pa la gnod byed med pa'i phyir ro / /
gal te rtags ma grub ste /
byas mi rtag chos can /
tha dad du ma grub par thal /
gcig yin pa'i phyir te /
rdzas gcig yin pa'i phyir zhe na /
'o na rdzas gcig dang gcig la 'brel pa grub ba ma ma grub /
ma grub na /
rdzas gcig de byas mi rtag gcig tu sgrub byed min par 'gyur la /
grub na byas mi rtag kyang tha dad du grub par mtshungs pas /
byas mi rtag tha dad yin pa la gnod byed med par grub bo / /
gnyis pa brda'i dbang gis bzhag pa ni /
ri bong can zla bar sgras brjod rung lta bu ste /
de 'dod pa tsam gyi rjes su byed pa yin gyi dngos po'i stobs kyis ma grub pa'i phyir te /
ri bong can dngos dbang gis zla ba'i sgras brjod rung du mngon sum dang rjes dpag gang gis kyang ma grub pa'i phyir te /
sga don la dbang 'jug med phyir / /
zhes gsungs pa'i phyir dang /
de sgrub pa'i rtags yang dag med pa'i phyir te /
yod pa de ri bong can dngos dbang gis zla ba'i sgras brjod rung du sgrub pa'i mthun phyogs la rjes su mi 'gro ba'i thun mong ma yin pa'i gtan tshigs yin pa'i phyir /
de skad du'ang /
yang na 'jig rten brjod pa la /
rjes dpag med par brjod pa yin / /
zhes sogs dang /
zhi ba 'tshos /
zla ba nyid sgrub gtan tshigs la / /
thun mong min pa nyid 'gyur te / /
grags pa las ni tha dad pa'i / /
dngos po'i ngo bo la bsten pa'o / /
zhes gsungs so / /
bzhi pa rtags yang dag la sgrub tshul gyi sgo nas dbye ba la gnyis /
don sgrub kyi rtags yang dag dang /
tha snyad sgrub kyi rtags yang dag go /
dang po'i mtshan nyid /
de sgrub kyi tshul gsum gang zhig /
rang phyogs chos can du song pa'i gang zag gi tshad mas de sgrub kyi shes 'dod chos can gyi steng du /
de sgrub kyi bsgrub bya'i chos kyi don grub ma zin pa /
gnyis pa'i mtshan nyid /
gang zhig /
rang phyogs chos can du song pa'i gang zag gi tshad mas de sgrub kyi shes 'dod chos can gyi steng du bsgrub bya'i chos kyi tha snyad grub ma zin pa /
de gnyis ka'i dper brjod ni /
me med mtshan mo'i rgya mtsho na chos can /
du ba med de /
me med pa'i phyir zhes pa lta bu'o / /
de sgrub kyi tha snyad 'ba' zhig sgrub kyi rtags yang dag gi mtshan nyid /
gang zhig /
rang phyogs chos can du song ba'i gang zag gi tshad mas de sgrub kyi shes 'dod chos can gyi steng du de sgrub kyi bsgrub bya'i chos kyi don grub zin pa /
dper na bum pa snang rung ma dmigs pa'i sa phyogs na chos can /
bum pa med de /
bum pa snang rung ma dmigs pa'i phyir /
zhes pa lta bu'o / /
de ltar na rgyu khyab byed ma dmigs pa'i rtags gnyis ni don sgrub kyi rtags dang tha snyad sgrub kyi rtags gnyis ka yin la /
rang gzhin ma dmigs pa'i rtags ni tha snyad 'ba' zhig sgrub kyi rtags yang dag yin te /
rang 'grel las /
rgyu dang khyab par byed @# / /
pa ma dmigs pa ni gnyis ka'i yang gtan tshigs yin no zhes dang /
de'i 'grel bshad du shAkya blos /
gnyis ka'i yang zhes bya ba ni dgag pa dang dgag pa'i tha snyad kyi'o / /
zhes gsungs shing /
dgag pa'i yang zhes pa'i 'grel bshad du shAkya blos /
yang zhes bya ba ni dgag pa'i tha snyad sgrub pa'i yang ngo zhes gsungs pa'i phyir /
rgyu khyab byed ma dmigs pa'i rtags gnyis don sgrub dang tha snyad sgrub gnyis ka yin gyi /
de gnyis tha snyad 'ba' zhig sgrub pa'i rtags yang dag ma yin te /
tha snyad 'ba' zhig sgrub na /
du ba med de /
me med pa'i phyir /
zhes pa lta bu'i rtags bkod pa la dgos pa med pa'i phyir ro / /
'o na rnam nges las /
'bras bu dang khyab bya bltar mi rung ba la ni rgyu dang khyab par byed pa ma dmigs pas dngos po med pa dang med pa'i tha snyad go bar byed la /
'bras bu dang khyab bya bltar rung ba la ni med pa'i tha snyad 'ba' zhig tu zad do / /
zhes gsungs pa dang 'gal lo zhe na /
mi 'gal te /
me med mtshan mo'i rgya mtshor du ba yod na snang du mi rung na /
rgyu ma dmigs pa'i rtags kyis gzhi der du med kyi don dang tha snyad gnyis ka sgrub la /
du ba yod na snang du rung na rang bzhin ma dmigs pa'i rtags kyis gzhi der du ba med pa'i tha snyad 'ba' zhig sgrub pa'i don yin pa'i phyir ro / /
kha cig /
rgyu dang khyad par byed pa ma dmigs pa ni gnyis ka'i yang gtan tshigs yin no zhes pa'i don /
me med mtshan mo'i rgya mtshon chos can /
du ba med de zhes sgrub na don sgrub kyi rtags dang /
du ba med pa'i tha snyad byar rung ste /
zhes sgrub na tha snyad sgrub kyi rtags su ston pa yin gyi /
me med de /
me med de /
me med mtshan mo'i rgya mtsho du med du sgrub pa'i don sgrub dang tha snyad sgrub pa'i rtags gnyis ka yin par ston pa ma yin te /
me med de de sgrub kyi don sgrub kyi rtags yin na tha snyad sgrub kyi rtags yin par 'gal ba'i phyir te /
me med de de sgrub kyi don sgrub kyi rtags yin na de sgrub kyi dgag rtags yin dgos /
me med de de sgrub kyi tha snyad sgrub kyi rtags yin na /
de sgrub kyi sgrub rtags yin dgos pa'i phyir zhes zer ba mi 'thad de /
me med de de sgrub kyi tha snyad sgrub kyi rtags yin na yang de sgrub kyi dgag rtags yin dgos pa'i phyir /
kha cig /
don sgrub kyi rtags dang tha snyad sgrub kyi rtags gnyis 'gal ba yin te /
don dang tha snyad gnyis 'gal ba'i phyir te /
mtshan nyid dang mtshon bya 'gal ba'i phyir /
rtsa bar ma khyab na /
dgag pa dang sgrub pa 'gal ba'i sgo nas dgag rtags dang sgrub rtags gnyis 'gal bar 'jog pa ma yin par thal lo / /
'on te don sgrub kyi rtags dang tha snyad sgrub kyi rtags gnyis mi 'gal te /
me med des me med mtshan mo'i rgya mtshor du ba med pa'i don dang tha snyad gnyis ka sgrub pa'i phyir zhe na /
dgag rtags dang sgrub rtags gnyis mi 'gal bar thal /
byas pas sgra mi rtag par yang sgrub sgra rtag pa ma yin par yang sgrub pa'i phyir zhes zer ro / /
de ni mi mtshungs te /
dgag rtags dang sgrub rtags gnyis dngos kyi bsgrub bya'i chos dgag pa dang sgrub pa yin pa'i sgo nas 'byed la /
don sgrub dang tha snyad sgrub kyi rtags gnyis dngos kyi bsgrub bya'i chos don dang tha snyad yin pa'i sgo nas 'byed pa ma yin pa'i phyir ro / /
'o na bum pa snang rung ma dmigs pa de /
bum pa snang rung ma dmigs pa'i sa phyogs bum med du sgrub pa'i tha snyad 'ba' zhig sgrub pa'i rtags yang dag yin na /
grub zin gyi don dang bsgrub rgyu'i tha snyad gang zhe na /
sngar rang bzhin ma dmigs pa'i rtag @# / /
kyi skabs su bshad zin to / /
lnga pa mthun phyogs la 'jug tshul gyi sgo nas dbye ba la gnyis /
mthun phyogs la khyab byed du 'jug pa'i rtags yang dag dang /
mthun phyogs la cha gnyis su 'jug pa'i rtags yang dag go /
dang po'i mtshan nyid /
de sgrub kyi tshul gsum gang zhig /
de sgrub kyi mthun phyogs mtha' dag la 'jug pa /
dper na /
sgra mi rtag par sgrub pa la byas pa rtags su bkod pa lta bu'o / /
gnyis pa'i mtshan nyid /
gang zhig /
de sgrub kyi mthun phyogs 'ga' zhig la mi 'jug pa /
dper na dung sgra mi rtag par sgrub pa la rtsol byung rtags su bkod pa lta bu'o / /
kha cig /
'bras rtags yang dag yin na mthun phyogs la cha gnyis su 'jug pas khyab ste /
de phyir 'bras rnams gnyis su 'jug /
ces gsungs pa'i phyir zhe na /
res 'ga' skye ba chos can /
khyod nyer len gyi phung po rang rgyu dang bcas par sgrub pa'i mthun phyogs la cha gnyis su 'jug par thal /
de sgrub kyi 'bras rtags yang dag yin pa'i phyir /
'dod mi nus te /
de sgrub kyi mthun phyogs la khyab byed du 'jug pa'i phyir te /
de sgrub kyi mthun phyogs la 'jug pa gang zhig /
de sgrub kyi mthun phyogs yin na khyod yin pas khyab pa'i phyir ro / /
drug pa rgol ba'i sgo nas dbye ba la gnyis /
rang don gyi rtags yang dag dang /
gzhan don gyi rtags yang dag gnyis /
dang po'i mtshan nyid /
de sgrub kyi tshul gsum gang zhig /
phyi rgol gyi dor ma bkod pa /
dper na /
glo bur du du ba mthong ba'i rtags las du ldan gyi la la me yod par sgrub pa lta bu'o / /
gnyis pa'i mtshan nyid /
gang zhig /
phyi rgol gyi dor bkod pa /
dper na /
phyi rgol sgra rtag mi rtag the tshom za nas dris pa'i lan du /
gang byas na mi rtag pas khyab /
dper na bum pa bzhin /
sgra yang byas so zhes bkod pa'i tshe na byas pa lta bu'o / /
gsum pa rtags dpe phyogs gsum gyi skyon yon dpyad pa la gsum /
gzhan lugs dgag /
rang lugs bzhag /
rtsod pa spang ba'o / /
dang po ni /
kha cig na re /
sbyor bskor gcig gi rtags skyon can yin na /
sbyor ba skor gcig gi rtags skyon yin pas khyab ste /
skyon dang skyon can ngo bo gcig pa'i phyir /
dper na /
chang dang myos pa'i nus pa bzhin /
rtags skyon yin na phyogs skyon ma yin pas khyab ste /
'di de dag gi skyon min nam / /
yan lag phyi ma la ltos pa / /
phyogs skyon 'dod min /
zhes gsungs pa'i phyir zhe na /
sgra chos can /
mnyan bya ma yin te /
sgra mnyan bya ma yin pa'i phyir /
zhes bkod pa'i tshe na /
sgra mnyan bya ma yin pa chos can /
sgra mnyan bya ma yin par sgrub pa'i phyogs skyon ma yin par thal /
de sgrub kyi rtags skyon yin pa'i phyir /
khyab pa khas blangs shing rtags bsal gnyis ka khas blangs te /
de sgrub kyi rtags skyon can yin na de sgrub kyi rtags skyon dang /
de sgrub kyi phyogs skyon can yin na /
de sgrub kyi phyogs skyon yin pas khyab par khas blangs pa'i phyir ro / /
gzhan yang /
gzhal bya chos can /
sgra mi rtag lar sgrub pa'i rtags skyon yin par thal /
sgra mi rtag par sgrub pa'i rtags skyon can yin pa'i phyir /
'dod na /
de sgrub kyi rtags yang dag yin na khyod ma yin pas khyab par thal lo / /
gzhan yang /
sgra mnyan bya ma yin par sgrub pa la sgra mnyan bya ma yin pa rtags su bkod pa'i tshe na /
sgra mnyan bya ma yin par sgrub pa'i rtags dang phyogs gnyis kar bzung nas phyi rgol phyi tshad mas bsal ba zhugs pa chos can /
sgra mnyan bya ma yin par sgrub pa'i phyogs skyon ma yin par thal /
de sgrub kyi @# / /
rtags skyon yin pa'i phyir te /
sgra mnyan bya ma yin pa de sgra mnyan bya ma yin par sgrub pa'i rtags skyon can du sgrub pa'i tshul gsum yin pa'i phyir /
rtsa par 'dod mi nus te /
sgra mnyan bya ma yin pa de sgra mnyan bya ma yin par sgrub pa'i phyogs skyon can du sgrub pa'i tshul gsum yin pa'i phyir /
kha cig /
sgra mi rtag par sgrub pa la mig gis gzung bya rtags su bkod pa'i tshe na /
mig gis gzung byas sgra mi rtag par sgrub pa'i phyogs chos ma grub pa de /
sgra mi rtag bar sgrub pa'i rtags skyon yin no zher zer /
mig gis gzung byas sgra mi rtag par sgrub pa'i phyogs chos ma grub pa chos can /
khyod yin na sgra mi rtag par sgrub pa'i rtags skyon can yin pas khyab par thal /
khyod sgra mi rtag par sgrub pa'i rtags skyon yin pa'i phyir /
'dod na /
byas pa chos can /
sgra mi rtag par sgrub pa'i rtags skyon can yin par thal /
mig gis gzung byas sgra mi rtag par sgrub pa'i phyogs chos ma grub pa'i phyir /
kha cig /
sgra mi rtag par sgrub pa'i phyogs chos ma grub pa de /
sgra mi rtag par sgrub pa'i rtags skyon yin te /
sgra mi rtag par sgrub pa'i rtags yang dag yin na sgra mi rtag par sgrub pa'i phyogs chos grub dgos pa'i phyir zhe na /
sgra mi rtag par sgrub pa'i bsgrub bya'i chos kyis stong pa de sgra mi rtag par sgrub pa'i dpe skyon yin par thal /
sgra mi rtag par sgrub pa'i phyogs chos ma grub pa de sgra mi rtag par sgrub pa'i rtags skyon yin pa'i phyir /
'dod na /
de de sgrub kyi dpe'i yon tan yin par thal /
de de sgrub kyi mi mthun dpe'i yon tan yin pa'i phyir /
rtags bsal khas /
gzhan yang /
gzhi ma grub pa de sgra mi rtag par sgrub pa'i rtags skyon yin par thal /
sgra mi rtag par sgrub pa'i rtags yang dag yin na gzhi grub dgos pa'i phyir /
yang kha cig /
'gal ma nges ma grub pa rnams rtags ltar snang gi skyon ma yin te /
de'i yon tan yin pa'i phyir te /
de'i rang bzhin yin pa'i phyir /
des na gsum po rtags yang dag gi skyon yin la /
rtags ltar snang la ldan pa /
yin no zhe na /
tshul gsum po rtags ltar snang gi yon tan yin par thal /
'gal ma nges ma grub pa rnams rtags yang dag gi skyon yin pa'i phyir /
'dod na /
rtags yang dag ltar snang dang rtags ltar snang yang dag tu thal /
'gal ma nges ma grub pa rnams rtags yang dag gi skyon dang /
tshul gsum po rtags ltar snang gi yon tan yin pa'i phyir /
khyab ste /
rtags skyon can yin na rang gi bsgrub bya sgrub mi nus dang /
rtags yon tan can yin na rang gi bsgrub bya sgrub nus pas khyab pa'i phyir /
de skad du'ang /
rtags kun rang gi bsgrub bya la skyon dang yon tan dpyad phyir ro / /
zhes gsungs so / /
gzhan yang /
sems can gyi nyes pa chags sogs sangs rgyas kyi skyon dang /
sangs rgyas kyi yon tan stobs sogs sems can gyi yon tan yin par thal /
'gal ma nges ma grub pa rnams rtags yang dag gi skyon dang /
tshul gsum po rtags ltar snang gi yon tan yin pa'i phyir /
'gal ma nges ma grub pa rnams chos can /
rtags yang dag la ldan par thal /
rtags yang dag gi skyon yin pa'i phyir /
gnyis pa rang lugs bzhag pa la gsum /
rtags skyon dang /
dpe skyon dang /
phyogs skyon no / /
dang po la gnyis /
mtshan nyid dang /
dbye ba'o / /
dang po ni /
de sgrub kyi rtags skyon gyi mtshan nyid /
de sgrub kyi rtags su gzung bya de rtags skyon can du sgrub byed do / /
gnyis pa rtags skyon la dbye na gsum yod de /
rtags skyon can la 'gal ma nges ma grub @# / /
pa'i rtags skyon can du dbyer yod pa'i phyir /
'gal ba'i rtags skyon ni /
sgra rtag par sgrub pa la byas brtags su bkod pa'i tshe na /
sgra rtag par sgrub pa'i rtags su bzung nas de sgrub kyi khyab pa phyin ci log tu nges pa lta bu'o / /
ma nges pa'i rtags skyon ni sgra mi rtag par sgrub pa la gzhal bya rtags su bkod pa'i tshe na /
sgra mi rtag par sgrub pa'i rtags su bzung nas khyab pa rnal mar ma nges pa lta bu'o / /
ma grub pa'i rtags skyon ni /
sgra mi rtag par sgrub pa la mig gis gzung bya rtags su bkod pa'i tshe na /
sgra mi rtag par sgrub pa'i rtags su bzung nas shes 'dod chos can gyi steng du 'god tshul dang mthun par ma grub pa lta bu'o / /
de yang rtags ltar snang gi sbyor ba skor gcig la rtags skyon dang rtags skyon can dang rtags yang dag gi mtshan nyid kyi bsal bya gsum brtsi bar bya ste /
rtags skyon yin na gzhi grub dgos te /
rtags su bzung ba de rtags skyon can du sgrub byed yang dag yin dgos pa'i phyir ro / /
rtags skyon can yin na gzhi grub bsam khyab ste /
ri bong gi r+was phug pa de skyes bu sdug bsngal bar sgrub pa'i rtags skyon can yin pa'i phyir /
rtags skyon can yin na gzhi ma grub pas ma khyab ste /
gzhal bya de sgra mi rtag par sgrub pa'i rtags skyon can yin pa'i phyir /
rtags yang dag gi mtshan nyid kyi bsal bya gzhi ma grub ste /
de sgrub kyi rtags ltar snang de de sgrub kyi rtags yang dag yin pa mi srid pa'i phyir /
de yang mig gis gzung byas sgra mi rtag par sgrub pa lta bu la mtshon na /
sgra mi rtag par sgrub pa'i rtags su bzung nas phyogs chos ma grub pa de rtags skyon dang /
mig gis gzung bya rtags skyon can dang /
mig gis gzung bya'i rtags kyis sgra mi rtag par sgrub pa'i phyogs chos grub pa ni rtags yang dag gi mtshan nyid kyi bsal bya yin no / /
de bzhin du dpe dang phyogs kyi skyon dang skyon can rnams la yang ci rigs par sbyar bar bya'o / /
gnyis pa la gnyis /
mtshan nyid dang /
dbye ba'o / /
dang po ni /
de sgrub kyi dpe skyon gyi mtshan nyid /
de sgrub kyi dper gzung ba de dpe skyon can du sgrub byed /
gnyis pa la dbye na gnyis /
mthun dpe'i skyon dang /
mi mthun dpe'i skyon no / /
dang po'i mtshan nyid /
mthun dper bzung ba de mthun dpe skyon can du sgrub byed /
gnyis pa'i mtshan nyid /
mi mthun dper bzung ba de mi mthun dpe skyon can du sgrub byed do / /
gsum pa phyogs skyon la gnyis /
mtshan nyid dang /
dbye ba'o / /
dang po ni /
phyogs skyon gyi mtshan nyid /
phyogs su bzung ba de phyogs skyon can du sgrub byed do / /
dbye ba lngar yod de /
phyogs skyon can de la lngar dbyer yod pa'i phyir ro / /
gsum pa rtsod pa spang pa ni /
gal te rtags skyon dang phyogs skyon mi 'gal na /
'di de dag gi skyon min na ma / /
yan lag phyi ma la ltos pa / /
phyogs skyon 'dod min /
zhes pa dang 'gal lo zhe na /
mi 'gal te /
de ni rtags phyogs chos ma grub pa dang /
chos dpe la rjes 'gro med pa chos can phyogs skyon ma yin par thal /
rtags dpe kho na'i skyon yin pa'i phyir /
zhes pa'i don yin pa'i phyir /
gal te tshul gang rung re ma chang ba'i sgo nas rtags skyon can du 'gyur na /
tshul gang rung re tshang pa'i sgo nas rtags yon tan can du 'gyur la /
de ltar na gzhal bya de sgra mi rtag par sgrub par rtags yon tan can du 'gyur la /
de ltar na rtags skyon can dang rtags yon tan can mi 'gal bar 'gyur ro zhe na /
skyon med de /
tshul gang rung re ma tshang bas bsgrub bya sgrub mi nus su 'gyur la /
phyogs chos lta bu gang rung re tshang bas rtags yon tan @# / /
can du 'jig mi nus pa'i phyir te /
rtags kun rang gi bsgrub bya sgrub mi nus kyi cha nas skyon can dang /
rang gi bsgrub bya sgrub nus kyi cha nas yon tan can du bzhag pa'i phyir /
de skad du'ang /
rtags kun rang gi bsgrub bya la / /
skyon dang yon tan dpyad phyir ro / /
zhes gsungs so / /
gal te mthun dpe'i skyon yin na dpe skyon yin dgos sam mi dgos /
dang po ltar na /
gang rtag na ma byas pas khyab /
dper na 'dus ma byas kyi nam mkha' bzhin /
sgra ni byas so zhes bkod pa'i tshe /
sgra mi rtag par sgrub pa'i bsgrub bya'i chos kyis stong ba chos can /
sgra mi rtag par sgrub pa'i dpe skyon yin par thal /
sgra mi rtag par sgrub pa'i mthun dpe'i skyon yin pa'i phyir /
'dod na /
de sgrub kyi dpe'i yon tan yin par thal /
de sgrub kyi mi mthun dpe'i yon tan yin pa'i phyir /
gnyis pa ltar na /
mthun dpe yang dag yin na dpe yang dag yang yin mi dgos par thal /
mthun dpe'i skyon yin na dpe skyon yin mi dgos pa'i phyir /
'dod na /
de sgrub kyi dpe yang dag yin pa mi srid par thal /
de sgrub kyi mthun dpe yang dag dang mi mthun dpe yang dag gnyis ka yin pa mi srid cing /
de gang rung zhig yin pas dpe yang dag yin pa'i go mi chod pa'i phyir zhe na /
phyogs gnyis pa khas mi len la /
phyogs dang po khas blangs kyang skyon med de /
sgra mi rtag par sgrub pa'i bsgrub bya'i chos kyis stong ba tsam mthun dpe'i skyon dang mi mthun dpe'i skyon gang du yang khas mi len pa'i phyir ro / /
gal te sgra mi rtag par sgrub pa'i phyogs chos ma grub pa chos can /
mig gis gzung bya'i rtags kyis sgra mi rtag par sgrub pa'i rtags skyon yin par thal /
mig gis gzung bya de sgra mi rtag par sgrub pa'i rtags skyon can du sgrub byed yang dag yin pa'i phyir te /
mig gis gzung bya de sgra mi rtag par sgrub pa'i rtags ltar snang du sgrub byed yin pa'i phyir te /
mig gis gzung bya de sgra mi rtag par sgrub pa'i rtags yang dag ma yin par sgrub pa'i sgrub byed yin pa'i phyir ro / /
phyi ma la khyab pa yod de /
tshul gsum tshang ba ma yin na tshul gsum ma tshang ba yin dgos pa'i phyir te /
tshul gsum ma tshang ma tshang gnyis phan tshun spangs te gnas pa'i dngos 'gal yin pa'i phyir zhes zer /
'o na mngon sum yang dag ma yin na mngon sum ltar snang yin pas khyab par thal /
rtog bral ma 'khrul ba'i shes pa ma yin na rtog bral ma 'khrul ba'i shes pa ma yin pa yin dgos pa'i phyir te /
rtog bral ma 'khrul ba'i shes pa yin ma yin gnyis phan tshun spangs te gnas pa'i dngos 'gal yin pa'i phyir /
gnyis pa log phyogs gtan tshigs ltar snang bshad pa la gnyis /
mtshan nyid dang /
dbye ba'o / /
dang po ni /
de sgrub kyi rtags ltar snang gi mtshan nyid /
de sgrub kyi rtags su bkod pa gang zhig /
de sgrub kyi tshul gsum ma tshang ba /
gnyis pa la gsum /
'gal ba'i rtags dang /
ma nges pa'i rtags dang /
ma grub pa'i rtags so / /
dang po la gnyis /
mtshan nyid dang /
dbye ba'o / /
dang po ni /
de sgrub kyi 'gal rtags kyi mtshan nyid /
de sgrub kyi phyogs chos gang zhig /
rang phyogs chos can du song ba'i gang zag gis de sgrub kyi rjes su 'gro ldog gi khyab pa phyin ci log tu nges pa /
de yang spyir rtags su bkod pa la rtags yang dag dang ltar snang gnyis su nges la /
rjes su 'gro ldog gi khyab pa phyin ci log tu nges pa /
zhes pas rtags yang dag yin pa bcad de /
rtags yang dag yin na rjes su 'gro ldog gi @# / /
khyab pa rnal mar nges dgos pa'i phyir /
rtags ltar snang la yang 'gal ma nges ma grub pa'i rtags gsum du nges la /
phyogs chos zhes pas ma grub pa'i rtags yin pa bcad de /
ma grub pa'i rtags yin na phyogs chos ma yin dgos pa'i phyir /
rang phyogs chos can du song ba'i gang zag gis rjes su 'gro ldog gi khyab pa phyin ci log tu nges pa /
zhes pas ma nges pa'i rtags yin pa sel te /
ma nges pa'i rtags yin no /
rang phyogs chos can du song ba'i gang zag gis khyab pa rnal ma dang phyin ci log gang du yang ma nges dgos pa'i phyir /
gnyis pa la gnyis /
gzhan lugs dgag /
rang lugs bzhag pa'o / /
dang po ni /
kha cig /
'gal rtags la dbye na /
chos kyi ngo bo 'gog pa'i 'gal rtags dang /
chos kyi khyad par 'gog pa'i 'gal rtags dang /
chos can gyi khyad par 'gog pa'i 'gal rtags dang /
chos can gyi ngo bo 'gog pa'i 'gal rtags dang bzhi /
dper brjod rim pa bzhin /
sgra chos can /
rtag ste /
byas pa'i phyir /
mig sogs chos tsan /
'dus pa ma yin pa'i yul can gzhan gyi don byed de /
'dus bsags yin pa'i phyir /
mig sogs 'dus pa ma yin pa'i yul can chos can /
gzhan don byed de /
'dus bsags yin pa'i phyir /
dngos gyur gyi nam mkha' chos can /
rtag ste /
'dus ma byas yin pa'i phyir /
zhes pa lta bu'o / /
zhes zer /
de ni mi 'thad de /
sgrub byed med cing gnod byed yod pa'i phyir ro / /
gal te sgrub byed yod de /
byas pa chos can /
sgra rtag par sgrub pa'i chos kyi ngo bo 'gog pa'i 'gal rtags yin te /
de sgrub kyi chos kyi ngo bo 'gog pa'i sgo nas sgra rtag par sgrub pa'i 'gal rtags yin pa'i phyir zhe na /
chos can /
sgra'i steng du rtag pa 'gog pa'i 'gal rtags yin par thal /
sgra'i steng du rtag pa 'gog pa'i sgo nas sgra rtag par sgrub pa'i 'gal rtags yin pa'i phyir /
'dod mi nus te /
sgra'i steng du rtag pa 'gog pa'i rtags yang dag yin pa'i phyir te /
sgra'i steng du mi rtag bsgrub pa'i rtags yang dag yin pa'i phyir /
gnod byed yod de /
chos can /
sgra rtag par sgrub pa'i chos kyi ngo bo 'gog pa'i 'gal rtags ma yin par thal /
sgra rtag par sgrub pa'i chos kyi ngo bo sgrub pa'i 'gal rtags yin pa'i phyir te /
sgra rtag par sgrub pa'i 'gal rtags yin pa'i phyir ro /
des gzhan gsum la'ang gnod byed rigs 'gre'o / /
kha cig /
chos kyi ngo bo 'gag pa'i 'gal rtags la sogs pa'i tha snyad mi 'thad de /
ji skad bshad pa'i rigs pas gnod pa'i phyir /
des na chos kyi ngo bo sgrub pa'i 'gal rtags dang /
chos kyi khyad par sgrub pa'i 'gal rtags dang /
chos can gyi khyad par sgrub pa'i 'gal rtags dang /
chos can gyi ngo bo sgrub pa'i 'gal rtags bzhi yod la /
dper brjod ni sngar bshad pa ltar ro zhe na /
mig sogs chos can /
'dus pa ma yin pa'i yul can gzhan don byed de /
'dus bsags yin pa'i phyir zhes bkod pa'i tshe na /
'dus bsags chos can /
'dus pa ma yin pa'i yul can de de sgrub kyi chos kyi khyad par du bzung bar thal /
khyod de sgrub kyi chos kyi khyad par sgrub pa'i 'gal rtags yin pa'i phyir /
'dod na /
gzhan don byed pa de de sgrub kyi chos kyi ngo bor bzung bar thal lo / /
'dod na /
mig sogs gzhan don byed pa de de sgrub kyi bsgrub byar bzung bar thal lo / /
'dod na /
khyod de sgrub kyi 'gal rtags ma yin par thal /
mig sogs gzhan don byed pa de de sgrub kyi bsgrub byar bzung ba gang zhig /
mig sogs gzhan don byed pa la mi gnod cing /
gzhan don byed pa dang khyab pa phyin ci log tu nges pa ma yin pa'i phyir /
rtags dang po ma grub na /
mig sogs gzhan @# / /
don byed pa ma yin par thal /
'dus bsags kyi rtags kyis mig sogs gzhan don byed pa la gnod pa'i phyir ro / /
'dod par mi nus te /
mig sogs kyis rang 'bras rnam shes skyed pa'i phyir dang /
mig sogs gzhan don byed pa tsam sangs rgyas pa'i ngor sgrub na grub zin bsgrubs par bshad pa'i phyir /
gzhan yang /
de ltar bkod pa'i tshe na /
de chos can /
de sgrub kyi chos kyi khyad par sgrub pa'i 'gal rtags ma yin par thal /
de sgrub kyi chos kyi ngo bo sgrub pa'i 'gal rtags yin pa'i phyir te /
'dus pa ma yin pa'i yul can de de sgrub kyi bsgrub bya'i chos kyi ngo bor bzang ba gang zhig /
mig sogs kyi steng du 'dus pa ma yin pa'i yul can sgrub pa'i 'gal rtags yin pa'i phyir te /
de sgrub kyi phyogs chos gang zhig /
de sgrub kyi khyab pa phyin ci log tu nges pa'i phyir /
'dus pa ma yin pa'i yul can de de sgrub kyi bsgrub bya'i chos kyi ngo bor bzung bar thal /
'dus pa ma yin pa'i yul can de de sgrub kyi zhe 'dod kyi chos kyi ngo bor bzung ba'i phyir te /
mig sogs bdag don byed pa de de sgrub kyi zhe 'dod kyi bsgrub byar bzung ba'i phyir ro / /
gzhan yang /
mig sogs 'dus pa ma yin pa'i yul can chos can /
gzhan don byed de /
'dus bsags yin pa'i phyir /
zhes bkod pa'i tshe na de chos can /
'dus pa ma yin pa'i yul can de de sgrub kyi chos can gyi khyad par du bzung bar thal /
de sgrub kyi chos can gyi khyad par sgrub pa'i 'gal rtags yin pa'i phyir /
'dod mi nus te /
de de sgrub kyi bsgrub bya'i chos kyi ngo bor bzung ba'i phyir te /
de de sgrub kyi zhe 'dod kyi bsgrub bya'i chos kyi ngo bor bzung pa'i phyir /
kha cig /
'dus bsags de mig sogs 'dus pa ma yin pa'i yul can de gzhan don byed par sgrub pa'i 'gal rtags ma yin zhes zer zhing /
kha cig /
sgras zin la yang 'gal rtags yin no / /
zhes zer ba gnyis ka mi 'thad do /
chos can /
de sgrub kyi zhe 'dod kyi bsgrub bya'i chos dang khyab pa phyin ci log tu nges pa'i phyir /
rtags dang po grub ste /
mig sogs de de sgrub kyi zhe 'dod kyi shes 'dod chos can yin pa gang zhig /
mig sogs kyi steng du 'god tshul dang mthun par yod pa nyid du nges pa'i phyir /
rtsa ba'i rtags gnyis pa grub ste /
bdag don byed pa de de sgrub kyi zhe 'dod kyi bsgrub bya'i chos su bzung ba gang zhig /
de dang khyab pa phyin ci log tu nges pa'i phyir /
de sgrub kyi sgras zin gyi 'gal rtags ma yin par thal /
sgras zin la phyogs chos kyang ma yin /
khyab pa phyin ci log tu nges pa yang ma yin pa'i phyir /
rtags dang po grub ste /
sgras zin la shes 'dod chos can gyi steng du 'god tshul dang mthun par ma grub pa'i phyir te /
sgras zin la mig sogs 'dus pa ma yin pa'i yul can de de sgrub kyi shes 'dod chos can yin pa gang zhig /
de'i steng du 'god tshul dang mthun par ma grub pa'i phyir te /
de sgrub kyi 'god tshul yin 'god yin pa gang zhing / /
de khyod ma yin pa'i phyir te /
khyod yin na gzhi grub dgos la /
de gzhi c+ma grub pa'i phyir ro / /
sgra zin la khyab pa phyin ci log tu ma nges par thal /
sgras zin la gzhan don byed pa bsgrub bya'i chos su bzung ba gang zhig /
gzhan don byed pa dang khyab pa phyin ci log tu ma nges pa'i phyir te /
khyod kyang yin gzhan don byed pa yang yin pa'i gzhi mthun srid pa'i phyir ro / /
des na 'dus bsags de de sgrub kyi 'gal rtags yin la sgras zin la 'gal rtags ma yin zhing /
de sgrub kyi chos can gyi @# / /
khyad par sgrub pa'i 'gal rtags ma yin /
mig sogs kyi stong du sgras zin gyi chos can gyi khyad par sgrub pa'i 'gal rtags yin no / /
gnyis ba rang lugs la gsum /
dbye ba dngos dang /
'dus bsags kyi rtags kyis mig sogs gzhan don byed par sgrub pa'i rtags chos don gsum ngos gzung ba dang /
rtsod pa spang pa'o / /
dang po ni /
'gal rtags la dbye na /
chos kyi ngo bo sgrub pa'i 'gal rtags dang /
sgras zin gyi chos can gyi khyad par sgrub pa'i 'gal rtags dang sgras zin gyi chos can gyi ngo bo sgrub pa'i 'gal rtags dang bzhi'o / /
dper brjod ni sngar bshad zin to / /
mig sogs chos can /
'dus pa ma yin pa'i yul can gzhan don byed de /
'dus bsags yin pa'i phyir /
zhes bkod pa'i tshe na /
sgras zin la gzhan don byed pa de de sgrub kyi bsgrub bya'i chos kyi ngo bo dang /
'dus pa ma yin pa'i yul can de gzhan don byed pa dang /
ngo bo tha dad pa'i tshul gyis brjod pas sgras zin la chos kyi khyad par dang /
de mig sogs kyi steng du sgrub pa'i 'gal rtags yin pa'i don gyis na sgras zin gyi chos kyi khyad par sgrub pa'i 'gal rtags yin no / /
mig sogs 'dus pa ma yin pa'i yul can chos can /
gzhan don byed de /
'dus bsags yin pa'i phyir /
zhes bkod pa'i tshe na mig sogs chos can gyi ngo bo dang /
sgras zin la 'dus pa ma yin pa'i yul can dang ngo bo tha dad pa'i tshul du brjod pas sgras zin la chos can gyi khyad par dang /
de mig sogs kyi steng du sgrub pa'i 'gal rtags yin pas na /
sgras zin gyi chos can gyi khyad par sgrub pa'i 'gal rtags yin no / /
dngos gyur gyi nam mkha' chos can /
rtag ste /
'dus ma byas yin pa'i phyir zhes bkod pa'i tshe na na ma mkha' chos can gyi ngo bo dang /
dngos gyur gyi nam mkha' zhes ba'i sgras dngos po de nam mkha' dang ngo bo gcig pa'i tshul gyis brjod pas dngos po de sgras zin la chos can gyi ngo bo dang /
de nam mkha'i steng du sgrub pa'i 'gal rtags yin pas na sgras zin gyi chos can gyi ngo bo sgrub pa'i 'gal rtags yin no / /
bye brag pa dang sangs rgyas pa gnyis nam mkha' mthun snang du grub nas khyad chos la rtsod pa ma yin gyi nam mkha'i ngo bo la mi mthun te /
bye brag pas nam mkha' sgrub pa rang dbang ba'i dngos po blo yul du shar ba la brten nas 'grub pas nam mkha'i ngo bo dngos por 'dod la /
sangs rgyas pas thogs pa'i reg bya bgag tsam gyi med dgag blo yul du shar ba la brten nas 'grub la /
de'i ngo bo yang dngos med du 'dod pa yin no / /
gnyis pa la gsum /
chos can gyi don dang /
bsgrub bya'i chos kyi don dang /
rtags kyi don no / /
dang po ni /
kha cig /
mig gi sogs khongs nas dmigs rkyen dang de ma thag chen bton nas rkyen gsum chos can du 'dzin la /
des bdag gi don byed pa'i don yang rnam shes skyed pa yin no zhes zer ba mi 'thad de /
grangs can gyi lugs la /
rnam shes de rkyen gsum gyi 'bras bu dang rkyen gsum po de rnam shes kyi rgyur 'dod par thal 'o / /
'dod mi nus te /
grangs can gyi lugs la rnam shes de rgyu yang ma yin 'bras bu yang ma yin par 'dod pa'i phyir te /
skyes bur de bzhin ma yin rnam 'gyur min / /
zhes 'byung ba'i phyir ro / /
kha cig /
mig gi sogs khongs nas dbang po lhag ma bzhi 'dod pas /
dbang po lnga tsam chos can du 'dzin pa yin no zhes zer /
'o na grangs can gyi lugs la mig sogs gzhan don byed par bsgrub pas mig sogs bdag don byed par 'grub pa la mi phan par thal /
dbang po lnga tsam de de sgrub kyi zhe 'dod kyi @# / /
chos can yin pa gang zhig /
grangs can gyi lugs la dbang po lngas gzhan gyi don byed par bsgrubs pas bdag don byed par mi 'grub pa'i phyir ro / /
rang gi lugs la /
gdags gzhi dang bcas na mig gi sogs khongs nas shes bya nyer gsum bton nas nyer bzhi chos can du 'dzin pa yin no / /
bsgrub bya'i chos kyi don ni /
nyer bzhi las gzhan bdag yin pas de'i don byed tshul yang bdag skyed pa ma yin gyi bdag gi 'dod pa'i don sgrub pa yin te /
mal cha dang stan bzhin zhes dper bkod bas so / /
rtags kyi don ni /
rdul du ma 'dus shing bsags pa 'ba' zhig gi don ma yin te /
yid dbang sogs kyi steng du 'god tshul dang mthun par ma grub pa'i phyir ro / /
des na skad cig gam rdul dum 'dus shing bsags pa rtags kyi don yin no / /
gsum pa rtsod ba spang ba ni /
'dus bsags chos can /
mig sogs gzhan don byed par sgrub pa'i phyogs chos ma yin par thal /
blo'am chen po dang gtso bo'i steng du 'god tshul dang mthun par ma grub pa'i phyir zhe na /
skyon med de /
blo'am chen po dang gtso bo'i steng du 'god tshul dang mthun par ma grub kyang /
blo'am chen po dang gtso bo'i gdags gzhi'i steng du 'god tshul dang mthun par grub pa'i phyir ro / /
gal te 'dus bsags de mig sogs 'dus pa ma yin pa'i yul can gzhan don byed par sgrub pa'i chos kyi khyad par sgrub pa'i 'gal rtags ma yin na /
slob dpon gyis 'di ni chos kyi khyad par phyin ci log tu byed pas 'gal ba yin no / /
zhes gsungs pa dang 'gal lo zhen /
mi 'gal te /
mig sogs chos can /
'dus pa ma yin pa'i yul can gzhan don byed de /
'dus bsags yin pa'i phyir zhes bkod pa'i tshe na 'dus pa ma yin pa'i yul can de sgras zin la chos kyi khyad par yin la /
de mig sogs kyi steng du sgrub pa'i 'gal rtags yin ba la dgongs pa'i phyir ro /
gnyis pa ma nges pa'i rtags la gnyis / /
mtshan nyid dang /
dbye ba'o / /
dang po ni /
kha cig /
ma nges pa'i rtags kyi mtshan nyid /
phyogs chos gang zhig /
skabs kyi phyi rgol gyis khyab 'brel ma nges pa'i rtags zhe na /
byas pa chos can /
sgra rtag par sgrub pa'i ma nges pa'i rtags yin par thal /
de sgrub kyi phyogs chos gang zhig /
de sgrub kyi phyi rgol gyis khyab 'brel ma nges pa'i phyir /
sgra mi rtag bar sgrub pa la byas pa rang don skabs kyi rtags yang dag tu song ba'i tshe na /
byas pa chos can /
sgra mi rtag par sgrub pa'i ma nges pa'i rtags yin par thal /
de sgrub kyi phyogs chos gang zhig /
de sgrub kyi skabs kyi phyi rgol gyis khyab 'brel mnges pa'i phyir ro / /
rang lugs la /
de sgrub kyi ma nges pa'i rtags kyi mtshan nyid /
de sgrub kyi phyogs chos gang zhig /
rang phyogs chos can du song ba'i gang zag gis da sgrub kyi khyab pa rnal mang yang ma nges phyin ci log tu yang ma nges pa /
gnyis pa la gnyis /
thun mong ma yin pa'i ma nges pa'i rtags dang /
thun mong gi mnges pa'i rtags so / /
dang po la gsum /
mtshan nyid dang /
dbye ba dang /
thun mong ma yin pa'i don dpyad pa'o / /
dang po ni /
kha cig /
de sgrub kyi thun mong ma yin pa'i mnges pa'i rtags kyi mtshan nyid /
de sgrub kyi phyogs chos gang zhig /
de sgrub kyi mthun phyogs la yang ma mthong mi mthun phyogs la yang ma mthong ba zer ba dang /
kha cig /
gang zhig /
mthun phyogs la yang tshad mas ma mthong mi mthun phyogs la yang tshad mas ma mthong ba zhes dang /
kha cig /
gang zhig /
rang phyogs chos can du song ba'i gang zag gis de sgrub kyi mthun phyogs la yang ma mthong mi mthun phyogs la yang ma mthong ba zhes zer na /
mnyan bya chos can /
rang phyogs chos can du song ba'i gang zag gis khyod sgra mi rtag par sgrub @# / /
pa'i mthun phyogs la ma mthong bar thal /
de sgrub kyi thun mong ma yin pa'i ma nges pa'i rtags yin pa'i phyir /
'dod mi nus te /
rang phyogs chos can du song ba'i gang zag gi mngon sum tshad mas khyod mi rtag pa la mthong ba'i phyir te /
de'i sgra 'dzin mngon su mtshad mas sgra mi rtag bar mthong ba gang zhig /
sgra mi rtag pa dang khyod mi rtag pa gnyis yin khyab mnyam pa'i rdzas gcig yin pa'i phyir /
rtags dang po grub ste /
de phyir dngos po mthong ba yis / /
yon tan mtha' dag mthong ba nyid / /
ces gsungs pa'i phyir /
rang lugs la /
de sgrub kyi thun mong ma yin pa'i ma nges pa'i rtags kyi mtshan nyid /
de sgrub kyi ma nges pa'i rtags gang zhig /
rang phyogs chos can du song ba'i gang zag gis /
de sgrub kyi mthun phyogs la yang yod par ma grub mi mthun phyogs la yang yod par ma grub pa /
gnyis pa la gsum /
mthun phyogs la med nas ma mthong zhing mi mthun phyogs la yod kyang yod pa ltar ma grub pa'i ma nges pa'i rtags dang /
mi mthun phyogs la med nas ma mthong zhing mthun phyogs la yod kyang yod pa ltar ma grub pa'i ma nges pa'i rtags dang /
mthun phyogs mi mthun phyogs gnyis ka la yod kyang yod pa ltar ma grub pa'i ma nges pa'i rtags so / /
dper brjod rim bzhin /
sgra chos can /
rtag ste /
mnyan bya yin pa'i phyir /
mi rtag ste /
mnyan bya yin pa'i phyir /
skyes bu pha rol po chos can /
lha las tshe 'phos pa yin te /
mig dang ldan pa'i phyir zhes pa lta bu'o / /
kha cig /
mthun phyogs la yang med nas ma mthong mi mthun phyogs la yang med nas ma mthong ba dang bzhir byas nas /
dper brjod ni /
sgra chos can /
rtag ste /
mnyan bya yin pa'i phyir /
zhes pa lta bu yin te /
phyogs chos mthun phyogs yod med dang /
rnam gnyis re re dag la yang / /
rnam gsum mi mthun phyogs la yang / /
yod med rnam pa gnyis phyir ro / /
zhes mnyan bya de sgra rtag par sgrub pa'i mthun phyogs la yang med mi mthun phyogs la yang med par bshad pa'i phyir zhen /
mnyan bya chos can /
sgra rtag par sgrub pa'i mi mthun phyogs la yod par thal /
sgra mi rtag par sgrub pa'i mthun phyogs la yod pa'i phyir te /
khyod kyang yan sgra mi rtag par sgrub ba'i mthun phyogs kyang yin pa'i gzhi mthun grub pa'i phyir /
sgra rtag par sgrub pa'i mthun phyog la med ra bsad pa ni /
rang phyog chos can du song ba'i gang zag gis de sgrub kyi mi mthun phyogs la yod par ma grub tsam la dgongs pa yin no / /
gsum pa thun mong ma yin pa'i don dpyad pa ni /
ci'i phyir rtags 'di thun mong ma yin pa'i rtags zhes bya zhen /
kha cig /
chos can las gzhan la mi 'jug pa'i phyir thun mong ma yin pa zhes bya'o zhe na /
de'i don chos can las ldog pa gzhan la mi 'jug pa yin nam /
chos can las ngo bo gzhan la ma 'jug pa yin /
dang po ltar na /
mnyan bya chos can /
sgra mi rtag par sgrub pa'i thun mong ma yin pa'i ma nges pa'i rtags ma yin par thal /
sgra las ldog pa gzhan la 'jug pa'i phyir te /
shes bya sogs la'ang 'jug pa'i phyir /
gnyis pa ltar na /
'jig pa phyis byung gi rgyu gzhan la ltos med kyi dngos po chos can /
byas ba rang grub tsam nas 'jig nges su sgrub pa'i thun mong ma yin pa'i ma nges pa'i rtags yin par thal /
byas pa las ngo bo gzhan ma yin pa'i phyir /
yang mnyan bya ma yin zhing sgra yin pa mi srid pa de mnyan bya sgra las gzhan la mi 'jug pa'i don yin no zhe na /
'jig pa phyis byung gi rgyu gzhan la ltos med kyis dngos po chos can /
byas pa las gzhan la mi 'jug par thal /
khyod ma yin zhing byas pa yin pa mi srid pa'i phyir /
bsal ba khas /
yang mnyan bya chos de yin par nges nas sgra chos de yin par ma nges pa mi srid pa de mnyan bya sgra las @# / /
gzhan la mi 'jug pa'i don yin no zhe na /
'o na mnyan bya mtshan nyid yin par nges na sgra mtshan nyid yin par nges dgos par thal /
mnyan bya chos de yin par nges nas /
sgra chos de yin par ma nges pa mi srid pa'i phyir /
rtags khas /
yang chos de mnyan bya yin par nges nas chos de sgra yin par ma nges pa mi srid pa de mnyan bya sgra las gzhan la mi 'jug pa'i don yin no zhe na /
'o na chos de lto ldir ba yin par nges na /
chos de bu ma pa yin par nges dgos par thal /
chos de mnyan bya yin par nges na chos de sgra yin par nges dgos pa'i phyir /
rtags khas /
'dod na /
tha snyad 'ba' zhig sgrub kyi rtags yang dag med par 'gyur ro / /
yang mnyan bya sgra kho na'i thun mong ma yin pa'i chos yin pa'i sgo nas sgra mi rtag par ma nges pa de srid du /
mnyan bya yang mi rtag par ma nges pa de /
mnyan bya sgra mi rtag par sgrub pa'i thun mong ma yin pa'i rtags yin pa'i don yin no zhe na /
mnyan bya chos can /
dung sgra mi rtag par sgrub pa'i thun mong ma yin pa'i ma nges pa'i rtags ma yin par thal /
khyod dung sgra kho na'i thun mong ma yin pa'i chos ma yin pa'i phyir te /
rnga sgra la sogs pa'i yang khyad chos yin pa'i phyir /
rang lugs ni /
rang phyogs chos can du song ba'i gang zag gis de sgrub kyi rtsod gzhi dang mthun phyogs dang mi mthun phyogs gnyis kyi nang nas rtsod gzhi la yod par nges kyi /
mthun phyogs la yang yod par ma nges mi mthun phyogs la yang yod par ma nges pa de sgra mi rtag par sgrub pa'i thun mong ma yin pa'i rtags yin pa'i don yin no / /
gnyis pa thun mong gi ma nges pa'i rtags la gnyis /
mtshan nyid dang /
dbye ba'o / /
dang po ni /
de sgrub kyi thun mong gi ma nges pa'i rtags kyi mtshan nyid /
de sgrub kyi ma nges pa'i rtags gang zhig /
rang phyogs chos can du song ba'i gang zag gis de sgrub kyi mthun phyogs la yod par nges pa'am mi mthun phyogs la yod par nges pa gang rung yin pa /
gnyis pa la gnyis /
dngos kyi ma nges pa'i rtags dang /
lhag ldan gyi ma nges pa'i rtags so / /
dang po la gnyis /
mtshan nyid dang /
dbye ba'o / /
dang po ni /
de sgrub kyi dngos kyi ma nges pa'i rtags kyi mtshan nyid /
de sgrub kyi ma nges pa'i rtags gang zhig /
rang phyogs chos can du song ba'i gang zag gis de sgrub kyi mthun phyogs la yang yod par nges mi mthun phyogs la yang yod par nges pa /
gnyis pa la bzhi /
mthun phyogs mi mthun phyogs gnyis ka la khyab byed du 'jug pa dang /
mthun phyogs mi mthun phyogs gnyis ka la cha gnyis su 'jug pa dang /
mthun phyogs la khyab byed mi mthun phyogs la cha gnyis su 'jug pa dang /
mi mthun phyogs la khyab byed mthun phyogs la cha gnyis sa 'jug pa'o / /
dang po ni /
dper na /
sgra cho can /
rtag ste gzhal /
bya yin pa'i phyir /
zhes pa lta bu'o / /
gnyis pa ni /
sgra chos can /
rtag ste /
reg bya can ma yin pa'i phyir /
zhes pa lta bu'o / /
'di don la mthun phyogs la cha gnyis su 'jug pa ma yin te /
rtag pa yin l+na reg bya can ma yin dgos pa'i phyir /
'o na gang gi dang du byas nas mthun phyogs la cha gnyis su 'jug par bzhag che na /
bye brag pas 'byung bzhi'i rdul phran par bzhag cen /
bye brag pa'i blo dang bstun nas bzhag pa yin te /
bye brag pas rtag pa yin la reg bya can yin pa dang /
rtag pa yin la reg bya can ma yin pa'ang 'dod pa'i phyir /
rtags dang po grub ste /
bye brag pas 'byung bzhi'i rdul phran de rtag pa dang /
reg bya can du 'dod pa'i phyir /
kha cig /
de'i dper brjod /
sgra chos can /
rtag ste /
lus can ma yin pa'i phyir zhes pa lta bu yin la /
mthun phyogs la cha gnyis su 'jug pa'i don /
bye brag pas rtag pa yin la lus can yin pa'ang 'dod /
rtags yin la lus can ma yin pa'ang 'dod pa'i dbang du byas pa yin no / /
de @# / /
bye brag bas rtag pa yin la lus can yin pa'ang 'dod de /
bye brag pas 'byung bzhi'i rdul phran de rtag par yang 'dod lus can du'ang 'dod pa'i phyir zhes zer /
de ni mi 'thad de /
bye brag pa'i lugs la /
'byung bzhi'i rdul phran rdzas dang| lus can yon tan du 'dod cing rdzas yin na yon tan ma yin par 'dod pa'i phyir ro /
gsum pa ni /
dper na /
dung sgra chos can /
rtsol ba las byung ste /
mi rtag pa'i phyir zhes pa lta bu'o / /
bzhi ba ni /
dper na /
dung sgra chos can /
rtsol ba las ma byung ste /
mi rtag pa'i phyir zhes pa lta bu'o / /
gnyis pa lhag ldan gyi ma nges pa'i rtags la gnyis /
yang dag lhag ldan dang /
'gal ba lhag ldan no / /
dang po ni /
de sgrub kyi yang dag lhag ldan gyi ma nges pa'i rtags kyi mtshan nyid /
de sgrub kyi ma nges pa'i rtags gang zhig /
rang phyogs chos can du song ba'i gang zag gis de sgrub kyi mthun phyogs la yod par nges shing /
mi mthun phyogs la ma mthong yang mi mthun phyogs las ldog pa la the tshom dang bcas pa /
dper na /
ngag smra ba'i skyes bu pha rol po 'di chos can /
'dod chags dang bcas pa yin te /
ngag smra ba'i phyir zhes pa lta bu'o / /
gnyis pa'i mtshan nyid /
gang zhig /
rang phyogs chos can du song ba'i gang zag gis de sgrub kyi mi mthun phyogs la yod par nges shing /
mthun phyogs la ma mthong yang mthun phyogs las ldog pa la the tshom dang bcas pa /
dper na ngag smra ba'i skyes bu pha rol po 'di chos can /
'dod chags dang bral ba yin te /
ngag smra pa'i phyir zhes pa lta bu'o / /
kha cig /
lhag ldan gyi ma nges pa'i rtags ma nges pa'i rtags kyi dbye ba ma yin te /
lhag ldan ni khyab pa la the tshom gyi lhag ma dang bcas shing mthun phyogs kho na la yod par nges pa dang mi mthun phyogs la med par nges pa gang du yang ma nges pa la brjod pas /
lhag ldan gyi rtags dang ma nges pa'i rtags ming gi rnam grangs yin no / /
de'i mtshan nyid /
de sgrub kyi phyogs chos gang zhig /
rang phyogs chos can du song ba'i gang zag la de sgrub kyi khyab 'brel la the tshom skyed byed kyi rgyu yin pa /
de skad du'ang /
gang zhig ma mthong ba tsam gyis / /
ldog pa rab tu ston byed pa / /
de ni the tshom rgyu yin phyir / /
de la lhag ma ldan zhes brjod ces dang /
de'i 'grel bshad du shAkya blos /
yang lhag ma dang ldan pa zhes bya ba 'di ci yin zhes 'bri bar byed do / /
mtshan nyid bstan pa'i phyir gang zhig ces bya ba la sogs pa smos te /
lhag ma dang ldan pa zhes bya ba'i sgra 'di ni ma nges pa'i rnam grangs yin no zhes gsungs pa'i phyir zhe na /
'o na gzhal bya chos can /
rang phyogs chos can du song ba'i gang zag gis de sgrub kyi khyab 'brel la the tshom skyed byed kyi rgyu yin par thal /
de sgrub kyi lhag ldan gyi ma nges pa'i rtags yin pa'i phyir /
rtags khyab khas /
'dod mi nus te /
rang phyogs chos can du song ba'i gang zag gis de sgrub kyi khyab 'brel med par nges pa'i phyir te /
rang phyogs chos can du song ba'i gang zag gis khyed kyang yin /
de sgrub kyi mi mthun phyogs kyang yin pa'i gzhi mthun tshad mas nges pa'i phyir /
gzhan yang /
de sgrub kyi rtags yang dag yin na rang phyogs chos can du song ba'i gang zag gis de sgrub kyi khyab 'brel nges byed kyi rgyu yin pas khyab par thal /
de sgrub kyi ma nges pa'i rtags yin na rang phyogs chos can du song ba'i gang zag gis de sgrub kyi khyab 'brel la the tshom skyed byed kyi rgyu yin pas khyab pa'i phyir /
kha cig /
lhag ldan gyi gtan tshigs yin na /
rang phyogs chos can du song ba'i gang zag gis de sgrub kyis khyab 'brel la the tshom gyi lhag ma dang bcas pas khyab zer na /
ngag smra ba chos can /
rang phyogs chos can du song ba'i mngag zag gis ngag smra ba'i skyes bu pha rol po chags bral dus grub pa'i khyab 'brel la the tshom gyi lhag ma dang bcas par thal /
de sgrub kyi lhag ldan gyi gtan @# / /
tshigs yin pa'i phyir /
'dod mi nus te /
de lta bu'i gang zag gis de sgrub kyi khyab pa med par nges pa'i phyir te /
de lta bu'i gang zag gis khyod kyang yin de sgrub kyi mi mthun phyogs kyang yin pa'i gzhi mthun pa tshad mas nges pa'i phyir /
rang lugs ni /
yang dag lhag ldan yin na rang phyogs chos can du song ba'i gang zag gis mi mthun phyogs las ldog pa la the tshom kyi lhag ma dang bcas pa dang /
'gal ba lhag ldan yin na gang zag des mthun phyogs las ldog pa la the tshom gyi lhag ma dang bcas pa yin no / /
gsum pa ma grub pa'i rtags la gnyis /
mtshan nyid dang /
dbye ba'o / /
dang bo ni /
de sgrub kyi ma grub pa'i rtags kyi mtshan nyid /
de sgrub kyi rtags su bkod pa gang zhig /
de sgrub kyi phyogs chos ma grub ba /
gnyis pa la gsum /
don la ltos nas ma grub pa dang /
blo la ltos nas ma grub pa dang /
rgol ba la ltos nas ma grub pa'o / /
dang po la gnyis /
gzhi ma grub nas ma grub pa dang /
tha dad med nas ma grub pa'o / /
dang po la lnga /
chos can gyi ngo bo ma grub nas ma grub pa dang /
rtags kyi ngo bo ma grub nas ma grub pa dang /
gzhi rtags gnyis ka med nas ma grub pa dang /
chos can gyi phyogs gcig la rtags med nas ma grub pa dang /
rtags kyi phyogs gcig chos can la med nas ma grub pa'o / /
dang bo ni /
dper na /
gang zag gi bdag chos can /
mi rtag ste /
byas pa'i phyir zhes pa lta bu'o / /
gnyis pa ni /
dper na /
skyes bu 'di chos can /
sdug bsngal ba yin te /
ri bong gi r+was phug pa'i phyir zhes pa lta bu'o / /
gsum pa ni /
dper na /
gang zag gi bdag chos can /
thams cad la khyab pa yin te /
gang zag gi bdag gi bde sdug kun la dmigs pa'i phyir zhes pa lta bu'o / /
'o na chos can gyi ngo bo gzhi ma grub pa la sogs pa'i rtags 'di rnams /
phyogs chos ma grub pa'i rtags yin na chos can gzhi ma grub pa'i rtags yang dag bshad pa dang 'gal lo zhe na /
'di'i lan la kha cig /
bsgrub bya'i chos sgrub pa la gzhi ma grub rtags su bkod na rtags skyon can du 'gyur gyi /
bsgrub bya'i chos med dgag sgrub pa la gzhi ma grub rtags su bkod na rtags skyon can du 'gyur ba min no / /
gtan tshigs sgrub brtags su bkod nas chos can gzhi ma grub na phyogs chos ma grub par 'gyur gyi /
gtan tshigs rnam bcad tsam rtags su bkod nas chos can gzhi ma grub kyang phyogs chos ma grub par mi 'gyur ro / /
zhes zer ba mi 'thad de /
gzhi der chos de yod par sgrub pa'i rtags yang dag yin na gzhi der chos de med par sgrub pa'i phyogs chos grub dgos pa'i phyir dang /
gzhi ma grub rtags su bkod pa'i rtags yang dag med par thal /
gzhi ma grub rtags su bkod na rtags chos 'brel pa ma grub pa'i phyir /
rang lan ni /
gzhi ma grub chos can du bzung ba'i rtags yang dag bshad pa dang /
chos can gyi ngo bo ma grub nas phyogs chos ma grub pa'i rtags bshad pa mi 'gal te /
gzhi ma grub chos can du bzung ba'i rtags yang dag yod par sngar bshad zin la /
gzhi ma grub chos can du bzung ba'i tshe rtags su bzung ba de yin na gzhi grub dgos na /
chos can gyi ngo bo ma grub nas /
phyogs chos ma grub par 'gyur ba'i phyir ro / /
bzhi pa ni /
dper na /
shing chos can /
sems ldan yin te /
mtshan mo lo ma khums te nyal ba'i phyir zhes pa lta bu'o / /
gal te byas pa chos can /
sgra mi rtag par sgrub pa'i rtags yang dag yin te /
de sgrub kyi tshul gsum yin pa'i phyir zhes bkod pa'i tshe na /
sgra mi rtag par sgrub pa'i tshul gsum chos can /
byas pa sgra mi rtag par sgrub pa'i rtags yang dag tu sgrub pa'i phyogs chos ma yin par thal /
khyod byas pa'i phyogs gcig la ma grub pa'i phyir zhe na /
skyon med de /
@# / /
chos can gyi phyogs gcig la med nas ma grub pa'i rtags khas blangs pa yin gyi /
chos can gyi phyogs gcig la med na phyogs chos ma grub pas khyab pa khas blangs pa ma yin pa'i phyir /
byas pa tsam sgra mi rtag par sgrub pa'i rtags yang dag tu sgrub nus la| shing tsam mtshan mo lo ma khums nas nyal bar sgrub mi nus pa'i phyir ro / /
lnga pa ni /
dper na /
zla ba gnyis snang gi dbang shes chos can /
mngon sum yin te /
rtog bral ma 'khrul ba'i shes pa yin pa'i phyir zhes pa lta bu'o / /
gnyis pa tha dad med nas ma grub pa'i rtags la gsum rtags chos tha dad med nas ma grub pa dang /
gzhi rtags tha dad med nas ma grub pa dang /
gzhi chos tha dad med nas ma grub pa'o / /
dper brjod rim bzhin /
sgra chos can /
mi rtag ste /
mi rtag pa'i phyir zhes pa dang /
sgra chos can /
mi rtag ste /
sgra yin pa'i phyir zhes dang /
mi rtag pa chos can /
mi rtag ste /
byas pa yin pa'i phyir zhes pa lta bu'o / /
gsum po 'di phyogs chos ma grub pa'i rtags ma yin par thal /
rtags chos can gyi steng du 'god tshul dang mthun par grub pa'i phyir zhe na /
skyon med de /
phyogs chos yin na rtags nges nas bsgrub bya la the tshom za ba dang /
rtags dang chos can khyad gzhi khyad chos kyi tshul du blo yul du 'char ba dang /
chos can de'i steng du bsgrub bya'i chos la the tshom dang ldan pa dgos la /
gsum po 'di la de dag rim pa bzhin ma tshang ba'i phyir /
kha cig /
gsum po 'di don la ma grub pa'i rtags kyi dbye bar byed pa mi 'thad de /
'di dag chos can gyi steng du 'god tshul dang mthun par grub pa'i phyir /
des na gsum po 'di dag shes 'dod la ltos nas ma grub pa'i rtags yin no zhe na /
de yang mi 'thad par thal /
sgra sgra yin par nges nas sgra rtag mi rtag shes 'dod dang ldan pa'i gang zag yod pa'i phyir /
'khor gsum mo / /
gnyis pa blo la ltos nas ma grub pa la bzhi /
shes 'dod med nas ma grub pa dang /
chos can gyi ngo bo la the tshom za nas ma grub pa dang /
rtags kyi ngo bo la the tshom za nas ma grub pa dang /
gzhi rtags kyi 'brel pa la the tshom za nas ma grub pa'o / /
dper brjod rim bzhin /
sgra mi rtag par grub zin ma brjed pa'i ngor /
sgra chos can /
mi rtag ste /
byas pa yin pa'i phyir /
zhes dang /
bskal don sha za'i bum pa chos can /
mi rtag ste /
byas pa'i phyir zhes dang /
du ba dang rlangs pa gang du yang ma nges bzhin du skya rdzas dang ldan pa'i la la chos can /
me yod de /
du ba yod pa'i phyir /
zhes dang /
rma bya'i sgra ga ngan grag ma nges bzhin du ri sul gsum gyi dbus ma na chos can /
rma bya yod de /
rma bya'i sgra grag pa'i phyir zhes pa lta bu'o / /
gsum pa rgol pa la ltos nas ma grub pa la gsum /
snga rgol la ltos nas ma grub pa dang /
phyi rgol la ltos nas ma grub pa dang /
gnyis ka la ltos nas ma grub pa'o / /
dang po ni /
dper na /
grangs can gyis sangs rgyas pa'i ngor /
blo bde chos can /
sems med yin te /
skye 'jig can yin pa'i phyir /
zhes bkod pa lta bu'o / /
'di snga rgol la ltos nas ma grub pa yin te /
grangs can gyis sngar yod gsal ba las skye ba dang mi gsal ba la 'jig par 'dod pa ma gtogs /
sngar med gsar du skye ba dang skad cig gis 'jig pa blo bde'i steng du tshad mas ma grub pa'i phyir /
gnyis pa ni /
dper na /
gcer bu pas sangs rgyas pa'i ngor /
shing chos can /
sems ldan yin te /
shun pa bshus na 'chi ba'i phyir zhes pa lta bu'o / /
'di phyi rgol la ltos nas ma grub pa yin te /
srog 'gag pa 'chi ba'i don yin pa gang zhig /
sangs rgyas pas shing la srog dang rnam shes 'gag ba ma grub pa'i phyir /
rtags gnyis po 'di yang so sor bshad pa tsam yin gyi /
rgol phyi rgol @# / /
gnyis ka la ltos nas ma grub pa yin no / /
snga ma phyi rgol la ltos nas ma grub pa yin te /
phyi rgol gyi ngor phyogs chos yin na phyi rgol bsgrub bya la the tshom dang ldan pa dgos la /
sangs rgyas pas blo bde sems yod du tshad ma'i stobs kyis nges pa'i phyir ro / /
gnyis pa 'di snga rgol la ltos nas ma grub pa yin te /
gcer bu pas shing gi steng du 'chi ba dang 'chi ba'i don gang yang tshad mas ma grub pa'i phyir /
gal te 'di snga rgol la ltos nas ma grub pa ma yin te /
gcer bu ba de shun pa bshus na 'chi ba'i don shun pa bshus na skam pa tsam la 'dod pa gang zhig /
gcer bu ngas shing gi steng du shun pa bshus na skam par 'dod pa'i phyir zhe na /
'o na rtags dang po de yang snga rgol la ltos nas mi grub pa ma yin par thal /
grangs can de sngar yod gsal ba la skye ba dan mi gsal ba la 'jig pa'i don du 'dod pa gang zhig /
grangs can gyis blo bde'i steng du de 'dod pa'i phyir ro / /
gsum pa ni /
dper na /
sgra chos can /
mi rtag ste /
mig shes kyis gzung bya yin pa'i phyir /
zhes pa lta bu'o / /
de ltar na rtags su bkod pa thams cad rtags yang dag dang 'gal ma nges ma grub pa'i rtags bzhir nges pa yin te /
spyir rtags su bkod pa la phyogs chos grub pa dang ma grub pa gnyis su nges la /
grub pa la khyab pa rnal mar nges ma nges gnyis su nges la /
gnyis pa la khyab pa phyin ci log tu nges pa dang ma nges pa gnyis su nges pa'i phyir ro / /
! gnyis pa gzhan don rjes dpag bshad pa la gnyis /
rjod byed ngag bshad pa dang /
brjod bya don gyi rang bzhin bshad pa'o / /
dang po la gsum /
sgrub ngag bshad pa dang /
sun 'byin bshad pa dang /
rgol phyi rgol dbang po gsum gyi rnam gzhag bshad pa'o / /
dang po la gsum /
gzhan lugs dgag /
rang lugs bzhag /
rtsod ba spad ba'o / /
dang po ni /
kha cig /
gzhan don rjes dpag gi mtshan nyid /
rgol ba rang gis mthod ba'i rtags kyi tshul phyi rgol la gsal bar ston pa'i ngag yang dag yin pa /
des na sgrub ngag yan lag gcig ldan yang yod de /
byas pa'i rtags kyis sgra mi rtag pa bsgrub pa'i khyab pa shes zin ma brjed /
phyogs chos mi shes shes rung du yod pa'i gang zag gi ngor /
sgra yang byas zhes pa'i ngag de sgrub ngag yang dag yin pa'i phyir te /
de lta bu'i nag de rgol ba rang gis mthong ba'i rtags kyi tshul phyi rgol la gsal bar ston pa'i ngag yang dag yin pa'i phyir dad de tsam gyis phyi rgol gyi rgyud la rtogs pa skyed nus pa'i phyir /
de skad du'ang /
mkhas pa rnams la ni / /
gtan tshigs 'ba' zhig brjod par zad / /
ces gsungs pa'i phyir /
gsum las tshul gang rung ba nyid / /
ma bstan ma tshang yin par brjod / /
ces gsungs pa dang mi 'gal te /
de ni tshul gsum ga mi shes shes rung du yod pa'i gang zag gi ngor tshul gsum gang rung zhig ma brjod na sgrub ngag ma tshang ba'i skyon can du bstan pa yin pa'i phyir zhes zer /
de 'gog pa la kha cig /
de lta bu'i ngag de sgrub ngag yang dag ma yin te /
sgrub ngag ma tshang ba'i skyon can yin pa'i phyir te /
khyab pa ma bstan pa yin pa'i phyir /
de lta ma yin na /
phyogs chos rkyang pa can gyi rtags yang dag yod par thal /
phyogs chos rkyang pa rjod pa'i sgrub ngag yang dag yod pa'i phyir /
rtags khas blangs zhes zer zhing /
rgol ba de gnyis ka'i lugs la yang byas pa'i rtags kyis sgra mi rtag par sgrub pa'i tshul gsum mi shes shes rung du yod pa'i gang zag gi ngor /
gang byas na mi rtag pas khyab /
dper na bum pa bzhin /
sgra yang byas zhes pa'i ngag de sgrub ngag yang dag yin pa'i phyir zhes zer /
'dod pa dang po mi 'thad de /
de lta bu'i rgol ba'i ngor phyogs @# / /
tshig sgrub ngag gi yan lag tu 'gyur ba yod par thal /
de'i dor sgra yang byas zhes pa'i ngag de sgrub ngag yang dang yin pa'i p[hyir /
khyab ste /
de'i dor sgra yang byas zhes pa'i ngag de phyogs tshig yin pa'i phyir /
de'i dor sgra byas pa de bsgrub bya yin pa'i phyir /
gzhan yang /
de'i ngor byas pa de sgra mi rtag par sgrub pa'i rtags yang dag yin par thal /
de'i ngor sgra yang byas zhes pa'i ngag de de sgrub kyi sgrub ngag yang dag yin pa'i phyir /
gzhan yang /
sgra mi rtag par mi shes shes rung du yod pa'i gang zag gi ngor sgra mi rtag ces pa'i ngag de sgrub ngag yang dag yin par thal /
sgra byas par mi shes shes rung du yod pa'i gang zag gi ngor sgra yang byas zhes pa'i ngag de /
sgrub ngag yang dag yin pa'i phyir /
rtags khas /
'dod na /
phyogs tshig yin na sgrub ngag yang dag yin pas khyab par thal lo / /
gzhan yang /
de'i ngor sgra yang byas zhes pa'i ngag chos can /
khyod rgol ba rang gis mthong ba'i rtags kyi tshul phyi rgol la gsal bar ston pa'i ngag yang dag ma yin par thal /
khyod phyogs chos gsal par ston pa'i ngag yang dag kyang ma yin /
rjes su 'gro ldog gi khyab pa gsal bar ston pa'i ngag yang dag kyang ma yin pa'i phyir /
rtags dang po grub ste /
de'i ngor byas ba sgra mi rtag par sgrub pa'i phyogs chos ma yin pa'i phyir te /
des byas pa sgra'i steng du 'god tshul dang mthun par ma grub pa'i phyir /
des na de'i ngor sgra yang byas zhes pa'i ngag de sgrub ngag yang dag yin par 'dod pa dang /
shes 'dod chos can gyi steng du 'god tshul dang mthun par yod pa nyid du nges ba /
phyogs chos kyi mtshan nyid du 'dod pa 'gal pa yin no / /
'dod pa phyi ma de yang mi 'thad de /
de'i ngor sgra yang byas zhes pa'i ngag chos can /
sgrub ngag skyon can ma yin par thal /
ngag skyon can ma yin pa'i phyir /
rtags ma grub na /
sgra mi rtag par mi shes shes rung du yod pa'i gang zag gi ngor /
sgra mi rtag ces pa'i ngag de ngag skyon can yin par thal lo / /
'dod na /
phyogs tshig yin na ngag skyon can yin pas khyab par thal lo / /
'dod na /
dam bca' yang dag mi srid par thal lo / /
des na sgra byas par mi shes shes rung du yod pa'i gang zag gi ngor sgra yang byas zhes pa'i ngag de gang zag de'i ngor phyogs tshig tsam yin gyi /
sgrub ngag yang dag dang skyon can gang yang ma yin no / /
byas pa'i rtags kyis sgra mi rtag par sgrub pa'i tshul gsum mi shes shes rung du yod pa'i gang zag gi ngor /
gang byas na mi rtag pas khyab /
dper na bum pa bzhin /
sgra yang byas zhes pa'i ngag de sgrub ngag yang dag yin par 'dod ba'ang mi 'thad de /
de lta bu'i gang zag chos can /
khyod kyis sgra mi rtag par sgrub pa'i tshul gsum tshad mas nges par thal /
khyod kyi ngor de lta bu'i ngag de de sgrub kyi sgrub ngag yang dag yin pa'i phyir /
rtags khas /
khyab pa yod de /
slob dpon gyis /
rjod pa gang zhig gnyis ka la nges pa de kho na sgrub pa'am /
sun 'byin pa yin gyi gang yang rung ba la ma grub pa dang the tshom za ba ni ma yin te /
yang sgrub par byed pa la ltos pa'i phyir /
zhes gsungs so / /
kha cig /
sgrub ngag yang dag la chos mthun sbyor gyi sgrub ngag yang dag dang /
chos mi mthun sbyor gyi sgrub ngag yang dag gnyis /
chos mthun sbyor gyi sgrub ngag yang dag gi mtshan nyid /
shes 'dod chos can dang mthun dpe gnyis rtags dang bsgrub bya'i chos su chos mthun par dngos su ston pa'i ngag /
chos mi mthun sbyor gyi sgrub ngag yang dag gi mtshan nyid /
shes 'dod chos can dang mi mthun dpe gnyis rtags dang bsgrub bya'i chos su chos mi mthun par dngos su ston pa'i dag /
chos mthun pa'i don yang sgrub tshul yod sgrub rnams yod par chos mthun pa dang /
yin sgrub rnams yin par chos mthun pa yin zhes zer @# / /
na /
gang byas na mi rtag pas khyab /
dper na bum pa bzhin sgra yang byas zhes pa'i ngag chos can /
sgra dang bum pa gnyis mi rtag pa yin par chos mthun par dngos su ston pa'i ngag yin par thal /
khyod de sgrub kyi chos mthun sbyor gyi sgrub ngag yang ngag yin pa gang zhig sgra mi rtag par sgrub pa'i sgrub tshul yin sgrub yin pa'i phyir /
khyab pa khas blangs /
'dod na /
sgra mi rtag par dngos su ston pa'i ngag yin par thal lo / /
'dod na /
sgra mi rtag par sgrub pa'i sgrub ngag yang dag ma yin par thal /
de sgrub kyi bsgrub bya dngos su ston pa'i ngag yin pa'i phyir /
khyab ste /
bsgrub par bya ba brjod pa yis / /
brgyud pa yis kyang nus pa med / /
ces gsungs pa'i phyir /
gnyis pa rang lugs bzhag pa la bzhi /
mdo'i rnam bcad kyi dgos pa bshad pa dang /
gzhan don rjes dpag gi mtshan nyid dang| dbye ba dang /
mtshon bya'i sgra bshad pa'o / /
dang po ni /
tshad ma mdor /
gzhan don rjes su dpag pa ni / /
rang gis mthod don rab gsal byed / /
ces gsungs pa'i rkang pa dang pos mtshon bya dang /
rkang pa gnyis pas mtshan nyid bstan pa yin la /
de yang rang gis mthong ba dang don dang rab gsal byed gsum gyis rim pa bzhin du /
gzhan don rjes dpag yin na /
blo skyon dang don skyon dang sgra skyon gsum dang bral ba zhig dgos par bstan to / /
ji ltar bstan na /
rang gis mthong ba zhes pa'i tshig gis gzhan don rjes dpag yin na blo skyon dang bral ba zhig dgos par bstan te /
blo bde skye 'jig can lta bu don la grub kyang rgol bas ma mthong bar phyi rgol gyi lung tsam las bshad pa'i gtan tshigs de gtan tshigs yang dag dang /
de ston pa'i ngag sgrub ngag yang dag yin pa bcad pa'i phyir du rang gis mthong ba zhes pa'i tshig smos pa'i phyir ro / /
rang gis mthong ba zhes pa'i don la /
rgyan mkhan pon re /
rang gis mthong bzhes pa'i tshig gis gzhan don gyi rtags yang dag yin na tshul gsum rgol phyi rgol gnyis ka dang dbang po yod na nges kyang mthong ba zhig dgos par bstan /
zhes gsung /
'di la kha cig /
'o na /
gzhan don rjes su dpag pa ni / /
zhes pa'i gzhan de rgol phyi rgol gnyis ka las gzhan la byed rigs par thal /
rang gis mthong ba zhes rgol phyi rgol gnyis kas /
mthong ba la byed rigs pa'i phyir /
rtags khas /
'dod na /
de lta bu'i gzhan de phyi rgol la byed mi rigs par 'gyur ro zhes zer ro / /
don zhes pa'i tshig gis gzhan don rjes dpag yin na don skyon dang bral bzhig dgos par bstan te /
tshul gsum don la ma grub par rtog pas sgro btags tsam de rtags yang dag dang /
de brjod pa'i tshig sgrub ngag yang dag yin pa bcad pa'i phyir du don zhes pa'i tshig smos pa'i phyir ro /
don zhes pas gzhan don gyi rtags yang dag yin na /
tshul gsum tshad mas grub bzhig dgos par bstan gyi dngos por grub ba zhig dgos par bstan pa ma yin te /
dngos por med pa'i gzhan don gyi rtags yang dag du ma yod pa'i phyir /
rab gsal byed ces pa'i tshig gis gzhan don rjes dpag yin na /
sgra skyon dang bral ba zhig dgos par bstan te /
tshul gsum don la grub cing grub pa ltar tshad mas nges kyang /
gzhan la ston pa na lhag chad kyi skyon dang bcas pa'i ngag sgrub ngag yang dag yin pa bcad pa'i phyir du rab gsal byed ces smos pa'i phyir /
'o na /
gzhan don rjes su dpag pa ni /
rang gis mthong don rab ston byed / /
ces mi smos par ci'i phyir rab gsal byed ces smos she na /
rgyan mkhan po na re /
ngag gcig gis rjes su 'gro ldog @# / /
gi khyab pa gnyis ka dngos su ston pa ni 'ga' yang med pas rab ston byed ces ma smos par rjes su 'gro ldog gi khyab pa gang rung zhig dngos su bstan pas cig shos don gyis gsal bar 'gyur bas rab gsal byed ces smos pa yin no zhes bzhed do / /
de la kha cig na re /
'o na ngag gcig gis rjes su 'gro ldog gi khyab pa gnyis ga dngos su gsal bar byed pa ni 'ga' yang med pas /
rab gsal byed ces mi smos par de gnyis gang rung zhig dngos su bstan pas cig shos don gyis ston par 'gyur bas rab ston byed ces smos rigs par 'gyur ro zhes zer ro / /
'o na lhag chad kyi skyon dang bcas pa'i ngag ji lta bu zhe na /
rang gzhan gyi sde ba 'ga' zhig tshul gsum don la grub cing grub pa ltar tshad mas nges kyang de gzhan la ston pa na /
sgra mi rtag ste /
byas pa'i phyir /
dper na bum pa bzhin| bum pa byas pa de bzhin du sgra yang byas de'i phyir na sgra mi rtag ces ston pa'i ngag lta bu'o / /
'o na /
de dag chad pa dang lhag pa'i skyon can ji ltar yin zhe na /
de lta bu'i ngag chos can /
sgrub ngag chad pa'i skyon can yin te /
sgrub dag tu bkod pa gang zhig /
dpe dngos su bstan kyang khyab pa dngos su ma bstan pa'i phyir ro / /
chos can /
sgrub ngag lhag pa'i skyon can yin te gang zhig /
dam bca' dang nyer gtod dang mjug sdud gsum po brjod pa lhag pa'i phyir /
dang po grub ste /
skra mi rtag ces pa'i tshig gis phyi rgol gyi rgyud la sgra mi rtag pa la the tshom tsam skyed kyi /
sgra mi rtag par rtogs pa'i rjes dpag skyed pa'i nus pa med pa'i phyir /
gnyis pa grub ste /
phyogs chos brjod pa dang zlos pa'i phyir /
gsum pa grub ste /
dam bca' dang zlos pa'i phyir ro / /
'o na /
tshul gsum don la grub cing grub pa ltar tshad mas nges na de lta bu'i rtags ston pa'i tshig ji ltar skyon can yin zhe na /
yin te /
rnam nges las /
gzhan gyi don gyi rjes su dpag par tshig gi skyon yon gtso bor byed pa yin gyi /
don gyi ni ma yin te don ji lta ba bzhin ma yin par brjod pas smra ba po la klan kar 'gyur ba'i phyir ro / /
zhes gsungs pa ltar lhag chad can gyi sgrub ngag brjod na /
don skyon brjod pa'i thog mar tshig skyon gyi sgo nas smra ba po sun 'byin par 'gyur ba'i phyir ro / /
tshig gi skyon yon gtso bor byed pa'i don yang tshig skyon dang bral pa dgos pa yin gyi /
don skyon dang bral ba mi dgos par bstan pa min no / /
kha cig /
thogs med sku mched sgrub ngag yan lag lnga ldan bzhed la /
phyogs glang yab sras kyis de bkag nas sgrub ngag yan lag gnyis ldan bzhed do zhes smra ba mi 'thad de /
sgrub ngag la 'chad pa dang 'god pa'i skabs gnyis las /
'chad pa'i tshe phyogs glang yab sras kyis kyang sgrub ngag yan lag lnga ldan bzhed la /
phyi rgol la 'god pa'i tshe ni thogs med sku mched kyis kyang sgrub ngag yan lag gnyis ldan bzhed pa'i phyir ro / /
gnyis pa gzhan don rjes dpag gi mtshan nyid /
rgol pa rang gi tshad mas mthong ba'i rtags kyi tshul gsum phyi rgol la gsal bar ston pa'i sgrub ngag yan lag gnyis ldan no / /
gsum pa dbye ba la gnyis /
chos mthun sbyor gyi sgrub ngag yang dag dang /
chos mi mthun sbyor gyi sgrub ngag yang dag go /
dang po'i mtshan nyid /
rtags de de sgrub kyi mthun phyogs kho na la yod par dngos su ston pa'i yan lag gnyis ldan gyi ngag /
dper na /
gang byas na mi rtag pas khyab /
dper na bum pa bzhin /
sgra yang byas zhes pa'i ngag lta bu'o / /
gnyis pa'i mtshan nyid /
rtags de de sgrub kyi mi mthun phyogs la med pa kho nar dngos su ston pa'i yan lag gnyis ldan gyi ngag /
dper na /
@# / /
gang rtag na ma byas pas khyab /
dper na 'dus ma byas kyi nam mkha' bzhin /
sgra ni byas so zhes pa'i ngag lta bu'o / /
de skad du rigs sgor /
de la chos mthun pa ni gang la rtags mthun pa'i phyogs nyid la yod pa ston par byed pa ste /
gang byas pa de mi rtag par mthong ste /
dper na bum pa la sogs pa bzhin zhes pa'o / /
chos mi mthun pa yang gang la bsgrub par bya pa med pa la rtags med pa nyid du ston pa ste /
gang rtag pa de byas ba min par mthong ste /
dper na nam mkha' bzhin zhes pa'o / /
zhes gsungs pa ltar /
chos mthun par ston pa'i don de sgrub kyi rtags dang mthun dpe gnyis /
de sgrub kyi mthun phyogs kho na la yod par dngos su ston pa la byed pa yin gyi /
rtsod gzhi dang mthun dpe gnyis rtags dang bsgrub bya'i chos su chos mthun par dngos su ston pa'i don min no / /
de ltar na chos mthun sbyor gyi sgrub ngag gis rjes 'gro'i khyab ba dngos su bstan nas ldog khyab shugs la bstan pa yin la /
chos mi mthun sbyor gyi sgrub ngag gis ldog khyab dngos su bstan nas rjes 'gro'i khyab pa shugs la bstan pa yin no / /
gal te gang byas na mi rtag pas khyab dper na bum pa bzhin /
sgra yang byas so zhes pa'i ngag gis sgra mi rtag par sgrub pa'i rjes khyab dngos su bstan pa dang /
gang rtag nam byas pas khyab /
dper na 'dus ma byas kyi nam mkha' bzhin /
sgra ni byas so zhes ba'i ngag gis sgra mi rtag par sgrub pa'i ldog khyab dngos su bstan pa ma yin par thal /
byas na mi rtag pas khyab pa de sgra mi rtag par sgrub pa'i rjes khyab ma yin /
rtag nam byas pa'i khyab pa de sgra mi rtag par sgrub pa'i ldog khyab ma yin pa'i phyir zhe na /
skyon med de /
sgra mi rtag par sgrub pa'i chos mthun sbyor gyi sgrub ngag gis sgra byas pa dang byas na mi rtag pas khyab pa dngos su brjod pa la brten nas byas pa sgra mi rtag par sgrub pa'i mthun phyogs kho na la yod par rtogs nus la de'i shugs la byas pa sgra mi rtag par sgrub pa'i mi mthun phyogs la med pa kho nar rtogs nus pas /
sgrub ngag des rjes 'gro dngos su bstan ldog khyab shugs la bstan par brjod pa'i phyir ro / /
'o na chos mthun sbyor gyi sgrub ngag dang chos mi mthun sbyor gyi sgrub ngag gnyis ka dngos su bstan dgos pa'i sgra mi rtag par sgrub dgos kyi phyi rgol yod dam med ce na /
med kyi gang rung re dngos su bstan pas chog ste /
rjes su 'gro ldog gi khyab pa gnyis gang rung zhig dngos su bstan pas cig shos don gyis go bar 'gyur ba'i phyir /
de skad du'ang /
de nyid kyi phyir 'brel shes na / /
gnyis las gang yang rung smras pa / /
don gyis go bas cig shos la / /
dran pa yang dag skya bar 'gyur / /
zhes gsungs pas so / /
kha cig /
rgol ba dbang rnon gyi ngor gnyis ka dngos su bstan mi dgos kyang /
dbang rtul gyi ngor gnyis ka dngos su bstan dgos so zhes zer na /
'o na rjes su 'gro ldog gi khyab pa gnyis ka dngos su bstan pa'i sgrub ngag yod par thal /
rjes su 'gro ldog gi khyab pa gnyis ka dngos su bstan dgos pa'i phyi rgol yod pa'i phyir /
'dod na /
sgrub ngag yan lag gsum ldan yod par thal lo / /
'dod mi nus te /
sgrub ngag yang dag yin na sgrub ngag yan lag gnyis ldan yin dgos pa'i phyir ro / /
sgrub dag yan lag gsum ldan yod par thal ba'i skyon med de /
rjes su 'gro ldog gi khyab pa gnyis ka dngos su brjod kyang khyab pa brjod pa zhes pa'i yan lag gcig tu bgrang bar bya ba yin pa'i phyir zhe na /
'o na rjes su 'gro ldog gi khyab pa gnyis po tshul zhes rtags kyi tshul gcig @# / /
tu bgrang bar rigs par 'gyur ro / /
gzhan yang /
phyi rgol dbang rtul gyi dor chos mthun sbyor gyi sgrub ngag dang /
chos mi mthun sbyor gyi sgrub ngag gnyis ka dngos su bstan mi dgos par thal /
gang zag des rtags mthun phyogs kho na la yod par dngos su rtogs pa'i shugs la rtags mi mthun phyogs la med pa kho nar rtogs nus /
rtags mi mthun phyogs la med pa kho nar dngos su rtogs pa'i shugs la /
rtags mthun phyogs kho na la yod par rtogs nus pa'i phyir /
rtags ma grub na /
phyi rgol dbang rtul la phyogs chos dang rjes su 'gro ldog gi khyab pa gang rung gcig dngos su brjod pas de'i rgyud la don gyi bsgrub bya rtogs pa'i rjes dpag skye ba ma yin par thal lo / /
'dod na /
khyab sngon can la de med kyang / /
sgra ni byas yin 'di 'dra kun / /
mi rtag ces ni brjod pas kyang / /
don gyis de ni 'jig blor 'gyur / /
zhes brgol ba dbang rnon kho na'i dbang du byas pa dang /
phyi rgol dbang rtul gyi rgyud la bsgrub bya la rtogs pa bskyed pa'i phyir du bsgrub bya yang dngos su bstan dgos par thal lo / /
gzhan yang /
rgol ba des sgra mi rtag par dngos su rtogs pa'i shugs la sgra rtag pa ma yin par rtogs mi nus par thal /
des rtags mthun phyogs kho na la yod par dngos su rtogs ba'i shugs la /
rtags mi mthun phyogs la med pa kho nar rtogs mi nus pa'i phyir /
rtags khas blangs so / /
bzhi pa mtshon bya'i sgra bshad pa ni /
snga rgol las gzhan phyi rgol gyi don yin pas gzhan don dang rjes dpag gi rgyu yin pas na rjes dpag tu btags pa yin gyi rjes dpag dngos ma yin te /
tshig gi rang bzhin yin pa'i phyir ro / /
rjes dpag tu btags pa la dgos pa yod de /
ngag de la brten nas bsgrub bya rtogs pa'i rjes dpag rgyud la skye bar khong du chud par 'gyur ba'i phyir ro / /
gsum pa rtsod pa spang ba ni /
tshig gi byed pa la brten nas rjes dpag skye bas gzhan don rjes dpag 'jog na /
ri dwags rgyug pa la ltos zhes pa'i tshig gi byed pa la brten nas ri dwags rgyug pa mthong ba'i mngon sum skye bas gzhan don gyi mngon sum yod par 'gyur ro zhe na /
mi mtshungs te /
rjes dpag rtog pa yin pas tshig gi byed pa la brten nas skye bar rigs la /
dbang po'i mngon sum gzung don las skye bas tshig gi byed pa las skye bar mi rigs pa'i phyir ro / /
de skad du'ang rgyan las /
ji ltar tshig las mthong ba yi / /
'brel pa dran par gyur pa na / /
rjes dpag skye ba de bzhin du / /
'gar yang mngon sum skye ma yin / /
zhes gsungs so / /
gal te phyogs tshig sgrub ngag gi yan lag ma yin na /
slob dpon gyis /
rang nyid nges bzhin gzhan dag la / /
nges pa skyed par 'dod pa yis phyogs chos 'brel pa bsgrub bya dag /
brjod pa las gzhan spang bar bya / /
zhes phyogs chos dang 'brel pa dang bsgrub bya brjod par bya la de las gzhan brjod pa spang bar bya / /
zhes gsungs pa dang 'gal lo zhe na /
mi 'gal te /
phyogs chos dang 'brel pa brjod par bya'o / /
gang dang 'brel pa brjod par bya zhen bsgrub bya'i chos dang 'brel pa brjod par bya'o / /
zhes pa'i don yin pa'i phyir /
gal te sgrub ngag yan lag gcig ldan med na /
mkhas pa rnams la ni /
gtan tshigs 'ga' zhig brjod par zad / /
ces gsungs pa dang 'gal lo zhe na /
mi 'gal te /
de ni sgra mi rtag par sgrub pa'i khyab 'brel shes zin ma brjod /
phyogs chos mi shes shes rung du yod pa'i gang zag gi ngor /
sgra mi rtag par sgrub pa'i khyab 'brel ma shes pa shes pa'i phyir du brjod mi dgos zhes pa'i don yin gyi /
rjes su 'gro ldog gi khyab pa bstan mi dgos pa'i don ma yin pa'i phyir @# / /
ro / /
kha cig /
sgra mi rtag par sgrub pa'i khyab pa shes zin ma brjod phyogs chos mi shes shes nub tu yod pa'i gang zag gi ngor sgra yang byas zhes pa'i ngag chos can /
sgrub dag yang dag yin par thal /
sgrub ngag tu bkod pa gang zhig /
sgrub ngag lhag pa dang chad pa'i skyon can ma yin pa'i phyir /
phyi ma ma grub na /
chos can /
khyab pa dngos su ma bstan pa'i cha nas sgrub ngag chad pa'i skyon can yin par thal /
sgrub ngag chad pa'i skyon can du 'jog byed cig yod /
de las gzhan sgrub ngag chad pa'i skyon can du 'jog byed med pa'i phyir /
rtags khas /
'dod mi nus te /
khyod 'god dgos kyi gang zag de'i ngor khyab pa dngos su bstan mi dgos pa'i phyir te /
des khyab pa shes zin ma brjed pa'i phyir dang /
de lta bu'i gang zag gi ngor khyab pa dngos su ma bstan kyang gang zag de'i rgyud la bsgrub bya la rtogs pa skye ba'i phyir zhe na /
sgra mi rtag ste /
byas pa'i phyir /
dper na bum pa bzhin /
bum pa byas pa de bzhin du sgra yang byas /
de'i phyir na sgra mi rtag ces pa'i ngag chos can /
de sgrub kyi khyab pa dngos su ma bstan pa'i cha nas sgrub ngag chad pa'i skyon can ma yin par thal /
khyod 'god dgos kyi gang zag de'i ngor de sgrub kyi khyab pa dngos su bstan mi dgos pa'i phyir te /
gang zag des de sgrub kyi khyab pa shes zin ma brjed pa'i phyir dang /
gang zag de la de sgrub kyi khyab pa dngos su ma bstan kyang gang zag de'i rgyud la bsgrub bya la rtogs pa skye pa'i phyir /
snga phyi'i khyab rtags khas blangs so / /
gal te chos mthun sbyor dang chos mi mthun sbyor gyi sgrub ngag gnyis ka dngos su bstan dgos kyi rgol pa med na /
rigs sgor /
re zhig 'gal pa dang ma nges pa'i gnyen por gnyis ka brjod pa gang yin pa de ni rigs pa yin no / /
zhes gsungs pa dang 'gal lo zhen /
mi 'gal te /
'gal ba dang ma nges pa'i gnyen por rim pa bzhin du chos mthun sbyor gyi sgrub ngag dang chos mi mthun sbyor gyi sgrub ngag brjod rigs par bstan pa yin gyi /
gang zag gcig la gnyis ka dngos su brjod dgos par ma bstan pa'i phyir ro / /
gnyis pa sun 'phyin bshad pa la /
sun 'phyin dang thal 'gyur don gcig pas 'di la gnyis /
thal 'gyur gyi rnam gzhag dang /
'bras mtshungs kyi ltag chod bshad pa'o / /
dang po la gsum /
mtshan nyid dang /
dbye ba dang /
rang rgyud 'phen pa dang mi 'phen pa'i thal 'gyur gnyis kyi byed las bshad pa'o / /
dang po ni /
thal 'gyur gyi mtshan nyid /
rtags dang khyab pa pha rol po'i blo ngor grub cing /
dam bca' la bsal ba 'bab pa'i rtags ston pa'i ngag /
de yang dam bca' la bsal ba med na thal 'gyur du mi rung la /
yod na phyogs chos mi 'grub pas /
phyogs chos dang khyab pa blo ngor grub pa zhes ma smos par rtags dang khyab pa blo ngor grub pa zhes smos pa yin no / /
de yang rgol ba gnyis kas grub pa mi dgos kyi 'god par bya ba'i yul gyis grub pas chog pas pha rol po'i blo ngor grub pa zhes smos pa yin no / /
de yang tshad mas grub pa dang yid dpyod kyis grub pa dang log shes kyis grub pa gsum yod pas blo ngor grub pa zhes smos pa yin no / /
dam bca' la bsal ba med na thal 'gyur du mi rung bas dam bca' la bsal ba 'bab pa zhes smos pa yin no / /
ngag ma yin na thal 'gyur du mi rung bas rtags ston pa'i ngag ces smos pa yin no / /
gnyis pa la gsum /
bkod tshod kyi bye ba dang /
de la yang dag dang ltar snang gnyis su dbye ba dang /
yang dag bdun la rang rgyud 'phen pa dang mi 'phen pa gnyis su dbye ba'o / /
dang po la bzhi /
khyab rtags gnyis ka ma grub pa dang /
rtags kho na ma grub pa dang /
khyab pa kho na ma grub pa dang /
khyab rtags gnyis ka grub pa'o / /
dang po ni /
sgra chos can /
gzhal bya @# / /
ma yin par thal /
rtag pa'i phyir zhes pa lta bu'o / /
gnyis pa ni /
sgra chos can /
ma byas par thal /
rtag pa'i phyir zhes pa lta bu'o /
gsum pa ni /
sgra chos can rtag par thal /
gzhal bya yin pa'i phyir zhes pa lta bu'o / /
bzhi pa la bzhi /
khyab rtags gnyis ka tshad mas grub pa dang /
gnyis ka khas blangs kyis kyang grub pa dang /
rtags tshad mas grub cing khyab pa khas blangs kyis grub pa dang /
khyab pa tshad mas grub cing rtags khas blangs kyis grub ba'o / /
dang po ni /
sgra chos can /
mi rtag par thal /
byas pa'i phyir zhes pa lta bu ste /
de yang sngar sgra rtag par khas blangs na khyab rtags tshad mas grub cing /
dam bca' la khas blangs kyis bsal ba 'bab pa'i thal 'gyur yang dag dang /
sgra rtag par khas ma blangs na khyab rtags tshad mas grub kyang dam bca' la bsal ba med pa'i thal 'byur ltar snang du 'gyur pa yin no / /
gnyis pa ni /
sgra mig gis gzung bya dang mig gis gzung bya la rtag pa'i khyab pa khas len pa'i gang zag gi ngor /
sgra chos can /
rtag par thal /
mig gis gzung bya yin pa'i phyir /
zhes ba lta bu ste /
sgra mi rtag par tshad mas grub na khyab rtags khas blangs kyis grub cing /
dam bca' la tshad mas bsal ba 'bab pa'i thal 'gyur yang dag dang /
sgra mi rtag par khas blangs na khyab rtags khas blangs kyis grub cing /
dam bca' la khas blangs kyis bsal ba 'bab pa'i thal 'gyur yang dag dang /
sgra mi rtag par tshad mas kyang ma grub /
khas blangs pa'ang min na khyab rtags khas blangs kyis grub kyang dam bca' la bsal ba gtan nas med ba'i thal 'gyur ltar snang du 'gyur ba yin no / /
gsum pa ni /
byas na rtag pas khyab ba khas len pa'i gang zag gi ngor /
sgra chos can /
rtag par thal /
byas pa'i phyir zhes pa lta bu ste /
sgra mi rtag par tshad mas grub na rtags tshad ma dang khyab pa khas blangs kyis grub cing dam bca' la tshad mas bsal ba 'bab pa'i thal 'gyur yang dag dang /
sgra mi rtag par khas blangs na rtags tshad ma dang khyab pa khas blangs kyis grub cing dam bca' la khas blangs kyis bsal ba 'bab pa'i thal 'gyur yang dag dang /
sgra mi rtag par tshad mas kyang ma grub khas blangs pa'ang min na /
rtags tshad ma dang khyab pa khas blangs kyis grub kyang dam bca' la bsal ba med pa'i thal 'gyur ltar snang du 'gyur ba yin no / /
bzhi pa ni /
sgra rtag par khas len pa'i gang zag gi ngor /
sgra chos can ma byas par thal /
rtag pa'i phyir zhes pa lta bu ste /
sgra byas par tshad mas grub na khyab pa tshad ma dang /
rtags khas blangs kyis grub cing dam bca' la tshad mas bsal ba 'bab pa'i thal 'gyur yang dag dang /
sgra byas par khas blangs na khyab pa tshad ma dang rtags khas blangs kyis grub cing /
dam bca' la khas blangs kyis bsal ba 'bab pa'i thal 'gyur yang dag dang /
sgra byas par tshad mas kyang ma grub khas blangs pa'ang min na /
khyab pa tshad ma dang rtags khas blangs kyis grub kyang dam bca' la bsal ba med pa'i thal 'gyur ltar snang du 'gyur ba yin no / /
de ltar na thal 'gyur du bkod tshod la dbye na bcu bzhi yod pa yin no / /
gnyis pa de la yang dag dang ltar snang gnyis su dbye ba ni /
khyab rtags gnyis ka ma grub pa dang /
rtags kho na ma grub pa dang /
khyab pa kho na ma grub pa dang /
khyab rtags gnyis ka tshad mas grub la /
dam bca' la bsal ba med pa dang /
khyab rtags gnyis ka khas blangs kyis grub la dam bca' la bsal ba med pa dang /
rtags tshad ma dang khyab pa khas blangs kyis grub la dam bca' la bsal ba med pa dang /
khyab pa tshad ma dang rtags khas blangs kyis grub la dam bca' la bsal @# / /
ba med pa'i thal 'gyur ni ltar snang dang /
de las gzhan pa bdun ni yang dag yin no / /
gsum pa yang dag bdun la rang rgyud 'phen pa dang mi 'phen pa gnyis su dbye ba ni /
rtags pha rol pos khas blangs khyab pa tshad mas grub /
dam bca' la tshad mas bsal ba 'bab pa'i thal 'gyur ni rang rgyud 'phen pa'i thal 'gyur yang dag yin la /
de las gzhan pa drug ni rang rgyud mi 'phen pa'i thal 'gyur yin no / /
de yang rang rgyud 'phen pa'i thal 'gyur yang dag yin na /
rtags pha rol pos khas blangs pa dgos kyi tshad mas ma grub pa zhig dgos te /
rtags tshad mas grub na rang rgyud kyi dam bca' la tshad mas bsal ba 'bab pa'i phyir ro / /
khyab pa tshad mas grub pa zhig dgos te /
khyab ba tshad mas ma grub na rang rgyud kyi ldog khyab mi 'grub pa'i phyir /
dam bca' la tshad mas bsal ba zhugs pa zhig dgos te /
de lta ma yin na rang rgyud kyi phyogs chos mi 'grub pa'i phyir ro / /
des na rang rgyud 'phen pa'i thal 'gyur yang dag gi mtshan nyid /
thal 'gyur yang dag gang zhig don zlog na tshul gsum tshang ba /
dbye na /
ldog pa rang rigs 'phen pa dang /
ldog pa gzhan rigs 'phen pa'i rang rgyud 'phen pa'i thal 'gyur gnyis /
ldog pa rang rigs 'phen pa'i thal 'gyur yang dag gi mtshan nyid /
thal 'gyur yang dag gang zhig /
ldog pa rang rgyud rang dang rigs gcig pa 'phen pa /
dbye na bzhi /
rang bzhin dang 'gal ba'i rang bzhin dmigs ba'i thal 'gyur gyis de'i rang rgyud 'phen pa ni /
me stobs chen pas khyab par non pa'i gzhir /
grang reg stobs chen po yod par khas len pa'i gang zag gi ngor /
gzhi der chos can /
me stobs chen pas khyab bar non pa ma yin par thal /
grang reg stobs chen pas khyab par non pa'i phyir zhes pa lta bu'o / /
khyab byed dang 'gal pa'i khyab bya dmigs pa'i thal 'gyur gyis de'i rang rgyud 'phen pa ni /
tsan dan gyi me stobs chen pas khyab par non pa'i gzhir /
ba mo'i reg pa stobs chen pa yod par khas len pa'i ngor gzhi der chos can tsan dan gyi me stobs chen pas khyab par non pa ma yin par thal /
ba mo'i reg pa stobs chen pas khyab par non pa'i phyir /
zhes pa lta bu'o / /
rgyu dang 'gal pa'i 'bras bu dmigs pa'i thal 'gyur gyis de'i rang rgyud 'phen pa ni /
du ba drag 'phyur bas khyab par non pa'i gzhir /
grang 'bras spu long byed stobs chen pa yod par khas len pa'i ngor gzhi der chos can /
du ba drag 'phyur bas khyab par non pa ma yin par thal /
grang 'bras spu long byed stobs chen pos khyab par non pa'i phyir /
zhes pa lta bu'o / /
khyab bya 'gal dmigs kyi thal 'gyur gyis de'i rang rgyud 'phen pa ni /
bum pa 'jig pa phyis 'byung gi rgyu don gzhan la ltos par khas len pa'i ngor /
bum pa chos can /
rang grub tsam nas 'jig nges ma yin par thal /
'jig pa phyis 'byung gi rgyu don gzhan la ltos pa dang bcas pa yin pa'i phyir /
zhes pa lta bu'o / /
ldog pa gzhan rigs 'phen pa'i thal 'gyur yang dag gi mtshan nyid /
thal 'gyur yang dag gang zhig /
ldog pa rang rgyud rang dang rigs mi mthun 'phen pa /
dbye na bcu drug las /
tsha reg gis khyab par non pa'i gzhir /
grang 'bras yod par khas len pa'i ngor /
tsha reg med par thal /
grang 'bras yod pa'i phyir zhes pa lta bu /
rang gzhin dang 'gal ba'i 'bras bu dmigs pa'i thal 'gyur gyis rgyu dang 'gal ba'i rang bzhin dmigs pa'i rang rgyud 'phen pa yin no / /
gzhi der ba reg yod par khas len pa'i ngor /
tsha reg med par thal /
ba reg yod pa'i phyir zhes pa lta bu /
rang bzhin dang 'gal ba'i khyab bya dmigs pa'i thal 'gyur gyis khyab @# / /
byed dang 'gal ba'i rang bzhin dmigs pa'i rang rgyud 'phen pa yin no / /
tsan dan gyi me stobs chen pos khyab par non pa'i gzhir /
grang 'bras yod par khas len pa'i ngor /
des khyab par non pa ma yin par thal /
grang 'bras yod pa'i phyir zhes pa lta bu /
khyab byed dang 'gal ba'i 'bras bu dmigs pa'i thal 'gyur gyis rgyu dang 'gal ba'i khyab bya dmigs pa'i rang rgyud 'phen pa yin no / /
gzhi der grang reg yod par khas len pa'i ngor /
des khyab par non pa ma yin par thal /
grang reg yod pa'i phyir /
zhes pa lta bu khyab byed dang 'gal ba'i rang bzhin dmigs pa'i thal 'gyur gyis rang bzhin dang 'gal ba'i khyab bya dmigs pa'i rang rgyud 'phen pa yin no / /
du ba drag 'phyur bas khyab par non pa'i gzhir /
grang reg yod par khas len pa'i ngor /
des khyab par non pa ma yin par thal /
grang reg yod pa'i phyir zhes pa lta bu rgyu dang 'gal ba'i rang bzhin dmigs pa'i thal 'gyur gyis rang bzhin dang 'gal ba'i 'bras bu dmigs pa'i rang rgyud 'phen pa yin no / /
gzhi der ba reg yod par khas len pa'i ngor /
des khyab par non pa ma yin par thal /
ba reg yod pa'i phyir zhes pa lta bu /
rgyu dang 'gal ba'i khyab bya dmigs pa'i thal 'gyur gyis khyab byed dang 'gal ba'i 'bras bu dmigs pa'i rang rgyud 'phen pa yin no / /
me med mtshan mo'i rgya mtshor du ba yod par khas len pa'i ngor /
me yod par thal /
du ba yod pa'i phyir zhes pa lta bu /
'bras bu'i thal 'gyur gyis rgyu ma dmigs pa'i rang rgyud 'phen pa yin no / /
shing gis dag pa'i brag rdzong na sha pa yod par khas len pa'i ngor /
shing yod par thal /
sha pa yod pa'i phyir /
zhes pa lta bu rang bzhin gyi thal 'gyur gyis khyab byed ma dmigs pa'i rang rgyud 'phen pa yin no / /
de dag las ldog pa brgyad dang bcu drug yod pa yin no / /
gsum pa rang rgyud 'phen ba dang mi 'phen pa'i thal 'gyur yang dag gnyis kyi byed las ni /
dang pos dngos su gzhan phyogs tshar gcod pa yin te /
rtags pha rol pos khas blangs khyab pa chad mas grub /
dam bca' la tshad mas bsal ba 'bab pa'i gnam lcags 'bar ba'i thal 'gyur yin pa'i phyir /
brgyud nas gzhan rjes su 'dzin pa yin te /
de'i rgyud la yang dag pa'i rtogs pa skyed pa'i gnam lcags 'bar ba'i thal 'gyur yin pa'i phyir /
phyi mas gzhan phyogs tshar gcod pa yin te /
'khor gsum tshang ba'i gnam lcags 'bar ba'i thal 'gyur yin pa'i phyir /
gnyis pa 'bras mtshungs kyi ltag chod bshad pa la /
ltag chod ni sun 'byin ltar snang yin la /
de'i rnam gzhag rgyas par gzhan nas bshad mod /
'dir gzhung gi don go ba la nye bar mkho ba 'bras mtshungs kyi stag chod bshad par bya ste /
'di la gsum /
mtshan nyid dang /
dbye ba dang /
mtshon bya'i sgra bshad pa'o / /
dang po ni /
bsgrub bya sgrub nus kyi sbyi rtags su bkod pa la /
khyad par la brtags nas sun 'byin pa'i sun 'byin ltar snang /
gnyis pa la kun las btus las /
'bras nyid gzhan gyi cha yis na / /
bsgrub bya ma grub par ston gang / /
de ni 'bras mtshungs smra ba po'i /
khas ma pa las de gsum du 'gyur / /
zhes gsungs pa ltar gsum yod la /
de yang dper na /
sgra mi rtag sgrub la byas pa rtags su bkod pa'i tshe na /
bum pa'i byas pa rtags su 'god na /
de sgra'i steng du 'god tshul dang mthun par ma grub pas /
byas pa sgra mi stag par sgrub pa'i ma grub ba'i rtags su 'gyur ro zhes sun 'byin pa ni ma grub pa'i sun 'byin ltar snang ngo / /
sgra'i byas pa rtags su 'god na de bum pa'i mi rtag pa la grub par 'gal bas byas pa sgra mi rtag par sgrub pa'i @# / /
'gal rtags su 'gyur ro zhes sun 'byin pa ni 'gal ba'i sun 'byin ltar snang ngo / /
sgra'i byas pa bum pa'i mi rtag pa la med par ma zad rtag pa la yang med pas byas pa sgra mi rtag par sgrub pa'i thun mong ma yin pa'i ma nges pa'i rtags su 'gyur ro zhes sun 'byin pa ni ma nges pa'i sun 'byin ltar snang ngo / /
gsum pa ni 'bras bu dang mtshungs pa'i ltag chod yin pas na 'bras mtshungs kyi ltag chod dam /
'bras bu mtshungs pa'i ltag chod yin pas na 'bras mtshungs kyi ltag chod ces bya'o / /
dang po'i dbang du byas na rkang mig pas /
rigs pa can pa'i ngor /
dung sgra chos can /
'bras bu yin te /
rtsol ba las byung ba'i phyir zhes bkod pa la /
rigs pa can pa na re /
sngar yod rtsol ba las byung ba rtags su 'god dam /
sngar med rtsol ba las byung ba rtags su 'god /
dang po ltar na /
khyab pa ma nges la /
gnyis pa ltar na phyogs chos ma grub po zhes sun 'byin pa la /
rkang mig pa na re /
'bras bu bsgrub bya'i chos su byas nas rtsol byung rtags su bkod pa la /
rtsol byung gi khyad par la brtags nas sun 'byin pa de /
sun 'byin pa po khyed rang gi sgrub byed yang dag gang bkod pa thams cad la yang mtshungs pas 'bras mtshungs kyi ltag chod yin no zhes 'dod la /
de ni rkang mig pas 'bras mtshungs kyi ltag chod yin par 'dod par ma zad /
slob dpon phyogs glang yang de 'bras mtshungs kyi ltag chod yin par bzhed do / /
sgra bshad gnyis pa'i dbang du byas pa ni /
bsgrub bya sgrub nus kyi spyi rtags su bkod pa la khyad par la brtags nas sun 'byin pa'i 'bras bu nyes pa de /
sun 'byin po pa khyed rang gis sgrub byed yang dag gang 'dod pa thams cad la yang mtshungs pas 'bras bu mtshungs pa'i ltag chod ces bya'o / /
gsum pa rgol phyi rgol dbang po gsum gyi rnam gzhag la gnyis /
dngos dang /
rtsod pa byed pa'i rnam gzhag go /
dang po ni /
snga rgol gyi mtshan nyid /
sgrub byed 'god par khas len pa'i gang zag /
de la dbye na /
yang dag dang /
ltar snang gnyis /
sngon la yang dag gi mtshan nyid /
snga rgol gang zhig /
rang gis sgrub byed 'god par khas blangs pa'i don de gzhan gyis sun 'byin mi nus pa /
snga rgol ltar snang gi mtshan nyid /
snga rgol gang zhig /
rang gis sgrub byed 'god par khas blangs pa'i don de gzhan gyis sun 'byin nus pa /
phyi rgol gyi mtshan nyid /
sun 'byin brjod par khas len pa'i gang zag /
dbye na /
yang dag dang /
ltar snang gnyis so / /
dbang bo'i mtshan nyid /
rgol phyi rgol rgyal pham shan 'byed pa'i grwar zhugs pa'i gang zag /
de la dbye na /
shan 'byed pa'i dbang bo /
rjes su brjod pa'i dbang po /
tshar gcod pa'i dbang po'o / /
dang po ni /
blo gzu bor gnas pa'i sgo nas legs nyes so sor 'byed pa'i gang zag la zer /
gnyis pa ni /
blo gzu bor gnas pa'i sgo nas legs nyes shan mi 'byed par de dag ma 'khrugs par so sor brjod pa la zer /
gsum pa ni de dag gi nang nas legs pa la gzengs bstod pa dang nyes pa la smad pa'i sgo nas grub mtha' 'dor du 'jug cing /
zhen pas mi 'dor na yul nas sgrod pa la sogs pas tshar gcod pa'i gang zag la zer ro / /
gnyis pa rtsod pa byed pa'i rnam gzhag la lnga /
rtsod pa'i gang zag dang /
gang du rtsod pa'i dus dang /
gang la rtsod pa'i gnas dang /
ji ltar rtsod pa'i tshul dang /
rtsod pa byas pa'i 'bras bu'o / /
dang po la /
ngo bo ngos gzung ba dang /
tshar gcod kyi gnas bstan pa'o / /
dang po ni /
rtsod pa'i dus kyi gang zag la gsum yod de /
dam bca' skyong bar khas len pa'i snga rgol dang /
dam bca' sun 'byin par khas len pa'i phyi rgol dang /
rtsod pa'i shan 'byed par khas len pa'i dbang po gsum yod pa'i phyir /
gnyis pa tshar gcod kyi @# / /
gnas la gsum las /
snga rgol tshar gcad pa'i gnas ni /
grub bsal zhugs pa dam 'cha' ba dang /
gzhan gyis dris kyang lan mi 'debs pa dang /
dam bca' bar mi 'os pa sgrub pa dang /
skabs sum bab pa bsgrub byar byed pa dang /
khas blangs pa'i don la rtags mi 'god pa dang /
ma grub pa dang ma nges pa dang bsal brjod pa dang /
shes 'dod med pa'i sgrub byed 'god pa'o / /
phyi rgol tshar gcad pa'i gnas la dang por 'dri ba'i tshe tshar gcad pa'i gnas gsum ste /
'dri bar khas blangs nas btang snyoms la 'jog pa dang /
grub ngas la zhugs pa 'dri ba dang /
skabs su ma bab pa 'dri ba'o / /
skyon brjod pa'i tshe na tshar gcad pa'i gnas gsum ste /
don skyon dang blo skyon dang sgra skyon brjod rgyu yod kyang mi rjod pa dang /
skyon min pa skyon du brjod pa dang /
skabs su ma bab pa'i skyon brjod pa'o / /
dpang po tshar gcad pa'i gnas gsum ste /
rtsod pa'i mjug tu bden rdzu na shan mi 'byed pa dang /
rgyal pham phyin ci log tu shan 'byed pa dang /
rtsod pa mthar ma phyin par shan 'byed pa'o / /
gnyis pa gang du rtsod pa'i dus ni /
rang gzhan blo legs par ma sbyangs pa dang /
dbang po mkhas pa'i skye bos dben pa dang /
pha rol po chos min snang pas yid dkrugs pa'i tshe na brtsad du mi rung la /
de las ldog pa ni rtsod pa'i dus yin no / /
gsum pa gang la rtsod pa'i gnas ni /
myong bas rtogs par bya ba'i mngon gyur dang /
rtags la brten nas rtogs par bya ba'i lkog gyur dang /
yid ches pa'i lung la brten nas rtogs par bya ba'i shin tu lkog gyur ni brtsad par bya ba'i gnas sam yul yin la /
de la rtsod pa'i grub mtha' yang gsum ste /
yod pa la med par 'dzin pa'i skur 'debs dang /
med pa la yod par 'dzin pa'i spro 'dogs dang /
yod med ji lta ba bzhin du 'dzin pa'i dbu ma'o / /
lkog gyur gtan la 'bebs pa la /
sgrub byed dang sun 'byin dgos la /
sgrub byed la bsgrub bya go bar byed pa'i gtan tshigs dang /
de gzhan la 'doms par byed pa'i sgrub ngag gnyis /
dang po ni /
lkog 'gyur gtan la 'bebs pa'i chos can gsum yod de /
bsgrub ba grub bsal med pa'i rtsod gzhi dang /
bsgrub bya'i chos tshad mas grub pa'i mthun dpe dang /
bsgrub bya'i chos tshad mas bsal ba'i mi mthun dpa'o / /
rtsod gzhi'i steng du bsgrub bya'i chos go bar byed pa la rtsod gzhi la yod pa'i phyogs chos dang mthun phyogs la yod pa'i rjes 'gro dang mi mthun phyogs la med pa'i ldog khyab ste tshul gsum tshang ba'i rtags ni rtags yang dag yin la /
de lta bu'i gtan tshigs de la yang ngo bo sgrub pa'i rang bzhin gyi rtags dang rgyu sgrub pa'i 'bras bu'i rtags dang dgag pa sgrub pa'i ma dmigs pa'i rtags gsum du yod cing /
de las gzhan pa'i rtags ni rtags ltar snang du 'gyur ba yin la /
de la yang phyogs chos med pa ma grub pa'i rtags dang /
rjes khyab med pa 'gal ba'i rtags dang /
ldog khyab med pa ma nges pa'i rtags gsum du 'gyur ba yin no / /
sgrub ngag ni phyogs chos brjod pa dang dpe'i steng du spyi khyab brjod pa yin la /
de la yang phyogs chos dang rjes 'gro dngos su brjod pa chos mthun sbyor gyi sgrub ngag dang /
phyogs chos dang ldog khyab dngos su brjod pa chos mi mthun sbyor gyi sgrub ngag gnyis yod la /
de las gzhan du lhag chad can gyi ngag ni sgrub ngag ltar snang yin no / /
sun 'byin la yang yang dag dang ltar snang gnyis /
dang po ni /
gzhan gyi blo bor rtags brjod ba dang rjes su 'gro ldog gang rung brjod cing 'dod pa'i don la bsal pa 'bab pa'i ngag yin zhing /
'dod pa'i don la bsal ba 'bab pa la yang /
tshad mas bsal ba dang /
lung gis bsal ba dang /
rang tshig gis bsal ba 'bab pa dang @# / /
gsum yod pa yin no / /
sun 'byin ltar snang la gsum ste /
rtags med pa mtshon cha khri skyogs dang /
khyab pa med pa dpa' bo lag rdum dang /
bsal ba med pa rma bya dug 'joms kyi thal 'gyur ro / /
bzhi pa ji ltar rtsod pa'i tshul la /
dngos dang /
de'i yan lag gnyis so / /
dang po ni /
rtsod pa'i rang bzhin nges par bya ba dang /
brda phrad par bya ba'i don du tshig gi lam sbyong bar byed pa dang /
des grub pa'i skabs don sems par byed pa yin no / /
de'i yan lag la bzhi /
dri ba dang lan 'debs tshul /
rtsod pa la mkhas pa'i rgyu dang mdzes pa'i rgyan /
rtsod pa'i bsam pa /
rtsod pa'i dpe'o / /
dang po la gnyis /
dri ba'i tshul dang /
lan 'debs pa'i tshul lo / /
dang po ni /
rtsod pa'i tshe dri ba'i rigs gsum yod de /
khyad par gyi gzhi 'dri ba dang /
de'i steng du khyad par gyi chos 'dri ba dang /
de'i sgrub byed 'dri ba'o / /
gnyis pa lan 'debs tshul la gsum ste /
mgo gcig pa dang /
rnam par phye ba dang /
btang snyoms su bzhag par bya ba'o / /
gnyis pa ni /
skyes thob kyi shes rab che ba dang /
sgra tshad la blo sbyangs pa dang /
rang dang gzhan gyi gzhung la legs par sbyangs pa ni rtsod pa la mkhas pa'i rgyu yin la /
bzhin gyi dkyil 'khor 'dzum pa dang /
don dang ldan zhing gsal la 'jam pa'i ngag dang ldan pa dang /
sgyid lug pa dang nga rgyal med pa rnams ni rtsod pa mdzes pa'i rgyan yin no / /
gsum pa rtsod pa'i bsam pa ni /
pha rol po dma' bar 'dod pa'i zhe sdang dang /
rang nyid mtho bar 'dod pa'i 'dod chags dang /
rigs lam 'dor bar 'dod pa'i g.yo sgyu rnams ni rtsod pa'i bsam ba tha shal yin la /
rang gis rtogs par 'dod pa'i gus pa dang /
gzhan gyi log rtog bsal bar 'dod pa'i snying rje dang /
pha rol po la zab mo'i chos bstan par 'dod pa'i byams pa rnams ni rtsod pa'i bsam pa phul du byung ba yin no / /
bzhi pa rtsod pa'i dpe ni /
rtab pa'i tshig dgra bos nye ba rab tu gsal lta bu dang /
bzhin 'gyur pa'i mdog mtshon cha kha phye ba lta bu dang /
nga ro mi snyan pa sha rmas thebs pa lta bu ni rtsod pa ngan pa'i dpe yin la /
rang dang gzhan gyi gti mug gcod pa 'khor lo lta bu dang /
sun 'byin pa'i rlung gis mi g.yo ba lhun po lta bu dang /
tshig dang don la ma rmongs pa thub pa'i dbang po'i sras lta bu ni rnam par dag pa'i rtsod pa'i dpe yin no / /
lnga brtsod pa'i 'bras bu ni /
rang nyid nyon mongs pas yid dkrugs pa dang /
skye bo brgya phrag mang pos smod par byed pa dang /
tshe rabs gzhan du rnam smin yid du mi 'ong ba myong bar 'gyur ba ni ma dag pa'i rtsod pa'i 'bras bu yin la /
rtogs pa 'phel bas rang rgyud tshim pa dang /
snyan pa'i grags pas phyogs kun tu khyab pa dang /
bstan pa bsrungs bas chos kyi rgyal po thob par 'gyur ba ni /
rnam par dag pa'i rtsod pa'i 'bras bu yin no / /
de ltar na ji skad bshad pa'i rtsod pa'i skyon rnams legs bar shes bar byas te /
rtsod pa'i skyon rnams spangs nas bde bar gshegs pa'i gsung rab kyi don la dgag sgrub byas na sangs rgyas kyi bstan pa 'dzin par 'gyur ba yin gyi /
kun slong phyin ci log dang ldan pas dgag sgrub byed pa ni 'khor bar 'ching pa'i rgyu chen por 'gyur ba yin pas /
bdag legs su 'dod pa rnams kyis gnas 'di dag la gzab par bya'o / /
gnyis pa brjod bya don gyi rang bzhin bshad pa la gnyis /
don gyi go bya bsgrub bya bshad pa dang /
dngos kyi brjod bya gtan tshigs kyi rab dbye bshad pa'o / /
dang po la gnyis /
rang lugs bzhag pa /
rigs pa can pa'i bsgrub bya dgag pa'o / /
dang po la gsum /
dngos dang /
tshad mas bsal ba bshad pa dang /
dam bca' ltar snang la gnod tshul lo / /
dang po la gsum /
mtshan nyid dang /
dbye ba /
mtshon bya'i sgra don no / /
dang po ni /
@# / /
chos dang chos can gyi tshogs don gang zhig /
rtags las dpog par bya ba /
gnyis pa la gnyis /
rang don bsgrub bya dang /
gzhan don bsgrub bya'o / /
dang po'i mtshan nyid /
gang zhig /
rang don gyi rtags las dpog par bya ba /
gnyis pa la gnyis /
kun las btus las bshad pa'i tshul dang /
rigs sgo nas bshad pa'i tshul lo / /
dang po ni /
tshad ma mdor /
ngo bo kho na bstan bya ba / /
rang nyid 'dod dang ma bsal ba / /
zhes ngo bo'i don sogs chos lnga tshang ba de gzhan don bsgrub bya'i mtshan nyid du bstan la /
'di la rigs mi mthun sel ba dang /
log rtog sel ba gnyis /
dang po ni /
tshig gang gis gang sel zhe na /
ngo bo dang 'dod pang dam bsal ba'i tshig gsum gyis rigs mi mthun sel la /
kho na dang rang nyid ces pa'i tshig gis log rtog sel lo / /
sel tshul ni /
ngo bo zhes pa'i tshig gis gzhan don bsgrub bya yin na /
grub zin bsal nas ma grub pa zhig dgos so zhes bstan /
rgol phyi rgol gang gis ma grub ce na /
spyir bsgrub bya yin na rang gang la bsgrub byar song ba des ma grub pa zhig dgos la /
khyad par du gzhan don bsgrub bya yin na phyi rgol gyis ma grub pa zhig dgos shing /
de yang yid dpyod tsam gyis grub kyang tshad mas ma grub pa dgos so / /
'dod pa zhes pa'i tshig gis rgol bas dpag 'dod kyi yul du ma byas pa gzhan don bsgrub bya ma yin par bstan /
ma bsal ba zhes pa'i tshig gis tshad mas bsal ba zhugs pa gzhan don bsgrub bya ma yin par bstan to / /
kha cig /
gzhan don bsgrub bya yin na phyi rgol gyi tshad mas ma bsal ba dgos kyi snga rgol gyi tshad mas ma bsal ba mi dgos par 'dod pa mi 'thad de /
snga rgol gyi tshad mas bsal ba zhugs na snga rgol de bsgrub pa'i phyir du gtan tshigs 'god pa la mi 'jug pa'i phyir /
rigs mi mthun sel ba la gsum po de dgos pa'i rgyu mtshan ci zhe na /
gzhan don bsgrub bya'i rigs mi mthun la snga rgol la ltos pa'i rigs mi mthun /
phyi rgol la ltos pa'i rigs mi mthun /
rgol phyi rgol gnyis ka la ltos pa'i rigs mi mthun gsum las /
rgol bas dpag 'dod kyi yul du ma byas pa ni snga rgol la ltos pa'i rigs mi mthun yin te /
rgol bas dpag 'dod kyi yul du ma byas na de bsgrub pa'i phyir du snga rgol gtan tshigs 'god pa la mi 'jug pa'i phyir /
phyi rgol gyi tshad mas grub pa ni phyi rgol la ltos pa'i rigs mi mthun yin te /
phyi rgol gyi tshad mas grub na /
phyi rgol de la shes 'dod mi 'byung ba'i phyir /
tshad mas bsal ba zhugs pa ni rgol phyi rgol gnyis ka la ltos pa'i rigs mi mthun yin te /
snga rgol gyi tshad mas bsal ba zhugs na de bsgrub pa'i phyir du snga rgol gtan tshigs 'god pa la mi 'jug /
phyi rgol gyi tshad mas bsal ba zhugs na de la phyi rgol shes 'dod mi 'byung pa'i phyir ro / /
gnyis pa log rtog ni kho na dang rang nyid ces pa'i tshig gis sel la /
sel tshul ni /
kho na zhes pa'i tshig gis ma 'ongs pa na bsgrub byar 'gyur rung gi dpe rtags ma grub pa da lta gzhan don bsgrub bya yin nam snyam pa'i log rtog sel lo / /
de 'dra'i log rtog ji ltar 'byung zhe na /
kun las btus las /
rang nyid 'dod pa bstan bya ba / /
zhes rang nyid 'dod pa zhes pa'i tshig de bstan bya ba dang khyad gzhi khyad chos su 'brel la /
bstan bya ba yang dus gsum ga la 'jug pa'i yul can yin pas dpe rtags ma grub pa yang ma 'ongs pa na bsgrub byar 'gyur bas /
gzhan don bsgrub bya yin nam snyam pa'i log rtog 'byung ngo / /
'o na rang nyid dang 'dod pa zhes pa'i tshig gis ma 'ongs pa na bsgrub byar 'gyur rung gi dpe rtags ma sgrub pa bsgrub bya yin pa gcod mi nus na /
kho na zhes pa'i tshig gis kyang gcod mi nus par mtshungs so zhe na /
mi mtshungs te /
bsgrub byar rgol ba @# / /
rang nyid 'dod pa zhes pa'i tshig gis gzhi gcig dus gcig tu bsgrub bya sgrub byed gnyis ka yin pa'i dwogs pa mi khegs la /
bsgrub bya kho na rgol ba rang nyid 'dod pa zhes pa'i tshig gis gzhi gcig dus gcig tu bsgrub bya sgrub byed gnyis ka yin pa'i dwogs pa khebs pa'i phyir te /
bsgrub bya sgrub byed gnyis kyi nang nas bsgrub bya kho na yin par nges na /
sgrub byed ma yin par nges nus pa'i phyir /
gal te dpe rtags ma grub pa bsgrub bya yin pa gcod pa'i phyir du kho na zhes pa'i tshig smos na /
dpe rtags ma grub pa ji lta bu zhe na dpyod pa pa dang grangs can pa'i ngor /
sgra chos can /
mi rtag ste /
byas pa'i phyir dper na bum pa bzhin zhes bkod pa'i tshe na /
sgra byas pa dpyod pa pa la ma grub /
bum pa mi rtag pa grangs can pa la ma grub pa lta bu'o / /
kha cig na re /
dpe rtags ma grub pa bsgrub bya yin pa gcod pa'i phyir du kho na zhes pa'i tshig smos pa mi 'thad de /
dpe rtags ma grub pa bsgrub bya yin pa'i phyir te /
dpe rtags ma grub pa ma 'ongs par bsgrub bya yin pa'i phyir te /
de rgyu rkyen las skyes pa'i rtags kyis sgra byas par sgrub pa'i bsgrub bya yin pa'i phyir /
des na de bsgrub bya yang dag yin pa gcod pa'i phyir du kho na zhes pa'i tshig smos so zhes zer ro / /
'o na de yang mi 'thad par thal /
dpe rtags ma grub pa bsgrub bya yang dag yin pa'i phyir te /
de ma 'ongs pa na bsgrub bya yang dag yin pa'i phyir te /
de rgyu rkyen las skyes pa'i rtags kyis sgra byas par sgrub pa'i bsgrub bya yang dag yin pa'i phyir /
zhes mtshungs so / /
'o na kun las btus kyi gzhan don bsgrub bya'i mtshan nyid 'chad pa'i tshig zur gyi ngo bo dang kho na zhes pa'i tshig gnyis la rnam bcod kyi dgos pa so so ba yod na /
kun las btus su /
ngo bo kho na bstan bya ba / /
zhes de gnyis lhan cig tu sbyar nas ston pa'i rgyu mtshan ci zhe na /
kha cig na re /
de gnyis la rnam bcad kyi dgos pa so so ba med la /
ngo bo zhes pa'i tshig de phyi rgol gyis grub zin bsgrub bya yin pa gcod pa'i phyir du smos pa min te /
de ma smos kyang sgrub byed gtan tshigs 'god pa'i shugs las phyi rgol gyis grub zin bsgrub bya ma yin par rtogs nus pa'i phyir /
de skad du'ang /
sgrub byed bstan pa'i shugs nyid las /
don de bsgrub bya nyid du rtogs /
zhes gsungs pa'i phyir ro / /
des na ngo bo dang /
kho na zhes pa'i tshig gnyis kyis sgrub byed du bkod pa'i dpe rtags ma grub pa bsgrub bya yin pa gcod par byed la /
de ltar ma yin na ngo bo kho na zhes de gnyis lhan cig tu bstan pa don med du 'gyur ba'i phyir /
de skad du'ang rgyan gyis /
rang gi ngo bo smos pa ni grub pa ldog pa'i don du min te /
sgrub byed nyid du bstan pa ldog pa'i don yin pa'i phyir /
de nyid kyi phyir rang gi ngo bo kho na zhes nges par bzung ba 'bras bu zhig bstan pa yin te /
de lta min na gnyis ka so sor bstan par 'gyur ba'i phyir ro / /
zhes gsungs pa'i phyir ro / /
zhes zer ba mi 'thad de /
ngo bo tshig phrad bdag nyid 'dod /
ces sogs kyis de gnyis kyi rnam bcad kyi dgos pa so sor bshad pa dang 'gal ba'i phyir ro / /
tshig de gnyis la rnam bcad kyi dgos pa so so ba yod kyang lhan cig tu bstan pa la 'gal ba med de /
kho na zhes pa tshig phrad yin pas tshig gzhan dang sbyar nas ma bstan na don ston mi nus la /
sbyar nas bstan na don ston nus pa'i phyir ro / /
rang nyid ces pa'i tshig gis bstan bcos mkhan po'i 'dod pa thams cad gzhan don bsgrub bya yin nam snyam pa'i dwogs pa sel la /
sel bar nus pa yin te /
bstan bcos mkhan po'i 'dod pa thams cad snga rgol rang nyid kyis bsgrub byar khas blangs pa min pa'i phyir ro / /
gnyis pa rigs sgo nas bshad pa'i tshul ni /
kun las btus @# / /
dang rigs sgo nas gzhan don bsgrub bya'i mtshan nyid re re bstan na /
gnyis po don mthun nam mi mthun /
dang po ltar na /
zlos pa'i skyon du 'gyur la /
gnyis pa ltar na /
gang rung zhig gzhan don bsgrub bya'i mtshan nyid ma yin par 'gyur ro zhe na /
kha cig /
kun las btus las bstan pa des log rtog sel la rigs sgo nas bshad pa des rigs mi mthun sel bas zlos pa'i skyon med do zhe na /
de'i khyad par mi 'thad de /
de gnyis kas kyang log rtog dang rigs mi mthun gnyis ka sel nus pa'i phyir /
kha cig /
kun las btus nas bstan pa'i gzhan don bsgrub bya'i mtshan nyid de rigs pa can pa kha drang pa'i phyir du gsungs pa yin pas rang lugs min la /
rigs sgo nas bshad pa de rang lugs yin pas zlos pa'i skyon med do zhe na /
mi 'thad de /
rigs sgo nas bshad pa'i gzhan don bsgrub bya'i mtshan nyid la yang kun las btus nas bshad pa bzhin du ngo bo'i don sogs chos lnga tshang ba yin pa'i phyir ro / /
rang lugs ni /
kun las btus nas gtso bor log rtog rgyas par sel ba'i dbang du byas nas tshig rgyas par bstan la /
rigs sgor tshig bsdus nas bstan pas zlos pa'i skyon med la /
gnyis kas kyang gzhan don bsgrub bya'i mtshan nyid yongs su rdzogs par bstan pas 'gal ba'i skyon yang med do / /
'o na kun las btus nas gtso bor log rtog rgyas par sel ba'i dbang du byas nas tshig rgyas par ston pa'i rgyu mtshan ci zhe na /
kun las btus kyi gzhan don bsgrub bya'i mtshan nyid 'chad pa'i tshig zur gyi rang nyid dang 'dod tshig gnyis ma 'ongs pa 'khrid byed bstan bya ba dang khyad gzhi khyad chos su 'brel bas /
ma 'ongs pa na bsgrub byar 'gyur rung gi dpe rtags ma grub pa gzhan don bsgrub bya yin nam snyam pa'i dwogs pa yod pas de sel ba'i phyir du kho na zhes pa'i tshig smos pa la sogs pa yin no / /
'o na bstan bya ba smos pa mi rigs par 'gyur ro zhe na /
skyon med de /
rigs pa can pas phyogs tshig sgrub ngag gi yan lag tu 'dod pa dang /
ma grub pa bstan par bya ba bsgrub bya'i mtshan nyid du 'dod pas de la phyogs tshig sgrub ngag gi yan lag tu bstan par bya ba ma yin mod /
yin du chug kyang bsgrub bya la mtshan nyid 'di lta bu dang ldan pa zhig dgos so zhes rigs pa can pa kha drang ba'i phyir du gsungs pa'i phyir ro / /
'o na rigs sgo nas bshad pa'i bsgrub bya'i mtshan nyid gang zhe na /
tshad mas ma bsal zhing rgol brtogs ldan gyis bsgrub byar khas blangs pa zhes pa yin la 'di la ngo bo'i don sogs chos lnga tshang bar lta dbang blos bshad do / /
gsum pa sgra don ni /
rtags kyis bsgrub byar bya bas na bsgrub bya /
tshul gsum nges pa'i rjes su dpag par bya bas na rjes su dpag bya /
rgol bas phyogs su byas bas na phyogs /
rgol bas dam bcas pas na dam bca' zhes bya'o / /
gnyis pa la gsum /
mngon gsum dang dngos stobs rjes dpag gis bsal ba /
yid ches rjes dpag gis bsal ba /
grags pa'i rjes dpag gis bsal ba'o / /
dang po ni /
tshad mas bsal ba ni /
tshad mas grub pa'i don gyi log phyogs dngos yin la /
de la dbye na /
mngon sum gyis bsal ba /
dngos stobs rjes dpag gis bsal ba dang /
yid ches rjes dpag gis bsal ba /
grags pa'i rjes dpag gis bsal ba dang bzhi ste /
sel byed tshad ma de la mngon sum dang /
dngos stobs rjes dpag la sogs pa bzhi yod pa'i phyir /
gal te sel byed tshad ma la bzhir dbye ba mi 'thad de /
rgyas par phye na mngon sum la bzhir phye bas bdun du 'gyur la bsdu na mngon sum dang rjes dpag gnyis su nges pa'i phyir zhe na /
'di'i lan la kha cig /
tshad ma la mngon gyur 'jal ba dang /
lkog gyur 'jal @# / /
pa gnyis su nges la /
dang po'i dbang du byas nas mngon sum tshad ma bzhag /
lkog gyur 'jal ba la khyab pa /
bas blangs pa'i stobs kyis grub pa dang /
tshad mas grub pa gnyis /
dang po'i dbang du byas nas yid ches rjes dpag dang /
gnyis pa la khyab pa dngos stobs kyis grub pa dang /
brda'i dbang gis grub pa gnyis las /
dang po'i dbang du byas nas dngos stobs rjes dpag dang /
gnyis pa'i dbang du byas nas grags pa'i rjes dpag tshad mar bzhag pa yin no / /
zhes zer ba mi 'thad de /
yid ches pa'i rtags la yang khyab pa tshad mas grub pa dgos pa'i phyir ro / /
rang lugs la /
mngon sum la bzhi yod kyang gzhal bya mngon gyur dang log phyogs la gnod tshul yang mtshungs pas 'dir mngon sum la bzhir ma phye la /
rjes dpag gi gzhal bya lkog gyur du mtshungs kyang /
log phyogs la dngos stobs kyis gnod pa dang /
lung khas blangs pa'i stobs kyis gnod pa dang /
grags pa tsam gyis gnod pa'i tshul gsum yod pas /
rjes dpag tshad ma la sel byed tshad ma gsum du phye ba yin no / /
mngon sum tshad ma'i bsal ba ni mngon sum tshad mas grub pa'i don gyi log phyogs dngos /
dper na sgra mnyan bya ma yin pa lta bu'o / /
kha cig /
sgra mnyan bya yin pas sgra mnyan bya ma yin pa la gnod pa la sgra 'dzin mngon sum gyis sgra mnyan bya ma yin pa la gnod ces btags pa yin gyi /
sgra 'dzin mngon sum gyis sgra mnyan bya ma yin pa la gnod pa ma yin te /
sgra 'dzin mngon sum de sgra mnyan bya ma yin pa dang mi 'gal ba'i phyir te /
sgra mnyan bya ma yin pa 'i phyir te /
sgra'i rang bzhin ma yin pa'i phyir zhe na /
sgra 'dzin mngon sum gyis sgra mnyan bya ma yin pa la gnod pa yin te /
sgra mnyan bya yin par grub pa'i phyir ro / /
de ltar sgra 'dzin mngon sum de sgra mnyan bya ma yin pa la gnod byed mtshan nyid pa dang dngos su gnod byed btags pa ba yin no / /
'o na sgra mnyan bya yin par tshad mas grub bam ma grub /
dang po ltar na /
sgra mnyan bya ma yin par dam bca' ba ma grub par 'gyur la /
de ltar na sgra mnyan bya ma yin par dam bcas pa'i don la tshad mas gnod pa ma yin par thal lo / /
gnyis pa ltar na'ang /
sgra mnyan bya ma yin par dam bcas pa'i don la tshad mas mi gnod par thal lo zhe na /
skyon med de /
sgra mnyan bya yin par tshad mas ma nges pa'i dus su sgra mnyan bya ma yin par dam bcas pa yin pas dam bca' ma grub pa'i skyon med la /
phyis sgra mnyan bya yin par tshad mas grub pas gnod byed kyi tshad ma med pa'i skyon yang med do / /
'o na sgra mnyan bya ma yin par dam bcas pa'i don la tshad mas mi gnod par thal /
sgra mnyan bya ma yin par dam bcas pa'i dus su gnod byed kyi tshad ma med la /
sgra mnyan bya yin par tshad mas grub pa'i dus su sgra mnyan bya ma yin par dam 'cha' ba med pa'i phyir zhe na /
'o na sgron mes mun pa mi sel bar thal /
sel byed sgron me yod pa'i dus su bsal bya mun pa med /
bsal bya mun pa yod pa'i dus su sel byed sgron me med pa'i phyir /
dngos stobs rjes dpag gis bsal ba ni /
dngos stobs rjes dpag gis grub pa'i don gyi log phyogs dngos /
dper na /
sgra rtag pa lta bu'o /
sel tshul ni /
sgra mi rtag pas sgra rtag pa la dngos su gnod la /
sgra mi rtag par rtogs pa'i rjes dpag gis sgra mi rtag par gzhal stobs kyis sgra rtag pa la gnod pa yin no / /
gnyis pa yid ches rjes dpag gis bsal ba la gnyis /
lung gnod byed dang gegs byed gang yin dpyad pa dang /
bsal bya sel ba'i tshul lo / /
dang po la gnyis /
thun mong gi 'dod pa dang /
so so'i 'dod @# / /
pa'o / /
dang po ni /
lung gnod byed dang gegs byed du 'dod pa gnyis ka'i lugs la /
sgra mi rtag ces pa'i rang tshig de'i don ji lta ba bzhin khong du chud nas smras pa yin pas tshig tshad ma yin pa de bzhin du shin tu lkog gyur gyi sgrub byed du khas blangs pa'i lung de yang lung tshad ma yin te /
de lta min na shin tu lkog gyur la dpyad pa mi 'jug pa'i phyir /
sgra mi rtag ces pa'i tshig de tshad ma yin na /
phyogs tshig sgrub byed yang dag tu 'gyur ro zhe na /
skyon med de /
tshig de bstan bya'i don la mi bslu pas tshad mar bshad kyi /
rang gi brjod bya'i sgrub byed du khas ma blangs pa'i phyir ro / /
bstan bya'i don la ji ltar mi bslu zhe na /
tshig de bstan bya'i don la mi bslu ba yin te /
tshig de sgra mi rtag rtogs kyi rjes dpag tshad ma las skyes shing /
rjes dpag de sgra mi rtag pa la 'brel ba'i phyir ro / /
gnyis pa la gnyis /
lung gnod byed du 'dod pa'i lugs dang /
lung gegs byed du 'dod pa'i lugs so / /
dang po ni /
slob dpon phyogs glang gis /
lung rnam dag rang lugs la brjod bya sgrub pa'i rtags yang dag tu mi bzhed kyang /
re zhig gzhan dor brjod bya sgrub pa'i rtags yang dag yin pa'i rnam gzhag mdzad pa la 'khrul nas /
slob dpon gyi slob ma kha cig na re /
lung rnam dag de rang gi brjod bya sgrub pa'i rtags yang dag dang log phyogs la gnod byed yin te /
gzhal bya'i gnas dang po gnyis la dpyad pa dag nas /
spyi na sogs dkar po'i chos ni tshe 'phos nas /
bde ba ster ba dang sdug bsngal ster ba la 'jug ldog bya dgos la /
'jug ldog byed pa la de'i gzhi tshad mas grub dgos shing /
lung las gzhan pa'i sgrub byed yang dag med pa'i phyir /
gal te lung gnod byed min na gegs byed du yang mi 'gyur te /
gegs byas pa'i gzhi tshad mas ma grub pa'i phyir ro / /
zhes zer ro / /
de yang lung gnod byed du 'dod pa dag gis lung gang yang rung ba gnod sgrub tu khas len pa yang ma yin /
gzhal bya'i gnas dang po gnyis la lung gnod sgrub tu khas len pa yang ma yin kyi /
shin tu lkog gyur ston pa'i lung rnam dag rang gi brjod bya bsgrub pa'i rtags yang dag tu khas len pa yin no / /
gnyis pa ni /
lung gegs byed du 'dod pa rnams na re /
lung rnam dag de rang gi brjod bya'i log phyogs la gegs byed dang /
rang gi brjod bya la the tshom bskyed pa yin gyi /
brjod bya sgrub pa'i rtags yang dag dang log phyogs la gnod byed ma yin par thal /
rang gi brjod bya dang 'brel pa ma grub na de sgrub mi nus shing /
'brel ba grub na rang gi brjod bya grub zin pa'i phyir /
gzhan yang /
lung rnam dag de khas blangs pa tsam gyis rang gi brjod bya sgrub pa'i rtags yang dag yin par thal /
rang gi brjod bya sgrub pa'i rtags yang dag gang zhig /
ngo bo nyid kyis brjod bya sgrub pa'i rtags yang dag ma yin pa'i phyir /
'dod na /
sgra mi rtag par khas blangs pa tsam gyis sgra mi rtag par grub par thal lo / /
'dod na /
lung dang rang tshig gnyis la gnod byed dang gegs byed kyi khyad par med par thal lo / /
des na lung gegs byed du 'dod par rigs so / /
'o na gegs byed yin pa'i don ji lta bu zhe na /
sbyin sogs dkar chos spyad pa las bde ba 'byung bar dam bcas pa dang /
bde ba mi 'byung bar dam bcas pa gnyis gegs byed du ston pa ma yin te snga ma rgyab rten tshad ma can dang phyi ma rgyab rten tshad ma med pa yin pa'i phyir /
sbyin sogs dkar chos spyad pa las bde ba 'byung ba dang mi 'byung ba gnyis gegs byed du ston pa'ang ma yin te /
snga ma tshad mas grub la phyi ma tshad mas ma grub pa'i phyir /
sbyin sogs dkar chos spyad pa las bde ba 'byung ba @# / /
dang mi 'byung ba gang du yang ma nges pa'i gang zag gi ngor /
sbyin sogs dkar chos spyad pa las bde ba 'byung bar dam bcas pa dang bde ba mi 'byung bar dam bcas pa gnyis gegs byed du ston pa tsam yang ma yin te /
spyir yang gegs byed kyi don khas len pa'i phyir ro / /
des na sbyin sogs dkar chos spyad pa las bde ba 'byung bar ston pa'i lung de rang gi brjod bya sgrub pa'i rtags yang dag yin par dam bcas pa dang /
sbyin sogs dkar chos spyad pa las /
bde ba mi 'byung bar ston pa'i lung de rang gi brjod bya sgrub pa'i rtags yang dag yin par dam bcas pa gnyis po de gegs byed du ston pa yin te /
sbyin sogs dkar chos spyod pa las bde ba 'byung bar ston pa'i lung de /
rang gi brjod bya sgrub pa'i rtags yang dag yin na /
sbyin sogs dkar chos spyad pa las bde ba mi 'byung bar ston pa'i lung de yang rang gi brjod bya sgrub pa'i rtags yang dag yin par stobs mtshungs pa'i phyir /
dper na sgra mi rtag par dam bcas pa dang sgra rtag par dam bcas pa yang stobs mi mtshungs /
sgra mi rtag pa dang sgra rtag pa yang stobs mi mtshungs kyang sgra mi rtag ces pa'i tshig de sgra mi rtag par sgrub pa'i rtags yang dag yin pa dang /
sgra rtag ces pa'i tshig de sgra rtag par sgrub pa'i rtags yang dag yin pa gnyis stobs mtshungs pa bzhin no / /
de gnyis stobs mtshungs pa yin te /
sgra rtag pa dang sgra mi rtag ces pa'i tshig 'jug par mtshungs shing /
mi rtag par bshad pas mi rtag pa yin dgos na /
rtag par bshad pas rtag pa yin dgos pa'ang mtshungs pa'i phyir /
'o na lung rnam dag de rang lugs la brjod bya sgrub pa'i rtags yang dag ma yin na /
gzhan ngor rang gi brjod bya sgrub pa'i rtags yang dag tu bstan pa la dgos pa ci yod ce na /
lung don la dpyad pa rdzogs ma rdzogs kyi gdul bya dbang po rno rtul gnyis kas spyad pa las bde ba 'byung ba'i sbyin sogs dkar chos dang /
spyad pa las sdug bsngal 'byung ba'i srog gcod pa sogs la blang dor bya dgos te /
de lta min na don chen po las nyams par 'gyur ba'i phyir ro / /
blang dor byed pa la nges dgos shing lud ma gtogs nges pa'i thabs med la /
lung don la dpyad pa ma rdzogs pa'i gdul bya dbang rtul gyis re zhig lung dpyad pa gsum gyis dag par nges mi nus pas /
sbyin sogs chos can /
spyad pa las bde ba 'byung ste /
spyad pa las bde ba 'byung bar lung las gsungs pa'i phyir /
zhes pa'i rtags la brten nas sbyin sogs spyad pa las bde ba 'byung bar yid dpyod tsam gyis nges nas 'jug pas /
gdul bya dbang rtul rjes su gzung par bya ba'i phyir ro / /
phyi rgol dbang rnon gyi ngor /
sbyin pas longs spyod khrims kyis bde / /
zhes pa'i lung chos can /
rang gi bstan bya'i don la mi bslu ba yin te dpyad pa gsum gyis dag pa'i lung yin pa'i phyir /
zhes 'god la /
rtags de la brten nas sbyin sogs dkar chos spyad pa las bde ba 'byung bar tshad ma'i stobs kyis nges nas 'jug par 'gyur ba yin no / /
des na lung gegs byed du 'dod pa'i don lung rang gi brjod bya'i log phyogs la gegs byed tsam du bzhed pa yin gyi /
shin tu lkog gyur la lung gnod sgrub mtshan nyid pa ma yin par 'dod pa min te /
de lta na shin tu lkog gyur tshad mas ma grub par thal ba'i phyir ro / /
gnyis pa bsal bya sel ba'i tshul la gnyis /
yid ches bsal ba'i mtha' dpyad pa dang /
sel byed gang gis bsal bya sel ba'i tshul lo / /
dang po ni /
kha cig /
yid ches bsal ba yin na /
khas blangs snga phyi 'gal ba'i don dang rang tshig 'gal ba'i don gang rung yin dgos te /
rnam nges las /
ngag snga mas @# / /
bzhag pa phyi mas nyams par byas pa ni /
khas blangs dang 'gal ba yin la /
tshig rang nyid kyis rang gi nus pa nyams par byas pa ni /
rang tshig dang 'gal ba yin no zhes gsungs pa'i phyir zhe na /
mi 'thad de /
sel byed yid ches pa'i tshig de la lung tshig dang rang tshig gnyis yod la /
phyi ma la yang rang 'gal gyi dam bca' la gnod byed dang gegs byed kyi tshig gnyis yod pa'i phyir /
snga ma grub ste /
bdag gzhan yid ches mtshungs pa yi / /
zhes gsungs pa'i phyir /
gnyis pa grub ste /
de dag gang la tshad ma yod / /
de ni gzhan la gnod byed 'gyur / /
zhes dang /
tshig gam brjod la gegs byed yin / /
zhes gsungs pa'i phyir /
kha cig /
lung dang 'gal ba'i rnam pa gsal ba'i dper brjod yin na /
khas blangs 'gal ba'i khyab ste /
de la ma 'ongs pa na chos / /
bde ba mi 'grub ces bya yin / /
zhes sbyin sogs dkar chos spyad pa las bde ba mi 'byung bar ston pa'i tshig de /
lung dang 'gal ba'i rnam pa gsal ba'i dper brjod yin pa'i phyir zhe na /
ma khyab ste /
sbyin sogs dkar chos spyad pa las ma 'ongs pa na bde ba mi 'byung bar ston pa'i tshig de lung dang 'gal ba'i rnam pa gsal ba'i dper bstan gyi /
lung dang 'gal ba'i rnam pa gsal ba'i dpe yin na khas blangs 'gal bas khyab par ma bstan pa'i phyir dang /
sbyin pa btang ba las ma 'ongs pa na bde ba mi 'byung bar dam bcas pa'i tshig de /
lung dang 'gal ba'i rnam pa gsal ba'i dpe yin yang khas blangs snga phyi 'gal ba ma yin pa'i phyir ro / /
kha cig /
lung dang 'gal ba'i rnam pa gsal ba'i dper brjod yin na de'i gzhi chos can lung kho nas grub dgos te /
rnam nges las /
chos can rnam par bzhag pa de la brten pa'i phyir de la gnod na /
gzhi med pas khyad par gyi chos la dpyad pa mi 'jug pa'i phyir /
rnam pa de lta bu'i don la gnod mi za bar bstan chos tshad mar 'gyur bar bya dgos so / /
zhes gsungs pa'i phyir zhe na /
skyon med de /
de ni slob dpon phyogs glang gi slob ma lung khas blangs pa tsam gyis gnod byed du 'dod pa dag gi lugs bkod pa yin gyi rang lugs ma yin no / /
rang lugs la /
rang gi bstan bya'i don la mi bslu bar khas blangs pa'i tshig gi don gyi 'gal zla dngos ni yid ches pa'i bsal ba yin la /
rang gi bstan bya'i don la mi bslu bar khas blangs pa'i tshig de yid ches sel ba yin no / /
yid ches bsal ba la dbye na /
rang tshig dang 'gal ba'i don dang /
khas blangs snga phyi 'gal ba'i don gnyis sam /
rang tshig gis bsal ba dang /
lung tshig gis bsal ba gnyis so / /
dang por rang tshig dang 'gal ba'i don ni /
tshig rang nyid kyis rang gi nus pa nyams par byed pa'i ngag /
dper na gzhal bya'i don can gyi tshad ma med par bden zhen gyis smras pa'i ngag lta bu'o / /
de lta bu'i tshig de tshig rang nyid kyis rang gi nus pa nyams par byed pa yin te /
tshig de'i dngos kyi brjod bya gzhal bya'i don can gyi tshad ma med par dam bcas pa de de'i shugs kyi brjod bya tshig rang nyid mi bslu bar dam bcas pa des nyams par byed la /
de yang snga mas nyams par byed pa'i phyir te /
tshig rang nyid mi bslu na gzhal bya'i don can gyi tshad ma med par 'gal la /
gzhal bya'i don can gyi tshad ma med na tshig rang nyid mi bslu bar 'gal ba'i phyir ro / /
des na tshig de'i shugs kyi brjod bya'i don de rang tshig dang 'gal ba'i bsal ba dang yid ches bsal ba yin no / /
khas blangs snga phyi 'gal ba'i don ni /
ngag snga mas bzhag pa phyi mas nyams par byed pa'i ngag / /
dper na sbyin sogs dkar chos spyod pa las /
ma 'ongs pa na bden mi 'byung bar bden zhen gyis smras pa'i @# / /
dag lta bu'o / /
ngag de dag snga mas bzhag pa phyi mas nyams par byed pa yin te /
sbyin sogs dkar chos zhes khas blangs pas de sbyad pa las bde ba 'byung bar khas blangs la /
de'i rjes su spyad pa las bde ba mi 'byung par dngos su smras pa'i phyir ro| |tshig de'i brjod bya'i don de khas blangs snga phyi 'gal ba'i bsal ba dang yid ches pa'i bsal ba yin no / /
sel byed yid ches pa'i tshig de la dbye na /
rang tshig dang lung tshig gnyis /
gzhan gyis brtsams pa la ma ltos par rang gi bstan bya'i don la mi bslu bar rang nyid kyis khas blangs pa'i tshig ni rang tshig yin no / /
'dir smos rang tshig yin na bstan bya'i don la mi bslu bar rang nyid kyi bden zhen gnyis smras ba zhig dgos te /
bstan bya'i don la mi bslu bar rang nyid khas mi len na /
don rtogs pa'i phyir du tshig ston ba la mi 'jug pa'i phyir /
gzhal bya shin tu lkog gyur rtogs par yid ches pa'i bstan bcos mkhan pos gsungs pa'i lung rnam dag ni 'dir smos yid ches pa'i lung tshig yin no / /
gzhal bya'i gnas dang po gnyis tsam ston pa'i lung ni 'dir smos yid ches pa'i lung tshig ma yin te /
de yin na shin tu lkog gyur ston /
pa'i lung yin pa'i phyir ro / /
'o na rang tshig dang lung tshig gnyis 'gal lam mi 'gal zhe na /
gang zag gcig la ltos te 'gal la so so la ltos te mi 'gal te /
dper na bka' rgyas 'bring bsdus gsum bcom ldan 'das la ltos nas rang tshig dang gdul bya la ltos nas lung tshig yin pa'i phyir ro / /
gnyis pa ni /
yid ches pa'i rjes dpag des sbyin sogs dkar chos spyad pa las bde ba mi 'byung ba sel bar byed la /
sel tshul ni de la gnod pa'i tshul gyis sel bar byed do / /
sbyin sogs dkar chos spyad pa las ma 'ongs pa na bde ba mi 'byung zhes bden zhen gyis smras pa'i dam bca' gnyis po sel byed dang /
dam bca' gnyis po'i don de bsal bya dang /
sel tshul ni gegs byed pa'i tshul gyis sel gyi gnod pa ni ma yin te /
tshig de'i dam bca' snga phyi gnyis po de gang zag gcig gis gzhi gcig gi steng du chos 'gal ba gnyis dam bcas pa gang zhig /
gang zag des dam bca' de gnyis kyi don gang rung tshad mas ma grub pa'i phyir ro / /
sbyin sogs dkar chos su nges na dam bca' sng mas phyi ma la gnod pa yin no / /
gzhal bya'i don can gyi tshad ma dag med do / /
zhes bden zhen gyis smras pa'i tshe tshig de'i dngos shugs kyi dam bca' gnyis po sel byed dang /
dam bca' gnyis po'i don bsal bya dang /
sel tshul gegs byed pa'i tshul gyis sel ba yin no / /
de lta bu'i dam bca' de lung dang 'gal ba'i phyogs tsam mtshon pa'i dper brjod yin gyi /
rnam pa gsal ba'i dper brjed ni ma yin te /
de'i zlog phyogs kyi don 'grub pa lung la mi ltos pa'i phyir te /
de'i zlog phyogs kyi don dngos stobs tshad mas grub pa'i phyir ro / /
lung dang 'gal ba'i rnam pa gsal ba'i dper brjod ni /
spyin sogs dkar chos spyad pa las ma 'ongs pa na bde ba mi 'byung zhes dam bcas pa lta bu yin te /
chos can lung kho nas grub pa'i steng du lung dang 'gal ba'i dam bca' gang zhig /
de'i zlog phyogs kyi don 'grub pa lung la ltos pa'i phyir ro / /
gsum pa grags pa'i rjes dpag gis bsal ba la gsum las /
mdo dgong pa dang /
mdo'i don bshad pa dang /
grags pas gnod tshul dngos so / /
dang po ni /
kun las btus las /
gang la thun mong ma yin pa'i phyir rjes su dpag pa med la /
sgra las byung ba'i grags pa dang 'gal ba'i don gyis na bsal ba de yang phyogs ma yin no / /
ri bong can ni zla ba ma yin te /
yod pa'i phyir ro /
zhes @# / /
gsungs so / /
'di la kha cig /
brda sprod pas ri bong can la bsil zer can dang /
'od dkar can zhes pa'i sgra bzang pos brjod par bya ba yin gyi zla ba zhes pa'i sgras brjod rung ma yin par 'dod la /
de grags pa dang 'gal bar bstan pa'i don du mdo 'di bkod pa yin no zhes zer ba mi 'thad de /
brda sprod pa yang ri bong can grags pa'i dbang gis zla ba'i sgras brjod mi rung du 'dod kyi /
ri bong can zla ba'i sgras brjod rung du 'dod pa yin te /
lha dbang blos /
de ri bong can zla ba nyid du mi 'dod pa ni min gyi /
'on kyang de grags pa nyid thams cad la tshad mar mi byed do / /
zhes gsungs so / /
gnyis pa ni /
lha dbang blos / /
mdo dang pos ri bong can zla ba'i sgras brjod rung la gnod byed med par bstan la /
mdo gnyis pas sgrub byed yod par bstan zhing /
dngos stobs rjes dpag la 'gran zla'i tshad ma med par yang mdo gnyis pas bstan par 'dod /
slob dpon chos mchog gis de bkag nas /
mdo dang pos ri bong can zla ba'i sgras brjod rung la sgrub byed kyi tshad ma yod par bstan zhing /
de'i sgo nas dngos stobs rjes dpag dang mngon sum tshad ma la 'gran zla'i tshad ma med par bstan par bzhed do / /
rgyan mkhan po ni /
lung gnyis kas ri bong can zla ba'i sgras brjod rung la gnod byed kyi tshad ma med par yang bstan /
sgrub byed kyi tshad ma yod par yang bstan /
lung dang po gtso bo dang gnyis pa phal par byas pa'i tshe /
de la gnod byed kyi tshad ma med par bstan la /
lung gnyis pa gtso bo dang dang po phal par byas pa'i tshe /
de la sgrub byed kyi tshad ma yod par bstan la /
de'i sgo nas dngos stobs rjes dpag dang mngon sum tshad ma la yang 'gran zla'i tshad ma med par rtogs pa'i don du lung gnyis pa bstan par bzhed do / /
'o na 'bras bu dang rang bzhin dang 'gal ba'i don gyis bsal ba de ni phyogs ma yin no zhes mi smos par /
ci'i phyir sgra las byung ba'i grags pa dang zhes smos she na /
dngos stobs rjes dpag dang mngon sum tshad ma sogs la 'gran zla'i tshad ma med par rtogs pa'i don du sgra las byung ba'i grags pa dang zhes smos pa la rgyu mtshan yod de /
grags pa'i rjes dpag la 'gran zla'i tshad ma med par bstan pas /
dngos stobs rjes dpag dang mngon sum la 'gran zla'i tshad ma med par bde blag tu rtogs nus pa'i phyir te /
yul la 'dod pa tsam gyis 'jug pa'i tshad ma la yang 'gran zla'i tshad ma med na /
yul la dngos stobs kyis 'jug pa'i tshad ma la 'gran zla'i tshad ma med pa lta ci smos snyam du rtogs nus pa'i phyir /
de skad du'ang rgyan gyis /
gang du bstan min rjes dpag la / /
bzlog pa'i rjes dpag yod min pa / /
der ni bstan pa'i rjes dpag la / /
shin tu ring par nges byas nyid / /
ces gsungs so / /
dngos rtogs rjes dpag dang mngon sum sogs la 'gran zla'i tshad ma med par rtogs pa'i don du 'bras bu dang rang bzhin dang 'gal ba'i don gyis gsal ba de ni phyogs min no zhes mi smos pa'i rgyu mtshan yod de /
dngos stobs rjes dpag dang mngon sum la 'gran zla'i tshad ma med par bstan pas grags pa'i rjes dpag la 'gran zla'i tshad ma med par bde blag tu rtogs mi nus pa'i phyir te /
yul la dngos rtogs kyis 'jug pa'i tshad ma la 'gran zla'i tshad ma med mod /
yul la 'dod pa tsam gyis 'jug pa'i tshad ma la 'gran zla'i tshad ma yod dam snyam du dwogs pa srid pa'i phyir ro / /
'o na ri bong can zla ba'i sgras brjod rung la gnod byed med par bstan pas sgrub byed yod par rtogs nus /
sgrub byed yod par bstan pa la gnod byed med par rtogs nus pa'i phyir /
lung snga @# / /
phyi zlos pa'i skyon can du 'gyur ro zhe na /
mi 'gyur te /
dper na mdun gyi gzhi 'dir bskal don sha za'i bum pa yod pa la gnod byed ma mthong yang yod pa'i sgrub byed kyang med pa bzhin du /
ri bong can zla ba'i sgras brjod rung la gnod byed med mod /
sgrub byed kyang med dam snyam pa'i log rtog 'byung bas de dgag pa'i phyir du lung gnyis pa dang /
ri bong can zla ba'i sgras brjod rung la sgrub byed tsam yod mod /
gnod byed kyang yod dam snyam pa'i log rtog 'byung bas de dag dgag pa'i phyir du lud dang po smos pa'i phyir /
lung dang pos gnod byed med par bstan na gnod byed med pa'i tshul ji ltar yin zhe na /
ri bong can zla ba'i sgras brjod rung la gnod byed med de /
ri bong can zla ba'i sgras brjod mi rung du 'jal ba'i tshad ma med pa'i phyir te /
de lta bu'i mngon sum tshad ma dang rjes dpag tshad ma gang yang med pa'i phyir te /
sgra don la dbang 'jug med phyir /
zhes gsungs pa'i phyir dang /
ri bong can zla ba'i sgras brjod mi rung du sgrub pa'i rtags yang dag med pa'i phyir te /
yod pa de ri bong can zla ba'i sgras brjod mi rung du sgrub pa'i mthun phyogs la rjes su mi 'gro ba'i gtan tshigs yin pa'i phyir /
des na chos thams cad la rjes su 'gro ba'i yod pa yang ri bong can zla ba'i smras brjod mi rung du sgrub pa'i mthun phyogs la rjes su mi 'gro na /
yod pa'i khyad par 'ga' zhig de sgrub kyi mthun phyogs la rjes su 'gro ba ga la srid snyam du rtogs pa'i phyir du /
slob dpon gyis ri bong can ni zla ba ma yin te /
yod pa'i phyir /
zhes gtan tshigs yod pa dper smos pa yin no / /
yod pa mthun phyogs la rjes su mi 'gro ba ma grub ste /
bum pa la sogs pa zla ba'i sgras brjod mi rung la rjes su 'gro ba'i phyir zhe na /
de yang ma grub ste /
bum sogs zla ba'i sgras brjod mi rung ma yin pa'i phyir te /
de zla ba'i sgras brjod rung yin pa'i phyir te /
zla ba zhes pa'i sgra de don thams cad la 'jug rung yin pa'i phyir te /
de yul la 'dod pa tsam gyis 'jug pa'i sgra yin pa'i phyir ro / /
'o na yod pa de de sgrub kyi thun mong ma yin pa'i gtan tshigs ma yin par thal /
de sgrub kyi mthun phyogs la gtan nas med pa'i 'gal ba'i gtan tshigs yin pa'i phyir zhe na /
'di la kha cig na re /
yod pa de sgrub kyi mthun phyogs la gtan nas med /
grags pa mtha' dag la log par zhugs pa'i gang zag gi ngor mi mthun phyogs la yang ma mthong ba'i phyir /
yod pa de de sgrub kyi thun mong ma yin pa'i ma des pa'i gtan tshigs yin no zhe na /
byas pa chos can /
sgra rtag par sgrub pa'i thun mong ma yin pa'i ma nges pa'i gtan tshigs yin par thal /
de sgrub kyi mthun phyogs la gtan nas med /
rgol ba 'ga' zhig gi ngor mi mthun phyogs la ma mthong ba'i phyir /
rang lan ni /
yod pa de de sgrub kyi 'gal rtags yin yang de sgrub kyi thun mong ma yin pa'i gtan tshigs su bshad pa'i rgyu mtshan yod de /
yod pa de de sgrub kyi mthun phyogs la rjes su mi 'gro ba'i rgyu mtshan gyis de sgrub kyi thun mong ma yin pa'i gtan tshigs su bshad pa tsam yin pa'i phyir /
de skad du'ang chos mchog gis /
des na mthun pa'i phyogs la 'jug pa med pa'i phyir thun mong ma yin pa yin gyi ma nges pa nyid ni ma yin te /
'di ltar rnam par rtog pa la yod pa nyid ni 'gal ba yin te /
yod pa thams cad zla ba yin pa'i phyir ro / /
zhes gsungs pa'i phyir ro / /
gsum pa ni /
grags pa'i rjes dpag gis bsal ba ni /
grags pa'i rjes dpag gis grub pa'i don gyi log phyogs dngos yin la /
de la grags pas gnod pa yin pas /
grags pa la yul gyi grags pa dang /
yul can gyi grags pa gnyis las /
@# / /
dang po la /
grags zin gyi grags pa dang /
grags rung gi grags pa dang gnyis /
dang po ni /
brda sbyar rjes su ri bong can la zla ba'i sgras brjod rung du grags zin pa lta bu'o / /
gnyis pa ni /
bum pa zla ba'i sgras brjod rung lta bu'o / /
yul can gyi grags pa la rjod byed kyi sgra dang /
rnam par rtag pa gnyis las /
dang po ni /
ri bong can zla ba'i sgras brjod rung du ston pa'i ngag lta bu ste /
grags pa dag kyang mi rnams tshig /
ces dang /
bkag med phyir na gnod med dag /
ces gsungs so / /
gnyis pa ni /
ri bong can zla ba'i sgras brjod rung du rtogs pa'i rjes dpag lta bu'o / /
grags ba dngos ni de yin la /
de'i yul ri bong can zla ba'i sgras brjod rung la'ang /
grags pa zhes pa'i ming gis btags nas des ri bong can zla ba'i sgras brjod mi rung la dngos su gnod pa la ri bong can zla ba'i sgras brjod mi rung la grags pas dngos su gnod ces btags nas bstan pa yin la /
grags pa'i rjes dpag gis ri bong can zla ba'i sgras brjod mi rung la dngos su mi gnod kyang de la gnod pa yin te /
des ri bong can zla ba'i sgras brjod rung du grub pa'i phyir ro / /
gsum pa dam bca' ltar snang la gnod tshul la gnyis /
gzhan lugs dgag pa dang /
rang lugs bzhag pa'o / /
dang po ni /
kha cig /
bye brag pa'i chos kyi khyad par la mngon sum gyis gnod de /
yan lag can rdzas gzhan yod pa la mngon sum gyis gnod pa'i phyir zhes zer ba mi 'thad de /
de la mngon sum gyis gnod kyang chos kyi ngo bo la gnod par song gi khyad par la gnod par ma song ba'i phyir /
rtags ma grub ste /
yan lag can rdzas gzhan ni chos kyi khyad par dang /
yan lag can gzhan tsam chos kyi ngo bo yin pa'i phyir zhe na /
shes bya chos can /
yan lag can gzhan tsam de bye brag pas sangs rgyas pa'i ngor yan lag rnams las yan lag can gzhan yod par sgrub pa'i chos kyi ngo bo ma yin par thal /
de yan lag rnams la yod par sangs rgyas pas grub zin ma brjed pa'i phyir dang /
de tsam zhig bye brag pas sangs rgyas ba'i ngor sgrub 'dod med pa'i phyir /
des yan lag can gzhan tsam chos kyi ngo bo yin pa'ang khegs so / /
chos kyi khyad par la khas blangs kyis gnod pa'i tshul la /
kha cig na re /
yan lag can la yan lag la med pa'i lcid la sogs pa khas blangs pa la /
srang ni dma' ba dag tu 'gyur /
zhes sogs kyi rigs pas gnod pa ma bzod nas /
'phel ldan 'bras bu'i phreng ba yi / /
lci ba rtogs pa ma yin na / /
zhes lcid la sogs pa med par khas blangs pas khas blangs 'gal ba yin no zhes zer /
'on khas blangs snga ma bor nas phyi ma khas blangs pa yin nam /
snga ma ma bor bzhin du phyi ma khas blangs pa yin dang po ltar na /
khas blangs 'gal ba'i don ma tshang bar thal /
khas blangs snga ma ma bor gyi bar du phyi ma khas blangs pa'i tshe snga ma bor ba'i phyir /
ma khyab na /
grangs can gyi rgyud la sgra mi rtag par rtogs pa'i rjes dpag skyes pa'i tshe sgra mi rtag par khas blangs pas kyang khas blangs 'gal bar thal lo / /
'dod na /
khas blangs 'gal ba med pa'i gang zag mi srid par thal lo / /
gnyis pa ltar na'ang mi 'thad de /
de ltar na khas blangs dngos su 'gal ba'i sgo nas gnod byed ston rigs pa la ma bstan par rigs pa'i gnod byed bstan pa'i phyir /
yang kha cig na re /
yan lag can de yan lag las rdzas gzhan du dam bcas pa la rang tshig gis gnod pa yin te /
yan lag can zhes smras dus nyid nas yan lag tshogs tsam gyi kun rdzob pa zhig tu shugs la dam bcas pa'i phyir /
zhes zer ro / /
bum pa chos @# / /
can /
yan lag tshogs tsam gyi kun rdzob pa yin par thal /
yan lag can yin pa'i phyir /
ma khyab na /
yan lag can du khas blangs pa'i shugs la yan lag tshogs tsam gyi kun rdzob par khas len dgos pa 'bud /
'dod na /
bden par ma grub par thal lo / /
'dod na /
bden par grub na cha med yin dgos par thal lo / /
'dod na /
rigs pa yin na rdzas su ma grub par thal lo / /
grags pas gnod tshul la kha cig na re /
yan lag can yan lag las rdzas gzhan du dam bcas pa la grags pas gnod pa min te /
'jig rten na yan lag can ni yan lag tshogs tsam la grags pa'i phyir zhes zer /
'on grags pas gnod pa dam bca'i skyon yin nam min /
ma yin pa mi 'thad de /
dam bca' yang dag yin na grags pas ma bsal ba zhig dgos pa'i phyir /
skyon yin na /
dngos po rnams dus ma 'dres par khas blangs pa la grags pas gnod par thal /
'jig rten na snga dro'i lhas byin phyi dro'i dus na yod par grags pa'i phyir /
khyab pa khas blangs /
'dod na /
dngos po rnams yul dus rang bzhin ma 'dres par dam 'cha' ba mi rigs par thal lo rtags khyab khas /
kha cig /
mngon sum dang dngos stobs rjes dpag gis grub pa'i don yin na 'jig rten na grags pas khyab pa'i phyir /
grags pas gnod pa yin no zhes zer /
'on 'jig rten gyi grags pa de 'jig rten pa rnams tha snyad de ltar byed pa la zer ram /
brjod rung gi grags pa la zer ram /
grags pa'i rjes dpag la zer /
dang po ltar na 'jig rten pa yin na bstan bcos kyi brnga la byang bas khyab par thal /
mngon rjes kyis grub pa'i don yin na 'jig rten na tha snyad de ltar byed pas khyab pa'i phyir /
phyi ma gnyis ltar na /
gzhi grub na 'dod pa tsam gyis bzhag pas khyab par thal /
mngon rjes kyis grub pa'i don yin na grags pa'i rjes dpag gis grub pa'i phyir /
chos can gyi khyad par la mngon sum gyis gnod tshul la /
kha cig na re /
yan lag can ni yan lag las gzhan ma yin te /
mngon sum ma yin pa nyid du thal ba'i phyir ro / /
zhes yan lag can chos can du bzung ba'i tshe yan lag can chos can gyi ngo bo dang /
mngon sum gyis mthong du rung ba chos can gyi khyad par yin la /
yan lag ni yan lag can las gzhan ma yin te /
mngon sum min pa nyid du thal ba'i phyir ro / /
zhes yan lag chos can du bzung ba'i tshe yan lag chos can gyi ngo bo dang /
mngon sum gyis mthong du mi rung ba chos can gyi khyad par yin no zhes zer /
'on bum ba lta bu mngon sum gyis mthong du rung ba la mngon sum gyis gnod par thal /
bye brag pas yan lag can ni yan lag las gzhan yin no zhes dam bcas pa'i tshe /
yan lag can chos can gyi ngo bo dang /
mngon sum gyi mthong rung chos can gyi khyad par du byas nas de la mngon sum gyis gnod pa gang zhig /
yan lag can gyi rang ldog yan lag las rdzas gzhan yin min rtsod pa min gyi /
gzhi ldog bum blta bu rang gi yan lag las rdzas gzhan du yod med rtsod pa yin pa'i phyir /
chos can gyi khyad par la khas blangs kyis gnod tshul la /
kha cig na re /
yan lag can rdzas gzhan yod na dmigs rung ma dmigs pas /
bye brag pas yan lag can rdzas gzhan med par khas blangs dgos pas khas blangs 'gal ba yin no zhes zer /
khas blangs dgos pas khas blangs 'gal na /
grangs can pas sgra mi rtag par khas blangs par thal /
sgra mi rtag par khas blang dgos pa'i phyir te /
sgra byas pa yin pa'i phyir /
phyi rol pa rnams kyis /
@# / /
gang zag gi bdag med khas blangs par thal /
de khas blang dgos pa'i phyir te /
'dus byas thams cad skye ba dang 'jig pa yin pa'i phyir /
'dod na /
yang dag pa'i lta ba khas ma blangs pa'i gang zag mi srid par thal lo / /
gnyis pa ni tshad ma mdor /
mngon sum don dang rjes dpag dang /
yid ches grags pas ma bsal ba / /
zhes dam bca' yang dag yin na /
tshad ma bzhi po gang gis kyang mi gnod pa zhig dgos zhes bstan /
de'i zlog phyogs dam bca' ltar snang de la chos kyi ngo bo dang khyad par dang chos can gyi ngo bo dang khyad par la gnod pa'i dam bca' ltar snang bzhi gsungs la /
chos kyi ngo bo la gnod pa'i dam bca' ltar snang la gnod tshul ni sngar bshad zin la /
dam bca' phyi ma gsum la mngon sum sogs kyis gnod tshul la gsum las /
dang bo chos kyi khyad par la gnod pa'i dam bca' la gnod tshul la gnyis /
dam bca' dos gzung ba dang /
gnod tshul dngos so / /
dang po ni /
slob dpon gyis /
yan lag can ni yan lag rnams las gzhan min te /
srad dma' ba'i khyad par 'dzin pa med pa'i phyir ro / /
zhes gnod byed dngos su bstan nas gnod bya shugs la 'phangs nas bstan la /
de yang yan lag can yan lag rnams las gzhan tsam yin pa ni /
chos kyi khyad par la gnod pa'i dam bca' min te /
de tsam zhig sangs rgyas pa'i dor sgrub na grub zin bsgrubs par 'gyur ba'i phyir te /
sangs rgyas pas yan lag can bum pa dang /
de'i yan lag gzugs sogs gzhan tsam du grub zin pa'i phyir /
'o na bum pa dang bum pa'i gzugs sogs chos can /
rdzas gzhan yin par thal /
gzhan yin pa'i phyir zhe na /
'o na chos can /
rdzas tha dad yin par thal /
tha dad yin pa'i phyir /
des na de gnyis gzhan yin yang gzhan de rtog pas sgro btags pa yin pas rdzas gzhan du thal ba'i skyon med do / /
kha cig na re /
de gnyis rdzas gzhan yin te /
khyad par can min gzhan yod ni / /
sgrub na grub pa bsgrubs pa nyid / /
ces gsungs pa'i phyir zhes zer ro / /
de gnyis rdzas gzhan ma yin par thal /
de gnyis snang tshul tha dad yin yang gnas tshul ngo bo gcig yin pa'i phyir te /
de gnyis cha dang cha can yin pa'i phyir /
'on te bum pa rtsom byed kyi rdul phran dang bum pa gnyis la bsams na ni de gnyis rdzas tha dad yin no / /
'o na chos kyi ngo bo dang khyad par gang zhe na /
yan lag las rdzas gzhan chos kyi ngo bo dang lcid sogs yon tan gsum chos kyi khyad par yin te /
bye brag pas lcid sogs yon tan gsum gyis khyad par du byas nas /
yan lag can yan lag rnams las rdzas gzhan du dam bcas pa'i phyir /
bye brag pa'i lugs la yan lag can dang yan lag rdzas tha dad yin te /
de gnyis mngon sum gyis mthong du rung mi rung dang sgrib thogs sogs byed mi byed rdzas tha dad pa'i phyir /
yan lag rnams dang lcid sogs yon tan rnams kyang rdzas tha dad yin te /
sgra rtog tha dad 'jug pa'i phyir zhes 'dod do / /
gnyis pa ni /
bye brag pas yan lag can yan lag rnams las rdzas gzhan du dam bcas pa'i chos kyi khyad par la rjes dpag gis gnod de /
bye brag pas lcid sogs chos gsum gyis khyad par du byas nas /
yan lag can yan lag rnams las rdzas gzhan du dam bcas pa gang zhig /
lcid sogs chos gsum po de la rjes dpag gis gnod pa'i phyir /
ji ltar gnod na /
yan lag can chos can /
yan lag la med pa'i yon tan lcid lhag po med de /
de yod na srang @# / /
dma' ba'i khyad par 'dzin dgos pa gang zhig /
srang dma' ba'i khyad par mi 'dzin pa'i phyir /
zhes pa'i rtags la brten pa'i rjes dpag gis yon tan lcid lhag po med par grub la /
de ltar na /
chos can /
yan lag la med pa'i yon tan lcid des drangs pa'i 'og tu 'gro ba'i bya ba med par thal lo / /
'dod na /
yon tan lcid dang des drangs pa'i 'og tu 'gro ba'i bya ba gnyis 'phrod pa 'du ba'i rgyu ma yin par thal /
de gnyis ma grub pa'i phyir zhes pa'i tshul gyis gnod do / /
yang de ltar dam bcas pa'i chos kyi khyad par la mngon sum gyis gnod de /
bye brag pas de ltar dam bcas pa gang zhig /
yan lag la med pa'i yon tan lcid sogs yod ba la mngon sum gyis gnod pa'i phyir te /
de lta bu yod na mngon sum gyis dmigs su rung ba las ma dmigs pa'i phyir /
yang de ltar dam bcas pa'i chos kyi khyad par la yan lag can cha med du khas blangs pas gnod de /
bye brag pas de ltar dam bcas pa gang zhig /
lcid sogs rdzas gzhan khyad chos su yod na /
cha med yin par 'gal ba'i phyir /
yang de ltar dam bcas pa la rang tshig 'gal bas gnod de| gang zhig yan lag can du smras pa'i shugs la yan lag rnams las rdzas gzhan ma yin par dam bcas pa'i phyir /
de ltar dam bcas pa'i chos gyi khyad par la grags pas gnod de /
sgra rtog dngos dbang gis 'jug pa'i rgyu mtshan gyis /
yan lag can la lcid sogs rdzas gzhan yod par dam bcas pa gang zhig /
de la sgra rtog 'dod pa'i gis don thams cad la 'jug rung du grub pas gnod pa'i phyir /
des na grags pas gnod pa mtshan nyid pa yin gyi /
'jig rten na tha snyad de ltar byed pa'i grags pa tsam gyis gnod pa ma yin no / /
chos can gyi khyad par la gnod pa'i dam bca' la gnod tshul ni /
yan lag can ni yan lag can rnams las gzhan min te /
mngon sum min pa nyid du thal ba'i phyir ro / /
zhes yan lag can chos can du bzung pa dang /
yan lag ni yan lag can las gzhan min te /
mngon sum min pa nyid du thal ba'i phyir ro / /
zhes yan lag chos can du bzung ba gnyis gsungs la /
'di la kha cig na re /
yan lag can chos can du bzung ba'i tshe /
yan lag can chos can gyi ngo bo dang mngon sum gyis mthong rung chos can gyi khyad par dang /
yan lag chos can du bzung ba'i tshe /
yan lag chos can gyi ngo bo dang mngon sum gyis mthong mi rung chos can gyi khyad par yin la /
khyad par de gnyis la mngon sum gyis gnod ces zer /
de ni mi 'thad de /
bye brag pas yan lag can dang yan lag gi rang ldog tsam zhig rdzas gzhan du sgrub pa min gyi /
gzhi ldog bum pa lta bu rang gi yan lag gzugs sogs las rdzas gzhan du sgrub pa yin la /
de'i tshe yan lag can bum pa mngon sum gyis mthong du rung ba la tshad mas mi gnod pa'i phyir /
'o na ji ltar yin zhe na /
yan lag can chos can du byas pa'i tshe na /
yan lag can chos can gyi ngo bo dang cha med chos can gyi khyad par yin la /
de la mngon sum min pa nyid du thal ba'i phyir ro / /
zhes gnod byed gsungs shing /
de'i don yang /
yan lag can bum pa chos can la /
mngon sum gyis nges shes 'dren nus kyi tshul gyis mthong ba ma yin par thal /
cha med yin pa'i phyir /
'dod na /
mngon sum gyis rtogs pas bsal /
de ltar thal pa las /
chos can /
cha med ma yin te /
dbang po'i mngon sum gyis rtogs pa'i phyir zhes pa ste /
thal rang nges rim pa bzhin du khas blangs dang @# / /
rjes dpag gis gnod tshul bstan to / /
bum pa cha med yin pa'i don la mngon sum gyis kyang gnod de /
bum pa cha bcas yin pa'i don mngon sum gyis grub pa'i phyir /
yan lag can bum pa cha med yin par dam bcas pa la rang tshig gis kyang gnod de /
yan lag can zhes yan lag yod par dam bcas pa'i shugs la cha bcas su khas blangs shing /
dngos su cha med yin par dam bcas pa'i phyir /
yan lag chos can du byas pa'i tshe yan lag chos can gyi ngo bo dang mngon sum gyis mthong mi rung chos can gyi khyad par yin la /
de la mngon sum min pa nyid du thal pa'i phyir ro zhes gnod byed gsungs shing /
de'i don ni yan lag can bum pa lta bu de mngon sum gyis mthong rung ma yin par thal lo / /
yan lag bum pa'i gzugs sogs kyi rdul mngon sum gyis mthong rung ma yin pa'i phyir zhes pa'o / /
'o na khyod rang ltar na yang bum pa mngon sum gyis mthong rung ma yin par thal /
bum pa'i gzugs rdul mngon sum gyis mthong rung ma yin pa'i phyir /
ma grub na /
bum pa'i gzugs rdul chos can /
mngon sum gyis mthong rung ma yin par thal /
rdul phran yin pa'i phyir /
khyab pa khas blangs te /
dbang yul de phyir rdul phran min / /
zhes bshad pa'i phyir zhe na /
skyon med de /
rdul phran yin na dbang shes kyis nges shes 'dren nus kyi yul ma yin par bstan gyi /
dbang shes kyi yul ma yin par ma bstan pa'i phyir /
de lta min na /
rten mthong med par gang las rtogs / /
zhes pa'i don dang 'gal bar 'gyur ro / /
chos can gyi ngo bo la gnod pa'i dam bca' ltar snang la gnod tshul ni /
slob dpon gyis /
rdzas ni yod pa min te /
yon tan dang rdzas dag rdzas dang rdzas min par thal ba'i phyir ro / /
zhes rdzas rdzas min pa dang /
yon tan rdzas su thal ba'i sgo nas gnod byed brjod la /
de yang rdzas kyi rang ldog tsam 'gog pa min gyi don ldog 'gog pa yin te /
bye brag pas yon tan don gzhan gyi rten byed pa de rdzas kyi mtshan nyid du khas blangs pa la /
'o na rdzas bum pa lta bu chos can /
rang gi yon tan dang 'brel med du thal /
de dang bdag gcig tu yang ma 'brel /
de byung du yang ma 'brel ba'i phyir /
rtags dang po khas blangs te /
de dang rdzas gzhan du khas blangs pa'i phyir /
gnyis pa khas blangs te /
de dang dus mnyam du khas blangs pa'i phyir /
'dod na /
de dang rten dang brten pa ma yin par thal /
de dang 'brel med tha dad yin pa'i phyir /
'dod na /
chos can /
rdzas ma yin par thal /
yon tan don gzhan gyi rten ma yin pa'i phyir /
zhes pas khas blangs kyis gnod tshul bstan to / /
de ltar thal ba las /
chos can /
rang gi yon tan gyi dus mnyam pa'i rten don gzhan min te /
de dang 'brel pa grub pa'i phyir /
zhes pa 'dis rjes dpag gis gnod par bstan /
chos can /
rang gi yon tan gyi dus mnyam pa'i rten don gzhan yin pa la mngon sum gyis gnod de /
de yin na mngon sum gyis mthong dgos pa las ma mthong ba'i phyir /
rang gi yon tan gyi rten don gzhan yin pa la rang tshig gis kyang gnod /
de dang rten dang brten par khas blangs pas 'brel pa grub par khas blangs /
dus mnyam rdzas gzhan du khas blangs pas 'brel med du khas blangs pa'i phyir /
rang gi yon tan gyi rten gzhan du khas blangs pa la grags pas kyang gnod de /
bye brag pas sgra rtog dngos dbang gis 'jug pa'i rgyu mtshan gyis /
rang gi yon tan dang dus mnyam rdzas gzhan du khas blangs la /
de la sgra rtog 'dod pa'i dbang gis @# / /
don thams cad la 'jug rung du grub pas gnod pa'i phyir ro / /
yon tan rdzas su thal ba ni /
rdzas bum pa de yon tan don gzhan gyi rten yin pa'i rgyu mtshan ci /
bum pa 'di ni sngon po'i snyam pa'i blo skye ba'i phyir zhe na /
'o na sngon po de yon tan don gzhan gyi rten yin par thal /
sngon po 'di ni mdzes so snyam pa'i blo skye ba'i phyir /
'dod na /
de rdzas su thal lo / /
'dod mi nus te /
yon tan dang rdzas 'gal bar khas blangs pa'i phyir /
chos kyi ngo bo dang khyad par dang chos can gyi ngo bo dang khyad par bzhig la gnod pa'i dam bca' ltar snang ni /
ngag thams cad rdzun pa'i don can yin no zhes dam bcas pa lta bu yin te /
ngag thams cad rdzun pa'i don can yin na /
ngag gang gis kyang don ston mi nus la /
de ltar na don bden pa ston pa dang /
rdzun pa ston pa ma srid cing /
'dus byas mi rtag pa dang rtag par smra ba'i tshig la sogs pa mi srid dgos pa'i phyir ro / /
gnyis pa rigs pa can pa'i bsgrub bya dgag pa la gsum /
mtshan nyid dgag pa dang /
mtshan gzhi la btags nas dgag pa dang /
nges gzung gi sbyar sa la brtags nas dgag pa'o / /
dang po ni /
tshad ma mdor /
bsgrub bya bstan pa zhes bya 'dir / /
grub pa med la don bcas nyid / /
de lta na ni rtags dang dpe / /
ma grub brjod pa thal bar 'gyur / /
zhes gsungs la /
de'i don /
rigs pa can pa na re /
bsgrub par bya ba bstan par bya ba de bsgrub bya'i mtshan nyid yin no zhe na /
'o na dpe rtags ma grub pa chos can /
bsgrub bya yin par thal /
bsgrub par bya ba bstan par bya ba yin pa'i phyir te /
ma 'ongs pa na bsgrub byar bstan par bya ba yin pa'i phyir /
khyab ste /
bstan bya ba de dus gsum ga la 'jug pa'i yul can yin pa'i phyir /
'o na dpe rtags ma grub pa ji lta bu zhe na /
dpyod pa pa dang grangs can gyi ngor /
sgra chos can /
mi rtag ste /
byas pa'i phyir /
dper na bum pa bzhin zhes bkod pa'i tshe na /
sgra byas pa dpyod pa la ma grub /
dpe bum pa mi rtag pa grangs can la ma grub pa lta bu'o / /
yang na sgra chos can /
rtag ste /
mig gis gzung bya yin pa'i phyir /
dper na blo bzhin zhes pa lta bu'o / /
de ltar 'phangs pa la kho na re /
dpe rtags ma grub pa bsgrub byar thal ba'i skyon med de /
las la byed pa po'i rkyen yod pas las de byed pa po'i 'dod phugs dam pa yin la /
dpe rtags ma grub pa la bsgrub par bya bas khyab kyang rgol ba'i 'dod phugs dam pa ma yin te /
dper na 'o mas 'bras chan tshos zhes brjod pa'i tshe /
'o ma la za ba'i bya bas khyab kyang 'o ma de byed pa por brjod pas /
'o ma de byed pa po'i 'dod phugs dam pa ma yin gyi /
'bras chan byed pa po'i 'dod phugs dam pa yin pa bzhin no / /
des na dpe rtags ma grub pa bsgrub byar thal ba'i skyon med de /
de rgol ba'i 'dod phugs dam pa ma yin pa'i phyir te /
de sgrub byed du bkod bzhin pa tsam yin pa'i phyir /
gzhan yang /
dpe rtags ma grub pa bsgrub byar thal ba'i skyon med de /
de bsgrub par bya ba bstan par bya ba ma yin pa'i phyir te /
de rjod pa sgrub ngag yan lag lnga'i nang nas dam bca'i yan lag ma yin pa'i phyir te /
de sgrub byed du bkod bzhin pa tsam yin pa'i phyir /
snga ma la khyab pa yod de /
bsgrub par bya ba bstan par bya ba yin na /
de rjod pa sgrub ngag yan lag lnga'i nang nas dam bca'i yan lag yin dgos pa'i phyir /
gzhan yang /
dpe rtags ma grub pa dam bcar thal ba'i skyon med de /
de grub mtha' bzhi'i nang nas khas blangs pa'i grub mtha' ma yin pa'i phyir te /
sgrub byed du bkod bzhin pa tsam yin pa'i phyir /
snga ma la khyab pa yod de /
rtsod @# / /
gzhi'i steng du khyad par gyi chos khas blangs nas dpyad pa byed pa de khas blangs kyi grub mtha'i mtshan nyid yin pa'i phyir /
grub mtha' bzhi po gang zhe na /
rgyud thams cad ba'i grub mtha' /
rgyud so so'i grub mtha' /
skabs kyi grub mtha' khas blangs pa'i grub mtha' / /
dang po ni /
gzhal bya'i don can gyi tshad ma dag yod do ces dam bcas pa lta bu ste /
gzhal bya'i don can gyi tshad ma yod par grub mtha' smra ba thams cad kyis khas len pa'i phyir ro / /
gnyis pa ni gang zag gi bdag yod ces pa'am gang zag gi bdag med ces pa lta bu ste /
grub mtha' smra ba so so'i 'dod pa yin pa'i phyir /
gsum pa ni /
lus can ma yin pa'i bdag ni shi nas 'bras bu la longs spyod ces pa lta bu ste /
bdag khas blangs pa'i gnas skabs kyi 'dod pa khyad par ba yin pa'i phyir ro / /
bzhi pa ni /
ma brtags par khyad gzhi sgra lta bu'i steng du khyad chos mi rtag pa lta bu khas blangs nas dpyod pa lta bu'o / /
rtsod pa gsum po de'i lan rim pa bzhin /
thams cad rnam 'gas ma grub phyir / /
zhes sogs dang /
sngar ma grub pa'i rang bzhin phyir / /
zhes sogs dang /
gang gis khas blangs mtshan nyid 'gyur / /
zhes sogs kyis bstan to / /
gnyis pa ni /
bsgrub par bya ba bstan par bya ba bsgrub bya'i mtshan nyid yin na /
bsgrub bya'i mtshan gzhi ji lta bu yin /
sgra mi rtag par sgrub pa la skye ldan rtags su bkod nas bum pa mthun dper bzung ba'i tshe /
chos mi rtag pa bsgrub bya yin nam /
chos can sgra bsgrub bya yin nam /
chos can sgra dang chos mi rtag pa gnyis ka bsgrub bya yin /
dang po ltar na /
de 'gog pa la kun las btus las /
chos bsgrub bya na chos mthun med / /
ces gsungs pa ltar /
mi rtag pa chos can /
phyi rgol gyis ma grub par thal /
sgra mi rtag par sgrub pa'i bsgrub bya yin pa'i phyir /
'dod na /
de sgrub kyi bsgrub bya ma grub pa'i snga rol tu khyod dang bum pa gnyis skye ldan du chos mthun par phyi rgol gyis ma grub par thal lo / /
gnyis pa ltar na /
de 'gog pa la kun las btus las /
chos can bsgrub bya rtags don med / /
ces pa ltar /
sgra chos can /
sgra mi rtag par sgrub pa'i bsgrub bya ma yin par thal /
khyod bsgrub pa'i phyir du rtags bkod pa don med pa'i phyir te /
khyod phyi rgol gyis grub zin ma brjed pa'i phyir /
gsum pa ltar na /
de'i don sgra yang bsgrub bya yin mi rtag pa yang bsgrub bya yin zhes pa'i don yin nam /
sgra dang mi rtag pa'i tshogs don bsgrub bya yin zhes pa'i don yin /
dang po ltar na kun las btus kyi 'grel par /
ci ste gnyis ka yin na gnyis ka'i skyon du 'gyur zhes gsungs pa ltar /
chos bsgrub bya na chos mthun med /
ces dang /
chos can bsgrub bya rtags don med / /
ces pa'i skyon du 'gyur ro / /
gnyis pa ltar na /
de nyid 'gog tshul kun las btus las ma gsungs pas /
'dir kha bskangs nas dgag par bya ba yin la /
de kun las btus las mi gsung ba'i rgyu mtshan yang /
rigs pa can pa'i dpe rtags kyi mtshan nyid dang khas blangs nang 'gal bas khas blangs 'gal ba skyon du 'gyur ba rtogs sla ba la dgongs pa'i phyir ro / /
'o na chos dang chos can gyi tshogs don bsgrub bya yin pa la skyon ci yod ce na /
chos bsgrub bya yin pa dang chos can bsgrub bya yin pa la skyon yod par ma zad /
chos dang chos can gyi tshogs don bsgrub bya yin pa la yang khas blangs 'gal ba'i skyon yod do / /
ji ltar yod na sgra dang mi rtag pa phan tshun khyad par @# / /
can du byas pa bsgrub byar thal /
sgra dang mi rtag pa'i tshogs don bsgrub bya yin pa'i phyir /
'dod na /
dpe dang chos mthun pas bsgrub bya sgrub par byed pa de rtags yang dag gi mtshan nyid ma yin par thal /
mi rtag pas khyad par du byas pa'i sgra bsgrub bya yin pa'i phyir /
rtags khas blangs /
de'i khyab 'brel ni /
sgra chos can /
mi rtag ste /
skye ldan yin pa'i phyir /
dper na bum pa bzhin zhes bkod pa'i tshe na /
skye ldan chos can /
mi rtag pas khyad par du byas pa'i sgra de phyi rgol gyis ma grub par thal /
de bsgrub bya yin pa'i phyir /
'dod na /
mi rtag pas khyad par du byas pa'i sgra dang bum pa gnyis khyod du chos mthun par phyi rgol gyis ma grub par thal lo / /
'dod na /
de dang bum pa gnyis khyod du chos mthun pa'i sgo nas sgra mi rtag par sgrub pa'i sgrub byed ma yin par thal lo / /
'dod na /
khyod sgra mi rtag par sgrub pa'i rtags yang dag ma yin par thal lo / /
ma khyab na /
dpe dang chos mthun pas bsgrub bya sgrub par byed pa de rtags yang dag gi mtshan nyid yin par 'gal lo / /
gzhan yang /
bsgrub par bya ba dang chos mthun pas de'i chos yod pa can de mthun dpe'i mtshan nyid ma yin par thal /
mi rtag pas khyad par du byas pa'i sgra bsgrub bya yin pa'i phyir /
de'i khyab 'brel ni /
de ltar bkod pa'i tshe na bum pa chos can /
mi rtag pas khyad par du byas pa'i sgra de phyi sgol gyis ma grub par thal /
de bsgrub bya yin pa'i phyir /
'dod na /
khyod dang mi rtag pas khyad par du byas pa'i sgra gnyis skye ldan du chos mthun par phyi rgol gyis ma grub par thal lo / /
'dod na /
khyod dang de skye ldan du chos mthun pa'i sgo nas skye ldan yod pa can ma yin par thal /
mi rtag pas khyad par du byas pa'i sgra de de sgrub kyi bsgrub bya yin pa gang zhig /
'dod pa de'i phyir /
'dod na /
sgra mi rtag par sgrub pa'i mthun dpe ma yin par thal lo / /
ma khyab na /
bsgrub par bya ba dang chos mthun pas de'i chos yod pa can de dpe'i mtshan nyid yin par 'gal lo / /
gal te rigs pa can pa'i dpe rtags kyi mtshan nyid kyi zur gyi bsgrub par bya ba'i sgra de tshogs don la 'jug na bden yang tshogs don la 'jug pa mi srid pa'i phyir na /
chos can la 'jug par 'dod do zhe na /
bsgrub par bya ba dang chos mthun pas de'i chos yod pa can de /
dpe'i ma tshan nyid yin pa sogs dpe rtags kyi mtshan nyid ston byed kyi bstan bcos kyis ci bya ste don med par thal /
dpe rtags kyi mtshan nyid la rgol ba rang nyid kyis ci rigs par dpyad nas 'jug par 'gyur ba'i phyir /
gzhung 'di'i don la kha cig na re /
slob dpon lha dbang blos /
rigs pa can pa'i bsgrub par bya ba bstan par bya ba phyogs yin zhes pa'i bsgrub bya'i mtshan nyid kyi zur gyi bsgrub par bya ba'i sgra de chos can la 'jug par 'dod do / /
zhes dwogs pa bsus nas 'gog pa mi rigs te /
chos can bsgrub bya yin par 'dod pa la /
slob dpon ran gnyid kyis / /
chos can bsgrub bya rtags don med /
ces sogs kyis bkag zin pa'i phyir /
'on kyang gnod byed gzhan bstan pa'i phyir du 'dor 'gog na /
bsgrub bya'i chos bsgrub bya yin pa'i dogs pa bsus nas kyang ci'i phyir mi 'gog /
de nyid dgos pa chung bas so zhe na /
de yang mi rigs te bsgrub bya'i sgra de chos can dang bsgrub bya'i chos la btags ming du 'jug par 'jug par mtshungs shing /
dngos ming du mi 'jug par mtshungs pa'i phyir /
zhes zer ro / /
de ni mi 'thad de /
slob dpon lha dbang blos /
bsgrub par bya ba bstan par bya ba phyogs @# / /
yin zhes pa'i bsgrub bya'i sgra shes 'dod chos can la 'jug pa'i dwogs pa ma bkod pa'i phyir /
des na /
rang lugs la /
rigs pa can pan re /
dpe rtags kyi mtshan nyid kyi zur gyi bsgrub par bya ba'i sgra de tshogs don la 'jug na bden yang /
tshogs don la 'jug pa mi srid pa'i phyir na /
shes 'dod chos can la bsgrub bya'i sgra btags ming du 'jug ste /
dper na khyed rang gi lugs la shes 'dod chos can la phyogs kyi sgra btags ming du 'jug pa bzhin no zhe na /
de ltar yin na'ang bsgrub par bya ba dang chos mthun pas de'i chos yong pa can deng po'i mtshan nyid yin /
zhes sogs rigs pa can pa'i dpe rtags kyi mtshan nyid ston byed kyi bstan bcos don med par thal /
rigs pa can pa'i dpe rtags kyi mtshan nyid lam khyab pa dang khyab ches pa gcod mi nus par dpe rtags kyi mtshan nyid la rgol ba rang nyid kyis ci rigs par dpyad nas 'jug dgos pa'i phyir /
'o na ma khyab pa dang khyab ches pa'i skyon gcod mi nus pa'i rgyu mtshan ci zhe na /
srog ldan chos can /
gson lus dang mthun dpe gnyis khyod du chos mthun pa'i sgo nas /
gson lus bdag bcas su sgrub byed yin par thal /
khyod gson lus bdag bcas su sgrub pa'i rtags yang dag yin pa'i phyir /
rtags khyab khas /
'dod na /
de sgrub kyi mthun phyogs la rjes su mi 'gro ba'i ldog pa rkyang pa can gyi rtags yang dag yin par 'gal lo / /
gzhan yang /
sgra mi rtag par sgrub pa la skye ldan rtags su bkod nas bum pa mthun dper bzung ba'i tshe na /
bum pa chos can /
de sgrub kyi mthun dpe yin par thal /
khyod sgra dang skye ldan du chos mthun pa'i sgo nas skye ldan yod pa can yin pa'i phyir /
khyab rtags khas blangs /
'dod na /
khyod sgra rtag par sgrub pa'i mthun dpe yin par thal /
khyod sgra dang skye ldan du chos mthun pa'i sgo nas skye ldan yod pa can yin pa'i phyir /
'dod na /
sgra rtag par sgrub pa'i mthun dpe yin na sgra mi rtag par sgrub pa'i mthun dpe yin dgos par 'gal lo / /
gal te mthun dpe yin na rtags chos gnyis ka ru chos mthun pa zhig dgos pas skyon med do zhe na /
bum pa chos can /
khyod sgra dang mi rtag par chos mthun par phyi rgol gyis grub par thal /
khyod skye ldan gyi rtags kyis sgra mi rtag par sgrub pa'i mthun dpe yang dag yin pa'i phyir /
'dod na /
phyi rgol gyis sgra mi rtag par grub par thal lo / /
'dod na /
sgra mi rtag par bsgrub pa'i phyir du rtags bkod pa don med par thal lo / /
gsum pa ni /
tshad ma mdor /
sngar nges gzung na don med 'gyur / /
cig shos ltar na mi 'dod 'gyur / /
zhes pa'i don la kha cig gis / /
rigs pa can pa na re /
dpe rtags ma grub pa bsgrub bya yin pa gcod pa'i phyir du nges gzung gi tshig smos pas /
dpe rtags ma grub pa bsgrub byar thal ba'i skyon med do zhes pa'i dwogs pa bkod nas /
de'i lan la dpe rtags ma grub pa bsgrub bya yin pa gcod pa'i phyir du nges gzung gi tshig smos na /
bsgrub par bya ba bstan par bya ba kho na phyogs yin zhes smos sam /
bsgrub par bya ba bstan par bya ba phyogs yin pa kho na zhes nges gzung gi tshig smos /
dang po ltar na /
grub zin bsgrub bya yin pa gcod pa'i phyir du smos sam /
dpe rtags ma grub pa bsgrub bya yin pa gcod pa'i phyir du smos /
dang po ltar na /
sgrub byed bstan pa'i shugs nyid las / /
don de bsgrub bya nyid du rtogs / /
zhes pas 'gog /
gnyis pa ltar na /
gtan tshigs la sogs mtshan gyis khyab phyir / /
sgrub par byed la dwogs pa'ang med / /
ces pas 'gog pa yin zhes zer ba mi 'thad de /
rigs pa can pas dpe rtags ma grub pa bsgrub @# / /
bya yin pa gcod pa'i phyir du nges gzung smos pas /
dpe rtags ma grub pa bsgrub byar thal ba'i skyon med ces smra ba la /
'o na de ltar smos na bsgrub bya'i mtshan nyid kyi zur du smos sam /
mtshan bya'i zur du smos zhes pa'i dri ba la /
rigs pa can pas dpe rtags ma grub pa bsgrub bya yin pa gcod pa'i phyir du nges gsung gi tshig smos pas /
dpe rtags ma grub pa bsgrub byar thal ba'i skyon med ces pa la /
dpe rtags ma grub pa bsgrub bya yin pa gcad phyir du nges gzung smos na /
grub zin bsgrub bya yin pa gcod pa'i phyir du nges gzung smos sam /
dpe rtags ma grub pa bsgrub bya yin pa gcod pa'i phyir du nges gzung smos zhes 'dri ba blun yin pa'i phyir ro / /
des na rang lugs la /
bsgrub par bya ba bstan par bya ba de /
bsgrub bya'i mtshan nyid yin na tshig rnams ni nges gzung gi snying po can yin pas nges gzung smos dgos la /
de ltar na bstan bya ba'i sngar smos sam /
bstan bya ba'i mjug tu smos /
dang po ltar na grub zin bsgrub bya ba yin pa gcod pa'i phyir du nges gzung smos sam /
sgrub byed bsgrub bya yin pa gcod pa'i phyir du smos /
dang po ltar na /
grub zin bsgrub bya yin pa gcod pa'i phyir du bsgrub bya'i mtshan nyid kyi zung du nges gzung smos pa don med par thal /
sgrub byed dpe rtags kyi mtshan nyid bstan pa'i shugs nyid las grub zin bsgrub bya ma yin par rtogs nus pa'i phyir /
rtags ma grub na /
dpe dang chos mthun pas bsgrub bya sgrub par byed pa de rtags yang dag gi mtshan nyid yin pa 'bud / /
gnyis pa ltar na /
sgrub byed bsgrub bya yin pa nges gzung gi tshig gis gcod dgos pa med par thal /
sgrub byed bsgrub bya min par rigs pa can pa'i dpe rtags kyi mtshan nyid kyis 'phangs zin pa'i phyir /
rtags sngar khas blangs so / /
'o na khyed rang gi lugs la yang grub zin bsgrub bya yin pa gcod pa'i phyir du ngo bo zhes smos pa don med par thal /
sgrub byed gtan tshigs kyi mtshan nyid bstan pa'i shugs nyid las grub zin bsgrub bya ma yin par rtogs nus pa'i phyir zhe na /
de'i lan la kha cig /
ngo bo zhes pa'i tshig de grub zin bsgrub bya yin pa gcod pa'i phyir du smos pa ma yin te /
sgrub byed dpe rtags kyi mtshan nyid bstan pa'i shugs las grub zin bsgrub bya ma yin par rtogs nus pa'i phyir /
'o na gang gi chad du ngo bo zhes pa'i tshig smos she na /
dpe rtags ma grub pa bsgrub bya yin pa gcod pa'i phyir du ngo bo kho na zhes smos pa yin no zhe na /
dpe rtags ma grub pa bsgrub bya yin pa gcod pa'i phyir du ngo bo kho na zhes smos pa mi rigs par thal /
dpe rtags kyi mtshan nyid bstan pa'i shugs las dpe rtags ma grub pa bsgrub bya ma yin par rtogs nus pa'i phyir /
'khor gsum /
rang lugs la /
kho'i thal 'gyur de'i rtags la lan 'debs pa yin no / /
! gnyis pa dngos kyi bstan bya gtan tshigs kyi rab dbye bshad pa la gnyis /
phyogs chos can dgu ngos bzung ba dang /
de'i dgos pa dngos so / /
dang po ni /
rtag dang mi rtag rtsol byung dang / /
bar du rtag pa gsum dag dang / /
rtsol byung min dang mi rtag rtag /
ces dang /
gzhal bya byas dang mi rtag dang / /
byas dang mnyan bya rtsol las byung / /
mi rtag rtsol byung reg min pa / /
dgu po 'di ni rtags sogs la / /
zhes gsungs pa ltar /
sgra chos can /
rtag ste /
gzhal bya yin pa'i phyir dang /
mi rtag ste /
byas pa'i phyir dang /
rtsol byung yin te /
mi rtag pa'i phyir /
zhes pa gsum ni mthun phyogs la khyab byed du yod pa dang /
dung sgra chos can /
rtag ste /
byas pa'i phyir dang /
rtag ste /
mnyan bya yin pa'i phyir dang /
rtag ste /
rtsol byung yin pa'i @# / /
phyir /
zhes pa gsum ni mthun phyogs la khyab byed du med pa dang /
dung sgra chos can /
rtsol byung ma yin te /
mi rtag pa'i phyir dang /
mi rtag ste /
rtsol byung yin pa'i phyir dang /
rtag ste /
reg bya can ma yin pa'i phyir /
zhes pa gsum ni mthun phyogs la cha gnyis su 'jug pa yin la /
de bzhin du gsum tshan gsum gyi dang po gsum ni mi mthun phyogs la khyab byed du yod pa dang /
bar pa gsum ni mi mthun phyogs la khyab byed du med pa dang /
tha ma gsum ni mi mthun phyogs la cha gnyis su 'jug pa ste /
de skad du'ang /
phyogs chos mthun phyogs yod med dang / /
rnam gnyis re re dag la yang / /
rnam gsum mi mthun phyogs la yang / /
yod med rnam pa gnyis phyir ro / /
zhes gsungs so / /
mnyan bya sgra rtag par sgrub pa'i mthun phyogs mi mthun phyogs gnyis ka la med par bstan pa ni /
rang phyogs chos can du song ba'i phyi rgol gyis mthun phyogs la'ang ma grub /
mi mthun phyogs la yang ma grub pa tsam la dgongs kyi mi mthun phyogs la gtan nas med pa min te /
mnyan bya yin na mi rtag pa yin par tshad mas grub pa'i phyir ro / /
de skad du'ang /
ma mthong ba tsam la brten nas / /
ldog par nga 'ba' zhig can du bshad / /
ces gsungs pa lta bu'o / /
'dir reg bya can ma yin pa sgra rtag par sgrub pa'i mthun phyogs mi mthun phyogs gnyis ka la cha gnyis su 'jug par bstan pa ni /
bye brag pa'i blo ngo la ltos nas bzhag pa yin te /
bye brag pas nam mkha' lta bu rtag cing reg bya can ma yin pa dang /
'byung bzhi'i rngul phran rtag pa dang reg bya can yin par 'dod pa'i phyir ro / /
don la mthun phyogs la cha gnyis su 'jug pa ma yin te /
rtag pa yin na reg bya can ma yin pas khyab pa'i phyir ro / /
lus can ma yin pa rtags su byas nas bye brag pa'i ngor sgra rtag par sgrub pa'i mthun phyogs la cha gnyis su 'jug par 'dod pa mi 'thad de / /
bye brag pa'i lugs la'ang 'byung bzhi'i rngul phran lus can ma yin pa'i phyir te /
bye brag pa'i lugs la 'byung bzhi'i rngul phran rdzas yin zhing lus can yon tan yin la yon tan yin na rdzas yin par 'gal ba khas len pa'i phyir ro / /
gal te dung sgra'i steng du mi rtag pa nges sla la rtsol byung nges dka' bar thal / /
mi rtag pa de dung sgra rtsol byung du sgrub pa'i phyogs chos yin pa'i phyir /
rtags khas /
'dod na /
dung sgra'i steng du rtsol la byung nges sla la mi rtag pa nges dka' bar thal /
rtsol byung de dung sgra mi rtag par sgrub pa'i rtags yang dag yin pa'i phyir /
rtag bsal khas /
khyab pa yod de /
sgrub byed nges pa'i 'og tu bsgrub bya nges dgos pa'i phyir zhe na /
skyon med de /
phyi rgol gcig gi ngor rtags de gnyis kar bkod pa yin na bden yang phyi rgol so so'i ngor 'god pa yin la /
phyi rgol kha cig gis dung sgra mi rtag par nges nas rtsol byung du ma nges pa dang /
la las dung sgra rtsol byung du nges nas mi rtag par ma nges pa srid pa'i phyir ro / /
gnyis pa ni 'bras rang gi rjes su 'gro ldog 'brel pa grub pa'i dbang gis nges pa yin no zhes rtogs pa'i phyir du 'bras rang gi sbyor ba gnyis gsungs shing /
de lta ma yin par rjes su 'gro ldog 'dod pa tsam gyis grub na 'gal rtags 'di dag kyang rtags yang dag tu 'gyur dgos na yang /
'di dag rnam pa thams cad du khyab pa 'khrul pa yin pas /
rjes su 'gro ldog gi khyab pa nges pa 'brel ba grub pa la rag las pa yin no zhes rtogs pa'i phyir du 'gal rtags gnyis smos la /
'bras rang gnyis kyi ldog khyab dngos po'i dbang gis grub par bstan pa'i shugs la rgyu khyab byed ma dmigs pa gnyis rtags yang @# / /
dag yin par bde blag tu grub par 'gyur bas /
rtags yang dag gi mtshan gzhi la 'bras rang ma dmigs pa gsum du grangs nges par bsgrub pa'i phyir du phyogs chos can bzhi po de gsungs so / /
ldog pa rkyang pa can dang rjes 'gro rkyang pa can gyi rtags yang dag yod pa dgag pa'i phyir du rjes su 'gro ldog phan tshun mi 'khrul bar bsgrubs shing /
de yang phyogs chos can gzhir byas nas bsgrubs pas rtags yang dag tu mtshon pa'i mtshan nyid kyi tshul de la gsum du grangs nges par bsgrub pa'i phyir phyogs chos can gnyis gsungs la /
de yang ldog pa rkyang pa can gyi rtags yang dag yod na /
mnyan bya yang sgra rtag par sgrub pa'i rtags yang dag tu 'gyur ba las /
ldog pa rkyang pa can du 'dod pa'i rtags thams cad mnyan bya dang ldog khyab 'khrul bar mtshungs so zhes rtogs pa'i phyir du mnyan bya smos la /
rjes 'gro rkyang pa can gyi rtags yang dag yod na /
gzhal bya yang sgra rtag par sgrub pa'i rtags yang dag tu 'gyur dgos pa las /
rjes 'gro rkyang pa can du 'dod pa'i rtags thams cad gzhal bya dang rjes 'gro 'khrul par mtshungs so zhes rtogs pa'i phyir du gzhal bya smos pa yin no / /
mthun phyogs la rjes su 'gro ba tsam dang rjes 'gro gtso bor grub pa tsam dang rjes su 'gro ldog cha mnyam pa tsam gyis bsgrub bya go bar byed pa min gyi /
go byed yang dag yi na mi mthun phyogs mtha' dag las ldog pa zhig dgos par bstan pa'i sgo nas /
rtsod gzhi'i steng du skabs gyi mi mthun phyogs mtha' dag bcad bzhig bsgrub byar byed dgos so zhes rtogs pa'i phyir du phyogs chos lhag ma gsum smos la /
de yang mthun phyogs la rjes su 'gro ba tsam gyis go byed yang dag tu 'gyur na /
mi rtag pa de dung sgra rtsol byung du sgrub pa'i rtags yang dag tu 'gyur ro zhes rtogs pa'i phyir du /
dung sgra chos can /
rtsol byung yin te /
mi rtag pa yin pa'i phyir /
zhes smos la /
rjes 'gro gtso che ba tsam gyis go byed yang dag tu 'gyur na /
mi rtag pa de dung sgra rtsol ma byung du sgrub pa'i rtags yang dag tu 'gyur ro zhes rtogs pa'i phyir du /
dung sgra chos can /
rtsol byung min te /
mi rtag pa'i phyir /
zhes smos so / /
rjes su 'gro ldog cha mnyam pa tsam gyis go byed yang dag tu 'gyur na /
reg bya can ma yin pa de sgra rtag par sgrub pa'i rtags yang dag tu 'gyur ro zhes rtogs pa'i phyir du /
sgra chos can /
rtag ste /
reg bya can ma yin pa'i phyir /
zhe smos pa yin no / /
mdor na rtsod gzhi'i steng du skabs kyi mi mthun phyogs mtha' dag bcad pa bsgrub bya dang /
de sgrub par byed pa'i rtags yang dag gi mtshan nyid tshul gsum du nges pa dang /
mtshan nyid de dang ldan pa'i rtags yang dag gi mtshan gzhi 'bras rang ma dmigs pa gsum du nges par bstan pa'i sgo nas /
rtags yang dag dang ltar snang gi sbyor ba 'god pa'i ngag gi dbye ba rtogs pa'i phyir du phyogs chos can dgu'i bar dbye bstan la /
dgos pa de mdor bstan pa ni /
rang bzhin 'bras bu grub don du /
zhes sogs rkang pa bzhis bstan /
gzhung lhag ma rnams kyis dgos pa rgyas par bshad pa yin no / /
rgyas bshad kyi skabs su /
yang dag gnyis smos pa'i dgos pa dang mnyan bya smos pa'i dgos pa bstan nas /
lhag ma drug smos pa'i dgos pa dngos su ma gsungs pa'i rgyu mtshan ni /
yang dag gnyis smos pa'i dgos pa dngos su bshad pas 'gal rtags gnyis smos pa'i dgos pa shugs la rtogs pa'i phyir dang /
ldog pa rkyang pa can gyi rtags yang dag yod par 'dod pa dgag pa'i phyir @# / /
du gnyan bya smos pa'i dgos pa bshad pa'i skabs su rjes su 'gro ldog gi khyab pa phan tshun mi 'khrul bar sgrub pa'i shugs kyis rjes 'gro rkyang pa can gyi rtags yang dag yod par 'dod pa sogs dgag pa'i phyir du smos pa'i phyogs chos can lhag ma bzhi'i dgos pa yang bde blag tu rtogs par 'gyur bas de dag la rgyas bshad dngos sum gsungs so / /
! gnyis pa tshad ma'i gzhal bya bshad pa la gnyis /
mtshan nyid dang /
dbye ba'o / /
dang po ni /
yul dang /
shes bya dang /
gzhal bya dang yod nges dang /
gzhi grub rnams don gcig pas /
yul gyi mtshan nyid /
blos rig par bya ba /
shes bya'i mtshan nyid /
blo'i yul du byar rung ba /
gzhal bya'i mtshan nyid /
tshad mas rtogs par bya ba /
yod nges kyi mtshan nyid /
tshad mas dmigs pa /
gzhi grub kyi mtshan nyid /
tshad mas grub pa /
kha cig na re /
zla ba gnyis snang gi dbang shes la snang ba'i zla gnyis chos can /
yul yin par thal /
blos rig bya yin pa'i phyir te /
zla ba gnyis snang gi blos rig bya yin pa'i phyir zhe na /
chos can /
blo'i yul yin par thal /
zla ba gnyis snang gi blo'i yul yin pa'i phyir /
'khor gsum gal te yul dang gzhal bya don mi gcig ste /
yul can yin na tshad ma yin par ma khyab pa'i phyir zhe na /
yul dang shes bya don mi gcig par thal /
yul can yin na shes pa yin pas ma khyab pa'i phyir ro / /
sgra rtag pa'i don spyi chos can /
sgra rtag 'dzin rtog pa'i gzhal bya yin par thal /
sgra rtag 'dzin rtog pa'i yul yin pa'i phyir /
khyab pa khas /
'dod na /
sgra rtag 'dzin rtog pa de khyod la tshad ma yin par thal lo /
khyab ste /
tshad mas rtogs par bya ba de gzhal bya'i mtshan nyid yin pa'i phyir zhe na /
sgra mi rtag pa'i don spyi chos can /
sgra mi rtag rtogs kyi rjes dpag de khyod la tshad ma yin par thal /
khyod de'i gzhal bya yin pa'i phyir te /
khyod de'i snang yul gyi gzhal bya yin pa'i phyir / /
gnyis pa dbye ba la brgyad /
rang spyi gnyis su dbye ba dang /
yul bzhir dbye ba dang /
mngon lkog gnyis su dbye ba dang /
'dus byas 'dus ma byas gnyis su dbye ba dang /
dgag sgrub gnyis su dbye ba dang /
snang sel gnyis su dbye ba dang /
spyi dang bye brag gnyis su dbye ba dang /
bden pa gnyis su dbye ba'o / /
dang po la gsum /
gzhan lugs dgag pa dang /
rang lugs bzhag pa dang /
rtsod pa spang pa'o / /
dang po ni /
kha cig na re /
rang mtshan gyi mtshan nyid /
yul dus rang bzhin ma 'dres par gnas pa'i dngos po /
spyi mtshan gyi mtshan nyid /
yul dus thun mong du rjes 'gro byed pa'i chos /
yul dus rang bzhin ma 'dres pa'i don ni /
yul shar na yod na nub na med pas khyab pa de yul ma 'dres pa'i don /
snga dro'i dus na yod na phyi dro'i dus na med pas khyab pa de dus ma 'dres pa'i don dang /
khra bo dang rdzas gcig yin na ser skya dang rdzas gcig ma yin pas khyab pa de rang bzhin ma 'dres pa'i don yin la /
bum pa lta bu yul dus rang bzhin 'dres pa yin pas dngos po yin yang rang mtshan min no zhe na /
shes bya chos can /
yul 'dres par 'dzin pa'i blos shar na yod na nub na yod pas khyab par bzung bar thal /
yul shar na yod na nub na med pas khyab pa de yul ma 'dres pa'i don yin pa'i phyir /
'dod par mi nus te /
yul 'dres par 'dzin pa'i blos bum pa lta bu'i shar dang nub phyogs la reg pa na shar la reg pa de nyid kyis nub la yang reg par 'dzin pa yin gyi /
shar na yod na nub na yod pas khyab par 'dzin tshul yul 'dres par 'dzin pa'i blo la med pa'i phyir /
de bzhin du dus 'dres par 'dzin @# / /
pa'i blos snga dro'i dus na yod na phyi dro'i dus na yod pa la khyab par bzung bar thal /
snga dro'i dus na yod ni phyi dro'i dus na med pas khyab pa de dus ma 'dres pa'i don yin pa'i phyir /
rang bzhin 'dres par 'dzin pa'i blos khra bo dang rdzas gcig yin na ser skya dang rdzas gcig yin pas khyab par bzung bar thal / /
khra bo dang rdzas gcig yin na ser skya dang rdzas gcig ma yin pas khyab pa de rang bzhin ma 'dres pa'i don yin pa'i phyir /
'dod mi nus par sngar bzhin shes par bya'o / /
gzhan yang /
bum pas don byed nus sam mi nus mi nus na dngos po yin par 'gal la /
nus na sgro ma btags par don byed nus sa ma /
rtog pas btags pa tsam gyis don byed nus /
dang po ltar na /
don dam par don byed nus par thal lo / /
'dod na /
rang mtshan ma yin par 'gal lo / /
gnyis pa ltar na /
bum pa chos can /
don byed mi nus par thal /
khyod kyis don byed nus pa rtog pas btags pa tsam yin pa'i phyir /
rtags khas /
khyab pa med na /
sa bon sogs ni myug sogs la / /
nus mthong gal te de kun rdzob / /
'dod na ci ste de ltar 'gyur / /
zhes pa'i rtsod lan 'brel med du 'gyur ro / /
gal te /
don dam don byed nus pa gang / /
zhes don dam 'bur dod du smos pa la dgos pa med bar thal /
don byed nus na don dam par yod dgos pa'i phyir zhe na /
skyon med de /
don byed nus pa yang yin don dam par med pa yang yin pa'i gzhi mthun khas len pa min gyi /
dbu ma pas sa bon las myu gu skye ba lta bu rtog pas btags pa tsam yin gyi /
don dam par don byed nus pa med par 'dod pa'i log rtog bsal ba'i phyir du don dam zhes pa'i khyad par smos pa'i phyir ro / /
khyod ltar na /
don byed nus pa gang yin pa / /
de 'dir don dam yod pa yin / /
zhes gsungs pa don med par thal /
don byed nus na don dam par yod pas ma khyab pa'i phyir /
'khor gsum /
kha cig /
dngos po yin na rang mtshan yin pas khyab pas bum pa dngos po ma yin no zhes zer /
'o na dngos po de sgra mi rtag par sgrub pa'i rtags yang dag ma yin par thal /
dngos po de sgra dang mthun dpe bum pa'i steng du 'god tshul dang mthun par ma grub pa'i phyir /
skyon med de /
don la ma grub kyang sel ngor grub pa'i phyir zhe na /
'o na sel ngor grub na grub pa'i go chod dam mi chod /
mi chod na skyon son gnas la /
chod na /
bum pa chos can /
dngos po yin par thal /
sel ngor dngos po yin pa'i phyir /
kha cig /
bum pa spyi mtshan yin zhing spyi mtshan gzhal bya min te /
rang gi mtshan nyid gcig gzhal bya /
zhes gsungs pa'i phyir zhe na /
shes bya chos can /
gzhal bya yin pa med par thal /
bum pa spyi mtshan yin pa gang zhig /
spyi mtshan gzhal bya ma yin pa'i phyir /
spyi mtshan gzhal bya ma yin par tshad mas grub par thal /
spyi mtshan gzhal bya ma yin par dam bcas pa'i dam bca' ded ma bca' yang dag yin pa'i phyir /
'dod na /
spyi mtshan gzhal bya ma yin pa chos can /
rang mtshan yin par thal /
gzhal bya yin pa'i phyir /
'khor gsum gzhan yang spyi mtshan gzhal bya ma yin par tshad mas grub na /
mngon sum gyis grub pa ma rjes dpag gis grub /
dang po mi 'thad de /
med la dbang skyes blo min te / /
zhes sogs kyi rigs pas gnod pa'i phyir /
gnyis pa ltar na spyi mtshan gzhal bya ma yin par sgrub pa'i rtags yang dag yod par thal lo / /
gzhan yang /
bum pa rang rgyu'i dus na med pa chos can /
rang mtshan yin par thal /
gzhal bya yin pa'i phyir /
khyab pa khas /
rtags ma grub na /
rgyu 'bras dus mnyam du 'gyur ro /
gzhan yang /
rang mtshan phan tshun 'dres pa med pa chos can /
@# / /
rang mtshan yin par thal /
gzhal bya yin pa'i phyir /
rtags ma grub na /
rang mtshan phan tshun 'dres par thal lo / /
gnyis pa rang lugs bzhag pa la gnyis /
mtshan nyid dang /
grangs nges so / /
dang po ni / /
dngos po thams cad yul dus rang bzhin ma 'dres pa yin yang /
yul dus rang bzhin ma 'dres pa tsam rang mtshan gyi mtshan nyid ma yin te /
'dus ma byas kyi nam mkha' yang yul dus rang bzhin ma 'dres pa yin pa'i phyir te /
nam mkha' shar phyogs kyi nam mkha' la khyab pa'i ched nub phyogs kyi nam mkha' la ma khyab /
kha sang gi dus kyi bum nang gi nam mkha' la khyab pa'i cha de de ring gi dus kyi bum nang gi nam mkha' la ma khyab /
gser bum gyi nang gi nam mkha' la khyab pa'i cha de dngul bum gyi nang gi nam mkha' la ma khyab pa'i phyir /
yul dus rang bzhin ma 'dres pa'i dngos po de yang rang mtshan gyi mtshan nyid ma yin te /
dngos smra bas rang mtshan gyi don ldog tu gang khas blangs pa de /
dbu ma thal 'gyur pa'i lugs la tha snyad du'ang gzhi ma grub pa gang zhig /
dbu ma pas kyang yul dus rang bzhin ma 'dres pa'i dngos po khas len pa'i phyir ro / /
'o na yul dus rang bzhin ma 'dres pa'i don gang zhe na /
shar phyogs kyi bum pa nub phyogs na med pa lta bu yul ma 'dres pa'i don dang /
snga dro'i dus kyi bum pa phyi dro'i dus na med pa lta bu dus ma 'dres pa'i don dang /
khra bo'i ngo bo de ser skya'i ngo bo ma yin pa lta bu rang bzhin ma 'dres pa'i don yin gyi /
khra bo'i ngo bo yin na ser skya'i ngo bo ma yin pas khyab pa de rang bzhin ma 'dres pa'i don ma yin te /
de ltar yin na /
khra bo yi ni ngo bo gang / /
de ni ser skya la yod min / /
zhes dang /
de 'bras can min las ldog pa / /
gnyis ka la yang yod pa yin / /
zhes pa'i gzhung snga phyi don 'gal bar 'gyur ba'i phyir ro / /
des na yul 'dres par 'dzin pa'i blos shar phyogs kyi bum pa nub phyogs na yod par 'dzin pa dang dus 'dres par 'dzin pa'i blos snga dro'i dus kyi buM pa phyi dro'i dus na yod bar 'dzin pa dang /
rang bzhin 'dres par 'dzin pa'i blos khra bo'i ngo bo de ser skya'i ngo bor 'dzin pa yin gyi| khra bo'i ngo bo yin na ser skya'i ngo bo yin pas khyab par 'dzin pa min no / /
rtog pas sgrom btags par don rang ngos nas grub pa de'ang rang mtshan gyi mtshan nyid ma yin te /
de gzhi gcig gi steng du tshad mas khegs na de la brten nas gzhi gzhan gyi steng du yang tshad mas khegs dgos la /
mdo sde pas kyang /
rang mtshan gyi mtshan nyid don spyi'i steng du tshad mas khegs pa'i phyir ro / /
des na rang mtshan gyi mtshan nyid /
don dam par don byed nus pa /
spyi mtshan gyi mtshan nyid /
don dam par don byed mi nus pa'i chos /
yul dus thun mong dus rjes 'gro byed pa tsam spyi mtshan gyi mtshan nyid ma yin te /
bum pa la sogs pa'i rang mtshan rnams kyang yul dus thun mong du rjes 'gro byed pa'i phyir ro / /
gnyis pa grangs nges ni /
don byed nus dang mi nus phyir / /
zhes sogs kyis gtan tshigs bzhi gsungs shing /
de yang sngar tshad ma'i grangs nges kyi skabs su bshad zin la| 'dir /
sgra yi yul dang yul min phyir / /
zhes gsungs pa de'i rgyas bshad /
brjod bya nyid phyir de dngos min / /
zhes pa'i don cung zad bshad pa na /
rtog pa la gzugs su snang ba chos can /
dngos po ma yin te /
rang snang yul du byed pa'i blo la ji ltar snang ba ltar sgras brjod par bya ba yin pa'i phyir /
'o na gzugs chos can /
der thal /
de'i phyir zhe na /
rtags ma grub ste /
gzugs gsal bar snang ba la gzugs 'dzin dbang shes don med par thal /
gzugs de rang snang yul du byed pa'i blo la ji ltar snang ba ltar sgras brjod bya yin pa'i phyir /
de'i khyab 'brel ni /
@# / /
gzugs chos can /
rang snang yul du byed pa'i blo la ji ltar snang ba ltar rtog pas yul du byed nus par thal /
rang snang yul du byed pa'i blo la ji ltar snang ba ltar sgras brjod bya yin pa'i phyir /
khyab ste /
sgra rtog yul la 'jug tshul gcig pa'i phyir /
'dod na| rtog pa la gsal bar snang bar thal /
rang snang yul du byed pa'i blo la gsal bar snang ba gang zhig /
'dod pa'i phyir /
rtags dang po khas blangs te /
gzugs 'dzin dbang shes la gsal bar snang ba'i phyir /
'dod na /
long ba'i rtog pa la gsal bar snang bar thal /
long pa'i rtog pas yul du byed pa gang zhig /
rtog pa la gsal bar snang ba'i phyir /
khyab ste /
long ba dang ma long ba'i rtog pa gnyis la rang yul gsal bar snang mi snang gi khyad par med pa'i phyir /
'dod na /
gzugs gsal bar snang ba la gzugs 'dzin dbang shes don med par thal lo / /
gsum pa rtsod pa spang ba ni /
gal te bum pa chos can /
khyod las 'bras bu mi 'byung bar thal /
khyod gsal ba rnams la thun mong du rjes 'gro byed pa'i phyir /
khyab ste /
rjes 'gro de las 'bras mi 'byung / /
zhes gsungs pa'i phyir zhe na /
skyon med de /
gzhung des rjes su 'gro ba'i spyi gtso bo las 'bras bu mi 'byung bar bstan pa yin gyi gsal ba la rjes 'gro byed na /
'bras bu mi 'byung bar bstan pa ma yin te /
de ltar yin na /
gcig dang bral na'ang 'bras med phyir / /
bye brag rnams las de dag 'byung / /
zhes gsungs pa dang 'gal bar 'gyur ba'i phyir ro / /
kha cig /
rang mtshan rjod byed kyi sgra'i brjod bya ma yin te /
brjod bya nyid phyir de dngos min / /
zhes gsungs pa'i phyir dang /
bum pa dngos po ma yin te /
spyi yin pa'i phyir /
khyab ste /
spyi ni dngos med ngo bo yin / /
zhes gsungs pa'i phyir zhe na /
gzugs rang mtshan pa chos can /
dngos po ma yin par thal /
spyi yin pa'i phyir /
'dod na /
khyod snang yul du byed pa la gzugs 'dzin dbang po'i mngon sum don med par thal lo / /
gzhan yang /
rang mtshan chos can /
spyi mtshan yin par thal /
gzhi grub /
rang mtshan ma yin pa'i phyir /
'dod na /
rjod byed kyi sgra'i brjod bya ma yin pa nyams so / /
gnyis pa yul bzhir dbye ba la dgag bzhag gnyis /
dang po ni /
kha cig na re /
rtog pa'i snang yul med de /
yod na /
rtog pa chos can /
rang yul la snang ba'i sgo nas 'jug par thal /
khyod kyi snang yul yod pa'i phyir 'dod na /
rang yul la sel 'jug ma yin par thal lo / /
des na don spyi de rtog pa'i dngos yul yin gyi snang yul ma yin no zhe na /
chos can /
rang yul la dngos dbang gis 'jug par thal /
khyod kyi dngos yul yod pa'i phyir /
'khor gsum /
kha cig /
dngos yul dang snang yul don gcig cing /
dngos yul gyi don ni /
yul dang shes pa'i bar du rnam pas mchod par snang ba yin la /
de ni don spyi dang shes pa kho na yin zhing /
de gnyis dngos yul du byed pa'i shes pa ni rtog pa dang rang rig kho na yin no / /
gzugs 'dzin dbang shes kyis gzugs dngos yul du byed pa ma yin te /
rnam pas par du chod pa'i phyir /
ma grub na /
skyes bu gcig gi gzugs de yid du 'ong mi 'ong du mar thal /
dgra gnyen gyi mig shes la yid du 'ong ba dang mi 'ong bar snang ba gang zhig /
mig shes gnyis dang de'i bar du rnam pas mchod pa'i phyir zhe na /
skyes bu gcig gi gzugs kyi rnam pa de yid du 'ong mi 'ong du mar thal /
dgra gnyen gyi mig shes kyi 'dzin rnam la yid du 'ong ba dang mi 'ong bar snang ba gang zhig /
'dzin rnam gnyis dang de'i bar du rnam pas mchod pa'i phyir /
'khor gsum /
kha cig /
rtog pa yin na rang mtshan @# / /
zhen yul du mi byed pas khyab ste /
rtog pas rang mtshan rtogs pa mi srid pa'i phyir /
rtog pa yin na zhen yul yod pas khyab ste /
rtog pas gzugs sgra sogs la dmigs nas phyi rol don du zhen pa'i phyir /
zhes zer /
'o na rtog pa la zhen yul la 'khrul ma 'khrul gyi khyad par med par thal /
rtog pa yin na zhen yul yod pas khyab /
rtog pa yin na rang mtshan zhen yul du mi byed pas khyab pa'i phyir /
rtag khas /
kha cig /
tshad ma'i yul la gzung yul dang zhen yul gnyis su nges la /
skad cig re re ba rnams mngon sum gyi gzung yul yin yang 'jug yul ma yin te /
skyes bus thob par mi nus pa'i phyir /
don spyi rnams rtog pa'i gzung yul yin yang zhen yul ma yin te /
tshad ma gnyis ka dngos po'i yul can du gsungs pa'i phyir /
des na skad cig du ma mthud pa'i rgyun dang rdul du ma bsags pa'i dags pa tshad ma'i zhen yul ma yin la /
rags rgyun yin na dngos med yin pas khyab bo zhes zer /
'o na rdul du ma bsags pa'i sngon po de skad cig re re ba yin nam rags rgyun yin /
dang po ltar na /
de chos can /
tshad ma'i zhen yul ma yin par thal /
skad cig re re ba yin pa'i phyir /
'khor gsum /
gnyis pa ltar na /
de chos can /
tshad ma'i zhen yul ma yin par thal /
dngos med yin pa'i phyir te /
rags rgyun yin pa'i phyir /
snga phyi gnyis ka'i 'khor gsum /
kha cig na re /
sngo snang dbang shes kyi rjes su skyes pa'i sngon po nges pa'i nges shes kyi zhen yul de nyid sngo snang dbang shes kyi zhen yul yang yin te /
sngo snang dbang shes kyi stobs kyis zhen pa'i yul yin pa'i phyir /
zhes zer /
'o na sngo snang dbang shes nges shes yin nam min| yin na /
mngon sum ni gang gi yang nges par byed pa min /
zhes gsungs dang 'gal la /
min na /
sngo snang dbang shes kyi rjes su skyes ba'i sngon po nges pa'i nges shes kyi yul de sngo snang dbang shes kyi nges yul yin par thal /
sngo snang dbang shes kyi stobs kyis nges pa'i yul yin pa'i phyir /
'khor gsum /
kha cig na re /
bum pa zhes pa'i sgra la zhen pa'i brjod bya med de /
gal te yod na /
de'i rgyu mtshan ci /
khos rang gi brjod bya la zhen pa'i phyir zhes zer ram /
kho kun nas slong byed kyi rtog pa'i zhen yul de khos brjod byar byed pa'i phyir zhes zer /
dang po mi 'thad de /
kho bem po yin pa'i phyir /
gnyis pa ltar na /
bum pa zhes pa'i sgra chos can /
khyod la snang ba'i brjod bya yod par thal /
rang kun nas slong byed kyi rtog pa de'i snang yul de khyod kyi brjod byar byed pa'i phyir zhes zer /
'o na rjod byed kyi sgra la don dang mthun mi mthun gyi khyad par med par thal /
rjod byed kyi sgra yin na zhen pa'i brjod bya med pas khyab cing /
kho'i brjod bya yod pas khyab pa'i phyir /
kha cig /
rtog pa la gzung yul med de /
rang 'dra'i rnam pa dngos su gtod byed gyi rgyu med pa'i phyir /
khyab ste /
rgyu yi dngos po ma gtogs pa / /
gzung ba zhes bya gzhan ci'ang med / /
ces gsungs pa'i phyir zhe na /
'o na de'i yul yin na rgyu yin par thal /
rgyu min yul yang ji ltar yin / /
zhes gsungs pa'i phyir / /
khyab pa khas /
kha cig /
gzung yul dang snang yul don gcig cing /
snang yul la rtog med shes pa'i snang yul dang rtog pa'i snang yul gnyis /
dang po ni /
rtog med shes pa la gsal bar snang ba'i sgo nas rnam pa shar ba'i yul de yin la /
de la shes pa dang phyi rol gyi don gnyis yod cing /
de'i yul can gyi shes pa ni gzhan rig mngon sum phal che ba dang rang rig mngon @# / /
sum yin no / /
'o na rtog med 'khrul shes la gzung yul yod dam med ce na /
phyi don la mi ltos pa'i skra shad 'dzag snang gi dbang shes lta bu la gzung yul med de /
phyi rol kyi don la mi ltos par bdag rkyen dbang po bslad pa dang /
de ma thag rkyen nye bar yod pa tsam gyis yul gyi rnam par shar ba'i phyir /
zla ba gnyis snang gi dbang shes lta bu la gzung yul yod de /
bdag rkyen dbang po bslad pa dang de ma thag rkyen nye bar yod pa las skye bar ma zad phyi don nye bar yod pa las kyang yul gyi rnam ldan du skye ba'i phyir /
des na dbang shes la zla gnyis kyi rnam pa shar ba'i tshe zla ba gcig gi rnam pa ji ltar snang ba bzhin ma shar yang zla ba gcig gi rnam pa shar pa yin pas /
zla gcig dbang shes de'i gzung don yin la /
skra shad 'dzag snang gi dbang shes la gzung don med pa la dgongs nas /
skrar snang don med can yin no / /
zhes gsungs shing /
zla ba gnyis snang gi dbang shes dang mar me'i rtse mo khra sgor ba mthong ba'i dbang shes lta bu la gzung don yod pa la dgongs nas /
mar me tsam gyis yod pa'i phyir / /
zhes gsungs pa'i phyir zhes zer /
zla ba gnyis snang gi dbang shes chos can /
ma 'khrul ba'i shes par thal /
gzung don can gyi shes pa yin pa'i phyir /
rtags khas /
gzhan yang /
skra shad 'dzag snang gi dbang shes chos can /
khyod la gzung yul yod par thal /
khyod la snang yul yod pa'i phyir /
khyab bsal khas /
rtags grub ste /
kha phyir bltas kyi shes pa yin pa'i phyir /
kha cig /
rtog med shes pa'i gzung yul yin na /
rtog med shes pa'i gzung don yin pas khyab zer ba mi 'thad de /
rtog med shes pa thams cad la gzung yul yod cing /
gzung don can gyi shes pa yin na /
gzung don gyi mthu las skye dgos pa'i phyir /
kha cig /
chos de'i snang yul gyi mtshan nyid /
chos des snang ba'i sgo nas rig par bya ba zhes zer /
gzugs chos can /
rtog pa'i snang yul yin par thal /
rtog pas snang ba'i sgo nas rig par bya ba yin pa'i phyir te /
rtog pas rnam pa shar pa'i sgo nas rig bar bya ba yin pa'i phyir /
rtsa bar 'dod na /
rtog pa chos can /
ma 'khrul ba'i shes pa yin bar thal /
phyi don snang yul du byed pa'i shes pa yin pa'i phyir /
kha cig /
snang yul rang mtshan yod pa'i shes pa yin na ma 'khrul ba'i shes pa yin pas khyab zer ba mi 'thad de /
zla ba gnyis snang gi dbang shes de yang snang yul rang mtshan yod pa'i shes pa yin pa'i phyir te /
zla ba gnyis snang gi dbang shes la zla gnyis su snang ba de dngos po yin pa'i phyir ro / /
gnyis pa rang lugs ni /
chos de'i snang yul gyi mtshan nyid /
chos des snang tsam gyi sgo nas rig par bya ba snang yul dang gzung yul don gcig go /
chos de'i 'jug yul gyi mtshan nyid /
chos nges blang dor bya ba'i phyir zhugs pa na /
mi bslu ba /
dbye na gnas skabs kyi 'jug yul dang /
mthar thug gi 'jug yul gnyis /
dang po ni /
gtso sreg gi don byed nus pa'i me lta bu /
gnyis pa ni dri ma thams cad dang bral ba'i 'gog bden lta bu'o / /
kha cig /
tshad ma yin na 'jug yul rang mtshan 'jal bas khyab cing /
tshad ma'i 'jug yul yin na rang mtshan yin pas khyab ste /
blang dor bya ba'i phyir zhugs pa na mi bslu ba'i dngos po de /
'jug yul gyi mtshan nyid yin pa'i phyir /
de skad du'ang /
blang dang dor bya'i 'bras can pas / /
skyes bu thams cad 'jug pa yin / /
zhes gsungs pa'i phyir zhe na /
tshad ma yin na 'jug yul rang mtshan 'jal bas khyab pa sngar bkag zin la /
'dus ma byas kyi nam mkha' dngos por med pa chos can /
'dus ma @# / /
byas kyi nam mkha' dngos med du rtogs pa'i rjes dpag gis blang dor bya ba'i phyir zhugs pan mi bslu ba'i dngos po yin par thal /
de'i 'jug yul yin pa'i phyir te /
des blang dor bya ba'i phyir zhugs pa na mi bslu ba yin pa'i phyir te /
des 'dus ma byas kyi nam mkha' dngos med du gzhal ba gang zhig /
'dus ma byas kyi nam mkha' de dngos med yin pa'i phyir /
chos de'i zhen yul gyi mtshan nyid /
chos des zhen pa'i sgo nas rig par bya ba /
dbye na /
skyes bu'i zhen yul dang /
rtog pa'i zhen yul gnyis /
de yang shes bya thams cad yin no / /
chos de'i gzung don gyi mtshan nyid /
chos de la rang 'dra'i rnam pa gtso bor dngos su gtod byed /
kha cig na re /
rtog pa la phyi rol don la ltos pa'i gzung don med kyang nang shes pa la ltos pa'i gzung don yod de /
kho rang gi snga logs su byung ba'i shes pa de gzung don du byas nas 'dzin pa'i phyir te /
de kho'i nyer len gang zhig /
de khos bzung ba yin pa'i phyir / /
khyab ste /
'dzin pa yin ni nyer len dang / /
myong ba sems kyi gzung mtshan nyid / /
ces gsungs pa'i phyir zhe na /
sngo snang dbang shes kyi rjes su skyes pa'i sngon po don mthun du nges pa'i nges shes chos can /
sngo snang dbang shes gzung don du byas nas 'dzin par thal /
de khyod kyis nyer len gang zhig /
de khyod kyis gzung ba'i phyir /
'dod na /
khyod phyi rol kyi yul la 'pho bar mi 'gyur bar thal lo / /
'o na /
'dzin pa yi ni nyer len dang /
zhes sogs kyi don gang zhe na /
'di la gnyis /
gzhan lugs dgag pa dang /
rang lugs bzhag pa'o / /
dang po ni /
gzhung 'dis sems kyi gzung don gyi mtshan nyid bstan par bsams nas bstan tshul la /
kha cig na re /
sems kyi gzung don gyi mtshan nyid khas len na /
'di lta bu zhig khas len dgos zhes brtags pa mtha' bzung gi sgo nas bstan pa yin gyi rang lugs la khas len pa ma yin te /
rang lugs la sems kyi gzung don mi srid na /
de'i mtshan nyid khas blangs pa la dgos pa med de /
sems kyi gzung don med na shes pa yul la 'pho pa med pa'i nyes pa rang la yang mtshungs pa'i phyir zhes zer ro / /
kha cig na re /
rang lugs la sems kyi gzung don gyi mtshan nyid bstan pa yin gyi brtag pa mtha' bzung ni min te /
de lta ma yin na /
'dzin pa yin ni nyer len dang / /
myong ba sems kyi gzung mtshan nyid / /
ces smras pa la /
gzhan gyi sems chos can /
rnal 'byor mngon sum gyi gzung don ma yin par thal /
rnal 'byor mngon sum bya nyer len ma yin pa'i phyir /
zhes brtsod pa'i lan du /
gzugs sogs dang ni sems de ltar / /
gzung ba'i mtshan nyid dpyod pa 'di / /
ma dag blo can la yin gyi /
rnal 'byor rtogs par bsam mi khyab / /
ces pa'i skyon spong byas pa la dgos pa med pa'i phyir /
zhes zer ro / /
de gnyis ka'ang mi 'thad de /
sems kyi gzung mtshan nyid ces pa /
gzung ba'i ngo bo la gzung ba'i mtshan nyid kyi sgras bstan pa yin gyi /
rang lugs dang brtag pa mtha' bzung gang la yang sems kyi gzung don mtshon par byed pa'i mtshan nyid bstan pa ma yin pa'i phyir /
'di gang las shes she na /
gzung ba'i mtshan nyid las 'di yi / /
de dngos nges pa gzhan ci yod / /
ces sogs dang /
lha dbang blos /
gzung ba'i mtshan gzhi la mtshan nyid kyi sgras lan cig ma yin par bstan pa'i phyir /
kha cig /
don la 'pho kha ma'i blod shes pa phyi ma'i nyer len yin yang /
gzung ba ma yin par khas len pa'i gang zag gi ngor /
don la 'pho kha ma'i blo chos can zhes pa phyi ma'i gzung don yin par thal /
rang 'dzin @# / /
pa'i shes pa phyi ma'i nyer len dang des myong ba yin pa'i phyir /
zhes smra ba'ang mi 'thad de /
thal 'gyur gyi rtags tshad mas ma grub cing pha rol pos khas blangs pa'ang med pa'i phyir te /
don la 'pho kha ma'i blo de shes pa phyi mas ma bzung bar khas len bzhin du /
don la 'pho kha ma'i blo de shes pa phyi ma'i nyer len dang des myong par 'dod pa ga la srid /
gnyis pa ni /
sngo snang dbang shes chos can /
myong byed yod de /
dran pa yod pa'i phyir /
gzugs bzhin zhes bkod pa la /
de ni grub zin bsgrubs pa yin te /
phyis 'byung gi shes pas gzung don du byas nas myong ba'i phyir zhe na /
'o na shes pa phyi ma chos can /
phyi rol la 'pho ba med par thal /
rang gi nyer len du gyur pa'i shes pa gzung don du byed pa'i phyir /
gal te skyon med de /
shes pa snga mas shes pa phyi ma skyed pa'i nus pa rim gyis zad nas shes pa phyi ma yul la 'pho ba yin no zhes zer na /
'o na don la 'pho kha ma'i blo la rgyu med par thal /
shes pa snga mas shes pa phyi ma skyed pa'i nus pa zad pa'i phyir /
'dod na /
shes pa phyi ma don la 'pho ba med par 'gyur ro / /
skyon de spang bar 'dod nas| shes pa snga ma'i steng na shes pa phyi ma'i gzung don byed pa'i nus pa dang /
shes pa phyi ma'i nyer len byed pa'i nus pa gnyis las /
gzung don byed pa'i nus pa zad nas nyer len byed pa'i nus pa ma zad pas shes pa phyi ma yul la 'pho'o zhe na /
de yang mi 'thad de /
gzung don la gzung don gyi nus pa las skyed byed kyi nus pa rdzas gzhan med pa'i phyir /
dper na gzugs sogs bzhin /
gzhan yang /
sngo snang dbang shes de shes pa phyi ma'i gzung don yin pa'i rgyu mtshan ci yin /
shes pa phyi ma'i gzung don yin te /
de'i nyer len gang zhig /
myong ba blo yin pa'i phyir zhe na /
don la 'pho kha ma'i blo chos can /
shes pa phyi ma'i gzung don gyi mtshan nyid can yin par thal /
don 'dzin pa'i shes pa phyi ma'i nyer len dag /
myong ba blo yin pa'i phyir ro / /
pha rol pos gzung don gyi sgrub byed du nyer len dang myong ba gnyis smos pa'i rgyu mtshan ci zhe na /
myong ba blo yin pa tsam gzung don du mi 'grub ste /
gzhan gyi shes pa gzung don du thal ba'i phyir ro / /
nyer len yin pa tsam gyis kyang gzung don du mi 'grub ste /
dbang po'ang gzung don du thal ba'i phyir ro /
des na gzhan gyi shes pa gcod pa'i phyir du nyer len smos la /
dbang po gzugs can pa gcod pa'i phyir du myong ba blo smos so / /
de skad du'ang lha dbang blo sa /
de ltar na blo shes pa'i bzung ba min te /
gzhan gyi shes pa gzung ba'i mtshan nyid du 'gyur ba'i phyir ro / /
nye bar len pa'i rgyu'i ngo bo 'ba' zhig kyang min te /
dbang po'ang gzung ba'i mtshan nyid kyi dngos por 'gyur ba'i phyir ro / /
de bas na de gnyis ka 'khrul ba min no / /
zhes gsungs so / /
'o na gzugs sogs sngar rags pa phyis cha phra bar song bas gzung don ma yin pa dang /
gzhan gyi sems nyer len ma yin pas gzung don ma yin par 'dod pa la /
rnal 'byor mngon sum gyis ma nges so zhes skyon brjod par rigs te /
rnal 'byor mngon sum gyis gzugs sogs cha phra ba dang gzhan gyi sems gnyis ka gzung don du byed pa'i phyir zhe na /
de la rnal 'byor mngon sum gyis ma nges pa mi rjod pa'i rgyu mtshan yod de /
gzugs sogs cha phra bas gzung don ma yin pa dang /
gzhan gyi sems nyer len ma yin pas gzung don ma yin zhes gzung ba'i mtshan nyid dpyod pa 'di ma dag pa'i blo can tshur mthong gis yul mthong tshul gyi dbang du byas pa yin pa'i phyir ro / /
'o na shes pa yul la 'pho ba med pa'i nyes pa khyod rang @# / /
la mtshungs te /
sngo snang dbang shes kyi rjes su skyes pa'i dran pa chos can /
phyi rol gyi yul la 'pho ba med par thal /
rang gi nyer len sngo snang dbang shes bzung ba'i phyir zhe na /
mi mtshungs te /
pha rol pos shes pa phyi mas shes pa snga ma gzung don du byas nas mngon sum du myong bar khas blangs pas de lta na nang gi yan lag nye ba gzung don du byed pa por nas ring ba'i phyir rol la 'pho ba mi srid la /
kho bo cag dran shes kyis sngo snang dbang shes bzung yang /
gzung don gyi stobs kyis mi skye bar rang gi bag chags sad pa las yul la 'dod pa tsam gyis 'jug par khas len pa'i phyir ro / /
gsum pa mngon lkog gnyis su dbye ba la gsum /
mtshan nyid dang /
dbye ba dang /
mngon lkog 'gal mi 'gal dpyad pa'o / /
dang po la gnyis /
dgag bzhag go / /
dang po ni /
kha cig /
mngon gyur gyi mtshan nyid /
mngon sum tshad mas rang gi ngo bo myong pa'i rnam pas rtogs par bya ba /
lkog gyur gyi mtshan nyid /
rjes dpag tshad mas 'brel pa la brten nas spyi'i tshul gyis rtogs par bya ba zhes zer /
sngon po chos can /
khyod mngon gyur ma yin par thal /
khyod mngon sum tshad mas rang gi ngo bo myong ba'i rnam pas rtogs par bya ba ma yin pa'i phyir te /
khyod shes pa gang dang yang myong byed myong byed du mi 'thad pa'i phyir te /
khyod phyi rol don yin pa'i phyir ro / /
kha cig /
mngon gyur gyi mtshan nyid /
rang gi ngo bo mngon sum tshad mas rtogs par bya ba /
lkog gyur gyi mtshan nyid /
rjes dpag tshad mas don spyi'i tshul gyis rtogs par bya pa /
la rgyab kyi me lta bu res 'ga' mngon sum tshad mas rtogs par bya ba yin zhing /
res 'ga' rjes dpag tshad mas rtogs par bya ba yin la /
mngon lkog gnyis 'gal lo zhes zer ro / /
'o na mngon sum tshad mas rtogs par bya ba dang /
rjes dpag tshad mas rtogs par bya ba gnyis 'gal bar thal /
mngon gyur dang lkog gyur gnyis 'gal ba'i phyir /
rtags khyab khas /
'dod na /
la rgyab kyi me res 'ga' mngon sum tshad mas rtogs par bya ba dang /
res 'ga' rjes dpag tshad mas rtogs par bya ba yin par 'gal lo / /
kha cig /
mngon gyur gyi mtshan nyid rang gi ngo bo mngon sum tshad mas rtogs par bya ba /
de la dbye na /
shes pa dang don gnyis /
don rang gi ngo bo mngon sum tshad ma la snang ba ni ma yin te /
de ltar na don gcig 'dod du ma'i bdag nyid du thal ba'i skyon yod pa'i phyir ro /
des na don gyi rnam pa snang ba tsam gyi sgo nas don snang bar 'jog pa yin zhes zer /
'o na don rang gi ngo bo mngon sum tshad mas rtogs par bya ba ma yin par thal /
de ltar na don gcig 'dod mi 'dod du ma'i bdag nyid du thal ba'i skyon yod pa'i phyir /
des na don gyi rnam pa shar ba tsam gyi sgo nas don rtogs par 'jog pa yin no / /
zhes mtshungs so / /
gnyis pa rang lugs bzhag pa ni /
mngon gyur gyi mtshan nyid /
mngon sum tshad mas dngos su rtogs par bya ba /
lkog gyur gyi mtshan nyid /
rjes dpag tshad mas dngos su rtogs par bya ba zhes 'jog pa yin no / /
gnyis pa dbye ba ni /
kha cig /
mngon gyur la dbye na /
rnam pa thams cad du mngon gyur yin pa dang /
res 'ga' mngon gyur yin pa gnyis dpe rim bzhin /
shes pa lta bu dang /
sgra mi rtag pa lta bu'o / /
lkog gyur la dbye na /
rnam pa thams cad du lkog gyur yin pa dang /
res 'ga' lkog gyur yin pa gnyis /
dpe rim bzhin /
mig dbang gzugs can pa lta bu dang sgra mi rtag pa lta bu'o zhes zer /
'o na shes pa rnam pa thams cad du mngon gyur yin pa'i rgyu mtshan ci yin /
gang zag thams cad kyi rgyud kyi mngon sum la mngon gyur yin pa'i phyir zhes zer ram /
gang zag 'ga' zhig gi rgyud kyi mngon sum la mngon gyur yin pa'i phyir zhes @# / /
zer ram /
rang rgyud ldan gyi gang zag gi rgyud kyi mngon sum la mngon gyur yin pa'i phyir zhes zer /
dang po ltar na mi 'thad de /
gang zag thams cad kyi rgyud la mngon sum du gyur pa'i thun mong gi chos mi srid pa'i phyir /
gnyis pa ltar na /
sgra mi rtags pa chos can /
rnam pa thams cad du mngon gyur yin par thal /
gang zag 'ga' zhig gi rgyud kyi mngon sum la mngon gyur yin pa'i phyir /
'khor gsum /
gsum pa ltar na /
gnas skabs lnga bral gyi bum pa zhes pa'i tshig smra ba'i skyes bu'i rgyud kyi rtog pa chos can /
rnam pa thams cad du mngon gyur yin par thal /
rang rgyud ldan gyi gang zag gi rgyud la mngon gyur yin pa'i phyir /
'khor gsum /
mig gi dbang po rnam pa thams cad du lkog gyur yin pa'ang mi 'thad de /
res 'ga' mngon sum tshad mas rtogs par bya ba yin pa'i phyir te /
kun mkhyen ye shes kyis rtogs par bya ba yin pa'i phyir /
gal te phyi ma ma khyab ste /
mngon lkog gi dbye ba 'di dag so skye'i dbang du byas pa'i phyir zhe na /
'o na so skye lha'i mig thob pa mi srid par thal /
so skye'i mngon sum gyis mig gi dbang po rtogs pa mi srid pa'i phyir /
rtags khas /
rang lugs la /
mngon gyur la dbye na /
rang rig mngon sum dang gzhan rig mngon sum gyi dbye pa 'jug pa'i yul gnyis /
lkog gyur la dbye na /
dngos stobs rjes dpag dang /
yid ches rjes dpag dang /
grags pa'i rjes dpag gi byed pa 'jug pa'i yul gsum mo / /
gsum pa de gnyis 'gal mi 'gal dpyad pa la /
kha cig /
gang zag gang la mngon gyur yin pa de de la lkog gyur ma yin /
gang zag gang la lkog gyur yin pa de de la mngon gyur yin pa mi srid pas /
rtogs pa po gcig gi dbang du byas nas mngon lkog gnyis so sor nges pas 'gal ba yin la /
de lta ma yin par gang zag so so la ltos nas mi 'gal bas mi 'gal ba'i go chod na /
tshad ma dang tshad min gyi blo gnyis kyang mi 'gal bar thal /
de gnyis yul so so la ltos nas mi 'gal ba'i phyir /
gzhan yang /
bum pa yod med gnyis kyang mi 'gal bar thal /
de gnyis gzhi so so la ltos nas mi 'gal ba'i phyir zhe na /
gang zag gcig la mngon gyur yin na mngon du gyur yin dgos par thal /
gang zag gcig la ltos nas mi 'gal na mi 'gal dgos pa'i phyir /
rtags khyab khas /
'dod na /
mngon lkog gnyis 'gal ba nyams so / /
gzhan yang /
rgyu dang 'bras bu 'gal bar thal /
gang gi rgyu yin pa de de'i 'bras bu ma yin /
gang gi 'bras bu yin pa de de'i rgyu ma yin pa'i phyir /
des na blo de la mngon gyur yin pa de de la lkog gyur ma yin /
blo de la lkog gyur yin pa de de la mngon gyur ma yin pas /
rtog pa po gcig la ltos nas 'gal yang spyir mi 'gal te /
mngon sum tshad mas dngos su rtogs pa dang rjes dpag tshad mas dngos su rtogs pa gnyis mi 'gal ba'i phyir /
rtogs pa po gcig la ltos nas kyang da lta mngon gyur yin na /
da lta lkog gyur yin par 'gal ba yin gyi dus so so la ltos nas mi 'gal te /
la rgyab kyi me lta bu sda dro mngon gyur yin pa phyi dro lkog tu gyur ba dang /
snga dro lkog gyur yin pa phyi dro mngon du gyur pa yod pa'i phyir /
de skad du'ang lha dbang blos /
mngon sum dang lkog tu gyur pa'i mtshan nyid de yang rtogs pa po 'di ltar gyi gnas skabs la ltos pa yin no / /
zhes dang shAkya blos /
'chol par yang snang ba yin te mngon sum yang dus gzhan du lkog tu gyur pa nyid kyi phyir dang /
lkog @# / /
gyur yang mngon sum nyid du 'gyur ba'i phyir ro / /
zhes bshad do / /
gal te mngon sum dang rjes dpag gnyis mi 'gal bar thal /
gzhal bya mngon lkog gnyis mi 'gal ba'i phyir /
khyab ste /
gzhal bya la mngon lkog gnyis su grangs nges pa'i rtags kyis tshad ma la mngon rjes gnyis su grangs nges par sgrub nus pa'i phyir te /
mngon sum lkog tu gyur pa las / /
gzhal bya gzhan ni yod ma yin / /
de phyir gzhal bya gnyis nyid kyis / /
tshad ma gnyis su bzhed pa dang / /
zhes gsungs pa'i phyir zhe na /
'o na 'gal mnges ma grub pa gsum mi 'gal bar thal /
rtags yang dag gi mtshan nyid tshul gsum po mi 'gal ba'i phyir /
khyab par thal /
rtags yang dag gi mtshan nyid la tshul gsum du grangs nges pa'i rtags kyis /
rtags ltar snang de la 'gal ma nges ma grub pa gsum du grangs nges par sgrub nus pa'i phyir /
'khor gsum /
gal te rjes dpag tshang mas dngos su rtogs par bya ba de lkog gyur gyi mtshan nyid ma yin par thal /
rjes dpag tshad mas rang gi gzhal bya don spyi'i tshul gyis rtogs pa gang zhig /
rang gi gzhal bya dngos su rtogs na /
rang gi gzhal bya don spyi'i tshul gyis rtogs par 'gal ba'i phyir te /
rang gi gzhal bya mngon sum du rtogs na /
rang gi gzhal bya don sbyi'i tshul gyis rtogs par 'gal ba'i phyir zhe na /
rjes dpag tshad ma chos can /
rang gi gzhal bya shugs la rtogs par thal /
rang gi gzhal bya rtogs pa gang zhig /
rang gi gzhal bya dngos su ma rtogs pa'i phyir /
rtags khas /
'dod na /
rang gi gzhal bya ma yin pa zhig dngos su rtogs pa'i shugs la rang gi gzhal bya rtogs par thal /
rang gi gzhal bya shugs la rtogs pa gang zhig /
de dngos su rtogs pa mi srid pa'i phyir /
rtags khas so / /
'o na tshad mas gzhal bya dngos su rtogs pa dang shugs la rtogs pa'i don gang yin /
bye brag tu mngon sum tshad ma dang rjes dpag tshad mas gzhal bya / /
dngos su rtogs pa dang shugs la rtogs pa'i den gang yin zhe na /
tshad ma la yul de'i rnam pa shar ba'i sgo nas yul de la nges pa 'dren nus pa de tshad mas yul de dngos su rtogs pa dang tshad ma la yul de'i rnam pa ma shar yang /
yul gzhan gyi rnam pa shar ba'i sgo nas yul de la nges pa 'dren nus pa de tshad mas yul de shugs la rtogs pa'i don yin no / /
mngon sum tshad ma la yul de'i rnam pa shar ba'i sgo nas yul de la nges pa 'dren nus pa de mngon sum tshad mas yul de dngos su rtogs pa dang /
mngon sum tshad ma de la yul de'i rnam pa ma shar yang yul gzhan gyi rnam pa shar ba'i sgo nas yul de la nges pa 'dren nus pa de mngon sum tshad ma des yul de shugs la rtogs pa'i don yin no / /
dper na dag 'dzin dbang po'i mngon sum tshad mas bum pas dag pa'i sa phyogs dngos su rtogs pa dang de'i steng du bum med shugs la rtogs pa lta bu'o / /
dag 'dzin mngon sum de de'i steng gi bum med la mngon sum tshad ma yin yang mngon sum ma yin te /
de'i rnam pa ma shar ba'i phyir /
de la rjes dpag ma yin te /
de'i don spyi yul du mi byed pa'i phyir /
'o na tshad ma la mngon rjes gnyis su grangs nges pa ma yin par thal /
dag 'dzin mngon sum de de'i steng gi bum med la tshad ma yin yang mngon sum yang ma yin /
rjes dpag kyang ma yin pa'i phyir zhe na /
ma khyab ste /
spyir mngon sum tshad ma yin na mngon sum yin pas khyab kyang /
de'i steng gi bum med la mngon sum tshad ma @# / /
yin na de la mngon sum yin mi dgos pa'i phyir ro / /
bum pas dag pa'i sa phyogs kyi steng gi bum med chos can /
khyod mngon sum gyi gzhal bya yin par thal /
mngon sum de khyod la tshad ma yin pa'i phyir /
'dod na /
rang mtshan yin par thal lo zhe na /
rang bzhin ma dmigs pa'i rtags kyi phyogs chos mngon sum tshad mas ma grub par thal /
mngon sum gyi gzhal bya yin na rang mtshan yin pas khyab pa'i phyir /
gal te ma khyab ste /
rang bzhin ma dmigs pa'i phyogs chos mngon sum tshad mas grub pa yin gyi /
mngon sum tshad mas gzhal ba ma yin pa'i phyir zhe na /
'on tshad mas grub na tshad mas gzhal mi dgos par thal /
rjes dpag tshad ma la yul de'i rnam pa shar pa'i sgo nas yul de la nges pa 'dren nus pa de /
rjes dpag tshad ma des yul de dngos su rtogs pa dang /
rjes dpag tshad ma de la yul de'i rnam pa ma shar yang /
yul g+han gyi rna pa shar I sgo nas yul de la nges pa 'dren nus pa de /
rjes dpag tsha ma des yul de shugs la rtogs pa'i don yin pa'i phyir /
dper na sgra mi rtag par rtogs pa'i rjes dpag tshad mas sgra mi rtag pa dngos su rtogs pa dang sgra rtag pa ma yin pa shugs la rtogs pa lta bu'o / /
bzhi pa 'dus byas dang 'dus ma byas gnyis su dbye ba la gnyis /
'dus byas dang /
'dus ma byas so / /
dang po la gnyis /
mtshan nyid dang /
dbye ba'o / /
dang po ni /
'dus byas kyi mtshan nyid /
rang gi rgyu rkyen las skyes pa /
gnyis pa dbye ba la gsum /
bem rig gnyis /
rgyu 'bras gnyis /
zhar la dus gsum gyi rnam gzhag go / /
dang po la gnyis las /
bem po'i mtshan nyid /
rdul du grub pa /
dbye na phyi'i bem po dang /
nang gi bem po gnyis phyi'i bem po'i mtshan nyid /
phyi'i rdul du grub pa /
dbye na /
gzugs sgra dri ro reg bya dang lnga /
nang gi bem po'i mtshan nyid /
nang gi rdul du grub pa /
dbye na /
mig /
rna ba /
sna /
lce /
lus kyi dbang po ste lnga /
yang bem po la dbye na /
rags pa dang /
rdul phra rab gnyis /
rags pa'i mtshan nyid /
rang gi bdag nyid du gyur pa'i phyogs cha dang bcas pa'i rdul /
rags pa rdzas su ma grub kyang rags pa yin na rdzas su grub dgos te /
rags pa yin na rang gi bdag nyid du gyur pa'i phyogs cha dang bcas pa'i rdul yin dgos pa'i phyir /
rags pa rdzas su ma grub pa'i rgyu mtshan ci yin zhe na /
sngon po rags pa rdzas su ma grub ste /
de rdzas su grub na de sngo snang dbang she la snang dgos pa gang zhig /
de sngo snang dbang shes la mi snang ba'i phyir /
rtags ma grub na /
sngo snang dbang shes chos can /
sngon po cha bcas su snang bar thal /
sngon po rags pa yin pa snang ba'i phyir /
'dod na /
sngon po'i cha dang cha can tha dad du snang bar thal lo / /
'dod na /
sngon po'i cha dang cha can rdzas tha dad yin par thal /
sngon po'i cha dang cha can tha dad du snang ba gang zhig /
khyod snang yul la ma 'khrul ba'i shes pa yin pa'i phyir /
'o na chos can /
sngon pos rang 'dra'i rnam pa dngos su ma gtad par thal /
sngon po rags pa yin pa gang zhig /
khyod la sngon po rags par mi snang ba'i phyir zhe na /
skyon med de /
sngon po rags pa yin pa'i rnam pa dngos su ma gtad kyang /
sngon pos sngo snang dbang shes la sngon po'i rnam pa gtso bor dngos su gtad pa'i phyir /
kha cig na re /
rags pa yin na rdzas su ma grub dgos te /
rags pa rdzas su ma grub pa'i phyir zhes khas len zhing /
rdul phran yin na dbang shes kyi yul ma yin dgos te /
dbang yul de phyir rdul phran min / /
zhes gsungs pa'i phyir /
@# / /
zhes zer ro / /
'o na sngon po chos can /
rdzas su ma grub par thal /
rags pa yin pa'i phyir /
'dod na /
dbang shes ma 'khrul pa'i dngos yul yin par thal lo / /
rtsa ba'i rtags ma grub na /
der thal /
bem po gang zhig rdul phran ma yin pa'i phyir /
rtags phyi ma ma grub na /
de chos can /
dbang shes kyi yul ma yin par thal /
rdul phran yin pa'i phyir /
gnyis pa rdul phra rab kyi mtshan nyid /
rang gi bdag nyid du gyur pa'i phyogs cha med pa'i rdul /
gnyis pa rig pa la gnyis /
mtshan nyid dang /
dbye ba'o / /
dang po ni /
rig pa'i mtshan nyid /
rang yul snang ba'i blo /
kha cig /
rig pa'i mtshan nyid /
yul gyi rnam pa shar ba'i blo zhes zer zhing /
rang rig la yul gyi rnam pa mi 'char bar 'dod pa ni 'gal ba yin no / /
gnyis pa dbye ba la gnyis /
gtso bo sems dang 'khor sems byung gnyis /
tshad ma dang tshad min gyi blo gnyis so / /
dang po la bzhi /
mtshan nyid dang /
dbye ba dang /
gcig dang tha dad dpyad pa dang /
sgra don no / /
dang po la gnyis /
gzhan lugs dgag pa /
rang lugs bzhag pa'o / /
dang po ni /
kha cig na re /
sems kyi mtshan nyid /
don gyi ngo bo rig pa /
sems byung gi mtshan nyid /
don gyi khyad par rig pa /
de skad du'ang dbus mtha' las /
de la don mthong rnam par shes /
de yi khyad par sems las byung / /
zhes dang /
de'i 'grel par /
don tsam mthong ba ni rnam par shes pa'o / /
de'i khyad par 'dzin pa ni sems las byung pa'o / /
zhes dang /
de'i 'grel bshad du /
tsam zhes bya ba'i sgras ni bye brag sel ba'i phyir te /
ngo bo tsam dmigs kyi khyad par ma dmigs so /
zhes bya ba'i tha tshig go zhes gsungs so / /
don gyi ngo bo dang khyad par ni /
gzugs 'dzin dbang shes gtso 'khor gyi gzugs dmigs pa lta bu dper mtshon na /
gzugs tsam don gyi ngo bo yin zhing /
gzugs ring thung dang mdzes mi mdzes dang sngo ser dkar dmar sogs khyad par yin no zhes zer te /
'o na don gyi ngo bo dang khyad par rig mi rig gi don ci la byed /
snang mi snang gi khyad par ro zhe na /
gzugs 'dzin dbang shes gtso 'khor chos can /
khyed gnyis ka la gzugs kyi ngo bo dang khyad par gnyis ka snang bar thal /
khyed gnyis ka gzugs la sgrub 'jug yin pa'i phyir /
ma khyab na /
chos can /
khyed gnyis dmigs rnam mi mtshungs par thal /
sgrub 'jug yin yang gcig la snang ba cig shos la mi snang ba'i phyir /
'o na te snang mi snang mi snang gi khyad par min gyi nges ma nges kyi khyad par yin no zhe na /
de'i don rang nyid kyis nges ma nges la byed dam /
nges shes 'dren nus mi nus la bye /
dang po ltar na /
rtog med shes pa gtso 'khor bzhag tu med par thal /
nges rang yul ma nges pa'i phyir /
gnyis pa ltar na yang /
mi 'thad de /
gzugs 'dzin dbang shes kyis gzugs mdzes pa mthong ba'i tshe /
gzugs so snyam pa'i nges shes sems kyis bskyed la sems byung gis ma bskyed pa dang gzugs mdzes so snyam pa'i nges shes sems byung gis bskyed la sems kyis ma bskyed pa'i khyad par mi 'thad pa'i phyir /
gzhan yang /
snang la ma nges pa'i shes pa la gtso 'khor bzhag tu med par tha /
sems dang sems byung yin na don gyi ngo bo dang khyad par la nges shes bskyed dgos pa'i phyir /
kha cig na re /
seme dang sems byung gnyis kas don gyi ngo bo dang khyad par rig kyang mi 'dra ba'i khyad par ni /
sems kyis don gyi ngo bo la rang stobs kyis shes bskyed cing /
don gyi khyad par la grogs sems byung dang 'grogs pa'i @# / /
stobs kyis nges shes bskyed /
sems byung gis don gyi khyad par la rang stobs kyis nges shes bskyed cing /
don gyi ngo bo la sems dang 'grogs pa'i stobs kyis nges shes bskyed la /
sems dang sems byung rdzas tha dad yin no zhes zer /
'o na sems kyis sems byung la phan btags sam ma btags /
ma btags na sems byung chos can /
don gzhan sems dang 'grogs pa'i stobs kyis don gyi ngo bo la nges shes bskyed pa ma yin par thal /
sems kyis phan ma btags pa'i phyir /
phan gtags na de gnyis dus mnyam mam mi mnyam /
mnyam na /
rtag dngos yod par thal /
sems sems byung gnyis dus mnyam rdzas gzhan gang zhig /
de gnyis phan tshun gcig gis gcig la mi 'dra ba'i khyad par bskyed pa'i phyir /
de bzhin du rgyu 'bras dus mnyam yod par thal lo / /
'dod mi nus te /
med pa sngar nus med phyir dang / /
phyis kyang nye bar mi spyor phyir / /
rgyu rnams thams cad sngar yod yin / /
zhes gsungs pa'i phyir /
rgyu 'bras dus mnyam yod pa 'dod de /
sems dang sems byung mtshungs ldan gyi rgyu 'bras dang /
lhan cig 'byung ba'i rgyu 'bras yin par bshad pa'i phyir zhe na /
mi 'thad de /
de gnyis rgyu 'bras btags pa pa yin pa'i phyir ro / /
gnyis pa ni /
gtso bo sems kyi mtshan nyid /
rang gi 'khor sems byung dang mtshungs ldan rnam pa ldas mtshungs par ldan pa /
sems byung gi mtshan nyid /
rang gi gtso bo sems dang mtshungs ldan lngas mtshungs par ldan pa /
de skad du 'ang phung po lnga par /
sems las byung ba'i chos rnams ci zhe na /
gang sems dang mtshungs par ldan pa'i chos rnams so zhes gsungs so / /
mtshungs ldan lnga ni /
rten dang /
dmigs pa dang /
rnam pa dang /
dus dang /
rjas mtshungs ba'o / /
de yang sems gang la brten pa'i dbang bo de la /
sems byung yang brten pas rten mtshungs /
sems kyis gang la dmigs pa'i yul de la sems byung gis kyang dmigs pas dmigs pa mtshungs /
sems sngon po lta bu'i rnam pa can du skyes na /
sems byung yang sngon po lta bu'i rnam ba can du skyes pas rnam pa mtshungs /
sems dang sems byung skye gnas 'gag gsum dus gcag pas dus mtshungs /
sems rigs mthun rdzas re re ba yin pa ltar /
sems byung tshor ba lta bu 'ang rdzas rigs mthun re re ba yin pas rdzas mtshungs pa yin no / /
gal te sems dang sems byung rnam pa mtshungs na /
slob dpon blo brtan gyis /
sems dang sems las byung ba 'di dag gnas dang dmigs pa dang dus dang rdzas mtshungs pa nyid kyis mtshungs par ldan pa yin gyi /
rnam par shes pa dang khyad med du thal bar 'gyur ba'i phyir /
rnam pa mtshungs pas ni min no zhes gsungs pa dang 'gal lo zhe na /
'di'i lan la kha cig na re /
gnyis ka la gnyis ka snang yang ngo bo dang khyad par du so sor zhe na pa'i phyir dang /
sems tsam pa ltar na ngo bo dang khyad par du sgro 'dogs tha dad pas skyon med do zhes zer ba mi 'thad de /
rtog med kyi sems sems byung la sgro 'dogs med pas ji skad bshad pa'i skyon spong mi nus pa'i phyir ro / /
yang kha cig na re /
gnyis kas gnyis ka 'dzin mod kyi sems kyis don gyi ngo bo rang stobs kyis 'dzin la /
don gyi khyad par gzhan sems byung gi stobs kyis 'dzin cing /
sems byung gis don gyi khyad par rang stobs kyis 'dzin la /
don gyi ngo bo gzhan sems kyi stobs kyis 'dzin pas /
rang stobs kyi rnam pa mi mtshungs pas rnam pa mi mtshungs @# / /
par bstan pa yin no zhes zer /
de yang mi 'thad de /
rang stobs dang gzhan stobs kyi khyad par de bkag zin pa ni phyir /
bcom ldan rigs pa'i ral gri na re /
gnyis ka la gnyis ka snang yang rtog pa'i rnam pa mi gcig pa yin te /
sems kyis khyad par mthong yang ma rtogs /
sems byung gis ngo bo mthong yang ma rtogs pa /
sems kyis ngo bo rtogs la sems byung gis khyad par rtogs pa'i phyir /
zhes gsung ngo / /
de'ang mi 'thad de /
sems byung gis don gyi ngo bo ma rtogs pa la shes byed med pa'i phyir /
rang lan ni /
gtso bo gzugs 'dzin dbang shes lta bu bdag rkyen mig gi dbang po las dngos su skyes shing gzugs kyi rnam pa shar ba'i sgo nas gzugs dmigs pa tsam gyis mtshan nyid yongs su rdzogs la /
sems byung la de tsam gyis mtshan nyid mi rdzogs zhes pa'i don yin zhes gsung ngo /
gal te sems dang sems byung gnyis ka phan tshun mtshungs ldan yin na gtso 'khor du ji ltar 'jog ce na /
sems la rten la sogs pa rang dbang du yod cing /
sems byung la rang dbang gi rten la sogs pa med par sems kyi rten la sogs pa la rag las pas sems gtso bo dang sems byung 'khor du bzhag pa yin no / /
gnyis pa dbye ba la gnyis /
sems kyi dbye ba dang /
sems byung gi dbye ba'o / /
dang po ni /
kun gzhi khas mi len pa ltar na rnam shes tshogs drug go /
de la mig gi rnam shes kyi mtshan nyid /
rang gi bdag rkyen mig dbang las dngos su skyes pa'i gtso bo rnam rig /
des rigs 'gro'o / /
kun gzhi khas len na /
rnam shes tshogs brgyad las /
kun gzhi'i rnam shes kyi mtshan nyid /
ma bsgri bas la lung du ma bstan pa'i gtso bo rnam rig gang zhig /
rnam smin dang las kyi sa bon thams cad kyi rten byed pa'i rigs su gyur pa /
nyon mongs pa can gyi yid kyi mtshan nyid /
bsgribs la lung ma bstan gyi gtso bo rnam rig gang zhig /
kun gzhi la dmigs nas ngar 'dzin pa /
yang na sems bcu gnyis yod de /
khams gsum gyi dge ba'i sems gsum 'dod pa'i mi dge ba'i sems /
khams gsum gyi bsgribs la lung ma bstan gyi sems gsum /
ma bsgribs la lung ma bstan gyi sems gsum /
zag med kyi sems slob mi slob gnyis so / /
'o na sde 'dun gyi skabs 'dir tshos drug las ngo bo tha dad pa'i kun gzhi'i rnam shes khas len na ma mi len zhe na /
spyir sems tsam pa la tshogs drug las ngo bo tha dad pa'i kun gzhi khas len pa dang mi len pa gnyis yod pa las /
'dir ni tshogs drug las ngo bo tha dad pa'i kun gzhi khas mi len te /
cig car rigs mi mthun skye yang / /
shin tu gsal ba'i sems gcig gis / /
nus pa nyams par byas pa'i phyir / /
kun gzhi las gzhan 'byung ba min / /
zhes ba ma gtogs sde bdun gyi skabs 'dir tshogs drug las ngo bo tha dad pa'i kun gzhi zur tsam yang ma gsungs shing /
gzhung de'i don yang kun gzhi'i rnam shes las cig car rnam shes rigs mi mthun pa skye bar khas len du chug na yang zhes brtag pa mtha' bzung gi tshul du bshad pa'i phyir ro / /
gnyis pa sems byung la gnyis /
kun las btus nas bshad pa dang /
mdzod nas bshad pa'i tshul lo / /
dang po ni /
sems byung lnga bcu rtsa gcig yod de /
kun 'gro lnga /
yul nges lnga /
dge ba bcu gcig /
rtsa nyon drug /
nye nyon nyi shu /
gzhan 'gyur bzhi yod pa'i phyir /
tshor ba dang /
'du shes dang /
sems pa dang /
yid la byed pa dang /
reg pa lnga ni kun 'gro yin te /
lnga bo 'di dag gang rung gcig 'khor du ma tshang na /
yul @# / /
gyi longs spyod mi rdzogs pas sems kun gyi 'khor du 'gro ba'i phyir /
sems pa dang yid la byed pa gnyis sems kun gyi 'khor du 'gro pa yin te /
sems pa med na sems yul la phyogs pa med cing /
yid la byed pa med na dmigs pa bye brag pa la sems gtod ba med pa'i phyir te /
mdo las yid la byed pa dang sems pas mngon par ma bsgrubs shing /
mdon par 'dus ma byas pa rnam par shes pa ji ltar 'byung bar 'gyur zhes gsungs pas so / /
tshor ba dang 'du shes gnyis sems kun gyi 'khor du 'gro ba yin te tshor ba med na myong ba med cing 'du shes med na yul gyi thun mong ma yin pa'i mtshan ma 'dzin pa med la /
de gnyis med na rnam shes don med du 'gyur ba'i phyir ro / /
rig pa sems kun gyi 'khor du 'gro ba yin te /
rig sa med na rten med pas tshor ba sogs mi 'byung ba'i phyir ro / /
'dun pa dang /
mos pa dang /
dran pa dang /
ting nge 'dzin dang /
shes rab lnga ni yul nges yin te /
yul bye brag can kho na la 'jug par nges pa'i phyir /
de yang rang rang gi mtshan nyid la dpyad pas shes so / /
dad pa dang /
ngo tsha shes pa dang /
khrel yod pa dang /
ma chags pa dang /
zhe sdang med pa dang /
gti mug med pa dang /
brtson 'grus dang /
shin tu sbyangs pa dang /
bag yod dang /
btang snyoms dang /
rnam par mi 'tshe ba ste /
bcu gcig ni dge ba yin te /
ma dad pa sogs kyi gnyen po dang ngo bo dang mtshungs ldan ci rigs pa'i sgo nas dge ba yin pa'i phyir /
'dod chags dang /
khong khro dang /
brgyal dang /
ma rig pa dang /
the tshom dang /
lta ba ste drug ni rtsa nyon yin te /
sems nyon mongs par byed pa'i gtso bo yin pa'i phyir /
khro ba dang /
'khon du 'dzin pa dang /
'chab pa dang /
'tshig pa dang /
phrag don dang ser sna dang /
sgyu dang /
g.yo dang rgyags pa dang /
rnam 'tshe dang /
ngo tsha med pa dang /
khrel med ba dang /
rmugs pa dang /
rgod pa dang /
ma dad pa dang /
le lo dang /
bag med dang /
brjed ngas dang /
shes bzhin ma yin pa dang /
rnam g.yeng ste /
nyi shu ni nye nyon yin te /
rtsa nyon gyi char gtogs yin zhing sems nye bar nyon mongs par byed pa'i phyir /
gnyid dang /
'gyod pa dang /
rtog pa dang /
dpyod pa bzhi ni gzhan 'gyur yin te /
kun slong dang mtshungs ldan gyi dbang gis dge mi dge lung ma bstan gzhan dang gzhan du 'gyur pa'i phyir ro / /
gnyis pa mdzod nas bshad pa la gnyis /
sde tshan du nges pa dang /
ma nges pa'i sems byung ngo / /
dang po la lnga /
sems kyi sa mang po ba dang /
dge ba'i sa mang po pa dang /
nyon mongs ba'i sa mang po ba dang /
mi dge ba'i sa mang po pa dang /
nyon mongs chung du'i sa mang po pa'o / /
de la tshor ba la sogs pa bcu ni /
sems kyis mang po pa yin te /
sems thams cad kyi 'khor du 'byung ba'i phyir /
dad pa la sogs pa bcu ni /
dge ba'i sa mang po pa yin te /
dge pa'i sems thams cad kyi 'khor du 'byung zhing /
sems gzhan gyi 'khor du mi 'byung ba'i phyir /
rmongs pa la sogs pa drug ni /
nyon mongs ba'i sa mang po pa yin te /
nyon mongs ba can gyi sems thams cad kyi 'khor du 'byung zhing /
sems gzhan gyi 'khor du mi 'byung ba'i phyir ro / /
khrel med dang ngo tsha med pa chos can /
mi dge ba'i sa mang po ba yin te /
mi dge ba'i sems thams cad kyi 'khor du 'byung zhing sems gzhan gyi 'khor du mi 'byung ba'i phyir /
khor ba la sogs pa bcu ni nyon mongs chung du'i sa pa yin te /
mtshungs ldan grogs kyis chung /
spang bya rigs kyis chung /
'byung sa rten gyis chung ba'i phyir /
de skad du 'ang /
mdzod las /
tsho ra dang sems pa 'du @# / /
shes dang / /
'dun dang reg dang blo gros dran / /
yid la byed dang mos pa dang / /
ting nge 'dzin sems thams cad la / /
dad dang pag yod shin tu sbyangs / /
btang snyoms ngo tsha shes khrel yod / /
rtsa ba gnyis rnam mi 'tshe dang / /
brtson 'grus rtag tu dge la 'byung / /
rmongs dang bag med le lo dang / /
ma dad pa dang rmugs dang rgod / /
nyon mongs can la rtag tu 'byung / /
mi dge la ni khrel med dang / /
ngo tsha med pa'o khro pa dang / /
'khon du 'dzin dang g.yo dang ni / /
phrag dog 'tshig 'chab ser sna dang / /
sgyu dang rgyags dang rnam 'tsho ni /
nyon mongs chung du'i sa pa rnams / /
zhes bshad do / /
sde tshan du ma nges pa ni /
dbyig bshes kyis /
rtog dang dpyod dang 'gyod pa dang / /
gnyid dang khong khor chags rnams dang / /
nga rgyal the tshom zhes bya ba / /
brgyad ni nges pa min par bshad / /
ces bshad pa ltar /
brgyad po 'di sde tshan du ma nges pa yin te /
sde tshan lnga po gang rung du ma nges pa'i sems byung yin pa'i phyir /
'o na sems byung 'di dag las rdzas yod ni du btags yod ni du zhe na /
spyir rdzas yod la /
rang rkya thub pa dang /
don byed nus pa dang /
rigs pas grub pa dang /
brtan pa bzhi las 'dir ni dang po yin gyi bar pa gnyis ma yin te /
sems byung thams cad don byed nus pa dang rigs pas grub pa'i phyir /
bzhi pa'ang ma yin te /
kun gzhi khas len pa ltar na /
nyon yid kyi 'khor du 'byung ba'i 'jig lta'ang brtan pa yin pas rdzas yod du thal ba'i phyir ro / /
btags yod la'ang cha la btags pa dang /
gnas skabs la btags pa dang /
med bzhin du btags pa dang /
de las gzhan pa'i btags yod bzhi las /
dang po yin gyi gzhan rnams ma yin te /
gnas skabs rnam par 'gyur ba la btags pa dang /
med bzhin du blos btags pa dang /
rnam 'jog gzhan la brten nas rtogs bya ma yin pa'i phyir /
des na kun 'gro lnga dang /
yul nges lnga dang /
gti mug med pa dang /
bag yod dang /
btang snyoms dang /
rnam par mi 'tshe pa ma gtogs pa'i dge ba bdun dang /
lta bam gtogs pa'i rtsa nyon lnga ste /
nyi shu rtsa gnyis ni rdzas yod dang lhag ma rnams ni btags yod yin no / /
gsum pa ni /
'o na sems dang sems byung 'di dag rdzas gcig gam tha dad ce na /
kha cig na re /
rdzas tha dad yin te /
gal te rdzas gcig yin na /
phung po lnga mi 'thad par thal /
tshor ba dang 'du shes dang mtshungs ldan gyi 'du byed rnams rnam par shes pa las rdzas tha dad ma yin pa'i phyir /
de skad du'ung /
rnam par gtan la dbab pa bsdu ba las /
lnga nyid 'thad pa med phyir dang / /
de yi gnas skabs skyon phyir dang / /
byed rgyu bye brag med phyir dang / /
lung dang 'gal bar 'gyur phyir ro / /
zhes gsungs pa'i phyir zhe na /
'o na sems tsam pa ltar na /
phung po lda mi 'thad par thal / /
gzugs dang rnam shes rdzas tha dad ma yin pa'i phyir khyab pa khas /
rtags ma grub na /
phyi rol gyi don grub par thal /
gzugs dang rnam shes rdzas tha dad yin pa'i phyir /
mdo sems gnyis ka'i lugs la /
phung po lnga mi 'thad par thal lo / /
phung po gzhan rnams dang ldan min 'du byed rdzas tha dad ma yin pa'i phyir /
'o na bsdu pa'i lung de'i don ci zhe na /
sems dang sems byung rdzas gcig pa la skyon brjod pa min gyi /
sems byung med par sems tsam zhig rdzas su grub par 'dod pa bkag pa yin te /
rnam par gtan la dbab par bsdu ba las /
dge sbyong ngam bram ze la la ming las sems tsam zhig rdzas su 'dod la /
sems las byung ba'i chos rnams ni mi 'dod pa gang dag yod pa de @# / /
yang mi 'thad de /
de ci'i phyir zhe na /
lnga nyid 'thad pa med phyir dang / /
de yi gnas skabs skyon phyir dang / /
byed rgyu bye brag med phyir dang / /
lung dang 'gal bar 'byung phyir ro / /
zhes gsungs la /
de'i don phung po lnga mi 'thad par thal /
tshor ba dang 'du shes dang mtshungs ldan gyi 'du byed kyi phung po rnams rdzas su ma grub pa'i phyir /
gal te skyon med de /
sems kyi gnas skabs la phung po lnga 'jog pa'i phyir zhe na /
de yang mi 'thad de /
sems kyi gnas skabs la btags pa'i tshor ba la sogs pa don byed nus pa yin na /
sems byung rdzas su grub pa yin la /
don byed mi nus na phung po lnga mi 'thad pa'i skyon yod pa'i phyir ro / /
gzhan yang /
sems kyi gnas skabs la phung po lnga 'jog pa mi 'thad par thal /
de ltar 'jog pa'i byed rgyu'i bye brag med pa'i phyir /
gzhan yang /
lung las sems 'dod chags dang bcas pa zhes gsungs pa mi 'thad par thal /
sems byung rdzas su ma grub pa'i phyir zhes pa'i don no / /
kha cig na re /
sems dang sems byung rdzas tha dad yin te /
gcig tshe gsal bas bsgribs na yang /
sems kyi khyad par rgyun dag la / /
tha dad par ni mthong ba'i phyir / /
tha dad rnam gzhag grub pa yin / /
zhes gsungs pa'i phyir zhes zer ba mi 'thad de /
des sems gcig gi 'khor du byung ba'i sems byung kun 'gro lnga po tha dad du bstan pa yin gyi /
sems dang sems byung rdzas tha dad du bstan pa ma yin te /
'di'i 'grel par /
nyi ma sbas pas /
sems las byung ba ni sems las tha dad par bstan pa ma yin te /
sems las sems byung gzhan ma yin zhes brjod pa'i phyir /
zhes dang /
rgyan gyi 'grel par yang de ltar gsungs pa'i phyir ro / /
de ltar ma yin na /
sems gcig gi 'khor du byung ba'i sems byung kun 'gro lnga po de rdzas tha dad yin bar thal /
sems dang sems byung rdzas tha dad yin pa gang zhig /
rgyu mtshan mtshungs pa'i phyir /
'dod na /
skyes bu gcig gi rgyud la rtog pa rdzas tha dad pa drug cig car /
du skye ba yod par thal /
de'i rgyud la yod pa'i gtso bo rnam par rtog pa dang /
de'i 'khor du byung ba'i sems byung yang rdzas tha dad /
de'i 'khor du byung ba'i kun 'gro lnga yang rdzas tha dad pa'i phyir /
'dod mi nus te /
snang rung ma dmigs pas khegs pa'i phyir dang /
rtog gnyis cig car mthong ba med pa'i rigs pas gnod pa'i phyir ro / /
gal te rtog gnyis cig car mthong ba med ba'i rigs pas rigs mthun gyi rtog pa rdzas tha dad pa gnyis cig car mi skye bar bstan pa yin gyi /
rigs mi mthun gyi rtog pa rdzas tha dad pa gnyis cig car mi skye bar ma bstan to zhe na /
'o na rigs mthun rigs mi mthun gyi don de rnam shes tshogs drug tu grangs nges pa'i ya gyal du ma tshungs pa dang mi mtshungs pa la byed dam /
yul 'dra ba dang mi 'dra ba la byed /
dang po ltar na /
rtog pa rdzas tha dad ba gnyis cig car mi skye bar thal /
yid shes rdzas tha dad ba gnyis cig car mi skye ba gang zhig /
rtog pa yin na yid kyi shes pa yin pas khyab pa'i phyir /
rtags bsal khas /
gnyis ba ltar na /
rigs pa can pas 'di ni gzugs 'dzin pa'o snyam pa'i rtog pa dang /
'di ni gzugs so /
snyam ba'i rtog pa gnyis cig car skye bar khas blangs ba la /
dpal ldan chos kyi grags pas rtog gnyis cig car mthong ba me dpa'i rigs bas gnod byed bstan ba mi 'thad par thal /
de lta bu'i rtog pa gnyis po de yul mi 'dra ba'i phyir /
khyab pa khas /
gzhan yang @# / /
skyes bu gcig gi rgyud la rtog pa rdzas tha dad pa gnyis cig car skye na /
de rnams rigs mthun pa nyid la / /
nus pa nges par 'gyur pa yin / /
'di ltar rnam par rtog pa rnams / /
rim gyis 'byung bar yang dag rtogs / /
zhes gsungs pa ji ltar grang gal te rtog pa rdzas tha dad pa gnyis cig car mi skye ba'i don min gyi /
gtso bo rigs mthun gyi rtog pa snga ma re re kho na las phyi ma re re kho na skye bar nges pas /
gtso bo rigs mthun gyi rtog pa rnams rim gyis 'byung bar rtogs kyi cig car skye ba ma mthong ba'i phyir /
zhes zer na /
'o na rigs mthun rtog pa rdzas tha dad pa gnyis cig car mi skye bar thal /
rigs mthun gyi rtog pa rdzas tha dad pa rnams rim gyis 'byung gi cig car skye ba ma mthong ba'i phyir /
rtags khyab khas /
'dod na /
skyes bu gcig gi rgyud la gtso bo rtog pa gcig gi 'khor du sems byung kun 'gro rdzas tha dad pa lnga cig car du skye ba 'gal lo / /
gzhan yang /
gtso 'khor gyi rtog pa rdzas tha dad pa lnga cig car skye ba mngon sum gyis dmigs rung yin nam min /
ma yin na /
de 'dra cig car mi skye bar 'gyur la /
yin na /
de 'dra cig car mi skye bar thal /
de mngon sum gyis dmigs rung ma dmigs pa'i phyir /
des na rang lugs la /
skyes bu gcig gi rgyud la yod pa'i gtso bo rnam par rtog pa dang de'i 'khor du byung ba'i sems byung ngo bo gcig la ldog pa tha dad pa yin la /
de'i 'khor du byung ba'i sems byung kun 'gro lnga yang ngo bo gcig la ldog pa tha dad pa yin no / /
bzhi pa sgra don ni /
sems dang yid dang rnam par shes pa rnams don gcig ming gi rnam grangs yin la /
de yang ci nya gsog pa la 'o zhes 'byung bas /
dge mi dge'i bag chags gsog pa'i don gyis na sems dang /
yul shes pas na yid dang /
yul so sor rnam bar shes pas na rnam par shes pa'o / /
sems la brten nas 'phral la 'byung bas na sems byung po / /
'o na sems byung de sems dang dus mnyam ma yin par thal /
sems la brten nas byung ba'i phyir zhe na /
skyon med de /
rang dang dus mnyam pa'i sems las byung ba min gyi /
sems snga ma las byung bas sems byung zhes brjod pa yin te /
dper na /
tshor ba dang reg pa dus mnyam yin yang /
tshor ba de reg pa snga ma las byung ba'i phyir /
reg pa'i rkyen gyis tshor ba zhes brjod pa bzhin no / /
gnyis pa tshad ma dang tshad min gyi blo gnyis su dbye ba la /
tshad ma ni sngar bshad zin la /
tshad min gyi blo'i mtshan nyid /
rang gi gzhal bya la gsar du mi bslu ba yin pa'i shes pa /
dbye na lnga /
ma rtogs pa'i blo dang /
log shes dang /
the tshom dang /
bcad shes dang /
yid dpyod do / /
ma rtogs pa'i blo'i mtshan nyid /
rang yul snang yang de la nges shes don mthun 'dren mi nus pa'i shes pa /
dper na zla ba gnyis snang gi dbang shes lta bu dang /
sgra rtag 'dzin gyi rtog pa lta bu'o / /
sgra 'dzin mngon sum lta bu sgra mi rtag pa la snang la ma rtogs ba'i blo yin la /
spyir snang la ma rtogs pa'i blo ma yin te /
tshad ma yin pa'i phyir ro / /
log shes kyi mtshan nyid /
rang yul phyin ci log tu 'dzin pa'i blo /
dbye na gnyis /
rtog pa log shes dang /
rtog med log shes so / /
dang po'i mtshan nyid /
rang yul phyin ci log tu zhen pa'i blo /
dper na sgra rtag 'dzin gyi rtog pa lta bu'o / /
gnyis pa'i mtshan nyid /
rang yul phyin ci log tu gsal bar snang ba'i blo /
dper na zla ba gnyis snang gi dbang shes lta bu'o / /
the tshom gyi mtshan nyid /
rang yul la mtha' gnyis su @# / /
dwogs pa'i blo /
dbye na gnyis /
shes cher 'dzin pa dang /
cha mnyam du 'dzin pa'i the tshom mo / /
dang po la yang /
phal cher sgra mi rtag las che snyam du 'dzin pa'i blo lta bu don 'gyur gyi the tshom dang /
phal cher sgra rtag las che snyam du 'dzin pa'i blo lta bu don mi 'gyur gyi the tshom gnyis so / /
cha mnyam du 'dzin pa'i the tshom ni /
sgra rtag gam mi rtag snyam du 'dzin pa'i blo lta bu'o / /
bcad shes kyi mtshan nyid /
rang gi nyer len tshad ma snga mas rtogs zin byed pa ma nyams pa'i don la bsnan nas 'dzin pa'i blo /
dper na sngo snang dbang shes kyi rjes su skyes pa'i sngon po dran pa'i shes pa lta bu'o / /
yid dpyod kyi mtshan nyid /
rtags yang dag la ma brten par sngar ma rtogs pa'i lkog gyur 'dzin pa'i blo /
dper na khron pa rnyid pa na chu yod dam snyam du 'dzin pa'i blo lta bu'o / /
gnyis pa rgyu 'bras la gnyis /
dang po rgyu'i mtshan nyid /
rang 'bras skye byed /
dbye na dngos rgyu ngang brgyud rgyu gnyis /
chos de'i dngos rgyu'i mtshan nyid /
chos de dngos su skye byed /
chos de'i brgyud rgyu'i mtshan nyid /
chos de brgyud nas skye byed /
yang rgyu la dbye na /
nyer len dang /
lhan cig byed rkyen gnyis /
chos de'i nyer len gyi mtshan nyid /
chos de'i rang bzhin dang gnas skabs gnyis kyi nang nas rang bzhin gyi rdzas la gtso bor phan 'dogs byed /
dper na /
mig dbang skad cig dang po de mig dbang skad cig gnyis pa'i nyer len yin pa lta bu'o / /
'o na tshe phyi ma'i mig dbang skad cig dang po de'i nyer len gyi rgyu gang yin zhe na /
tshe 'di'i mig dbang skad cig tha ma de nyid yin te /
tshe 'di nyid kyi skye mched lnga / /
lus gzhan skyed pa'i rgyu nyid yin / /
zhes gsungs pa ltar ro / /
de ni 'di dpyad par bya ste /
'dod khams nas gzugs med khams su skyes de nas 'dod khams su skyes ma thag pa'i dbang po gzugs can la de la dngos kyi nyer len yod dam med /
med na /
de la shan cig byed rkyen med par thal /
de la nyer len med pa'i phyir /
khyab pa yod de /
nyer len gyi rgyus 'bras bu skyed pa'i grogs de nyid la lhan cig byed rkyen du brjod pa yin pa'i phyir /
'dod na /
de la rgyu med par thal /
de la nyer len yang med /
lhan cig byed rkyen yang med pa'i phyir /
'dod na /
de rtag tu yod pa'am med par 'gyur bar thal /
rgyu med du 'byung ba'i phyir /
des na /
de la dngos kyi nyer len yod de /
de dngos po yin pa'i phyir /
gzugs med khams nas 'chi kha ma'i sems de de'i dngos kyi nyer len yin no zhe na /
mi 'thad de /
bem rig phan tshun nyer len byed pa mi 'thad pa'i phyir te /
gang gi rnam par shes pa ni / /
mi shes pa yi nyer len rgyu / /
zhes dang /
rnam shes min pa rnam shes kyi / /
nyer len min pa'i phyir yang grub / /
ces 'byung ba'i phyir ro / /
gzugs med khams nas 'chi kha ma'i dbang po gzugs can pa des de'i nyer len byed do zhe na /
de yang mi 'thad de /
gzugs med khams na dbang po gzugs can pa med pa'i phyir te /
gzugs med khams na gzugs med pa'i phyir ro / /
gal te 'dod khams nas 'chi kha'i dbang po gzugs can ba de de'i dngos kyi nyer len yin no zhe na /
'dod khams nas gzugs med dang de nas 'dod khams su skye 'gyur gyi 'dod pa'i skyes bu 'chi kham de chos can /
khyod shi ma thag 'dod khams su skye bar thal /
khyod kyi dbang po gzugs can pa des phyi ma'i 'dod pa'i dbang po gzugs can pa de'i dngos kyi nyer len byed pa'i phyir /
de chos can /
khyod shi ma thag 'dod khams dang gzugs med khams su cig car du skye bar thal /
rtags de gang zhig /
khyod shi ma thag gzugs med khams su skye ba'i phyir /
@# / /
gal tag ma thag 'dod pa'i khams su skye ba'i skyon med de /
sngar gyi dbang po gzugs can tha ma des /
phyis kyi 'dod pa'i dbang po gzugs can dad po de skyed pa'i lhan cig byed rkyen gzugs med nas 'chi kha ma'i sems de sngar med pa'i phyir zhe na /
'o na sngar gyi dbang po gzugs can tha ma de gzugs med nas 'chi kha'i sems skyes kyi bar du gnas sam de'i sngar 'gags /
dang po ltar na /
sngar gyi 'dod pa'i dbang po gzugs can tha ma de rtag dngos su thal lo / /
gnyis pa ltar na /
phyis kyi 'dod pa'i dbang bo gzugs can dang po de chos can /
sngar gyi 'dod pa'i dbang po gzugs can tha ma de khyod kyi dngos kyi nyer len min par thal /
de khyod kyi dngos kyi lhan cig byed rkyen skyes pa'i tshe 'gags pa'i phyir /
dbang po gzugs can snga phyi de gnyis kyi bar du rigs mi mthun gyi chod kyang rigs mthun gyis mchod pas dngos kyi nyer len yin no zhe na /
de mi 'thad de /
de la sngar bshad pa'i gnod byed spong bar mi nus pa'i phyir /
rang gi lugs ni /
sngar 'dod pa nas 'chi 'pho ba'i tshe sems kyi steng du dbang po gzugs can pa'i bag chags bzhag pa'i stobs kyis gzugs med kyi sems kyi steng na yod pa'i dbang po gzugs can pa'i bag chags de nyid /
phyis 'dod pa'i khams su skyes pa'i dbang po gzugs can dang po de'i nyer len yin no / /
'o na gzugs med kyi sems kyi steng na yod pa'i dbang po gzugs can ba'i bag chags de bem po yin nam /
rig pa yin nam /
de gnyis ka ma yin / /
dang po ltar na /
gzugs med khams na gzugs yod par thal lo / /
gnyis pa ltar na /
gang gi rnam par shes pa ni / /
mi shes pa yi nyer len rgyu / /
zhes gsungs pa dang 'gal lo / /
gsum pa ltar na /
de chos can /
dngos po ma yin par thal /
bem po yang ma yin /
rig pa yang ma yin pa'i phyir /
rtags bsal khas /
khyab ste /
dngos po la bem po dang rig pa gnyis su grangs nges pa'i phyir zhe na /
skyes bu chos can /
dngos po ma yin par thal /
bem po yang ma yin /
rig pa yang ma yin pa'i phyir /
des na dbang po gzugs can pa'i bag chags de dngos po yin yang bem rig gang du yang khas mi len gyi ldan min 'du byed du khas len pa yin no / /
'o na gzugs med khams na gzugs yod par thal /
de na gzugs kyi sa bon yod pa'i phyir zhe na /
'o na gzugs med khams na mi dge ba yod par thal /
de na mi dge ba'i sa bon yod pa'i phyir /
chos de'i lhan cig byed rkyen gyi mtshan nyid /
chos de'i rang bzhin dang gnas skabs gnyis kyi nang nas gnas skabs kyi rdzas la gtso bor phan 'dogs byed /
dper na mig gi dbang po de gzugs 'dzin dbang shes kyi lhan cig byed rkyen yin pa lta bu'o / /
gnyis ba 'bras bu'i mtshan nyid /
rang rgyus phan gdags par bya ba /
dbye na /
dngos 'bras dang brgyud 'bras gnyis /
chos de'i dngos 'bras kyi mtshan nyid /
chos des dngos su phan gdags par bya ba /
dper na /
du ba me'i dngos 'bras yin pa lta bu'o / /
chos de'i brgyud 'bras kyi mtshan nyid /
chos des brgyud nas phan gdags par bya ba /
dper na /
du ba de bud shing gi brgyud 'bras yin pa lta bu'o / /
gsum pa zhar la dus gsum gyi rnam gzhag la gnyis /
bye brag tu smra ba'i lugs dgag pa dang /
rang lugs bzhag pa'o / /
dang po la gnyis /
'dod pa brjod pa dang /
de dgag pa'o / /
dang po la gnyis /
dus gsum rdzas su yod par bsgrub pa /
dus gsum gyi 'jog tshul lo / /
dang po ni /
'das ma 'ongs da lta rdzas @# / /
su yod dam med /
med na /
da lta ldan par 'gal la /
yod na /
rtag par 'gyur ro zhe na /
da lta rdzas su yod kyang rtag par mi 'gyur te /
'dus byas kyi mtshan nyid skye gnas 'jig pa dang ldan pa'i phyir /
'o na 'das ma 'ongs da lta rdzas su yod pa'i rgyu mtshan ci zhe na /
'das ma 'ongs da lta rdzas su yod de /
mdo las gal te 'das pa'i gzugs shig yod par ma gyur na 'phags pa nyan thos thos pa dang ldan pa 'das pa'i gzugs la mi lta bar mi 'gyur ba zhig na /
gang gi phyir 'das pa'i gzugs yod pa de'i phyir /
'phags pa nyan thos thos pa dang ldan pa 'das pa'i gzugs la mi lta ba yin no / /
gal te ma 'ongs pa'i gzugs shig yod par ma gyur na 'phags pa nyan thos thos pa dang ldan pa ma 'ongs pa'i gzugs la mngon par mi dga' bar mi 'gyur ba zhig na /
gang gi phyir ma 'ongs pa'i gzugs yod pa de'i phyir /
'phags pa nyan thos thos pa dang ldan pa ma 'ongs pa'i gzugs la mngon par mi dga' ba yin no / /
zhes gsungs pa'i phyir /
yang de gnyis da lta rdzas su yod de /
rnam par shes pa rnams yul dang dbang po gnyis la brten nas skye bar gsungs shing /
'das ma 'ongs da lta rdzas su med na de la dmigs pa'i rnam shes de gnyis la brten nas skye ba mi 'thad pa'i phyir /
gnyis la brten nas skye bar ji ltar gsungs she na /
mdo las rnam par shes pa ni gnyis la brten nas skye'o / /
gnyis gang zhe na /
mig dang gzugs nas yid dang chos kyi bar zhes gsungs so / /
yang de yod de /
'das ma 'ongs pa dmigs pa'i rnam shes de ltar ba la yul yod pa'i phyir /
rtag ma grub na /
'das ma 'ongs la dmigs pa'i rnam shes de rnam shes ma yin par thal /
de la shes bya med pa'i phyir /
yang 'das pa rdzas su yod de /
dge mi dge'i las 'das nas yun ring du lon pa las da lta 'bras bu 'byung ba yod pa'i phyir /
des na dus gsum thams cad rdzas su yod par smra ba ni thams cad yod par smra ba yin gyi /
da ltar ba dang 'das ba 'bras bu phyung ma zin pa cung zad cig rdzas su yod la /
'das pa 'bras bu phyung zin pa dang ma 'ongs pa rdzas su med par smra ba de dag ni rnam par phye ste smra ba yin gyi thams cad yod par smra ba ni ma yin no / /
gnyis pa ni /
thams cad yod par smra ba du zhig yod ce na /
rnam pa bzhi ste /
dngos po gzhan du 'gyur ba dang /
mtshan nyid gzhan du 'gyur ba dang /
gnas skabs gzhan du 'gyur ba dang /
gzhan dang gzhan du 'gyur bar smra ba'o / /
dang po ni btsun pa chos skyob yin te /
de'i lugs la myu gu lta bu zhig ma 'ongs pa nas da ltar ba dang /
da ltar ba nas 'das par 'jug pa'i tshe /
dngos po gzhan du 'gyur ba yin gyi rdzas gzhan du 'gyur ba ma yin te /
dper na /
gser gyi snod bcom nas rgyan lta bu byed pa na /
dbyibs gzhan du 'gyur yang kha dog gzhan du mi 'gyur ba dang /
'o ma zhor 'gyur ba na ro dang nus pa gzhan du 'gyur gyi kha dog gzhan du mi 'gyur ba bzhin zhes zer ro / /
gnyis pa ni /
btsun pa dbyangs sgrogs yin te /
de'i lugs la /
myu gu lta bu zhig ma 'ongs pa nas da ltar ba dang da ltar ba nas 'das par 'jug pa'i tshe /
dus gsum ga'i mtshan nyid dang ldan yang mtshan nyid gang shes che ba de'i sgo nas dus gsum 'jog ste /
dper na skyes pa gcig bud med gcig la lhag par chags @# / /
pas de la chags zhes brjod kyi de'i tshe gzhan la'ang chags bral ma yin pa bzhin no / /
zhes zer ro / /
gsum pa ni /
btsun pa dbyig bshes yin te /
de'i lugs la /
myu gu lta bu zhig ma 'ongs pa nas da ltar ba dang /
da ltar ba nas 'das par 'jug pa'i tshe 'das ma 'ongs kyi gnas skabs de dang der phyin pas dus gsum 'jog gi rdzas kyi sgo nas ni ma yin te /
dper na /
rtsis pa'i ril bu gcig gcig dang brgya dang stong gi shol mig tu bzhag pa na /
rim pa bzhin gcig dang brgya dang stong du 'jog pa bzhin no / /
bzhi pa ni /
btsun pa sangs rgyas lha yin te /
de'i lugs la myu gu lta bu zhig ma 'ongs pa nas da ltar ba dang da ltar ba nas 'das par 'jug pa'i tshe /
snga phyi bar gsum gyi cha nas dus gsum du 'jog ste /
dper na /
bud med gcig rang gi ma la ltos nas bu mo dang bu mo la ltos nas mar 'jog pa bzhin zhes zer ro / /
gnyis pa ni /
de dag las dang po ni grangs can gyi phyogs su bslan par bya pa yin te /
dngos po gzhan du 'gyur gyi rdzas gzhan du mi 'gyur bar 'dod la /
de gnyis ngo bo gcig tu khas blangs pa'i phyir ro / /
gnyis pa la dus gsum po mtshan nyid 'chol bar thal pa'i skyon yod de /
dngos po gcig dus gsum ge'i mtshan nyid dang ldan par khas blangs pa'i phyir ro / /
bzhi pa la yang /
'das pa lta bu gcig kyang dus gsum gar du 'gyur ba'i skyon yod de /
snga phyi bar gsum gyi cha gsum yod pa'i phyir /
de dag gi nang nas gsum pa cung zad bzang ste /
bya ba 'gags pa dang ma skyes pa dang skyes lam 'gags pa'i sgo nas dus rnams 'jog pa'i phyir /
de thams cad kyang mi 'thad de /
'das ma 'ongs chos can /
bya ba byed pa la gegs med par thal /
da lta rdzas su yod pa'i phyir /
gzhan yang /
bya ba de dus las gzhan yin nam min /
dang po ltar na /
bya ba chos can /
'dus ma byas yin par thal /
dus las gzhan yin pa'i phyir /
'dod na /
rtag par thal /
gzhi grub /
'dus ma byas yin pa'i phyir gnyis pa ltar na 'das ma 'dos chos can /
'das ma 'ongs kyi dus su ma 'byung bar thal /
bya ba'i bdag nyid gang zhig /
da lta rdzas su yod pa'i phyir /
bya ba zhig pa dang ma skyes pas /
'das ma 'ongs su bzhag go zhe na /
chos can /
bya ba zhig pa dang ma skyes par mi rung bar thal /
da lta rdzas su yod pa'i phyir /
gzhan yang /
'dus byas kyi mtshan nyid dang ldan pas rtag par thal ba'i skyon med ces smra ba de yang mi 'thad de /
rtag par yod na mi rtag par 'gal ba'i phyir ro / /
zhes gsungs pa'i phyir /
zhes smra ba'ang mi 'thad de /
lung des 'das ma 'ongs kyi gzugs yod par bstan gyi /
da lta rdzas su yod par ma bstan pa'i phyir dang /
kho bo cag kyang 'das ma 'ongs kyi gzugs yod par khas len pa'i phyir /
yid dang chos la brten nas yid kyi rnam par shes pa skye'o zhes gsungs pa de yang 'das ma 'ongs rdzas su yod pa'i sgrub byed du mi rung ste /
gal te rung na /
yid dang chos la brten nas yid kyi rnam par shes ba skye'o zhes gsungs pa'i don /
yid de yid kyi rnam shes skye byed yin pa bzhin du /
chos kyang yid kyi rnam shes skye byed yin zhes pa yin nam /
chos de yid kyi rnam shes kyi dmigs pa yin pa'i don yin /
dang po mi 'thad de /
ma 'ongs pa bskal pa stong nas 'byung ba dang mi skye ba'i chos can dang mya ngan las 'das pa 'jug pa thams cad dang bral ba rnams de dag la dmigs pa'i rnam shes de ltar ba skye byed ma yin pa'i phyir /
gnyis pa ltar na /
de ma 'ongs pa rdzas su yod @# / /
pa'i sgrub byed ma yin par thal /
rdzas su med kyang yid kyi rnam shes kyi dmigs pa yin pa la 'gal ba med pa'i phyir /
gzhan yang /
'das pa'i las las rnam smin 'byung ba de /
'das pa rdzas su yod pa'i sgrub byed ma yin te /
'das ba las 'bras bu 'byung ba min gyi /
rgyud yongs su gyur pa'i khyad par las 'bras bu 'byung ba'i phyir /
des na dus gsum po thams cad rdzas su yod par smra bas thams cad yod par smra ba'i sde pa zhes 'dod pa ni bstan pa la legs pa min gyi /
mdo las chos thams cad yod do zhes gsungs pa bzhin du khas len pa ni legs pa yin no / /
'o na chos thams cad gang zhe na /
skye mched bcu gnyis yin te /
mdo las bram ze chos thams cad ces bya ba ni /
skye mched bcu gnyis kyi tshig bla dwags so zhes gsungs pa'i phyir /
gnyis pa rang lugs bzhag pa ni /
chos de skyes zin slar yang 'gags pa'i cha ni 'das pa dang /
chos de'i rgyu yod kyang da lta ma skyes pa'i cha ni ma 'ongs pa dang /
chos de skyes la ma 'gags pa ni da ltar ba yin no / /
'o na 'das ma 'ongs ji ltar rdzas su med ce na /
med de /
myu gu lta bu zhig pa'i tshe myu gu'i cha shas kyi dngos po thams cad ni btang /
de las gzhan bum pa la sogs pa'i dngos po ni ma thob pa'i phyir dang /
myu gu 'das pa dang ma skyes pa la dgag bya rnam par bcad tsam ma gtogs pa rnam pa mi 'dra ba 'char rgyu med pa'i phyir /
des na /
'das pa'i mtshan nyid /
dngos po gzhan zhig rang grub dus kyi skad cig gnyis par zhig pa'i cha /
ma 'ongs pa'i mtshan nyid /
dngos po gzhan zhig skye byed kyi rgyu yod kyang /
rkyen ma tshang ba'i dbang gis yul dus 'ga' zhig tu ma skyes pa'i cha /
de ltar ba'i mtshan nyid /
skyes la ma 'gags pa /
de yang ri bong gi r+wa dang dngos med ma skyes pa yin yang ma 'ongs pa yin pa bcad pa'i phyir du chos mngon pa'i mdo las rgyu yod kyang zhes smos pa yin no / /
des na kha cig /
'das pa'i mtshan nyid /
thal zin pa /
ma 'ongs pa'i mtshan nyid /
ma sleb pa /
zhes zer ba ni rgyu yod kyang zhes pa'i rnam bcad kyi dgos ba ma rtogs pa yin no / /
mtshan gzhi ni /
myu gu rang grub dus kyi skad cig gnyis par zhig pa ni 'das pa dang /
myu gu skye byed kyi rgyu yod kyang rkyen mtshang pa'i dbang gis yul dus 'ga' zhig tu ma skyes pa ni ma 'ongs pa dang /
myu gu ni da ltar ba yin no / /
kha cig / /
kha sang dang de ring dang sang gsum rim pa bzhin du 'das pa dang da ltar pa dang /
ma 'ongs pa yin no / /
zhes zer pa mi 'thad de /
kha sang chos can /
'gags par thal /
'das pa yin pa'i phyir /
'dod na /
zhig par thal lo / /
'dod na /
dngos po ma yin par thal lo / /
'dod na /
de ring skye byed kyi rgyu med bar thal /
kha sang de dngos po ma yin ba'i phyir /
sang chos can /
ma skyes par thal /
ma 'ongs pa yin pa'i phyir /
rtags khas /
'dod na /
'dus ma byas yin par thal lo / /
'dod na /
khyod skye byed kyi rgyu med par thal lo / /
'dod na /
de ring de don byed nus pa ma yin par thal /
sang skye byed kyi rgyu med pa'i phyir /
kho na re /
kha sang chos can /
'das pa yin te /
de ring la ltos nas 'das pa yin pa'i phyir te /
de ring gi dus na 'das ba yin pa'i phyir zhe na /
de ring chos can /
'das pa yin par thal /
sang la ltos nas 'das pa yin pa'i phyir /
'khor gsum /
gzhan yang /
sa bon chos can /
myu gu la ltos nas 'das pa yin par thal /
myu gu'i dus na 'das pa yin pa'i phyir /
rtags khyab khas /
'dod na /
myu gu la ltos nas zhig par @# / /
thal lo / /
'dod na /
myu gu la ltos nas rgyu ma yin par thal lo / /
kha cig /
'das pa srid de /
zhig pa srid pa'i phyir te /
'jig pa srid pa'i phyir /
'das pa yin pa mi srid de /
zhig pa yin pa mi srid pa'i phyir te /
med pa yin pa mi srid pa'i phyir /
khyab ste /
chos de zhig pa yin na chos de med pa yin dgos pa'i phyir zhe na /
'o na zhig ba mi srid par thal /
med pa mi srid pa'i phyir /
'khor gsum /
khyab pa yod par thal /
chos de zhig pa srid na /
chos de med pa srid dgos pa'i phyir /
'khor gsum /
kha cig /
bum pa thobs bcom pa'i tshe na /
bum pa zhig pa zhig pa min te /
gal te de'i tshe na bum pa zhig pa zhig na de'i tshe bum pa ma zhig par 'gyur ro / /
khyab ste /
dgag pa gnyis kyis rnal ma go ba'i phyir zhe na /
'o na bum pa ma 'ongs pa'i tshe na bum pa ma skyes pa skyes sam ma skyes /
dang po ltar na /
bum pa ma skyes ba chos can /
dngos por thal /
skyes pa'i phyir /
'dod na /
ma 'ongs pa dngos po ma yin pa nyams so / /
gnyis pa ltar na /
de'i tshe bum pa skyes par thal /
de'i tshe bum pa ma skyes pa ma skyes pa'i phyir /
'khor gsum /
khyab pa yod par thal /
dgag pa gnyis kyis rnal ma go ba'i phyir ro / /
'khor gsum /
kha cig na re /
'das pa'i bum pa 'das pa yin te /
bum pa 'das pa de 'das pa yin pa'i phyir zhe na /
'das pa'i bum pa chos can /
'das pa ma yin par thal /
da ltar ba yin pa'i phyir te /
skyes la ma 'gags pa yin pa'i phyir te /
dngos po yin pa'i phyir te /
khyod las da ltar ba'i bum pa skyes pa'i phyir /
rtags grub ste /
kha sang gi bum pa las de ring gi bum pa skyes pa'i phyir /
kho na re /
'das pa'i bum pa chos can /
'das pa yin par thal /
'das pa'i bum pa yin ba'i phyir zhe na /
khyab pa med de /
bum pa skyes zin zhig pa de 'das pa mtshan nyid pa dang /
de bum pa'i phyis grub pa dang /
bum pa'i rgyu yod kyang ma skyes pa de ma 'ongs pa mtshan nyid pa dang /
de bum pa'i sngar grub pa yin la /
bum pa la dgag sgrub byed pa'i de ring gi skyes bu'i snga rol gyi bum pa de 'das pa btags ba ba dang /
de'i phyis 'byung ba'i bum pa de ma 'ongs pa btags pa ba yin no / /
kha cig /
bskal pa dang po'i mi de 'das pa yin te /
de zhig pa yin pa'i phyir te /
de shi ba yin pa'i phyir te de shi ba'i 'og tu snyigs dus kyi mi skyes pa'i phyir zhe na /
'o na tshes gcig gi dus kyi mi de zhig par thal /
de zhig pa'i 'og tu tshes gnyis kyi dus kyi mi de skyes pa yin pa'i phyir /
me de zhig par thal /
me de zhig pa'i 'og tu du ba skyes pa'i phyir /
rtags khyab khas /
'dod na /
me de 'das pa yin par thal lo / /
rtags khyab khas /
des na bskal pa dang po'i mi de snyigs ma'i dus su shi ba yin yang bskal pa dang po'i mi de shi ba ma yin la /
de snyigs ma'i dus su dngos po ma yin yang de dngos po yin par khas len te /
dper na /
me de du ba'i dus su dngos po ma yin yang me de dngos po yin pa bzhin no / /
gnyis pa 'dus ma byas la gnyis /
mtshan nyid dang /
dbye ba'o / /
dang po ni /
'dus ma byas kyi mtshan nyid /
rang gi rgyu rkyen las ma skyes pa /
gnyis pa ni /
'dus ma byas la dbye na /
'dus ma byas kyi nam mkha' /
so sor brtags 'gog /
so sor brtags min gyi 'gog pa dang gsum /
mtshan nyid rim pa bzhin /
thogs bcas kyi reg bya bkag tsam gyi sgo nas gzugs can skyes ba'i go 'byed pa /
so sor rtog pa'i shes rab kyi stobs kyis spang bya spangs @# / /
pa'i bral ba so sor rtog pa'i shes rab kyi stobs kyis ma thob par rkyen ma tshang ba'i dbang gis ma skyes pa'i cha /
lnga pa dgag sgrub gnyis su dbye ba la gnyis /
dgag pa dang /
sgrub pa'o / /
dang po ni /
dgag pa'i mtshan nyid /
dgag bya dngos su bcad pa'i tshul gyis rtogs par bya ba /
dbye na /
med dgag dang /
ma yin dgag gnyis /
med dgag gi mtshan nyid /
dgag bya dngos su bcad pa'i tshul gyis rtogs bya gang zhig /
dgag bya bkag shul du chos gzhan mi 'phen pa /
dper na /
sa phyogs bum med lta bu'o / /
kha cig /
bum med med dgag yin yang gzhi sa phyogs dang 'brel bas sa phyogs bum med ma yin dgag yin te /
dgag bya dngos su bcad pa'i tshul gyis rtogs bya gang zhig /
dgag bya bkag shul du chos gzhan 'phel pa'i phyir te /
dgag bya bkag shul du chos gzhan sa phyogs 'phen pa'i phyir zhe na /
rtags ma grub ste /
sa phyogs na bum pa med ces brjod pa'i tshe /
sa phyogs de chos gzhan 'phen mi 'phen brtsi ba'i gzhi yin gyi 'phangs pa'i chos gzhan ma yin pa'i phyir ro / /
des na bum pas dag pa'i sa phyogs zhes brjod pa'i tshe nas phyogs de 'phangs pa'i chos gzhan yin la /
sa phyogs na bum pa med ces brjod pa'i tshes phyogs de chos gzhan 'phen mi 'phen brtsi ba'i gzhi yin no / /
'o na bum pas dag pa'i sa phyogs zhes brjod pa'i tshe na yang sa phyogs de 'phangs pa'i chos gzhan ma yin par thal /
chos gzhan 'phen mi 'phen brtsi ba'i gzhi yin pa'i phyir /
rtags ma grub na /
de'i tshe chos gzhan 'phen mi 'phen brtsi ba'i gzhi ma grub par 'gyur ro zhe na /
skyon med de /
shes bya de de lta bu'i gzhir khas blangs pas chog pa'i phyir ro / /
ma yin dgag gi mtshan nyid /
dgag bya dngos su bcad pa'i tshul gyis rtogs bya gang zhig /
dgag bya bkag shul du chos gzhan 'phen pa /
de la dbye na /
chos gzhan dngos su 'phen pa dang /
shugs la 'phen pa dang /
skabs stobs kyis 'phen pa dang /
gsum /
dang po ni /
dper na /
ri med pa'i thang zhes pa lta bu ste /
tshig gcig po des dgag bya bcad pa dang chos gzhan gnyis ka dngos su 'phangs pa'i phyir ro / /
gnyis pa ni /
dper na lhas byi na tshon po nyin bar zas mi za ba zhes pa lta bu ste /
tshig des chos gzhan don gyis 'phen ba'i phyir te /
tshig des lhas byin tshon bos mtshan mo zas za bar bstan pa'i phyir te /
tshon po zhes pas zas za bar bstan la /
nyin par zas za ba dngos su bkag cing zas za ba'i dus nyin mtshan gnyis su nges pa'i phyir ro / /
chos gzhan don gyis 'phangs pa dang dngos su 'phangs pa gnyis ka dang ldan pa na lhas byin tshon bo nyin par zas mi za ba ring pa ma yin pa yod ces pa lta bu'o / /
gsum pa ni /
dper na /
gang zag gcig nyid rgyal rigs dang bram ze'i rigs gang rung du nges shing rgyal rigs su 'ang ma nges bram ze'i rigs su'ang ma nges par dris ba'i tshe na /
rgyal rigs yin zhes pa'i rang tshig gis mi ston par bram ze ma yin zhes pa lta bu'o / /
de skad du'ang /
dgag pa don gyis bstan pa dang / /
tshig gcig sgrub par byed pa dang / /
de ldan rang tshig mi ston pa / /
ma yin gzhan pa gzhan yin no / /
zhes gsungs so / /
kha cig /
dgag pa'i mtshan nyid /
blos rnam bcad du rtogs par bya ba /
zhes zer zhing /
bum pas dag pa'i sa phyogs lta bu ma yin dgag rnams dgag pa min no / /
zhes zer /
bum pas dgag pa'i sa phyogs @# / /
chos can /
dgag pa yin par thal /
blos rnam bcad du rtogs bya yin pa'i phyir te blos dgag bya dngos su bcad pa'i tshul gyis rtogs par bya ba yin pa'i phyir ro / /
sgrub pa'i mtshan nyid /
gzhi grub pa gang zhig /
dgag bya dngos su bcad pa'i tshul gyis rtogs par bya ba ma yin pa /
dper na /
mi rtag pa lta bu'o / /
kha cig /
mi rtag pa ma yin dgag yin te /
sgrub byed snga ma dag gis ni / /
ma yin sgrub par byed phyir ro / /
zhes 'bras rang gi rtags gnyis kyis ma yin dgag sgrub par bshad pa'i phyir zhe na /
de mi 'thad de /
gzhung des 'bras rang gi rtags gnyis kyis dngos su sgrub ba sgrub cing /
shugs la ma yin dgag sgrub par byed ces pa tsam zhig bstan pa'i phyir /
de lta min na /
'bras rang gi rtags gnyis po de dgag rtags su thal /
dgag pa dngos su sgrub pa'i rtags yin pa'i phyir /
rtags khas /
'o na khyed rang gi lugs la yang de gnyis dgag rtags su thal /
dgag pa sgrub par byed pa'i phyir zhe na /
skyon med de /
dgag pa sgrub par byed kyang dgag pa dngos su sgrub ba ma yin pa'i phyir /
khyab ste /
bsgrub bya'i chos dgag pa dngos su sgrub pa'i cha nas dgag rtags dang /
sgrub pa dngos su sgrub pa'i cha nas sgrub rtags su bzhag pa'i phyir ro / /
kha cig na re /
sgrub pa'i mtshan nyid /
blos yongs gcod du rtogs par bya ba /
zhes zer ba mi 'thad de /
yongs su gcod dang go byed dang / /
zhes yongs su gcod byed dang go byed rnams don gcig ming gi rnam grangs yin pa'i phyir /
drug pa snang sel la /
snang ba ni sgrub pa dang don gcig yin la /
sel ba la gnyis /
dwogs pa dgod pa dang /
de'i lan bstan pa'o / /
dang po ni /
kha cig /
spyi dang gzhi mthun bsgrub bya dang sgrub byed gcig dang tha dad dgag sgrub sogs rtog pas sgro btags su bshad pa la brten nas bsgrub bya sgrub byed sogs yin na /
rtog pas sgro btags yin dgos na /
skyes bu la nye bar mkho ba'i don byed nus pa phal che ba dang /
thams cad mkhyen pa'i ye shes la sogs pa'i rnam gzhag thams cad nyams par 'gyur bas spyi dang gzhi mthun sogs rtog pas sgro btags yin pa dang /
rnam gzhag de dag phyin ci ma log par khas blangs pas chog pa'i gnyis tshogs de ji lta bu yin snyam pa dang /
rtog pa'i nges yul rang mtshan yin na rtog pa snang yul la ma 'khrul bar 'gyur la /
rtog pa'i nges yul rang mtshan min na rang mtshan yang rtog pa'i nges yul ma yin par 'gyur la /
de ltar na /
rang mtshan yod nges ma yin par 'gyur bas /
rtog pa'i nges yul rang mtshan ma yin pa dang rang mtshan rtog pa'i nges yul yin pa'i gnyis tshogs de ji lta bu yin snyam pa dang /
rtog pas snang btags gcig tu bsres nas yul la 'jug par bshad pas de'i tshul ji lta bu /
rtog ba de rang gi snang ba don ma yin la don du mdon par zhen nas 'jug par bshad pas rang gi gzung rnam dang /
rang gi snang ba don ma yin pa la don du zhen nas 'jug na zhen yul la 'khrul pa'i log shes su 'gyur bas de'i tshal ji lta bu snyam du sems par byed la /
kha cig /
spyi dang gzhi mthun dang rtog pa'i nges yul rnams sgro btags su bshad pa la brten nas rtog pas rang mtshan la rlom nas 'jug pa ma gtogs dngos po'i gnas tshod la 'jug pa mi srid cing /
yul la 'jug pa'i tshe na yang rang gi snang ba don ma yin pa la don du mngon @# / /
par zhen nas 'jug pas /
zhen yul la 'khrul pa'i log shes yin la /
rang mtshan la tha snyad byed pa'i tshe na sel ngor rang mtshan yod ces dngos su ma sbyar bar rang mtshan gyi tha snyad las len mi nus par 'dod cing /
rang mtshan gcig nyid shar na yod na nub na yod par 'gal ba dang /
snga dro yod na phyi dro yod par 'gal ba dang /
khra bo'i ngo bo yin na ser skya'i ngo bo ma yin pa de /
rang mtshan yul dus rang bzhin ma 'dres bar gnas pa'i don yin pas /
rang mtshan gyi mtshan nyid khas blangs na sngar gyi rnam gzhag de dang 'gal bas /
sel dor rang mtshan yin zhes pa ma gtogs par rang mtshan gyi rnam gzhag khas mi len zhing /
gtan tshigs sgro btags dang /
byas pa gtan tshigs su bshad pa la brten nas byas pa dngos po ma yin par 'dod pa dang /
dngos po'i ngo bo gcig nyid phyir / /
ngo bo tha dad blo gang las / /
zhes pa dang /
tha dad pa / /
med na cig car skye 'jig 'gyur / /
zhes ba don khong du ma chud pa la brten nas dngos po de bum snam dang rdzas gcig na /
bum snam yang rdzas gcig tu 'gyur ba dang skye 'jig cig car byed par 'gyur bas /
dngos po dang bum snam rdzas gcig dang tha dad gang yang ma yin par 'dod pa dang /
shes la yod pa'i don de rnams / /
zhes sogs kyis don khong du ma chud pa la brten nas rang mtshan yin na spyi dang gzhi mthun ma yin pas khyab par 'dod pa dang /
sgra rnams kyis ni brda btags ston / /
zhes sogs kyi don khong du ma chud pa la brten nas /
brda dus kyi rang mtshan tha snyad kyi dus su rjes 'gro mi byed /
tha snyad dus kyi rang mtshan brda dus su rjes 'gro mi byed cing /
de gnyis ka la thun mong du rjes 'gro byed pa'i rang mtshan mi srid pas /
dngos med la brda sbyor ba ma gtogs rang mtshan la brda sbyor ba mi srid par 'dod pa dang /
de phyir dngos po thams cad kyi / /
'phrel ba yang dag nyid du med / /
ces bshad pa la brten nas me du la 'brel ba mtshan nyid pa med pa dang /
byas mi rtag gi tha dad rtog pas sgro btags yin pas de gnyis la tha dad mtshan nyid ba med par 'dod do / /
gnyis pa lan bstan pa la gnyis /
dbu tshad gnyis ka'i lugs kyi 'khrul gzhi ngos gzung ba dang /
lan dngos so / /
dang po ni /
dbu ma pa'i lta ba gtan la 'bebs pa'i skabs su sa bon las myu gu skye bar rang gi mtshan nyid kyis ma grub na sa bon las myu gu mi skye ba dang /
sa bon las myu gu skye na sa bon las myu gu skye ba rang gi mtshan nyid kyis grub snyam du bsams nas sa bon las myu gu skye bar khas blangs na don dam bden pa 'jig cing /
sa bon las myu gu skye ba rang gi mtshan nyid kyis ma grub na /
kun rdzob bden pa 'jig pas bden gnyis gang rung gcig khas blangs na /
cig shos sun 'byin par byed pa'i log par rtog pa'i 'khrul gzhi ni /
rtog pas btags ba tsam la bya byed mi 'thad par 'dzin pa de yin pas /
rang gi mtshan nyid kyis grub pa rdul tsam yang med pa la bya byed thams cad 'thad kyi /
gzhan la mi 'thad pa'i bden gnyis kyi rnam dbye la mkhas par bya dgos so / /
de bzhin du rigs pa'i gzhung lugs 'dir yang rtog ba'i yul rang gi mtshan nyid kyis grub pa ma khags na /
kun rdzob bden pa ma grub par 'gyur la /
de lta na /
don dam bden pa yang bzhag tu med par 'gyur te /
don dam bden pa ni kun rdzob bden pa'i rnam gzhag la brten nas rtogs dgos pa'i phyir ro / /
gzhan yang rtog pa'i yul rang gi mtshan nyid kyis @# / /
grub pa ma khegs na /
gang zag gi bdag 'dzin snang yul la ma 'khrul bar 'gyur la /
de ltar na /
thar pa dang thams cad mkhyen pa thob par mi 'gyur ro / /
rtog pa'i yul rang gi mtshan nyid kyis grub pa bkag pa na /
rang mtshan gyi rnam gzhag byed pa ma bde bar rtog ngor rang mtshan yin zhes smra ba ma gtogs /
rang mtshan gyi rnam gzhag byed mi nus pa'i 'khrul gzhi ni /
rtog pa'i yul rang mtshan ma yin na /
rang mtshan rtog pa'i yul ma yin par 'dzin pa 'di yin pas /
des na kun rdzob bden pa rtog pas btags pa tsam gyis tshad mas grub pa dang /
dngos po rnams rang gi mtshan nyid kyis grub pa'i bde na gnyis kyis rnam dbye la mkhas par bya'o / /
gnyis pa lan dngos la bzhi /
rtog pa yul la 'jug tshul dang /
rtog pa'i yul don dam bden par grub pa dgag /
pa /
spyi dang gzhi mthun sogs kyi tha snyad 'jug pa'i yul ngos gzung ba dang /
de dag la pa rten nas gzhan sel gyi rnam gzhag bstan pa'o / /
dang po ni /
gser bum 'dzin pa'i rtog pa la gser bum yang bum par snang zhing /
rang la gser bum du snang ba de yang /
bum par snang ba yin la /
rtog pa de'i don snang ba de gnyis gcig tu 'dres nas so sor ma phyed pa yin pas /
snang btags gcig tu bsres nas 'dzin pa zhes bya'o / /
'o na snang ba gang /
btags pa gang zhe na /
gser bum rang mtshan pa snag ba dang /
gser bum gyi sgra don ni btags pa yin no / /
gser bum gyi sgra don gang zhe na /
gser bum 'dzin pa'i rtog pa la mdun na 'dug pa lta bur snang ba'i gser bum du snang ba dang /
gser bum du snang ba de yang gser bum ma yin ba las log par snang ba gnyis ka gser bum gyi sgra don yin la /
rtog pa'i don snang ba gnyis ka yang gcig tu 'dres nas so sor ma phyed pa yin gyi /
snang ba 'di gnyis gcig yin no snyam du 'dzin pa min no / /
rtog pa'i snang ba de rang rig mngon sum gyi gzung bya yin yang /
rtog pa de de la rang rig mngon sum min te /
yin na rtog pa'i snang ba rang mtshan yin pa dang /
rtog pa sang yul la ma 'khrul ba'i shes par thal ba'i skyon gnyis yod pa'i phyir /
kha cig /
rtog pa la rang gi gzung rnam phyi rol don du snang bar 'dod pa mi 'thad de /
rtog pa'i gzung rnam rtog pa yin pas rtog pa'i gzung rnam la yang rang gi gzung rnam phyi rol don du snang bar khas len dgos pa sogs thug med du 'gyur ba'i phyir dang /
rtog pa yang rtog ba'i gzung rnam yin pas rang nyid rang la phyi rol don du snang ba mi 'thad pa'i phyir ro / /
gser bum 'dzin pa'i rtog pa la gser bum du snang ba sgra don yin yang gser bum de'i mtshan gzhir 'ong ba dang /
gser bum 'dzin pa'i rtog pa de rang gi snang ba la 'khris nas gser bum 'dri ni bum pa'o snyam du zhen pa ltar rtogs par 'gyur bas /
zhen yul la ma 'khrul ba'i shes pa yin la /
de la dgongs nas rtog pas rang gi mtshan nyid dbyis phyin pa kho na rtogs par bshad do / /
de ltar yin yang rtog pa'i snang ba dngos por med pas snang yul la 'khrul shes yin no / /
gal te zhen yul la 'khrul shes yin par thal /
rang gi snang ba don ma yin pa la don du mngon par zhen pa'i shes pa yin pa'i phyir /
de skad du'ang /
de yi ngo bos stong de dag /
de yi ngo bor zhen pa'i phyir / /
zhes bshad do zhe na /
'di'i lan sngar bshad zin to / /
gal te rtog pa'i snang ba dngos por med na rtog pas rang mtshan ji ltar thob ce na /
@# / /
dang por rang mtshan 'dzin pa'i mngon sum gyis bag chags bzhag ba las skyes pa'i rtog pas rang mchan la zhen nas zhugs pas rang mtshan thob pa yin no / /
gnyis pa la gnyis /
spyi dang gzhi mthun 'dzin pa'i rtog pa'i yul don dam par grub pa dgag pa dang /
bsgrub bya sgrub byed sogs 'dzin pa'i rtog pa'i yul don dam par grub pa dgag pa'o / /
dang po ni /
me tog 'di ni ut+pal sngon po'i snyam du 'dzin pa'i rtog pa'i yul don dam par grub na /
de lta bu'i rtog pa can /
snang yul la ma 'khrul ba'i shes pa yin par thal /
khyod kyi yul don dam par grub pa'i phyir /
'dod na /
ut+pal dang sngon ba rdzos tha dad yin par thal /
'dod pa gang zhig /
khyod la de gnyis rdzas tha dad du snang pa'i phyir /
'dod na /
de gnyis kyi gzhi mthun ma grub par thal lo / /
'dod na khyod zhan yul la 'khrul shes su thal /
khyod me tog 'di ut+pal sngon po'o snyam du zhen pa'i shes pa gang zhig /
'dod ba de'i phyir 'dod na /
snang yul la ma 'khrul pa'i shes pa yin par 'gal lo / /
de bzhin du shing 'dzin rtog pa'i yul rtog pa la shing ma yin las log par snang ba don dam par grub na /
rtog pa chos can /
snang yul la ma 'khrul ba'i shes pa yin par thal /
khyod la shing ma yin las log par snang ba don dam par grub pa'i phyir /
'dod na /
tsan dan dang rtog pa la shing ma yin pas log par snang pa gnyis rtog pa la tha dad du snang ngam mi snang /
snang na /
tsan dan chos can /
rtog pa la shing ma yin las log par snang ba dang rdzas tha dad yin par thal /
rtog pa de snang yul la ma 'khrul ba'i shes pa gang zhig /
de la khyod dang rtog pa la shing ma yin las log bar snang ba gnyis tha dad du snang pa'i phyir /
khyab ste /
rtog pa la de gnyis pa tha dad du snang phyin cad rtam tha dad lta bur snang dgos pa'i phyir ro / /
'dod na /
rtog pa la shing ma yin las log par snang ba dang bdag gcig tu ma 'brel bar thal lo / /
'dod na /
de la ma 'brel bar thal /
de la bdag gcig tu yang ma 'bral /
dbyung du yang ma 'brel ba'i phyir /
rtags phyi ma der thal /
de'i rgyu yang ma yin /
'bras bu yang ma yin /
de dang dngos rgyu tshogs pa gcig las skyes pa'ang ma yin pa'i phyir ro / /
'dod na /
khyod rtog pa la shing ma yin las log par snang ba ma yin par thal / /
khyod rtog pa la shing ma yin las log par snang ba dang 'brel med rdzas tha dad yin pa'i phyir /
'dod na /
khyod shing ma yin las log par snang ba ma yin par thal lo / /
'dod na /
khyod shing ma yin par thal lo / /
'dod na /
shing yin pa mi srid par 'gyur ro / /
gnyis pa ltar na /
tsan dan dang rtog pa la shing ma yin las log par snang pa chos can /
tha dad ma yin par thal /
rtog pa la tha dad du mi snang ba'i phyir /
rtags khas /
'dod na /
gcig yin par thal /
gzhi grub /
tha dad ma yin pa'i phyir /
'dod na /
tsan dan chos can /
khyod shug pa'i spyi yin par thal /
rtog pa la shing ma yin pa las log par snang ba de shug pa'i spyi yin pa gang zhig /
de dang gcig yin pa'i phyir /
'dod na /
shug pa de khyod yin par thal lo / /
gal te rtog pa la shing ma yin las log par snang ba chos can /
shug pa de khyod yin par thal /
khyod shug pa'i spyi yin pa'i phyir /
'dod na /
shug pa chos can /
khyod rtog pa'i snang yul yin par thal /
khyod rtog pa la snang ba'i phyir zhe na /
ma khyab ste /
rtog pa la snang yang rtog pa la gsal bar mi snang ba gang zhig /
rang mtshan snang yul du byed na rang mtshan gsal bar snang dgos pa'i phyir ro /
@# / /
des na /
rang mtshan rtog pa'i yul yin yang /
don dam par rtog pa'i yul ma yin la /
rang mtshan sgra dang brda'i yul yin yang don dam par sgra dang brda'i yul ma yin pa mi 'gal te /
rang mtshan sgra'i brjod bya ma yin /
zhes pa'i tshig de rang tshig 'gal ba yin pa dang /
rang mtshan don dam par sgra'i brjod bya ma yin par slob dpon ka ma la shI las bshad pa ltar khas blang dgos pa'i phyir ro / /
gnyis pa ni /
de phyir dngos dngos med rten can / /
zhes pa'i gzhung gis dgag sgrub kyi dngos rten rang mtshan ma yin par bstan gyi /
rang mtshan dgag sgrub kyi dgos rten ma yin par bstan pa ma yin te /
tshad mas rang mtshan gyi sten du dngos su dgag sgrub du ma byed dgos pa'i phyir ro / /
de lta ma yin par rang mtshan dgag sgrub kyi gzhir mi rung na /
rang mtshan dgag sgrub kyi gzhir mi rung zhes pa'i tshig de rang tshig 'gal ba yin te /
tshig des rang mtshan de dgag sgrub kyi gzhir rung ba 'gog pa'i gzhir khas blangs pa'i phyir dang /
med ces ldog pa de nyid ni /
ji ltar med las ldog par 'dod / /
ces pa'i rigs pas gnod pa'i phyir / /
'o na rang mtshan rtog pa'i dngos yul yin yang /
rtog pa'i dngos yul rang mtshan ma yin pa'i rgyu mtshan ji ltar yin zhe na /
de la dang por sgra 'dzin rtog pa la sgra de sngar med gsar du grub pa lta bur snang la /
de'i rjes su sgra byas par 'dzin pa'i rtog pa la sgra grub zin pa'i 'og tu byas ba sngar med gsar du grub pa lta bur snang la /
de'i rjes su sgra mi rtag par 'dzin pa'i rtog pa la sgra dang byas pa grub zin pa'i 'og tu mi rtag pa sngar med gsar du grub pa lta bur snang la /
rtog pa de dag gi nges yul don dam par grub na /
rtog pa de dag rang gi nges yul la sgrub 'jug tu 'gyur la /
de ltar na sgra 'dzin rtog pas sgra'i steng du byas mi rtag thams cad cig car du nges par thal ba dang /
sgra la dmigs pa'i sgro 'dogs thams cad cig car du chod par 'gyur ro zhes ston pa la /
de lta min na don rnams kyi / /
chos gcig bsgrubs sam bkag pa na / /
bdag nyid thams cad bsgrubs pa dang / /
bkag 'gyur bdag lta thad med phyir / /
zhes sogs gsungs so / /
gzhan yang /
rtog pa'i nges yul don dam par grub na /
sgra byas mi rtag pa gsum snga phyi rim can du snang ba ltar grub dgos la /
de ltar na sgra ma byas pa dang rtag par 'gyur ro / /
gzhan yang /
sgra 'dzin rtog pas sgra'i ngo bo sngar med gsar du grub par thal /
sgra 'dzin rtog pa'i snang ba don dam par grub pa'i phyir /
rtags khas /
'dod na /
sgra 'dzin rtog pa chos can /
khyod sgra skye byed yin par thal /
khyod kyis sgra sngar med gsar du grub pa'i phyir /
rtags khas /
'dod na /
khyod kyis sgra'i steng du byas mi rtag sogs kyang grub par thal /
khyod sgra skye byed yin pa'i sgo nas khyod kyis sgra grub pa'i phyir /
des na dgag sgrub kyi dngos rten rang mtshan ma yin te /
sgra'i steng du khyad chos snga phyi'i rim pa de 'dra med /
na'ang sgra de snga phyi'i rim pa de dag dang 'brel bar dgag sgrub byed pa'i rtog pa la snang ba'i phyir zhes dang /
de 'dra med na'ang chos can de / /
de dag dang ni 'brel par snang / /
zhes pas bstan te / /
gal te sgra'i steng du sgra byas mi rtag pa gsum cig car du grub bam /
rim can du grub /
dang po mi 'thad de /
rim can du grub pa'i phyir te /
byas pa de sgra mi rtag par sgrub pa'i rtags yang dag yin pa'i phyir ro / /
gnyis pa'ang mi 'thad de /
de gsum cig car du grub ba'i phyir te /
don rang ngos nas cig car du grub pa'i phyir te /
sgra'i steng du @# / /
sgra byas mi rtag pa gsum grub bde rdzas gcig yin ba'i phyir zhe na /
skyon med de /
sgra'i steng du de gsum rim gyis grub pa dang /
don rang ngos nas cig car du grub ba la 'gal ba med pa'i phyir ro / /
des na /
sgra byas mi rtag pa gsum rang mtshan yin yang /
sgra shes 'dod chos can yin pa dang /
mi rtag pa bsgrub bya'i chos yin pa dang /
byas pa gtan tshigs yin pa rnams rtog pas btags pa yin te /
de lta ma yin par don dam par grub na sgra shes 'dod chos can du 'dzin pa'i rtog pa la /
sgra de mi rtag pa'i rten don gzhan lta bur snang ba de snang ba ltar grub dgos la /
de ltar na /
sgra dang mi rtag pa gnyis rdzas tha dad du 'gyur ba'i phyir ro / /
de la dngos nas /
chos dang chos can rnam gzhag dang /
zhes sogs dang /
dpag bya dbog par byed pa yi / /
don gyi tha snyad gnas pa 'di / /
shes pa la grub tha dad la / /
brten nas rnam par btags pa yin / /
zhes gsung so / /
gal te sgra byas mi rtag pa rnams rang mtshan ma yin te /
gsal ba du ma la rjes su 'gro ba'i phyir zhe na /
mi 'thad de /
rang nyid kyis rang mtshan gyi mtshan gyi mtshan gzhi khas len pa la'ang skyon mtshungs ba'i phyir ro / /
gal te mi mtshungs te /
rang lugs la rang mtshan khas mi len par rtog ngor rang mtshan khas len pa'i phyir zhe na /
de yang mi 'thad de /
rang mtshan gang gi ngor 'jog pa'i rtog pa khas len dgos pas de la yang skyon mtshungs pa'i phyir ro / /
gsal ba dum la rjes su 'gro bas rang mtshan ma yin par 'dod ba 'di ni /
rang mtshan yul dus rang bzhin ma 'dres par gnas pa'i don khong du ma chud ba'i skyon yin te /
de ni sngar bshad zin to / /
gsum pa spyi dang gzhi mthun gyi tha snyad 'jug pa'i yul ngos gzung ba la gnyis spyi dang gzhi mthun gyi tha snyad 'jug pa'i gzhi ngos gzung ba dang /
brda sbyor ba'i yul ngos gzung ba'o / /
dang po ni /
'di ni ba lang ngo snyam pa'i rtog pa dang /
ba lang 'di ni dkar po'i snyam pa'i rtog pa dang /
de ltar brjod pa'i sgra'i tha snyad 'jug pa'i gzhi rtog pas btags pa'i sgra don yin gyi rang mtshan ma yin te /
de ltar gong du bsgrubs zin pa'i phyir ro / /
shes la yod pa'i don de rnams / /
zhes sogs dang /
bye brag 'di ni blo don la / /
zhes pa'i gzhung gis spyi dang gzhi mthun gyi tha snyad 'jug pa'i gzhi rang mtshan ma yin par bstan gyi /
rang mtshan yin na spyi dang gzhi mthun gyi tha snyad 'jug pa'i gzhi ma yin pas khyab par bstan pa ma yin te /
gsal ba rang mtshan rnams la rjes su 'gro ba'i dngos por gyur pa'i spyi dang /
dngos med du gyur pa'i spyi gnyis khas blangs pas chog pa'i phyir te /
don gyi gzhan sel gyi mtshan gzhi bum pa ma yin pa las log pa de yang bum gsal rnams gyi spyi yin /
blo'i gzhan sel gyi mtshan gzhi rtog pa la bum pa ma yin pa las log par snang ba de yang bum gsal rnams kyi spyi yin pa'i phyir ro / /
gal te dngos por gyur ba'i spyi yod na spyi dngos po ba khas len pa'i gzhan sde la brjod pa'i skyon ma 'jug gam zhe na /
mi 'jug ste /
grangs can gyis sngon po la rjes su 'gro ba'i spyi gtso bo de ser po'i rang bzhin dang gnas tshul dang don dam bden pa dang ser po'i spyi dang /
sngon po'i ngo bo de nyid ser po'i ngo bo yin par khas blangs pas de la /
dngos po'i ngo bo gcig nyid phyir / /
ngo bo tha dad blo gang las / /
zhes gsungs pa ltar /
sngo ser gnyis blo la tha dad du mi snang bar thal /
sngon po'i ngo bo dang ser po'i ngo bo gcig yin pa'i phyir /
zhes pa dang /
de bzhin du sngo ser gnyis @# / /
la rjes su 'gro ba'i spyi gnyis po cha med du khas blangs pa la /
skye 'jig cig car byed par thal pa'i skyon brjod pa yin gyi /
dngos po dang bum pa lta bu rdzas gcig pa tsam la skyon brjod pa ma yin pa'i phyir ro / /
bye brag bas kyang sngo ser gnyis la rjes su 'gro ba'i spyi cha med du khas blangs pa yin te /
de lta ma yin na /
phyis yod cha dang ldan pa'ang min / /
zhes pa'i skyon brjod pa mi rigs pa'i phyir ro / /
gnyis pa ni /
brda dus kyi ba lang dkar zal lta bu brda sbyor ba'i gzhir bzung nas brda sbyor bas /
ba lang gi gsal ba rnams la re re nas rda sbyor mi dgos par de rnams la lang du go bar 'gyur ba dang /
tha snyad kyi dus su don go ba de brda spyar ba'i dgos pa yin par sangs rgyas pa dang phyi rol pa gnyis ka mthun la /
go bar nus pa'i rgyu mtshan la mi mthun te| sangs rgyas pa'i lugs la ba lang ma yin pa las log pa'i gzhan sel brda sbyor ba'i yul yin la /
de ba lang gi gsal ba thams cad la yod pa'i rgyu mtshan gyis pa lang du go ba yin no / /
phyi rol pa'i lu gsal pa lang gi spyi rtag dngos brda sbyor ba'i yul dang| de ba lang gi gsal ba kun la yod pa'i rgyu mtshan gyis ba lang du go ba yin no zhes zer ro / /
'o na brda dus kyi ba lang dkar zal chos can /
pa lang zhes pa'i brda sbyor ba'i gzhi ma yin par thal /
ba lang zhes pa'i brda'i 'jug yul ma yin pa'i phyir zhe na /
skyon med de /
sgra mi rtag par sgrub pa'i tshe sgra de sgra mi rtag par sgrub pa'i gzhi yin yang /
sgra mi rtag par rtogs pa'i rjes dpag gi 'jug yul min pa bzhin du /
brda dus kyi ba lang dkar zal de yang ba lang zhes pa'i brda sbyor ba'i gzhi yin gyi ba lang zhes pa'i brda'i 'jug yul ma yin no / /
'o na sgra dang mi rtag pa'i rtogs don de sgra mi rtag par rtogs pa'i rjes dpag gi 'jug yul yin pa bzhin du /
brda dus kyi ba lad dkar zal dang ba lang ma yin pa las log pa'i tshogs don de ba lang zhes ba'i brda'i 'jug yul du 'gyur ro zhe na /
mi 'gyur te /
sgra mi rtag par bsgrubs pa'i dgos pa ni sgra'i steng du mi rtag pa go ba tsam yin la /
brda dus kyi ba lang dkar zal gzhir bzung nas ba lang zhes pa'i brda sbyar ba'i dgos pa ni /
tha snyad kyi dus su ba lang gi gsal ba rnams ba lang du go ba'i ched yin pa'i phyir ro / /
'o na tha snyad kyi dus kyi ba lang nag sgur la ba lang zhes pa'i brda dngos su sbyar ram ma sbyar ram ma sbyar /
dang po mi 'thad de /
de brda dus kyi ba lang rang mtshan la rjes su mi 'gro ba'i phyir ro / /
gnyis pa ltar na /
de ba lang du mi go bar 'gyur ro zhe na /
de la brda sbyor ba'i dus su ba lang zhes pa'i brda dngos su ma sbyar yang de ba lang du mi go ba'i skyon med de /
dngos su ba lang ma yin pa las log pa la brda sbyor ba yin la /
tha snyad kyi dus kyi ba lang nag sgur sogs kyang ba lang ma yin pa las log pa yin pa'i phyir ro / /
des na brda dus kyi ba lang dkar zal lta bu ba lang zhes pa'i brda sbyor ba'i gzhi dang /
rtog pa la ba lang ma yin pa las log par snang ba snang yul dang /
ba lang ma yin pa las log /
pa 'jug yul du byas nas ba lang zhes pa'i brda sbyor ba yin la /
brda dus kyi ba lang dkar zal ba lang zhes pa'i brda'i 'jug yul ma yin te /
de tha snyad kyi dus su rjes 'gro mi byed pa'i phyir /
khyab ste /
sgra rnams kyis rang gang la brda btags pa'i don de ston la /
de yang tha snyad kyi dus su don de go ba'i ched yin pa'i phyir /
de skad @# / /
du'ang /
sgra rnams kyis ni brda btags ston / /
de ni tha snyad ched du byas / /
de tshe rang gi mtshan nyid med / /
des na de la brdar ma yin /
zhes gsungs so / /
rtog pa la ba lang ma yin pa las log par snang ba de ba lang zhes pa'i brda'i yul yin yang /
de ba lang zhes pa'i brda'i 'jug yul ma yin te /
des zho bkal la sogs pa'i don byed mi nus pa'i phyir /
de skad du'ang /
ci nas skyes bu don byed bar / /
nus pa shes nas de bsgrub phyir / /
'jug par 'gyur nas don rnams la / /
rjod par byed ba sbyor bar byed / /
de la rigs don byed rung med / /
ces gsungs so / /
des na ba lang ma yin pa las log pa de ba lang zhes pa'i brda'i 'jug yul yin te /
de brda dang tha snyad kyi dus kyi ba lang gi gsal ba la rjes su 'gro ba gang zhig /
des zho bkal la sogs pa'i don byed nus pa'i phyir ro / /
bzhi pa de dag la brten nas gzhan sel gyi rnam gzhag bstan pa la gsum /
sgra rtog gi 'jug tshul dang /
gzhan sel gyi mtshan nyid dbye ba dang bcas pa dang /
sel 'jug gi mtshan nyid dbye ba dang bcas pa'o / /
dang po la gnyis /
sgra rtog sgrub pas 'jugs pa dang sel bas 'jug par smra ba'i lugs so sor brjod pa dang /
sel bas 'jug par bsgrub pa'o / /
dang po ni /
gzhan sde rnams na re /
'di bum pa'o snyam pa'i rtog pa la dgag bya bcad ldog mi snang bar sgrub pa rang dbang ba'i tshul gyis snang ba rgyu mtshan du byas nas /
sgra rtog thams cad dngos po'i dbang gis 'jug pas sgrub pas 'jug gi sel bas 'jug pa ma yin no zhes zer ro / /
de yang sgrub pa'i sgra rtog sgrub pas 'jug pa'i dwogs pa che bas de 'gog pa'i rigs pa rgyas par gsungs nas /
dgag pa'i sgra rtog sgrub pas 'jug pa'i dwogs pa chung bas /
de la /
dngos med ngo bo med ba'i phyir /
ngo bo rjod pa dpyad bya nyid / /
ma yin /
zhes pa tsam las ma gsungs so / /
sel ba smra pa rnams bum pa lta bu la 'jug pa'i sgra rtog rnams sel bas 'jug pa yin te /
dang bor don gyi gzhan sel gyi stobs las 'ongs pa'i phyir dang /
da lta rigs mi mthun las log par snang la /
phyis kyang rigs mi mthun las log pa'i don gyi gzhan sel thob pa'i mthar thug pa yin pa'i phyir /
zhes 'dod do / /
gnyis pa ni /
sgra rtog sel 'jug tu rigs kyi sgrub pas 'jug pa mi rigs te /
sgra 'dzin mngon sum gyi rjes su skyes pa'i sgra nges ba'i rtog pa des sgra ma yin pa las log par go'am mgo /
mgo na /
sgra mgo bar thal /
sgra ma yin pa las log par ma go pa'i phyir /
go na sgra de rtag pa las log par go'am mgo /
mgo na /
sgra nges pa'i rtog pa chos can /
sel 'jug yin par thal /
rang yul la cha shas su phye nas 'jug pa'i phyir /
rtags pas la khas /
sgra rtag pa las log par go na /
sgra'i steng du chos gcig bsgrubs pas kun bsgrubs pa dang /
gcig bkag pas kun par 'gyur bar thal /
sgra nges ba'i rtog ba des sgra rtag ba las log bar go ba'i phyir /
'dod na /
sgra la ltos pa'i kun mkhyen du thal /
sgra'i steng na shes bya la srid tshad kyi grangs dang mnyam pa'i ldog pa yod la /
de sgra nges pa'i rtog pa gcig po des myong stobs kyis nges pa'i phyir /
gzhan yang /
sgra nges ba'i rjes su sgra mi rtag par sgrub pa'i rtags dang rjes dpag 'jug pa don med par thal /
sgra nges pa'i rtog pa des sgra mi rtag par nges pa'i phyir /
des na sgra nges pa'i rtog pa chos can /
sel 'jug yin te /
@# / /
rang yul la cha shas su phye nas 'jug pa'i phyir te /
sgra dang sgra'i byas mi rtag yul dus rang bzhin gang la ltos nas kyang grub bde rdzas gcig gang zhig /
khyod kyis sgra nges kyi sgra'i byas mi rtag ma nges pa'i phyir /
'o na khyod rang la yang sgra mi rtag par sgrub pa'i rtags dang rjes dpag 'jug pa don med par thal /
sgra 'dzin mngon sum gyis sgra'i byas mi rtag kun mthong ba'i phyir zhe na /
skyon med de /
sgra'i byas mi rtag mthong yang sgra rtag par 'khrul ba'i rgyus sgra mi rtag par ma rtogs pa'i phyir ro / /
gnyis pa gzhan sel gyi mtshan nyid dbye ba dang bcas pa ni /
tshad ma'i de kho na nyid bsdus par /
'dir ni sel ba rnam gnyis te / /
ma yin pa dang med pa'o / /
ma yin pa yang rnam gnyis te / /
blo dang don gyi dbye bas so / /
zhes pa dang /
de'i 'grel par /
ka ma la shrI las /
ma yin pa dang med pa'o / /
zhes bya ba ni /
ma yin par dgag pa dang med pa ste med par dgag pa'i mtshan nyid ces bya ba'i tha tshig go /
zhes gsungs pa ltar /
dgag pa dang gzhan sel don gcig yin pas /
'di la gzhan sel gyi mtshan nyid /
dgag bya dngos su bcad pa'i tshul gyis rtogs par bya pa /
de la dbye na /
don gyi gzhan sel /
blo'i gzhan sel /
med dgag gi gzhan sel dang gsum mo / /
don gyi gzhan sel gyi mtshan nyid /
ma yin dgag gi gzhan sel don gang zhig /
sgro ma btags par don rang ngos nas grub pa /
dper na bum pa ma yin pa las log pa lta bu'o / /
de la ci'i phyir /
gzhan sel zhes bya zhe na /
'di la gzhan sel bar byed ba'i gzhi yin pas gzhan sel zhes bya ste /
shAkya blos /
re zhig gcig ni 'di la gzhan dang gzhan sel bar byed pa'i phyir rang gi mtshan nyid ldog pa kho na yin no / /
zhes so / /
de yang sgra bshad pa'i dbang du byas pa yin gyi gzhan sel bar byed pa'i gzhi yin na gzhan sel yin pas khyab pa ni ma yin no / /
kha cig /
bum pa rang mtshan pa lta bu don gyi gzhan sel yin par 'dod pa mi 'thad de /
de dgag pa ma yin pa'i phyir ro / /
'o na te gzhan sel yin te /
bsal bya rigs mi mthun sel ba'i phyir zhe na /
'o na de dgag pa yin par thal /
dgag bya rigs mi mthun 'gog pa'i phyir ro / /
de dgag pa ma yin te /
dgag pa yin na dgag bya dngos su bcad pa'i tshul gyis rtogs par bya ba yin dgos pa'i phyir zhe na /
de gzhan sel ma yin par thal /
gzhan sel yin na bsal bya dngos su bsal ba'i tshul gyis rtogs par bya ba yin dgos pa'i phyir ro / /
med dgag gi gzhan sel gyi mtshan nyid /
dgag bya dngos su bcad pa'i tshul gyis rtogs par bya ba gang zhig /
dgag bya bkag shul du chos gzhan mi 'phen pa /
dper na bum pa la bum ma yin med pa lta bu'o / /
de la ci'i phyir gzhan sel zhes bya zhe na /
gzhan bsal ba'i cha yin pas gzhan sel zhes bya ste /
shAkya blos /
gnyis pa ni gzhan gcod pa'i phyir gzhan rnam par gcod pa tsam yin zhing /
gang sngon gyi slob dpon dag gis thams cad la khyad par med par rnam par bzhag pa yin te /
thams cad la dgag pa tsam la khyad par med pa'i phyir ro / /
zhes gsungs so / /
kha cig /
ldog pa ngo bo nyid med phyir /
zhes bshad pas /
bum pa ma yin pa las log pa de med dgag gi gzhan sel yin no zhes zer /
bum pa ma yin pa las log pa chos can /
med dgag gi gzhan sel ma yin par thal /
med dgag ma yin pa'i phyir te /
bum pa yin pa'i phyir te /
bum pa ma @# / /
yin pa las log pa yin pa'i phyir /
rtags ma grub na /
bum pa ma yin par thal bum pa ma yin pa las log pa de bum pa ma yin pa las log pa ma yin pa'i phyir /
de chos can /
med dgag ma yin par thal /
dgag bya bkag shul du chos gzhan 'phen pa'i phyir te /
dgag bya bkag shul du chos gzhan bum pa 'phen pa'i phyir /
rtags grub ste /
bum min las log pa zhes pa'i sgras bum pa shugs la brjod pa'i phyir te /
bum pa dang bum min gnyis phan tshun spangs te gnas pa'i dngos 'gal yin pa'i phyir ro / /
'o na /
ldog pa ngo bo nyid med phyir / /
zhes gsungs pa dang 'gal lo zhe na /
mi 'gal te /
des ldog pa med dgag gi gzhan sel de dngos med yin par bstan pa tsam yin pa'i phyir /
blo'i gzhan sel gyi mtshan nyid /
ma yin dgag gi gzhan sel gang zhig /
rtog pas sgro btags pa tsam yin pa /
dper na rtog pa la bum pa ma yin pa las log par snang ba lta bu'o / /
de la ci'i phyir gzhan sel zhes bya zhe na /
'dis gzhan sel bar byed pa'i phyir gzhan sel zhes bya ste /
shAkya blos /
gsum pa ni 'dis gzhan sel bar byed pa'i phyir rnam par rtog pa'i blo la snang ba yin te /
gang bstan bcos mdzad pas sgra'i brjod par bya ba nyid du bzhed pa zhes bya ba 'di yin no / /
zhes gsungs so / /
kha cig /
rtog pa la bum par snang ba lta bu blo'i gzhan sel yin zhes smra ba mi 'thad de /
de dgag pa ma yin pa'i phyir ro / /
kha cig /
'di dgag pa yin te /
blo la 'char ba na dgag bya bcad pa'i rnam pa can du 'char ba'i phyir te /
de dngos su 'jal ba'i blo yin na rtog pa yin dgos pa gang zhig /
rtog pa la dgag bya bcad pa'i rnam pa can du 'char ba'i phyir /
des na dngos med yin na dgag pa yin dgos zhes zer ro / /
'o na blos chos can /
rtog pa yin par thal /
rtog pa la bum par snang ba dngos su 'jal pa'i blo yin pa'i phyir /
ri bong r+wa chos can /
dgag pa yin par thal /
dngos med yin pa'i phyir /
'dod na gzhan sel yin par thal lo / /
'o na bum pa lta bu la gzhan sel gsum ji ltar yod ce na /
gzhan bsal ba'i gzhi dang /
gzhan bsal ba'i cha dang /
gzhan sel bar byed pa gsum yod bas so / /
gsum po de la las dang bya ba dang byed pa'i khyad par yod kyang /
bum gsal gyi spyi yin pa la khyad par med de /
gsum ga'ang bum gsal thams cad la thun mong du rjes su 'gro ba'i phyir ro / /
'o na gzhan sel la gsum du grangs nges pa ji ltar yin zhe na /
gzhan sel la gsum du grangs nges te /
gzhan sel la med dgag dang ma yin dgag gnyis su 'dus shing /
ma yin dgag la yang rtog pas sgro ma btags par don rang ngos nas grub pa dang /
rtog pas sgro btags pa gnyis su nges pa'i phyir ro / /
gsum pa sel 'jug gi mtshan nyid dbye ba dang bcas pa la gnyis /
mtshan nyid dang dbye ba'o / /
dang po ni /
sel 'jug gi mtshan nyid /
rang yul la cha shas su phye nas 'jug pa /
gnyis pa la gnyis /
rtog pa dang /
rjod byed kyi sgra'o / /
dang po ni /
rtog pa'i mtshan nyid /
sgra don 'dres rung du 'dzin pa'i blo /
sgra don 'dres rung ba dang /
'dres pa'i tshad dang /
rung ba smos pa'i dgos pa rnams sngar bshad zin to / /
dbye na /
don sbyor rtog pa dang /
ming sbyor rtog pa gnyis /
don sbyor rtog pa'i mtshan nyid /
khyad gzhi la khyad chos sbyar nas 'dzin pa'i blo /
dper na skyes bu dbyug pa can du 'dzin pa'i blo lta bu'o / /
ming sbyor rtog @# / /
pa'i mtshan nyid /
brda dus kyi ming dang tha snyad kyi dus kyi don sbyar nas 'dzin pa'i shes pa /
dper na lto ldir ba la bum par 'dzin pa'i blo lta bu /
de gnyis 'gal ba ni min no / /
yang rtog pa la dbye na /
brda rten can gyi rtog pa dang /
don gzhan la sgro 'dogs pa'i rtog pa dang /
lkog tu gyur pa'i don can gyi rtog pa dang gsum mo / /
dang po ni /
bum 'dzin rtog pa lta bu'o / /
gnyis pa ni /
smig rgyu la chur 'dzin gyi rtog pa lta bu'o / /
gsum pa ni sgra mi rtag par rtogs pa'i rjes dpag lta bu'o / /
gnyis pa rjod byed kyi sgra la gnyis /
mtshan nyid dang /
dbye ba'o / /
dang po ni /
rjod byed kyi sgra'i mtshan nyid /
brda'i dbang gis rang gi brjod bya go byed /
gnyis pa la bzhi /
ngo bo'i sgo nas dbye ba /
brjod bya'i sgo nas dbye ba /
rjod tshul gyi sgo nas dbye ba /
rnam gcod kyi sgo nas dbye ba'o / /
dang po la ming tshig yi ge gsum las /
ming gi mtshan nyid /
don gyi ngo bo tsam brjod pa'i sgra /
dbye na dngos ming dang /
btags ming gnyis /
dngos ming gi mtshan nyid /
don de la thog mar brda sbyar ba'i ming gang zhig /
khyod las don de 'khrul med du go bar nus pa /
dper na ri dwags kyi rgyal po la seng ge zhes pa'i sgra lta bu'o / /
btags ming gi mtshan nyid /
dngos ming du 'jug pa'i don de dang 'dra ba'am 'brel pa gang rung rgyu mtshan du byas nas gzhi de la phyis brda sbyar ba'i ming /
dbye na /
'brel pa rgyu mtshan du byas pa'i btags ming dang /
'dra ba rgyu mtshan du byas pa'i btags ming gnyis /
dang po la de byung 'brel ba rgyu mtshan du byas pa dang /
bdag gcig 'brel pa rgyu mtshan du byas pa gnyis /
dang po la rgyu ming 'bras bu la btags pa dang /
'bras ming rgyu la btags pa gnyis /
dpe rim bzhin /
nyi ma'i 'od zer la nyi ma zhes pa dang /
sgrub ngag la rjes dpag ces brjod pa bzhin no / /
bdag gcig 'brel pa rgyu mtshan du byas pa ni /
tshogs pa'i ming gis ya gyal la btags pa sgra la bsgrub bya'i ming gis brjod pa lta bu'o / /
'dra ba rgyu mtshan du byas pa ni /
mi dpa' bo la seng ge zhes brjod pa lta bu'o / /
'o na yul mi'i 'dod don sgrub nus kyi mi rgan la gtso bo zhes pa'i sgra btags ming du mi 'jug par thal /
de gtso bo dang 'dra ba dang 'brel pa gang rung ma yin pa'i phyir te /
gtso bo gzhi ma grub pa'i phyir zhe na /
skyon med de /
grangs can gyis gtso bos rnam 'gyur thams cad byed par 'dod pa dang 'dra bar 'dis kyang yul mi'i 'dod don thams cad sgrub par byed pas gtso bo zhes btags pa yin pa'i phyir ro / /
tshig gi mtshan nyid /
don gyi ngo bo dang khyad chos sbyar nas ston pa'i sgra /
dper na /
kyai ma 'dus byas rnams mi rtag /
skye zhing 'jig pa'i chos can yin / /
skyes nas 'jig par 'gyur ba ste / /
de bas myur du zhin bde / /
zhes pa lta bu'o / /
yi ge'i mtshan nyid /
ming tshig gi gzhir gyur pa'i skad kyi gdangs /
dbye na /
dbyangs dang /
gsal byed gnyis /
dbyangs ni a A la sogs pa'o / /
gsal byed ni /
ka kha la sogs pa'o / /
kha cig na re /
yi ge yin na don mi ston pas khyab ste /
yi ge don med can 'gyur zhing / /
zhes gsungs pa'i phyir zhe na /
mi 'thad de /
mdzod 'grel las /
ming gi mthar thug pa yi ge dang de yang ba lang zhes pa lta bu la dper mdzad pas so / /
kha cig na re /
ming tshig yi ge 'di dag rdzas sum grub ste /
rgyun yin pa'i phyir /
khyab ste /
rgyun dngos med yin pa'i phyir /
rtsa ba'i rtags grub ste /
yi ge'i bdag nyid kun mtha' yang @# / /
mig 'dzum tshad du gnas pa yin / /
zhes gsungs pa'i phyir zhes zer /
'o na ming tshig yi ge chos can /
phung po ma yin par thal /
rdzas sum grub pa'i phyir /
gal te ming tshig yi ge gang rung yin na rdzas sum grub pas khyab ste /
de dag yin na /
rjod byed kyi sgra yin pas khyab cing /
sgra rang mtshan gyis don ston mi nus pa'i phyir te /
tha snyad kyi dus su rjes 'gro mi byed pa'i phyir /
des na don spyi kho na brjod bya dang sgra spyi kho na rjod byed yin no zhes zer /
yi ge chos can /
kun slong gi shes pa las skye ba ma yin par thal /
rdzas sum grub pa'i phyir /
'dod na /
yi ge kun slong shes pa las / /
skyes shes pas sgra skye'o / /
zhes gsungs pa dang 'gal lo / /
shes bya chos can /
rdzun tshig gis 'bras bu mi skyed par thal /
tshig yin na rdzas sum grub pa'i phyir /
'dod mi nus te /
rdzun tshig gis rnam smin dang rgyu mthun dang bdag po'i 'bras bu gsum 'byin par gsungs pa'i phyir ro / /
gzhan yang /
sgra mi rtag ces pa'i tshig de rang smra ba po'i rgyud la kun slong yod par sgrub pa'i 'bras rtags yang dag ma yin par thal /
rjod byed kyi sgra yin na rdzas su ma grub dgos pa'i phyir /
'dod mi nus te /
phyogs kyi tshig de smra ba po'i / /
bsam pa ston par byed pa la / /
tshad yin zhes gsungs pas so / /
de lta min na /
du ba yang du ldan gyi la la me yod par sgrub pa'i 'bras rtags yang dag ma yin zhes mtshungs so / /
gzhan yang /
rig byed kyi sgra thos pa'i nyan shes de rang rgyu rkyen gsum las ma skyes bar thal /
rjod byed kyi sgra yin na rdzas sum grub dgos pa'i phyir /
gal te ming tshig rdzas su grub na /
tshig sogs kun btags dngos med la / /
dngos po yi ni 'brel ba 'di / /
ji lta bur ni 'jug par 'gyur / /
zhes gsungs pa dang 'gal lo / /
zhe na /
de'i don tshig sogs rang gi brjod bya'i rjod byed yin pa rtog pas kun btags pa'i dngos med yin pas tshig sogs dang rang gi brjod bya'i 'brel ba dngos por ji ltar grub ces pa yin pa'i phyir ro / /
'o na tshig chos can /
rang gi brjod bya'i rjod byed yin pa dngos por thal /
rang gi brjod bya'i rjod byed yin pa gang zhig /
dngos po yin pa'i phyir zhe na /
ma khyab ste /
bum pa zhes pa'i sgra lto ldir ba'i rjod byed yin zhing dngos po yin yang bum pa zhes pa'i sgra lto ldir ba'i rjod byed yin pa dngos po ma yin pa'i phyir /
gal te dngos po yin na bum pa zhes pa'i sgra lto ldir ba'i rjod byed yin pa de bum pa zhes pa'i sgra thos pa'i nyan shes la snang bar thal /
bum pa zhes pa'i sgra lto ldir bu'i rjod byed yin pa de dngos po yin pa'i phyir /
dper na /
sgra mi rtag pa dngos po yin pas de sgra 'dzin nyan shes la snang ba bzhin /
'dod na /
bum pa zhes pa'i sgra'i rjes su 'brangs pa'i rtog pas bum pa zhes pa'i sgra lto ldir ba'i rjod byed yin pa de nges par thal /
'dod pa de gang zhig /
bum pa zhes pa'i sgra lto ldir ba'i rjod byed yin pa de mthong yang yid gtad pas des mi nus pa'i sgra mi rtag pa lta bu ma yin pa'i phyir /
'dod na /
lto ldir ba'i steng du bum pa'i tha snyad la rmongs pa'i gang zag mi srid par thal lo / /
'dod na /
lto ldir ba la bum pa zhes pa'i brda sbyor ba don med du thal lo / /
de bzhin du lto ldir ba buM pa zhes pa'i sgra'i brjod bya yin zhing dngos po yin yang lto ldir ba bum pa zhes pa'i sgra'i brjod bya yin pa'ang dngos po min no / /
gal te dngos @# / /
po yin na lto ldir ba bum pa zhes pa'i sgra'i brjod bya yin pa de lto ldir ba 'dzin pa'i mngon sum la snang bar thal /
lto ldir ba bum pa zhes pa'i sgra'i brjod bya yin pa dngos po yin pa'i phyir /
'dod na /
lto ldir ba 'dzin pa'i mngon sum gyi rjes su skyes pa'i rtog pas lto ldir ba bum pa zhes pa'i sgra'i brjod bya yin pa de nges par thal /
de de la snang ba gang zhig /
lto ldir ba bum pa zhes pa'i sgra'i brjod bya yin pa de mthong yang yid gtad pas nges mi nus pa'i sgra mi rtag pa lta bu ma yin pa'i phyir /
'dod na /
lto ldir ba dang bum pa zhes pa'i brda 'brel mi shes pa'i gang zag gis lto ldir ba mthong ba na 'di bum pa'o snyam pa'i blo skye bar thal lo / /
gnyis pa brjod bya'i sgo nas dbye ba la /
rigs rjod kyi sgra dang /
tshogs rjod kyi sgra gnyis /
rigs rjod kyi sgra'i mtshan nyid /
tshig rang gis dngos su zin par bstan pa'i brjod bya de'i bye brag du ma grub pa /
dper na /
shes bya zhes pa lta bu'o / /
tshogs rjod kyi sgra'i mtshan nyid /
tshig rang gis dngos su zin par bstan pa'i brjod bya de rags pa yin pa /
dper na bum pa zhes pa lta bu'o / /
'o na sgra de gnyis 'gal lam mi 'gal zhe na /
gzhi gcig la ltos nas 'gal ba yin te /
bum pa zhes pa'i sgra de gser bum la ltos nas rigs rjod yin la tshogs rjod yin pa mi srid de /
bum gzugs la ltos nas tshogs rjod yin la rigs rjod yin pa mi srid pa'i phyir /
gzhi so so la ltos nas mi 'gal te /
bum pa zhes pa'i sgra de gser bum la ltos nas rigs rjod dang bum gzugs la ltos nas tshogs rjod yin pa'i phyir te /
gser bum de bum pa'i bye brag yin la bum pa de bum pa'i gzugs sogs rdzas brgyad tshogs pa yin pa'i phyir /
spyir rigs rjod dang tshogs rjod la mu bzhi ste /
gnyis ka yin pa ni bum pa zhes pa'i sgra lta bu yin te /
bum pa'i bye brag du ma grub cing bum pa de rags pa yin pa'i phyir ro / /
gnyis ka min pa ni ri bong gi r+wa zhes pa lta bu'o / /
rigs rjod yin la tshogs rjod min pa ni bde ba zhes pa lta bu ste /
bde ba'i bye brag du ma grub cing bde pa de rags pa ma yin pa'i phyir /
tshogs rjod yin la rigs rjod ma yin pa ni ri bo gangs can dang 'bigs byed ces pa lta bu ste /
de gnyis rags pa yin zhing de gnyis kyi bye brag ma grub pa'i phyir ro / /
de yang phyi rol pa rnams kyi rigs rjod kyi sgras rigs don gzhan dang tshogs rjod kyi sgras tshogs pa don gzhan brjod par 'dod pa bkag nas /
rigs rjod kyi sgras rigs can brjod byar mi spong la tshogs rjod kyi sgras tshogs pa can brjod byar spong ba yin no zhes bstan to / /
'o na rigs rjod kyi sgras rigs can brjod byar mi spang la tshogs rjod kyi sgras tshogs pa can brjod byar spong ba'i don ci yin zhe na /
'di la kha cig na re /
rigs rjod kyi sgras rigs can thams cad brjod byar byas pas khyab /
tshogs rjod kyi sgras tshogs pa can brjod byar ma byas pas khyab pa'i don yin no zhe na /
shes bya zhes pa'i sgras gser bum brjod par thal /
rigs rjod kyi sgras rigs can thams cad brjod byar byas pas khyab pa'i phyir /
'dod na /
sgra rtog sel 'jug ma yin par thal lo / /
gzhan yang /
bum pa zhes pa'i sgra'i rjes su 'brangs pa'i rtog pas bum gsal thams cad yul du byas par thal /
bum pa zhes pa'i sgras bum gsal thams cad brjod pa'i phyir /
rang lugs ni bum gsal thams cad la bum pa zhes pa'i sgra don mthun du 'jug pas /
bum pa zhes pa'i sgras @# / /
bum gsal thams cad brjod byar mi spong ba dang /
bum gzugs sogs la bum pa zhes pa'i sgra don mthun du mi 'jug pas /
bum pa zhes pa'i sgras bum gzugs sogs brjod byar spong zhes brjod pa min no / /
gsum pa rjod tshul gyi sgo nas dbye ba la /
chos rjod kyi sgra dang chos can rjod pa'i sgra gnyis yod pa las /
'di la kha cig /
sgra'i mi rtag pa tsam shes par 'dod nas dris pa'i tshe /
sgra'i mi rtag pa zhes pa'i sgra chos can /
chos rjod kyi sgra yin te /
khyad par gzhan spong gi sgra yin pa'i phyir te /
rtog pa la sgra de mi rtag pa las khyad chos gzhan byas sogs kyi rten du mi rung bar snang ba'i sgo nas sgra la mi rtag pa go byed kyi ngag yin pa'i phyir /
yang sgra rtag mi rtag the tshom za nas dris pa'i tshe sgra mi rtag ces pa'i ngag chos can /
chos can rjod pa'i sgra yin te /
khyad par gzhan mi spong ba'i sgra yin pa'i phyir te /
rtog pa la sgra de mi rtag pa las khyad chos gzhan byas sogs kyi rten du rung bar snang ba'i sgo nas sgra la mi rtag pa go byed kyi ngag yin pa'i phyir /
des na bum pa zhes pa'i sgras bum pa'i khyad chos thams cad mi spong bar brjod byar byed la /
bum pa'i gzugs zhes pa'i sgras bum pa'i dri ro sogs khyad chos gzhan rnams spong zhing brjod byar mi byed do zhes zer /
'o na bum pa'i khyad chos yin na /
bum 'dzin rtog pas rtogs dgos par thal /
bum pa'i khyad chos yin na bum pa zhes pa'i sgras brjod dgos pa'i phyir ro / /
khyab ste /
sgra rtog 'jug pa gcig pa'i phyir te /
spyi rjod dang tshul can sgra dang / /
rtog pa'ang de dang don gcig na / /
zhes gsungs so / /
'dod na /
bum pa tshad mas grub pa'i rjes su bum pa mi rtag pa dang bdag med la sogs par sgrub pa'i rtags dang rjes dpag 'jug pa don med par thal lo / /
gzhan yang /
bum pa zhes pa'i sgra chos can /
khyod kyis bum gzugs brjod byar byed pa min par thal /
khyod bum gzugs la ltos te tshogs rjod kyi sgra yin pa'i phyir /
khyab ste /
rigs rjod kyi sgras rigs can brjod byar mi spong la /
tshogs rjod kyi sgras tshogs pa can brjod byar spong ba de rigs rjod kyi sgra dang tshogs rjod kyi sgra'i khyad par yin pa'i phyir /
yang kha cig /
chos rjod kyi sgra dang chos can rjod pa'i sgra'i khyad par gzhi de khyad chos gzhan gyi rten du mi rung bar brjod pa dang rung bar brjod pa la 'dod pa'ang mi 'thad de /
chos rjod kyi sgra yin na sgra don mi mthun pa yin pas khyab par thal /
chos rjod kyi sgra yin na gzhi de khyad chos gzhan gyi rten du mi rung bar brjod pa gang zhig /
dngos su brjod pa'i khyad chos gcig po de las gzhan pa'i khyad chos kyi rten du mi rung ba'i chos mi srid pa'i phyir /
rang lugs ni chos rjod kyi sgra'i mtshan nyid /
smra ba po dang nyan pa po'i 'dod pas dmigs pa'i don de nyid khyad chos lta bur ston pa'i sgra /
dper na ba lang gi dkar po zhes pa lta bu'o / /
de yang ba lang gi dkar po zhes pa'i sgra chos can /
khyad par gzhan spong ba'i sgra yin te /
don de khyad chos gzhan gyi rten byed pa'i khyad gzhi lta bur blo yul du 'char ba spangs nas khyad chos lta bur ston pa'i phyir /
de yang nyan pa pos dkar po zhes pa tsam zhig thos pa'i tshe dkar po de dung dang ba lang sogs gang gi dkar po yin snyam du shes par 'dod nas dris pa na /
'chad pa pos ba lang gi dkar po zhes brjod pa'i tshe dkar po khyad gzhi dang ba lang khyad chos su ston pa yin te /
ba lang de dkar po dung gi @# / /
dkar po sogs las khyad par du byed pa'i byed chos su ston pa'i phyir /
chos can rjod pa'i sgra'i mtshan nyid /
smra ba po dang nyan pa po'i 'dod pas dmigs pa'i don de nyid khyad gzhi lta bur ston pa'i sgra /
dper na /
ba lang dkar po zhes pa lta bu'o / /
ba lang dkar po zhes pa'i sgra chos can /
khyad par gzhan mi spong ba'i sgra yin te /
don de khyad chos gzhan gyi rten byed pa'i khyad gzhi lta bur blo'i yul du 'char ba mi spong bar khyad gzhi lta bur blo'i yul du ston pa'i phyir /
de yang nyan pa pos ba lang zhes thos pa'i tshe ba lang sngon po dang dkar po gang yin snyam du shes par 'dod nas dris pa na /
'chad pa pos ba lang dkar po zhes brjod pa'i tshe ba lang khyad gzhi dang dkar po khyad chos su ston pa yin te /
dkar po de ba lang sngon po sogs las khyad par du byed pa'i byed chos su ston pa'i phyir /
des na ba lang gi dkar po dang ba lang dkar po zhes brjod pa'i tshe /
ba lang zhes pa'i tshig gnyis kas ba lang gi ldog pa gcig brjod par khyad par med kyang /
ba lang gi dkar po zhes pa'i tshig zur gyi ba lang zhes pa'i sgras ba lang khyad chos su brjod pas ba lang la ltos nas chos rjod kyi sgra dang /
ba lang dkar po zhes pa'i tshig zur gyi ba lang zhes pa'i sgras pa lang khyad gzhir brjod pas ba lang la ltos nas chos can rjod pa'i sgra yin no / /
de ltar na /
gnyis kas gcig cig brjod mod kyi / /
zhes sogs kyi don yang legs par bshad pa yin no / /
'di mgo bar ba lang gi dkar po zhes pa'i sgras kyang ba lang khyad gzhi dang dkar po khyad chos su brjod par 'dod pa 'di nyid ni mi 'thad pa yin no / /
bzhi pa rnam gcod kyi sgo nas dbye ba la /
mi ldan rnam gcod /
gzhan ldan rnam gcod /
mi srid rnam gcod kyi sgra dang gsum mo / /
'di la gnyis /
gzhan lugs dgag /
rang lugs bzhag pa'o / /
dang po ni /
kha cig /
mi ldan rnam gcod kyi mtshan nyid /
khyad chos kyi rjes de ma thag des gzung sbyar nas khyad gzhi la khyad chos ldan par ston pa'i ngag /
dper na /
sgra mi rtag pa kho na yin zhes pa'i ngag lta bu'o / /
gzhan ldan rnam gcod kyi mtshan nyid /
khyad gzhi'i rjes de ma thag nges gzung sbyar nas khyad gzhi la khyad chos ldan par ston pa'i ngag /
dper na sgra kho na mi rtag ces pa'i ngag lta bu'o / /
mi srid rnam gcod kyi mtshan nyid /
bya ba srid pa'i rjes de ma thag nges gzung sbyar nas khyad gzhi la khyad chos ldan par ston pa'i ngang /
dper na /
ba las be'u skye ba srid pa kho na zhes pa'i ngag lta bu zhes zer zhing /
mi ldan rnam gcod dang gzhan ldan rnam gcod gnyis 'gal lo zhes zer /
'o na sgra kho na mnyan bya kho na yin zhes pa'i ngag chos can /
mi ldan rnam gcod yin par thal /
khyad chos kyi rjes de ma thag tu nges gzung sbyar nas khyad gzhi la khyad chos ldan par ston pa'i ngag yin pa'i phyir te /
mnyan bya'i rjes de ma thag tu nges gzung sbyar nas khyad gzhi sgra la khyad chos mnyan bya ldan par ston pa'i ngag yin pa'i phyir /
'dod na /
gzhan ldan rnam gcod yin par thal /
khyad gzhi'i rjes de ma thag tu nges gzung sbyar nas khyad gzhi la khyad chos ldan par ston pa'i ngag yin pa'i phyir te /
sgra'i rjes de ma thag tu nges gzung sbyar nas khyad gzhi sgra la khyad chos mnyan bya ldan par ston pa'i ngag yin pa'i phyir /
'dod na /
'khor gsum mo / /
gzhan yang /
don gyi rnam gcod kyis rnam gcod kyi go mi chod par thal /
rnam gcod yin na ngag yin dgos @# / /
pa'i phyir /
'dod na /
byas pa de sgra la mi ldan pa rnam par gcod pa min par thal lo / /
'dod na /
byas ba de sgra mi rtag bar sgrub pa'i phyogs chos ma yin par thal lo / /
gzhan yang /
sgra kho na mi rtag pa yin zhes pa'i ngag de gzhan ldan rnam gcod kyi ngag ma yin par thal /
gzhan ldan rnam gcod kyi ngag yin na smra ba po'i 'dod pas dmigs pa'i don gyi 'gal zla rnam par gcod pa'i ngag yin dgos pa gang zhig /
sgra kho na mi rtag pa yin zhes pa'i ngag des mi rtag pa de sgra las gzhan la ldan pa rnam par gcod mi nus pa'i phyir te /
sgra las gzhan bum sogs kyang mi rtag pa yin pa'i phyir ro / /
gnyis pa rang lugs bzhag pa ni /
mi ldan rnam gcod kyi sgra'i mtshan nyid /
chos de gzhi de las gzhan la ldan pa mi gcod par chos de gzhi de la mi ldan pa rnam par bcad nas ldan pa kho nar ston pa'i ngag /
dper na sgra mi rtag pa kho na yin zhes pa lta bu'o / /
gzhan ldan rnam gcod kyi sgra'i mtshan nyid /
chos de gzhi de las gzhan la ldan pa rnam par bcad nas /
gzhi de la ldan par ston pa'i ngag /
dper na sgra kho na mnyan bya yin zhes pa lta bu'o / /
mi srid rnam gcod kyi sgra'i mtshan nyid /
chos de gzhi de la ldan mi srid pa rnam par bcad nas ldan srid pa kho nar ston pa'i ngag /
dper na /
ba las be'u 'byung ba srid pa kho na yin zhes pa lta bu'o / /
gzhan ldan rnam gcod kyi sgra dang mi ldan rnam gcod kyi sgra gnyis 'gal ba yin te /
chos de gzhi de las gzhan la ldan pa rnam par gcod pa dang /
mi gcod pa 'gal ba'i phyir ro / /
gzhan ldan rnam gcod dang mi ldan rnam gcod kyi don gnyis mi 'gal te /
mnyan bya de sgra las gzhan la ldan pa rnam par gcod pa yang yin sgra la mi ldan pa rnam par gcod pa yang yin pa'i phyir /
dang po grub ste /
mnyan bya sgra'i mtshan nyid yin pa'i phyir /
gnyis pa grub ste /
mnyan bya de smra mi rtag par sgrub pa'i phyogs chos yin pa'i phyir ro / /
'o na nges gzung gi tshog dngos sum sbyar yang rnam gcod gsum gyi don go ba yod dam zhe na /
yod de /
dper na /
'jig rten na nag pa las srid sgrub 'phod skyen par grags shing /
nag pa 'phod skyon mi skyen shes par 'dod nas dris pa'i tshe nag pa 'phod skyen zhes pa'i ngag de mi ldan rnam gcod yin gyi gzhan ldan rnam gcod ma yin te /
nag pa las gzhan la 'phod skyen pa gcod mi nus pa'i phyir /
mi srid rnam gcod ma yin te /
mi srid pa gcod mi dgos pa'i phyir ro / /
'jig rten na rgyal po srid sgrub 'phod skyen par ni grags shing /
de bas kyang 'phod skyen pa yod med the tshom za nas dris pa'i tshe srid sgrub 'phod skyen zhes pa'i ngag de gzhan ldan rnam gcod yin gyi mi ldan rnam gcod dang mi srid rnam gcod min te /
mi ldan pa dang mi srid pa gcod mi dgos pa'i phyir /
mtsho skyes la sngon po yin pas ma khyab cing mtsho skyes las gzhan la sngon po mthong ba'i gang zag gis mtsho skyes la sngon po srid dam mi srid the tshom za nas dris pa'i tshe /
mtsho skyes sngon po srid ces pa'i ngag de mi srid rnam gcod yin gyi mi ldan rnam gcod dang gzhan ldan rnam gcod min te /
de gnyis rnam par gcod mi nus pa'i phyir /
bdun pa spyi dang bye brag gnyis su dbye ba la gnyis /
spyi dang bye brag go /
dang po spyi'i mtshan nyid /
rang gi gsal ba du ma la rjes 'gro byed pa /
spyi dngos por med kyang spyi yin na dngos por med pas mi khyab cing /
spyi de spyi mtshan yin yang spyi yin na spyi mtshan yin pas ma khyab ste /
rgyu mtshan sngar @# / /
bshad zin pa'i phyir ro / /
spyi la dbye na /
rigs spyi /
tshogs spyi /
don spyi dang gsum /
rigs spyi'i mtshan nyid /
rang gi bye brag du ma grub pa /
dper na /
shes bya lta bu /
tshogs spyi'i mtshan nyid /
ya gyal du ma 'dus pa /
dper na /
bum pa lta bu'o / /
don spyi'i mtshan nyid /
rang 'dzin rtog pas zhen stangs gang la zhugs pa'i don de dang gcig ma yin yang gcig lta bur snang ba'i sgro btags /
dper na /
bum 'dzin rtog pa la bum par snang ba lta bu'o / /
gnyis pa ni /
chos de'i bye brag gi mtshan nyid /
chos de yin /
chos de la bdag gcig tu 'brel /
khyod ma yin zhing chos de yin pa du ma grub pa zhes bya'o / /
brgyad pa bden pa gnyis bshad pa la gnyis /
so so'i 'dod pa dang /
nyams su len pa'i rim pa'o / /
dang po la gsum /
bye brag tu smra ba'i lugs dang /
mdo sde pa'i lugs dang /
sems tsam pa'i lugs so / /
dang po ni /
kun rdzob bden pa'i mtshan nyid /
bcom pa'am blos gzhig pas der 'dzin gyi blo 'dor ba'i chos /
de yang bcom pas der 'dzin gyi blo 'dor ba ni bum pa lta bu yin te /
bum pa tho bas bcom pa na bum par 'dzin pa'i blo 'dor ba'i phyir /
blos gzhig pas der 'dzin gyi blo 'dor ba ni chu lta bu yin te /
chu la gzugs dri sogs blos so sor bsal nas /
zhig pa na tshur 'dzin pa'i blo 'dor ba'i phyir /
don dam bden pa'i mtshan nyid /
bcom pa'am blos gzhig pas der 'dzin gyi blo mi 'dor ba'i chos /
dper na /
sngon po'i rdul phra rab dang 'dus ma byas kyi nam mkha' bzhin no / /
de skad du'ang mdzod las /
gang la bcom dang blo yis gzhan / /
bsal na de blo mi 'jug pa / /
bum chu bzhin du kun rdzob tu / /
yod de don dam yod gzhan no / /
zhes gsungs so / /
kha cig /
bye brag tu smra bas rigs pa dang rgyun yin na bden med du rtogs pa la dbu ma pa dang khyad par med la /
bye brag tu smra bas rdul phran cha med dang shes pa skad cig cha med bden par 'dod cing /
dbu ma bsad yang bden med du rtogs pa'i khyad par yod de /
'jug par /
bum sogs 'di dag de nyid du med cing / /
'jig rten rab tu grags par yod ji bzhin / /
de bzhin dngos po thams cad 'gyur bas na / /
zhes dngos smra ba rang la grags pa dper bkod nas /
dngos po thams cad bden med du bsgrubs pa'i phyir zhe na /
de ni mi 'thad de /
chos gcig dbu ma pa 'dod pa ltar gyi bden med du tshad mas grub na /
rigs pa de la brten nas chos gzhan gyi steng du yang bden par yod med blo kha phyogs pa tsam gyis bden med du rtogs nus pa'i phyir /
des na bye brag tu smra ba'i lugs la /
bum pa dang chu la sogs pa rang gi rdzas brgyad la brten nas bzhag pa'i btags yod dang /
kun rdzob bden pa yin yang bum pa dngos po dang bden grub tu mi 'dod pa min no / /
gal te bum pa chos can /
bden grub ma yin par thal /
rtog pas btags pa tsam du yod pa'i phyir te /
btags yod yin pa'i phyir /
de chos can /
rdzas su grub par thal /
dngos po yin pa'i phyir /
'dod mi nus te /
rdzas su yod pa ma yin pa'i phyir te /
rdzas yod ma yin pa'i phyir /
rtags ma grub na /
btags yod yin pa 'gal lo zhe na /
de yang mi 'thad de /
de dag ni rdzas su yod pa dang rdzas yod dang /
btags yod dang rtogs pas btags pa tsam du yod pa'i khyad par ma phyed pa'i skyon yin pa'i phyir /
de lta min na yang na bum pa rdzas yod du khas len dgos @# / /
la yang na don byed mi nus par khas len dgos so / /
gal te don byed mi nus par khas blangs na skyon ci yod ce na /
bum pa chos can /
chu skyor ba'i don byed mi nus par thal /
don byed mi nus pa'i phyir /
rtags khas /
'dod na /
bum pa ma yin par thal lo / /
de yang 'dod na /
chos gang la yang rang nyid yin pa mi srid par khas blangs dgos pas tha snyad kyi rnam gzhag thams cad khas blang du med par 'gyur ro / /
kha cig /
gang la bcom dang blo yis gzhan /
zhes pa'i rang 'grel du /
sems tsam pa'i bden gnyis 'jog tshul logs su bstan nas /
mdo sde pa'i bden gnyis kyi 'jog tshul logs su ma bstan pas /
gang la bcom dang blo yis gzhan / /
zhes pa'i gzhung 'dis nyan thos sde pa gnyis car gyi bden gnyis kyi 'jog tshul bstan pa yin no / /
zhes zer ro / /
mdo sde pa la chos mngon pa'i mdo sde pa dang rigs pa smra ba'i mdo sde pa gnyis su 'byed na ma gtogs /
bye brag tu smra ba dang sde bdun nas bshad pa'i mdo sde pa gnyis bden gnyis kyi mtshan gzhi dang mtshan nyid gang yang mi mthun te /
bye brag tu smra bas bum pa kun rdzob bden pa dang /
'dus ma byas don dam par 'dod la /
sde bdun nas bshad pa'i mdo sde pas bum pa don dam bden pa dang /
'dus ma byas kun rdzob bden par 'dod pa'i phyir dang /
sde bdun nas bshad pa'i mdo sde pa'i lugs la /
bcom pa'am blos gzhig pas der 'dzin gyi blo 'dor ba'i chos yin na /
kun rdzob bden pa yin pas ma khyab cing /
bcom pa'am gzhig bas der 'dzin gyi blo mi 'dor ba'i chos yin na /
don dam bden pa yin pas ma khyab par khas len pa'i phyir ro / /
gnyis pa mdo sde pa'i lugs ni /
don dam don byed nus pa gang / /
zhes pa'i rgyan gyi 'grel bshad du ya ma ris /
zhar la theg pa tha shal gyi bden pa gnyis kyi rnam par gzhag pa bstan pa'i phyir /
zhes bshad pa'i theg pa tha shal ni nyan thos kyi theg pa yin la /
de'i nang nas kyang 'dir nyan thos mdo sde pa'i bden gnyis kyi rnam gzhag skabs su bab pas /
'di la gnyis /
mtshan nyid dang /
bden gnyis kyi sgra don no / /
dang po ni /
don dam bden pa'i mtshan nyid /
rtog pas sgro ma btags par don byed nus pa /
kun rdzob bden pa'i mtshan nyid /
rtog pas sgro btags pa'i chos /
gnyis pa ni /
ci'i phyir don dam bden pa zhes bya zhe na /
blo don dam pa snang yul la ma 'khrul pa'i ngor bden pas na don dam bden pa zhes bya'o / /
ci'i phyir kun rdzob bden pa zhes bya zhe na /
blo kun rdzob pa rtog pa'i ngor bden pas na kun rdzob bden pa zhes bya'o / /
'di yang sgra bshad pa'i dbang du byas pa yin gyis blo kun rdzob pa rtog pa'i ngor bden pa yin na kun rdzob bden pa yin pas khyab pa ni med do / /
don dam bden pa yang blo kun rdzob pa rtog pa'i ngor bden pa'i phyir dang /
gang zag gi bdag dang sgra rtag pa lta bu yang blo kun rdzob pa rtog pa'i ngor bden pa yin yang tha snyad du yang ma grub pa'i phyir /
'o na rtog pa la ci'i phyir blo kun rdzob pa zhes bya zhe na /
rang mtshan mngon sum du mthong ba la sgrib pa'i don gyis na kun rdzob pa zhes bya ste /
gang gis rang gi ngo bo yi / /
gzhan gyi ngo bo sgrib byed pa / /
kun rdzob de dag tha dad kyang / /
zhes bshad pa ltar ro / /
'di ni gti mug rang bzhin sgrib phyir kun rdzob ste / /
zhes dang /
gang zhig gis sam gang zhig la / /
yang dag sgrib byed kun rdzob 'dod / /
ces gsungs pa dang tshul mtshungs pa yin no / /
de yang rtog pa de don spyi snang @# / /
yul du byas pas rang mtshan mngon sum du mthong ba la sgrib pas sgrib byed dang kun rdzob pa zhes bshad pa yin gyi /
rtog pa de kun rdzob tsam dang kun rdzob bden pa ni ma yin te /
don dam bden pa yin pa'i phyir te /
don dam bar don byed nus pa yin pa'i phyir /
de ltar na /
mdo sde pa'i lugs la rang mtshan yin na don dam bden pa dang /
spyi mtshan yin na kun rdzob bden pa yin no / /
kha cig na re /
mdo sde pa'i lugs la /
dngos po yin na don dam bden pa yin pas ma khyab ste /
dngos po la don dam pa'i dngos po dang kun rdzob pa'i dngos po gnyis yod pa'i phyir te /
don dam don byed nus pa gang / /
zhes sogs kyis don dam pa'i dngos po bstan /
kun rdzob pa yi dngos rnams la / /
zhes pas kun rdzob pa'i dngos po bstan pa'i phyir /
kun rdzob pa'i dngos po'i don yang rtog ngor don byed nus pa la byed do / /
zhes zer /
'o na rtog pa gang yang rung ba'i ngor don byed nus pas rtog ngor don byed nus par 'jog gam /
rtog pa don mthun zhig gi ngor don byed nus pas rtog ngor don byed nus par 'jog /
dang po ltar na /
gang zag gi bdag chos can /
kun rdzob pa'i dngos po yin par thal /
rtog ngor don byed nus pa'i phyir /
rtags khyab khas /
'dod mi nus te /
gzhi ma grub pa'i phyir /
gnyis pa ltar na /
rtog pa don mthun zhig gi ngor don byed nus pa'i don /
rtog pa don mthun la don byed nus par snang ba la byed dam /
rtog pa don mthun gyis don byed nus par zhen pa la byed /
dang po ltar na /
bum pa'i don sbyi chos can /
kun rdzob pa'i dngos po yin par thal /
rtog pa don mthun la don byed nus par snang ba'i phyir te /
bum 'dzin rtog pa la don byed nus par snang ba'i phyir te /
bum 'dzin rtog pa la bum par snang ba'i phyir ro / /
gnyis pa ltar na /
kun rdzob pa'i dngos po yin na don dam pa'i dngos po yin dgos par thal /
kun rdzob pa'i dngos po yin na rtog pa don mthun gyis don byed nus par zhen pa yin dgos pa'i phyir ro /
gzhan yang /
gal te thams cad nus med na / /
sa bon sogs ni myug sogs la / /
nus mthong /
zhes pa'i rtsod lan 'brel med du thal /
myu gu skyed na don dam par don byed nus pas ma khyab pa'i phyir /
kha cig /
don byed nus na don dam par don byed nus pas ma khyab ste /
kun rdzob pa'i dngos po yod pa'i phyir te /
spyi yin par gyur pa'i dngos po yod pa'i phyir zhe na /
de yang mi 'thad de /
spyi yin par gyur ba'i dngos po yin na don dam par don byed nus pa yin dgos pa'i phyir ro / /
gal te dngos po yin na don dam par don byed nus pa yin dgos pa /
kun rdzob pa yi dngos rnams la / /
zhes gsungs pa dang 'gal lo zhe na /
mi 'gal te /
de ni byas mi rtag gi tha dad lta bu blo kun rdzob pa rtog pa'i ngor dngos por snang ba la kun rdzob pa'i dngos po zhes brtags pa yin gyi /
dngos po la kun rdzob pa dang don dam pa gnyis su yod par bstan pa ma yin pa'i phyir ro / /
gsum pa sems tsam pa'i lugs la gsum /
bden gnyis kyi mtshan nyid dang /
ngo bo nyid gsum du dbye ba dang /
de bden pa gnyis su sdud pa'i tshul lo / /
dang po ni /
don dam bden pa'i mtshan nyid /
khyod la dmigs nas bsgoms pas sgrib pa dag par 'gyur ba'i dmigs pa mthar thug /
kun rdzob bden pa'i mtshan nyid /
lhag par dmigs na kun nas nyon mongs 'phel bar 'gyur ba'i dmigs pa'i rigs su gnas pa /
gnyis pa ni /
dgongs 'grel las /
don dam yang dag 'phags la chos rnam @# / /
kyi ngo bo nyid med pa rnam pa gsum po 'di lta ste / /
mtshan nyid ngo bo nyid med pa dang /
skye ba ngo bo nyid med pa dang /
don dam pa ngo bo nyid med pa la dgongs nas /
chos thams cad ngo bo nyid med pa'o zhes bstan to / /
zhes dang /
de'i dgongs pa 'grel pa la sum cu pa las /
ngo bo nyid ni rnam gsum gyi / /
ngo bo nyid med rnam gsum la / /
dgongs nas chos rnams thams cad kyi / /
ngo bo nyid med bstan pa yin / /
zhes bshad pa ltar /
chos thams cad kun brtags gzhan dbang yongs grub gsum du 'dus pa las /
kun brtags mtshan nyid ngo bo nyid med pa dang /
gzhan dbang skye ba ngo bo nyid med pa dang /
yongs grub don dam pa ngo bo nyid med pa la dgongs nas /
sher phyin gyi mdo las chos thams cad ngo bo nyid med par bstan pa yin no / /
'o na ci'i phyir kun brtags mtshan nyid ngo bo nyid med pa yin zhe na /
ming dang brdas bzhag pa tsam yin gyi rang gi mtshan nyid kyis ma grub pa'i phyir ro / /
ci'i phyir gzhan dbang skye ba ngo bo nyid med pa yin zhe na /
rang gi rgyu rkyen las skye dgos kyi rang gi bdag nyid las skye ba med pa'i phyir ro / /
ci'i phyir yongs grub don dam pa ngo bo nyid med pa yin zhe na /
don dam pa yang yin la bdag gnyis kyi ngo bo nyid med pa yang yin pa'i phyir ro / /
de skad du yang /
dgongs 'grel las /
de la chos rnams kyi mtshan nyid ngo bo nyid med pa gang zhe na /
kun brtags pa'i mtshan nyid gang yin pa'o / /
de ci'i phyir zhe na /
'di ltar de ni ming dang brdas bzhag pa'i mtshan nyid yin gyi /
rang gi mtshan nyid kyis rnam par gnas pa ni ma yin pas /
de'i phyir de ni mtshan nyid ngo bo nyid med pa nyid ces bya'o / /
zhes dang /
chos rnams kyi skye ba ngo bo nyid med pa gang zhe na /
chos rnams kyi gzhan gyi dbang gi mtshan nyid gang yin pa'o / /
de ci'i phyir zhe na /
'di ltar de ni rkyen gzhan gyi stobs kyis 'byung ba yin gyi bdag nyid kyis ma yin pas /
de'i phyir de ni skye ba ngo bo nyid med pa nyid ces bya'o / /
zhes dang /
gzhan yang chos rnams kyi yongs su grub pa'i mtshan nyid gang yin pa de yang /
don dam pa ngo bo nyid med pa nyid ces bya'o / /
de ci'i phyir zhe na /
don dam yang dag 'phags /
chos rnams kyi chos bdag med pa gang yin pa de ni de dag gi ngo bo nyid med pa nyid ces bya'o / /
de ni don dam pa yang yin la don dam pa ni chos thams cad kyi ngo bo nyid med pa nyid kyis rab tu phye ba yin pas /
de'i phyir don dam pa ngo bo nyid med pa nyid ces bya'o / /
zhes gsungs so / /
'o na ngo bo nyid gsum gyi mtshan nyid gang zhe na /
kun brtags kyi mtshan nyid /
rdzas su med bzhin du phyin ci log gi rtog pas kun brtags pa /
de la dbye na /
mtshan nyid yongs su chad pa'i kun brtags dang /
rnam grangs pa'i kun brtags gnyis /
dper brjod rim pa bzhin gang zag gi bdag lta bu dang /
byas mi rtag gi tha dad lta bu'o / /
des na kun brtags mtshan nyid ngo bo nyid med pa'i don rang gi mtshan nyid kyis med pa yin gyi mtshan nyid gtan nas med pa ni ma yin te /
sbyi mtshan thams cad kun brtags yin pa'i phyir ro / /
gzhan dbang gi mtshan nyid /
rgyu rkyen gzhan gyi dbang las skyes pa /
de la dbye na /
ma dag gzhan dbang dang /
dag pa gzhan dbang gnyis /
dper brjod rim pa bzhin /
ma dag pa'i snod bcud lta bu dang /
'phags pa'i rjes thob ye shes lta bu'o / /
gzhan dbang yin na las dang nyon mongs pa'i gzhan dbang can yin dgos par 'dod pa mi 'thad de @# / /
'dus byas thams cad gzhan dbang yin pa'i phyir ro / /
yongs grub kyi mtshan nyid /
chos rnams kyi gnas lugs su gyur ba'i chos nyid /
de la dbye na /
phyin ci ma log pa'i yongs grub dang /
'gyur med yongs grub gnyis /
dper brjod rim pa bzhin /
gzung 'dzin rdzas gzhan gyis stong pa'i stong nyid mngon sum du rtogs pa'i mnyam gzhag ye shes lta bu dang /
gzung 'dzin rdzas gzhan gyis stong pa'i stong nyid lta bu'o / /
gsum pa ni /
rnam grangs pa'i kun brtags dang gzhan dbang gnyis ni kun rdzob bden pa yin la /
'gyur med yongs grub ni don dam bden pa yin no / /
'o na 'phags pa'i mnyam gzhag ye shes de don dam bden pa yin nam min /
yin na /
de la dmigs nas bsgoms pas sgrib pa dag par 'gyur ba'i dmigs pa mthar thug yin par thal /
de don dam bden pa yin pa'i phyir /
'dod mi nus te /
'dus byas yin pa'i phyir /
min na /
yongs grub tu bshad pa dang 'gal lo zhe na /
mi 'gal te /
blo don dam pa snang yul lam 'khrul pa'i shes pa yin pas phyin ci ma log pa'i yongs grub tu bstan pa yin gyi yongs grub mtshan nyid par 'dod pa ni ma yin pa'i phyir ro / /
des na kun rdzob bden pa yin no / /
sems tsam pa'i lugs la dngos po yin na rang mtshan yin pas khyab kyang /
rang mtshan yin na dngos po yin pas ma khyab ste /
gzung 'dzin rdzas gzhan gyis stong pa'i stong nyid de yang rang mtshan yin pa'i phyir te /
de rang gi mtshan nyid kyis grub pa'i phyir te /
de bden par grub pa'i phyir te /
de don dam bden pa yin pa'i phyir te /
de chos rnams kyi de kho na nyid yin pa'i phyir te /
de phyir gnyis stong gang yin pa / /
de ni de'i yang de nyid yin / /
zhes gsungs pa'i phyir ro / /
rnam par rtog pa la sogs pa'i dngos po rnams don dam par grub kyang don dam bden pa min te /
mdo sde rgyan las don dam bden pa skye 'jig dang bral bar gsungs shing /
bsdu ba las /
rnam par rtog pa kun rdzob tu yod par brjod par bya'am /
don dam du / /
yod par brjod par bya zhe na /
smras pa kun rdzob tu yod par brjod par bya'o / /
zhes rnam rtog kun rdzob bden pa yin par gsungs pa'i phyir /
lung des rnam rtog don dam par med par kun rdzob tsam du yod par bstan pa yin no zhe na /
min te /
dbus mtha' las /
yang dag ma yin kun rtog yod / /
ces pa'i 'grel par /
rang bzhin gyis zhes bya ba ni tshig gi lhag ma'o zhes yang dag pa ma yin pa'i kun tu rtog pa rang bzhin gyis yod par gsungs shing /
kun las btus las /
gang la gang med pa de ni des stong par yang dag par rjes su mthong ste /
'di la lhag ma gang yin pa de ni 'dir yod pa'o zhes gzung 'dzin rdzas gzhan med cing /
de'i lhag ma gzhan dbang dang gzung 'dzin rdzas gzhan gyis stong pa bden par yod par gsungs pa'i phyir ro / /
'o na gzung 'dzin rdzas gzhan gyis stong pa'i stong nyid don dam bden pa yin na /
de'i stong nyid de shes pa tsam la ltos pa'i gzung 'dzin rdzas gzhan gyis stong pa'i stong nyid la byed dam /
rtog pa la ltos pa'i gzung 'dzin rdzas gzhan gyis stong pa'i stong nyid la byed dam /
dbang shes tsam la ltos pa'i gzung 'dzin rdzas gzhan gyis stong pa'i stong nyid la byed dam /
dbang shes ma 'khrul ba la ltos pa'i gzung 'dzin rdzas gzhan gyis stong pa'i stong nyid la byed /
dang po mi 'thad de shes pa la ltos pa'i gzung 'dzin rdzas gzhan gyis stong par tha snyad pa'i tshad mas grub pa'i phyir te /
shes pa tsam la ltos pa'i gzung ba @# / /
rdzas sum grub par tha snyad pa'i tshad mas grub pa'i phyir ro / /
gnyis pa'ang mi 'thad de /
rtog pa la ltos pa'i gzung 'dzin rdzas gzhan gyis stong par tha snyad pa'i tshad mas grub pa'i phyir te /
rtog pa la ltos pa'i gzung ba rdzas su ma grub pa tha snyad pa'i tshad mas grub pa'i phyir ro / /
gsum pa'ang mi 'thad de /
dbang shes tsam la ltos pa'i gzung 'dzin rdzas gzhan gyis stong par tha snyad pa'i tshad mas grub pa'i phyir te /
zla ba gnyis snang gi dbang shes dang de'i gzung ba rdzas gzhan gyis stong par tha snyad pa'i tshad ma grub pa'i phyir ro / /
bzhi pa'ang mi 'thad de /
dbang shes ma 'khrul pa la ltos pa'i gzung 'dzin rdzas gzhan gyis stong par tha snyad ba'i tshad mas grub pa'i phyir te /
dbang shes ma 'khrul ba ma grub pa'i phyir te /
dbang shes rnams 'khrul shes yin pa'i phyir te /
dbang shes rnams phyi rol gyi don med bzhin du der snang ba'i shes pa yin pa'i phyir ro zhe na /
glo bur ba'i 'khrul rgyus ma bslad pa'i dbang shes dang de'i gzung ba rdzas gzhan du mngon par zhen pa'i blo ni shes sgrib dang /
de'i zhen yul grub na chos kyi bdag dang /
blo de'i zhen yul bkag pa'i stong nyid ni chos kyi bdag med dang 'gyur ba med pa'i yongs grub yin la /
stong nyid de sgrub pa'i rigs pa ni sngar lhan cig dmigs nges kyi rtags kyi skabs su bshad zin to / /
gnyis pa bden gnyis nyams su len pa'i rim pa ni /
nyams su len pa'i tshul rgyas par rigs pa'i gzhung lugs dang sbyar nas bdag gis gzhan du bshad par bya la /
'dir ni mdor bsdus pa tsam zhig brjod par bya ste /
dal 'byor gyi rten la snying po blang bar bya ba'i phyir du dang por rnam par mi g.yeng ba'i rgyur so sor thar pa rigs bdun gyi tshul khrims gang yang rung ba yang dag par blangs nas de la gnas shing /
de nas mi rmongs pa'i rgyur bden pa mngon par rtogs pa dang rjes su mthun pa'i chos nyan nas thos pa'i shes rab bskyed par bya la /
de'i rjes su thos pa'i don gtan la 'bebs pa'i rgyur thos pa'i don rnams rigs pas yang dang yang du bsams nas bsam pa'i shes rab skyed /
de'i rjes su nyon mongs pa dang 'bral ba'i rgyur bsams pa'i don legs par bsgoms nas bden pa mngon par rtogs pa'i sgom byung gi shes rab bskyed de nyon mongs pa dang bral ba'i byang chub thob par 'gyur ba yin te /
tshul gnas thos dang bsam ldan pas / /
sgom pa la ni rab tu sbyor / /
zhes gsungs pa ltar ro / /
de yang rang nyid 'ba' zhig zhi bde don gnyer gyi bsam pa dang ldan pas goms par byas na /
nyan thos dang rang sangs rgyas kyi byang chub thob par 'gyur la /
sgrub byed thugs rje goms las de / /
zhes dang /
rnam pa du mar thabs mang po / /
yun ring dus su goms pa las / /
zhes gsungs pa ltar /
brtse ba snying rje chen po dang byang chub kyi sems la sogs pa thabs mkhas khyad par can gyi grogs dang bcas te /
bskal pa grangs med gsum du goms par byas pa las skyon thams cad spangs shing yon tan thams cad dang ldan pa'i yang dag par rdzogs pa'i sangs rgyas kyi go 'phang rin po che bde blag tu thob nas /
gang dag brtse ba chen po pa / /
gzhan gyi ngor ni bzhugs pa yin / /
zhes gsungs pa ltar /
gzhan don du 'khor ba ji srid ma stongs kyi bar du bzhugs te /
'phrin las lhun gyis grub pa dang /
rgyun mi chad pa'i sgo nas gdul bya sems can thams cad smin grol gyi lam la 'god par mdzad pa yin no / /
gang gi thabs la mkhas pa'i gru bo cher / /
rnam dkar spobs @# / /
pa'i ba dan legs btsugs nas / /
'dod dgu 'byung ba'i brtson pa'i rlung dang bcas / /
'gro rnams srid pa'i rgya mtsho las sgrol zhing / /
mkhyen rab nor bu'i gling la dbang bsgyur ba'i / /
ded dpon bla ma mchog de'i bka' drin las / /
legs par thob pa'i legs bshad nor bu'i tshogs / /
gcig tu bsdus nas rigs pa'i rgyan 'di bsgrubs / /
legs bshad 'dzum dkar ston pa'i bzhin ras kyi / /
rnam dpyod zur mig g.yo ba'i dpal yon can / /
mkhas pa'i dor 'grim pa'i mdzes ma dag /
bstan bcos rigs pa'i rgyan 'di blang bar mdzod / /
mang du thos pa'i sgron me ma bsten na / /
rmongs pa'i mun pa sel bar mi nus shing / /
yang yang bsam pa'i dran bsam bskyangs na / /
thos pa'i nor mchog bsrung bar nus ma yin / /
bsams pa'i don la rtse gcig ma bsgoms na / /
srid pa'i sa bon spong bar ga la nus /
de phyir thos bsam sgom pas rgyud sbyangs nas / /
dal ba'i rten la snying po len pa gces / /
gzhan dang rtsod pa tsam la mi chags shing / /
tshig gi spu pas nam yang mi ngoms par / /
thos pa'i don rnams nyams su blangs pa las / /
rgyal ba dgyes pa'i lam la 'jug par 'gyur / /
dge ba 'di yis tshogs gnyis ra bar rnam dag rigs kyi sa bon snying rje'i chu yis lan cig min par sim byas byang chub sems kyi rtsa ba rab brtan mkhyen rab yal ga'i khyon yangs shing / /
phyogs kun snyan pa'i dri bzang gis 'gengs yon tan sbrang rtsi'i 'byung gnas legs bshad me tog dkar po rab rgyas mkhas pa'i bung bas nam yang gtong bar mi phod 'phur lding rol pas rnam par mdzes / /
gsung skyes rab rgyal rgyal sras 'khri shing gzhon nu'i tshogs kyis rab 'khyud srid pa'i rtse la rtse mor son gyur mtshan dpe'i rin chen rgyan 'chang sku gsum 'bras bu mchog gi go 'phang mngon par mtho / /
phyogs bcur phrin las rnam bzhi'i grib bsil bab pas lus can kun gyi srid zhi'i gdung ba kun sel 'dod dgu 'byung ba'i kun mkhyen dpag bsam dbang po kun gyis bde blag thob gyur cig /
gnas skabs su yang dal dang 'byor ba'i rten / /
mtho rigs yon tan kun gyis rab brgyan cing / /
mi nub bstan pa'i rgyal mtshan 'dzin pa'i mchog /
rig grol phun tshogs dge 'dun grub par shog /
tshad ma'i bstan bcos rigs pa'i rgyan ces bya ba 'di'i chos kyi rgyal po shar tsong kha pa chen po dang /
de'i rgyal tshab dam pa dar ma rin chen dang /
sems dpa' chen po kun dga' bzang ba dang /
yongs su 'dzin pa chen po a b+ha ya kIrti dang /
chos kyi rje shes rab seng ge la sogs pa mkhas grub dpal ldan bla ma dam pa rnams kyi zhabs kyi padmo dri ma med pa la spyi bos gtugs pa'i bka' drin la brten nas /
rang gi slob ma blo gsal zhing don du gnyer ba du mas yang yang du nan gyis bskul ba'i ngor rigs pa smra ba'i dge slong dge 'dun grub pa dpal bzang pos /
rje btsun spyan ras gzigs kyis dngos su byin gyis brlabs pa'i gnas mchog ri bo po ta la dang khyad par ma mchis shing /
grub pa brnyes pa'i rnal 'byor pa mang po rgyun du bzhugs pa dpal byang chub chen po'i dben gnas theg chen pho brang du dmar ser can gyi lo smin drug gi zla ba'i yar ngo'i tshes bzang po la sbyar ba rdzogs so / / / /
'dis kyang rgyal ba'i bstan pa rin po che sgo thams cad nas phyogs thams cad du dar zhing rgyas la yun ring du gnas par gyur cig / / /
! oM swasti /
ston pa tshad ma rnam 'dren nyi ma'i gnyen / /
dam chos tshad ma 'gog lam bden pa dang / /
skyes bu tshad ma 'phags tshogs dge 'dun te / /
skyabs yul tshad ma mchog gsum gtsug na rgyal / /
tshad min ston dang bstan pa der bzhugs bcas / /
log smra'i sde sogs 'joms mdzad dpal yon can / /
rigs pa'i dbang phyug phyogs kyi glang po dang / /
chos kyi grags @# / /
pa 'dzam gling mdzes pa'i rgyan / /
la ma dang lam min 'byed pa'i rigs pa'i mdzod / /
tshad ma sde bdun dgongs 'grel dang bcas pa'i / /
gnad kun bsdus nas ston mdzad dge 'dun grub| |des gsungs rigs pa'i rgyan bcas bsngags 'os mchog /
blang dang dor bya'i gnad kun ma 'dres par / /
legs phye zhi sgor 'jug dang bgod byed pa'i / /
blo gsal skyes bu'i tshogs la sman slad du| |rigs pa'i rgyan 'di slar yang par du bskrun / /
tshul 'dis rnam dpyod mkha' ltar rab yangs pa'i / /
skye bos nor 'dzin khyon rnams yongs gang zhing / /
'gro ba'i rmongs mun sel te lung rtogs kyi / /
chos tshul yar zla'i 'phel bar 'gran gyur cig / / /
oM mu ne mu ne mahA mu ne ye swAhA /
oM ma Ni padme hUM /
oM tA re tut+tA re tu re swAhA /
oM tsaN+Da mahA ro Sha Na hUM phaT /
oM ye d+harmA he tu pra b+ha wA he tun+te ShAn+ta thA ga to hya wa data te ShAny+tsa yo ni ro d+ha e waM bA dI mahA shrA ma NaH ye swAhA /
oM su pra tiShTHa badzra ye swAhA / / / /
rgyal dbang dge 'dun grub kyi gsung tshad ma rigs rgyan 'di rnam 'grel don gnyer pa rnams la mkho shin tu che yang dbus phyogs su 'di'i par med gshis /
'dir dpe rgyun yang dkon par snang bas chos sbyin 'dzad med spel phyir zhing rta lo nang par gsar bskrun bgyis pa'i 'bras bu don ldan du 'gyur phyir smon pa'i tshigs 'di yang rgyal ba'i chos tshul 'dzin pa ngag dbang blo bzang thub bstan rgya mtsho 'jigs bral dbang phyug phyogs las rnam par rgyal ba'i sdes sbyar ba'o / / / /
smras pa /
tshad ma sde bdun mdo bcas mdzes pa'i lus / /
lung rigs nor bu'i da shal rgyan 'chang ba'i / /
dka' gnad gsal ba'i me long chen mo 'di / /
spel gzhi dad ldan skal bzang phun tshogs dang / /
yon tan chos sgron tshogs bsags sgribs sbyong ched / /
dngul sgor nyis stong dad pas phul ba'i thog /
dgon pa gzhung nas dngul sgor gnyis stong gi / /
rgyu sbyar tshad ma rig pa'i brgyan 'di nyid / /
slar yang par du bskrun pa'i dge ba'i mthus / /
'brel thog gis gtsos mkha' khyab ma rgan rnams / /
tshad ma'i gzhung la brten nas bstan pa'i gnad / /
rtogs nas ston pa tshad ma myur thob shog /
gcig la mang spro par gyi 'phrul @# /
bram ze'i gzugs can dpal mgon che /
@# / /
gzhi 'di / /
mkhas grub bye ba'i 'byung gnas chos kyi sde / /
chos grwa chen po bkra shis lhun po ru / /
chos sbyin dal 'gro'i rgyun bzang spel phyir bzhugs / /
ces dang /
rgyal bstan dar zhing 'gro rnams skyid pa / /
rgyal khams bde zhing lo phyugs legs pa / /
mthar thug mkha' khyab kyi sems can thams cad sangs rgyas kyi go 'phang 'thob pa sogs rang gzhan 'phral phugs kyi don chen rnams yongs su 'grub pa'i smon lam bzang pos mtshams sbyor bgyi'o / / / /
oM mu ne mu ne mahA mu ne ye swAhA /
oM ma Ni padme hUM /
oM tA re tut+tA re tu re swAhA /
oM tsaN+Da mahA ro Sha Na hUM phaT /
oM su pra tiShTHa badzra ye swAhA / / / /
ces pa 'di yang bod chu phag zla tshes dang spyi lo zla tshes sangs rgyas kyis chos 'khor dus chen nyin par gzhi legs grub zin pa'o / /
dge'o / /
@# /
'dod khams dbang mo dpal lha mo / /
