! / /
a b+hi d+ha rme rko ShA nAM bi b+ha ShA b+hi r+d+ha r+m+ma b+hI ra t+nai rna ya ra tha nA ma bi ha ra ti sma / /
! / /
chos mngon pa mdzod kyi rnam bshad chos mngon rin chen 'dren pa'i shing rta zhes bya ba bzhugs so / /
! / /
sangs rgyas gnyis pa dbyig gnyen zhabs / /
sdeb sbyor stan rnam b+hA nwa k+Sha y+ya sa mu dra dza m+bu ka na ka dwi pya ny+tsa tu sh+tsa kra tsA dkA nu bya ny+dza na ka wa shu b+h+ya su ka ra sh+tsa r+yA sa ha srA ra tsa legs byas rgya mtsho'i snang ba mi zad 'dzam bu chu bo'i gser sbyangs las / /
mtshan dpe'i ngo mtshar rtsibs stong 'khor lo bzang po'i bskal pa'i gling bzhi la / /
! /
tsong kha ba / /
bcom byed blo bzang rgya mtsho'i sde / /
sau myaM do tsha ba na n+da pa N+Di ta su khi r+hi tyA na ma sh+sh+ra d+d+ha tsA saM gA i tya tsa rA Ta shA kya mu ni tsa krA wa rti sa d+d+ha r+m+ma tsa thobs med bgrod pas phan dang bde pa'i rdzogs ldan dga' ston ster mkhas pa / /
dam pa'i chos kyi 'khor los bsgyur rgyal zas gtsang sras por gus phyag 'tshal / /
! / /
'dred mchog thub bstan rgya mtsho che / /
dri med rgyal ba'i gsung rab ma la ya yi skyed tshal nas / /
chos mngon dri bsung 'gugs mdzad nyon mongs tsha gdung g.yul ngo las / /
rnam par rgyal ba'i dgra bcom rdul gyi rgyal mtshan tshogs rnams kyis / /
legs bshad bsil ba'i bde bskyed de phyir gus pas 'dud pa'i yul / /
rgya chen chos mngon yan lag brgyad ldan chab / /
rnam dpyod hub kyis cig car 'thur mdzad pa'i / /
mkhas dbang dbyig gnyen drang srong dza d+nu'i / /
grags snyan sgrogs la dpyod ldan pa la cher brel / /
lebs sbyar skad kyi 'chi med lam yangs ngos / /
a 'dus ka 'phreng ldan pa'i dbang po'i gzhu / /
ma 'dres gsal byed 'jig rten mig gcig pu / /
skad gnyis smra ba'i rnam thar yid la 'bab / /
blo chen 'jig rten byed por grags ldan tshangs pa rgan po oM yig zol gyi rdzur brten zhing / /
bskal pa bzang po'i 'dren mchog rnams kyang mkhyen brtse'i gzi byin bzod pa'i skabs bral zhir gzhol bas / /
mkhas btsun bzang po'i rnam thar dag la 'gran zlar 'os pa gzhan med rang nyid dper bstan pa'i / /
grags pa phyogs bral thos 'dzen rgyan gyur rgyal ba'i yab gcig tsong kha ba la snying nas 'dud / /
gang zhig gzhung lugs chen po'i legs bshad khur gyis lci ba'i shing rta che / /
nyes par bshad dang stobs 'byor 'dam du bying ste nub la mngon phyogs tshe / /
'chad rtsod rtsom pa'i thabs mkhas 'phrul gyis bde bar 'dren pa'i kha lo pa / /
'jam dbyangs bla ma dkon mchog chos 'phel mkhas mang yongs kyi @# / /
gtsug na mdzes / /
zla med dam pa mchog de'i bka' drin las / /
ches phra'i blo gros ku sha'i rtse mo yis / /
chos mngon rgya mtsho'i dbus nas cha shas tsam / /
len la rgol bar rtsom pa'i klan ka su / /
sgra dang tshad ma rig pa'i lcags ris yongs bskor ba za dang gso pa'i ba gam dbus / /
snyan ngag sdeb sbyor rin chen phra yis rab mdzes nang don rig pa'i seng khri la / /
'chad rtsod rtsom pa'i khur gyis ngal bso'i stegs bca' dgag sgrub rdo rje rtse brgya pas / /
rgol ngan sbyin skyes 'joms pa'i skad gnyis smra ba mig stong can gyi mdun san / /
ji ltar nyin byed dbang bo shar ba'i tshe / /
srin bu me khyer nyams ba chos nyid ltar / /
gsung rab phyogs res dregs pa'i mkhas rlom gyi / /
dam bca' snying po med pa'i rang mtshang ston / /
zang zing 'du 'god blun po'i 'khor tshogs dbus / /
za 'og brtsegs pa'i stan tsam lhur len par / /
skyabs su mi bsten rgya gar mkhas pa'i gzhung / /
brgal brtag 'byod 'di yongs 'dzin bla ma'i drin / /
chos mngon rgya mtsho'i gru rdzings la brten nas / /
gsung rab nor bu'i gling du bgrod byed pa'i / /
ngo mtshar sngan med pa'i legs bshad glu /
mgrin pa'i lam nas len no shes ldan kye / /
zhes bkra shis pa'i tshigs su bcad pa snyan tshig gi lam nas drangs te /
rang cag rnams kyi 'dren pa mchog rgyal ba sras gtsang gi sras po de nyid kyis /
bya dka' ba brgya phrag du ma'i sgo nas zad mi skye shes pa'i ye shes mngon du mdzad de /
mtha' yas ba'i gdul bya rnams kyi ched du chos tshul ji snyed cig gsungs ba rnams bsdun sde snod rin po che gsum du grags pa las /
chos mngon pa'i sde snod kyi dgongs don gsal bar byed pa mkhas mchog dbyig gnyen gyis mdzad pa'i chos mngon ba mdzod kyi bstan bcos 'di rang blos gang spobs kyis /
yongs 'dzin mkhas pa'i drin las cung zad 'chad pa ni /
kun mkhyen shAkya'i bstan la bab tu byung zhing /
gang 'di'i gzhung lugs la thos bsam bgyis pa'i 'bras bu rnyed pa'i mchog legs par rnyed pa'o snyam du dang ba'i yid kyis brjod par bya'o / /
de la gsum /
klad kyi don /
gzhung gi don /
mjug gi don /
dang po la mtshan don /
'gyur phyag gnyis /
dang po ni /
shes bya chos can /
rgya gar bas smra ba'i lha'i skad du bstan bcos 'di'i mtshan la a b+hi sogs su 'bod pa yin te /
nye bsgyur gyi a b+hi mngon pa /
d+harma chos /
ko Sha mdzod /
kA ri kA tshig le'u ra byas pa'i don yin pas lo tsA ba rnams kyis bskyur ba'i phyir /
de ltar skad shar sbyar te bsgyur ba la chos can /
dgos pa yod de /
bstan bcos 'di 'phags yul mkhas pa'i dag yin pa'i nges shes rnyed pa dang /
legs sbyar gyi skad la bag chags gzhag pa'i ched yin pa'i phyir /
de yang 'phags yul na skad rigs bzhi yod kyang /
rgyal ba rnams kyis skad rigs 'di la brten nas chos 'khor bskor zhing /
paN+Di ta rnams kyang de dang tshul mthun par mdzad pas /
mkhas pa'i dbang po stag tshang lo tsA bas /
rgyal ba'i gsung rab thams cad su pu dang ni / /
ting gi mtha' can legs sbyor lha ye skad / /
byings dang rnam 'gyur rkyen gyi rang bzhin du / /
gnas phyir 'phags yul mkhas rnams tshul 'dir rol / /
zhes gsungs bas so / /
gnyis pa 'gyur @# / /
phyag ni /
nyon mongs kyi rtsub reg dang bral bas 'jam zhing /
bde legs kyi dpal du gyur ba /
na chod gzhon nu lo bcu drug lon pa'i nyams ldan gyi lang tsho can da gyur pa'i 'jam dbyangs la phyag 'tshal ba la dgos pa yod de /
sgyur byed lo paN gyi don 'grub cing /
'di mngon pa'i sde snod kyi khongs su gtogs par shes pa'i dgos pa yod ba'i phyir /
gnyis ba gzhung don la /
rtsom ba la 'jug pa'i yan lag /
brtsams pa'i gzhung gi brjod don dngos bshad ba /
rtsom pa mthar phyin pa'i bya ba dang gsum /
dang bo la /
mchod par brjod pa /
rtsom par dam bca' ba /
chos mngon ba'i mtshan don bshad pa /
chos mngon pa brtsams pa'i dgos pa bshad pa dang bzhi /
dang po la /
tshig don dang /
mtha' dpyad ba gnyis las /
dang po ni /
slob dpon dbyig gnyen chos can /
khyod kyis bstan bcos 'di rtsom pa'i thog mar /
phun sum tshogs pa gsum mnga' ba'i sangs rgyas gang zhig la phyag 'tshal ba'i rgyu mtshan yod de /
sangs rgyas de shes bya kun la sgrib pa'i nyon mongs dang /
nyon mongs can ma yin pa'i mun pas bon dang bcas pa gtan nas bcom zhing sbangs ba'i sbangs pa phun tshogs dang /
shes bya thams cad rtogs ba'i rtogs pa phun tshogs gnyis dang ldan zhing /
des gdul bya la phan pa'i don ji lta ba bzhin du chos ston pa'i sgo nas 'gro ba rnams brgal bar dka' ba'i 'dam lta bu'i 'khor ba las drangs par mdzad pa'i rgyu mtshan gyis yin pa'i phyir /
gnyis pa mtha' dpyad ba la kha cig /
nyon mongs can gyi mun ba dang nyon mongs can ma yin pa'i mun pa gnyis sbangs pa'i sbangs pa de gzhung 'di'i skabs nas dngos su bstan ba'i spangs ba yin zer na /
de chos can /
khyod rgyud ldan gyi nyan rang dgra bcom med par thal /
'dod pa'i phyir /
'dod mi nus te /
nyan rang dgra bcom gnyis kyis de gnyis spangs pa'i phyir /
der thal /
rang 'grel las /
rang sangs rgyas dang nyan thos rnams kyang nyon mongs pa can gyi rmongs pa dang bral ba'i phyir /
kun la mun pa bcom par ni 'dod mod kyi /
gtan nas ni ma yin te /
zhes gsungs pa'i phyir /
gzhan yang /
nyon mongs can ma yin pa'i mun pa spangs na /
de slar skye mi rung gi chos can du byas nas spangs dgos par thal /
khas blangs 'thad ba'i phyir /
'dod na /
de 'dra'i gang zag yin na /
cig shos de'i gang zag yin dgos par thal /
'dod ba'i phyir /
'dod na /
nyams ba'i chos can gyi dgra bcom pa chos can /
der thal /
de'i phyir /
der thal /
dgra bcom pa yin pa'i phyir /
der thal /
dgra bcom drug po gang rung yin pa'i phyir /
'dod na /
mi 'thad par thal /
de slar skye ba yod pa'i phyir /
der thal /
de de'i 'bras bu las nyams pa yod pa'i phyir /
der thal /
dgra bcom par pa bzhi po de rang gi rigs las nyams pa dang /
nyams pa'i chos can sogs lnga /
rang gi 'bras bu las nyams par 'gyur ba dang /
rgyun zhugs rang gi 'bras bu las nyams par 'gyur pa med pa'i khyad par 'thad pa'i phyir /
der thal /
bzhi ni rigs las lnga 'bras las / /
nyams 'gyur dang po las ma yin / /
zhes gsus ba'i phyir /
kha cig /
mi g.yo ba'i chos can gyi dgra bcom pa yin na /
thob bya'i yon tan gang las kyang mi nyams pas khyab zer na /
de mi 'thad par thal /
de thob bya'i yon tan ma thob pa las nyams pa'i phyir /
der thal /
des stobs bcu la sogs pa'i sangs rgyas kyi yon tan ma thob ba'i phyir /
kha cig /
sa sa rgyas yin na yon tan gang las kyang mi nyams bas khyab zer na / /
mi 'thad par thal @# / /
de thob bya'i yon tan thob kyang mngon du mi byed pa'i nyer spyod las nyams pa'i phyir /
der thal /
des 'gog snyoms thob kyang mngon du ma byas pa'i phyir /
der thal /
de 'gog pa la snyoms par zhugs pa'i gang zag ma yin pa'i phyir /
der thal /
de'i rgyud la tshor 'du rags pa mngon gyur tu yod pa'i phyir /
der thal /
de'i rgyud la sgo lnga'i dbang shes mngon gyur tu yod pa'i phyir /
gnyis pa ni /
shes bya chos can /
slob dpon gyis de ltar phyag 'tshal nas dgos pa'i don bya ba khyad par can zhig brtsam par bya ba yin te /
chos mngon pa sde bdun gyi brjod bya thams cad tshang ba'i /
rgyal po'i gan mdzod lta bu'i bstan bcos 'di rab tu bshad par bya ba yin pa'i phyir /
gsum pa chos mngon pa'i mtshan don bshad pa la /
don dam pa'i chos mngon pa dang /
brdar btags pa'i chos mngon pa gnyis /
dang po la /
tshig don dang /
mtha' dpyad pa gnyis las /
dang po ni /
bdag med mngon sum du rtogs pa'i dri ma med pa'i shes rab zag pa med pa'i phung po lnga rjes 'brang dang bcas pa chos can /
'bras bu'i mngon pa yin te /
don dam pa'i chos mngon pa yin pa'i phyir| gnyis pa ni /
zag med kyi chos su dmigs pa de chos mngon pa'i mtshan nyid zer na /
nyan thos sbyor lam pa'i rgyud kyi so sor brtags min gyi 'gog pa chos can /
mtshon bya der thal /
mtshan nyid de'i phyir /
der thal /
'dus ma byas gsum po gang rung yin pa'i phyir| 'ded na /
lam bden yin par thal /
'dod pa'i phyir /
'dod na /
de'i rgyud la lam bden yod par thal /
'dod pa'i phyir /
kha cig /
chos rab tu rnam 'byed kyi shes rab kyis bsdus pa'i zag med kyi chos su dmigs bde /
chos mngon pa'i mtshan nyid zer na /
nyan thos 'phags pa'i rgyud kyi zag med kyi sdom pa chos can /
mtshan nyid der thal /
mtshon bya de'i phyir /
der thal /
zag med kyi phung po lnga po gang rung yin pa'i phyir /
der thal /
zag med kyi sdom pa yin pa'i phyir /
'dod na /
sems byung yin par thal /
'dod pa'i phyir /
'dod na /
ma yin par thal /
gzugs phung yin pa'i phyir /
kha cig /
zag med kyi sdom pa yin na /
gzugs yin bsam khyab par thal /
gzugs med khams na de yod pa'i phyir /
der thal /
gzugs med khams pa'i 'phags pa'i rgyud la de yod pa'i phyir /
der thal /
de de rgyud ldan gyi gang zag yin pa'i phyir na /
ma khyab /
der thal /
de'i rgyud la de ldan pa'i phyir /
der thal /
des de thob pa gang zhig /
des de ma btang ba'i phyir /
dang po der thal /
'phags pa yin pa'i phyir /
khyab pa yod de /
zag med 'phags pa'i sems can rnams / /
zhes gsungs pa'i phyir sgom lam la zag bcas zag med gnyis su yod zer na /
zag bcas sgom lam rgyud ldan yin na /
sgom lam rgyud ldan yin dgos par thal /
'dod pa'i phyir /
'dod na /
zag bcas sgom lam rgyud ldan gyi phyi rol pa chos can /
der thal /
de'i phyir /
der thal /
de yod pa'i phyir /
zhi rags kyi rnam pa can gyi 'jig rten pa'i sgom lam rgyud la ldan pa'i phyi rol pa yod pa'i phyir /
'dod na /
de chos can /
dkon mchog la skyabs su song bar thal /
lam zhugs kyi sems can yin pa'i phyir / /
! / /
brdar btags pa'i chos mngon pa la /
lam mngon pa dang /
gzhung mngon pa gnyis /
dang po ni /
nyan thos tshogs lam pa'i rgyud kyi bdag med don spyi'i tshul gyis rtogs pa'i shes rab gang yin pa de chos can /
lam mngon pa yin te /
'bras bu de thob par bya ba'i phyir zhugs pa'i bdag med don spyi'i tshul gyis rtogs @# / /
pa'i shes rang mtshungs ldan dang bcas pa'i lam yin pa'i phyir /
gnyis pa la /
tshig don dang /
mtha' dbyang pa gnyis las /
dang po ni /
mngon pa'i bstan bcos 'di chos can /
khyod la mdzod ces bya ba'i rgyu mtshan yod de /
mngon pa gnyis brjod bya'i don du yang dag par chud pa'i phyir ram /
yang na mngon pa sde bdun po de la chos mngon pa'i gsung rab mchan nyid pa zhes bya la /
khyod gang nas byung ba'i gnas kyang de yin pas /
de ltar brjod pa'i phyir /
gnyis pa mthar dpyad pa la /
kha cig /
don dam pa'i chos mngon pa thob byed kyi thabs yin na /
brdar btags pa'i chos mngon pa yin pas khyab zer na /
nyan thos kyi mthong lam gyi ngo bor gyur pa'i thos bsam sgom gsum gyi shes rab chos can /
der thal /
de'i phyir /
'dod na /
ma yin par thal /
don dam pa'i chos mngon pa yin pa'i phyir /
kha cig| tshogs sbyor gang rung yin na /
brdar btags pa'i chos mngon pa yin bsam khyab par thal /
nyan thos dgra bcom gyi rtogs pa sngon du song ba'i byang sems kyi tshogs lam yod pa'i phyir /
der thal /
nyan thos 'phags pa'i rtogs pa sngon du song ba'i de yod pa'i phyir /
der thal /
nyan thos kyi rtogs pa sngon du song ba'i de yod pa'i phyir na /
ma khyab /
kha cig /
'dod khams na brdar btags pa'i chos mngon pa'i ngo bor gyur pa'i bsgoms byung gi shes rab med zer na /
de yod bar thal /
'dod khams na sbyor lam yod pa gang zhig /
de bsgoms byung gtso bor gyur pa'i lam yin pa'i phyir /
dang po der thal /
'dod rten chos mchog bud med kyi / /
gnyis ka'i rten can thob par 'gyur / /
zhes pas sbyor lam bzhi bo de 'dod pa'i lha mi gnyis kyi rten la 'thob par bstan nas /
chos mchog bud med kyi /
zhes sogs kyis sbyor lam chos mchog gi ye shes de /
dang por bud med kyi rten la thob pa yin na /
slar yang pho mo gnyis ka'i rten can thob par 'gyur ba yod cing /
dang por skyes pa'i rten la thob pa yin na /
slar yang skyes ba kho na'i rten thob par 'gyur bar bstan pa'i phyir /
rtsa rtags gnyis ba der thal /
bsgoms byung mi lcegs med pa dang / /
khyad par bsam gtan sa pa'o / /
zhes pa'i rkang pa dang pos de bsgoms byung gtso bor gyur pa'i lam du bstan cing /
phyi mas de khyad par bsam gtan sa drug gang rung la brten nas 'thob par bstan pa'i phyir /
kha cig /
brdar btags pa'i chos mngon pa de chos mngon pa yin zer na /
mi 'thad par thal /
de lam bden ma yin pa'i phyir /
der thal /
de zag med ma yin pa'i phyir /
byas pa la kho na re /
chos mngon pa me la bsrags pa'i chos spong gi las mi srid par thal /
don dam ba'i chos mngon pa ni mes sreg mi dus| brdar btags pa'i chos mngon ba chos mngon pa ma yin pa'i phyir na /
ma khyab /
'o na /
sangs rgyas lang na sems kyis khrag phyung ba'i mtshams med kyi las mi srid par thal /
ye shes la sus kyang khrag 'byin mi nus /
de'i gzugs phung sangs rgyas ma yin pa'i phyir /
bzhi pa chos mngon pa gsungs pa'i dgos pa la /
tshig don /
mtha' dpyad pa gnyis las /
dang po ni /
slob dpon dbyig gnyen chos can /
chos rab tu rnam 'byed kyi shes rab brjod bya'i gtso bor ston ba'i bstan bcos 'di rtsom pa la rgyu mtshan yod de /
gang gi phyir na /
shes rab de med nga ra nyon mongs pa rnams nye bar zhi bar bya ba'i thabs med la /
nyon mongs bdag dang ldan pas kyang /
'jig rten te skye rgu rnams srid pa 'khor ba'i sdug bsngal rgya mtsho dang 'dra chos su grub pa 'dir 'khyams te /
thar ba thob par mi 'gyur ba de bas te rgyu mtshan de'i @# / /
phyir na bye brag tu smra ba'i lugs la mngon pa sde bdun po 'di ston pas gsungs pa'i bka' dgra bcom bdun gyi sar sdus par grags pa de'i rjes su 'brangs te bshad pa'i phyir /
lo zhes smos pa la chos can /
rgyu mtshan yod de /
slob dpon gyis /
mngon ba'i don ston bas gsungs shing /
sde bdun dgra bcom ba bdun gyis brtsams par bzhed bas /
ma rangs pa'i tshig yin pa'i phyir /
gnyis pa mtha' dpyad pa la /
kha cig /
mngon pa mdzod 'di rang gi bstan don rtogs pa'i tshad ma sngon du song ba'i bstan bcos ma yin par thal /
rang gi rtsom gzhir gyur ba'i mngon ba sde bdun la ma rangs pa'i tshig yod pa'i phyir /
der thal /
lo zhes bya ba'i tshig yod ba'i phyir na /
ma khyab ste /
lo zhes pa'i tshig de mngon ba sde bdun bka' yin par 'dod pa lam rangs pa yin zhing /
de'i brjod don lam rangs ba'i tshig ma yin pa'i khyad bar 'thad pa'i phyir /
ma grub na /
der thal /
dang po gang zhig /
phyi ma yin pa'i phyir /
dang po der thal /
rang 'grel las /
bye brag tu smra ba rnams na re /
de ni bcom ldan 'das kyis gsil bur bshad la /
btsun pa kA tyA'i bu la sogs pas bsdus nas bzhag ste /
btsun ba chos skyob kyis ched du brjod ba'i sde sde tshan du byas ba bzhin no zhes zer ro / /
zhes gsungs pas /
skabs 'dir bye brag smra ba phyogs sngar bslab bya'i phyir dang /
'grel pa rgyal sras ma las kyang /
lo zhes bya pa'i sgra ni /
'di na /
chos mngon pa ba rnams kyi gzhung lugs yin gyi /
mdo sde pa kho bo cag gi ni ma yin no / /
zhes pha rol gyi 'dod ba ston bar byed ba yin no / /
zhes gsungs pa'i phyir /
rtsa rtags gnyis ba der thal /
slob dpon gyi sa bye brag tu smra ba'i lugs khas len pa'i phyir /
der thal /
'dus ma byas gsum rdzas grub tu khas len ba'i phyir /
der thal /
de gsum rdzas su grub ba'i phyir /
der thal /
de gsum don byed nus pa yin ba'i phyir /
der thal /
nam mkhas chung brten ba'i don byed nus /
so sor brtags 'gog gis rang gi bral thob 'dzin ba'i don byed nus /
so sor brtags min gyi 'gog pas rang gi dgag bya 'gog pa'i don byed nus pa'i phyir /
byas ba la kho na re /
slob dpon dbyig gnyen mdo sde ba yin par thal /
'grel ba rgyal sras mar /
mdo sde ba kho bo cag gi zhes 'byung ba'i phyir na /
ma khyab ste /
de'i don ni /
mngon ba sde bdun sangs rgyas kyi bka' ma yin par 'dod ba mdo sde pa dang /
slob dbon gnyis mthun bar bstan gyi /
slob dbon mdo sde bar bshad ba ma yin pa'i phyir /
la la dag /
lo grags zer gsum bshad ba'i rgyan yin zer ba ni /
rang nyid kyis khas blangs phyin ci log tu bzung ba'i sgrib byed yin 'dug kyang zer rgyus phongs ba'o / /
kha cig /
srid nyon sbangs pa'i gang zag yin na /
de sbangs pa'i zad mi skye shes ba'i ye shes thob pa'i gang zag yin pas khyab zer na /
de 'dra'i gang zag yin na /
de slangs ba'i mi skye ba shes pa'i ye shes thob pa'i gang zag yin dgos par thal /
'dod ba'i phyir /
'dod na /
de yin na /
de slar skye mi rung gi chos can du byas nas spangs pa'i gang zag yin dgom par thal /
'dod pa'i phyir so /
! / /
gnyis pa brtsams ba'i gzhung gi brjod don la /
lus kyi tshul gyis mdor bstan pa /
yan lag gi tshul gyis rgyas par bshad pa gnyis /
dang po la gnyis su bsdu ba dang /
cung zad bshad ba gnyis /
dang bo la tshig don dang /
mtha' dpyad ba gnyis las /
dang po ni /
shes bya chos can /
bstan bcos 'dir zag bcas dang zag med kyi chos gnyis brjod bya'i gtso bor 'chad pa'i rgyu mtshan yod @# / /
de| chos thams cad bsdu na de gnyis su 'dus pa'i phyir /
gnyis pa mtha' dpyad pa la /
kha cig /
zag pa dmigs pa dang mtshungs ldan gnyis kyi sgo nas rgyas su zung ba de zag bcas kyi mtshan nyid zer na /
dgra bcom pa'i rgyud kyi mig dbang chos can /
mtshan /
nyid der thal /
mtshon bya de'i phyir /
der thal /
sgom spang yin pa'i phyir /
der thal /
gzugs can gyi khams bcu bo gang rung yin pa'i phyir /
khyab ste /
de bcu dang rnam shes kyi khams lnga bsgom spang gis khyab pa'i phyir /
der thal /
bcu ni sgom pas spang bya yin / /
lnga yang zhes gsungs pa'i phyir /
rtsa bar 'dod na /
mtshungs ldan gyi sgo nas zag brgyas su rung bar thal /
'dod pa'i phyir /
'dod na /
de chos can /
khyod dang mtshungs ldan gyi nyon mongs yod par thal /
'dod pa'i phyir /
'dod na /
nyon mongs rgyud ldan gyi dgra bcom pa yod par thal /
'dod pa'i phyir /
kha cig /
dmigs pa dang mtshungs ldan gang rung gi sgo nas zag ba skye ba'i chos yin na /
de gang rung gi sgo nas zag pa rgyas rung gi chos yin pas khyab zer na /
'gog lam gnyis chos can /
der thal /
de'i phyir /
der thal /
dmigs pa'i sgo nas zag pa skye ba'i chos yin pa'i phyir /
der thal /
de gnyis la dmigs nas zag bskye ba yod pa'i phyir /
der thal /
'gog pa mthong spang nyon mongs dpal ma mthong spang nyon mongs gnyis yod pa'i phyir /
rtsa bar 'dod na /
zag bcas yin par thal /
'dod pa'i phyir /
khyab ste /
rang 'grel las /
de gnyis la rgyas par ni me 'gyur bas de gnyis zag pa dang bcas pa nyid du thal ba mad do / /
zhes gsungs pa'i phyir /
gnyis pa ni /
lam bden du ma gtogs pa'i 'dus byas rnams ni /
zag bcas yin te /
rgyu mtshan gang gi phyir na /
de dag la dmigs pa dang mtshungs so ldan ci rigs pa'i sgo nas zag pa rnam pa kun tu rgyas par 'gyur ba'i phyir /
lam gyi bden pa dang /
'dus ma byas rnam gsum yang chos can /
zag med yin te /
dmigs la dang mtshungs ldan ci rigs pa'i sgo nas zag pa rgyas par mi 'gyur ba'i chos yin pa'i phyir nam mkha' dang ni so sor brtags 'gog /
so sor brtags min gyi 'gog pa gnyis te gsum yod pa de la /
'dus ma byas kyi nam mkha' chos can /
mi sgrib pa zhes bya ste /
rang yod pa'i gzhir gzugs can gzhan 'byung ba la gegs mi byed pa'i stong cha yin pa'i phyir nyan thos 'phags pa'i rgyud kyi nyon sgrib spangs pa'i 'gog pa gang de chos can /
so sor brtags pas 'gog pa yin te /
zag med par tshad med lam gyis rang gi ngo skal gyi nyon sgrib spangs pa'i bral ba yin pa'i phyir /
sdug bsngal mthong spang sogs bzhi spangs pa'i spangs pa bzhi bo rdzas so so yin te /
de dag ldan par byed pa'i rdzas rnams kyang rdzas so so yin pa'i phyir /
chos 'og ma rnams skye ba la gtan du gegs byed pa bral ba las gzhan pa'i 'gog pa gang yin pa de chos can /
so sor brtags min gyi 'gog pa yin te /
zag med bar chad med lam gyis ngo skal gyi spang bya spangs pa ma yin pa'i phyir na rgyu ma tshang bas re zhig yul gang dang gang dgag pa'i 'gog pa yin pa'i phyir / /
! / /
smras pa /
chos mngon kun gsal nor bu ji bzhin ras las / /
tshig don mtha' dpyod chu 'dzin smin ma'i gar / /
legs bshad gru char g.yo ba'i zur mig gis / /
blo gsal zhing pa'i 'dod ldan dga' ba skyed / /
zang zing nol gyis gzhal bas lugs min pa'i / /
chos dgon phra zhib rig pa'i zhor bu dbya / /
mchog dman thar ba'i gling du 'khrid pa la / /
chos tshul 'phal 'di yongs 'dzin zhal lung @# / /
yin / /
gang zhig 'brug sgra dal gyis rgod pa la / /
rma bya gar gyis brel ba chos nyid ltar / /
na tshod ches phra'i dus nas tshul 'di la / /
cung zad sbyangs rnams mi smra'i rang dbang ci / /
zhes bya ba ni bar skabs kyi tshigs su bcad pa'o / /
! / /
gnyis pa yan lag rgyas par bshad pa la /
gang la mkhas par bya ba'i gnas ngos gzung ba /
de ltar mkhas par byas pa'i yon tan dang gnyis /
dang po la /
mkhas bya'i gnas /
de nyid nges par byed tshul gnyis /
dang po la /
yul phung khams skye mched kyi rnam gzhag /
yul can dbang po'i rab dbye dang gnyis /
dang po la 'dus byas spyi'i mtshan nyid /
chos gsum gyi rnam gzhag /
khams kyi rnam pa'i rab dbye dang gsum /
dang po la /
dbye ba dang /
ming gi rnam grangs gnyis /
dang po la tshig don dang /
mtha' dpyad ba gnyis las /
dang po ni /
shes bya chos can| gong du bshad pa'i lam bden du ma gtogs pa'i 'dus byas kyi chos rnams la dbyen mtha' yas kyang /
bsdu na phung bo lngar 'dus te /
de dag la gzugs can yin pa gzugs kyi phung bo dang /
la sogs pa gtso bo sems yin pa rnam par shes pa'i lung po /
sems byung yin pa tshor ba 'du shes /
de las gzhan pa'i sems byung dang /
ldan min 'du byad rnams 'du byed kyi phung por 'du ba'i phyir /
gnyis pa mtha' dpyad pa la /
kha cig /
gzugs can gyi khams yin na gzugs khams yin pas khyab zer na /
sgra'i khams chos can| der thal /
de'i phyir /
der thal /
gzugs phung yin pa'i phyir /
der thal /
chos can de yin pa'i phyir /
'dod na /
bstan yod yin par thal /
'dod pa'i phyir /
khyab ste /
gzugs can gyi khams bcu'i nang nas gzugs khams la bstan yod kyis khyab cing /
khams gzhan rnams bstan yod ma yin pa'i phyir /
der thal /
bstan yod 'dir ni gzugs gcig pu / /
zhes gsungs pa'i phyir /
kha cig /
gzugs can gyi khams yin na /
gzugs can gyi khams bcu bo gang rung yin pas khyab zer na /
so thar gyi sdom pa chos can /
der thal /
de'i phyir /
der thal /
gzugs yin pa'i phyir /
chos can de yin pa'i phyir /
rtsa bar 'dod na /
mig sogs dbang po lnga dang gzugs sogs don lnga po gang rung yin par thal /
'dod pa'i phyir /
khyab ste /
dbang don de dag kho na la / /
skye mched dang ni khams bcur 'dod / /
ces gsungs pa'i phyir /
kha cig /
khams bco brgyad nang phan tshun 'gal bar thal /
mig sogs dbang po lnga po gang rung yin na /
de'i nang tshan du gyur ba'i gzugs khams ma yin dgos pa'i phyir /
'dod na /
de bco brgyad po re re nas nang phan tshun 'gal bar thal /
'dod pa'i phyir na ma khyab /
'dod mi nus te /
yid khams dang rnam shes kyi khams drug po re re nas mi 'gal ba'i phyir /
der thal /
de drug po gang rung yin na /
yid khams yin dgos pa'i phyir /
kha cig /
bar do ba'i rgyud la dbang po lnga yod par thal /
gnyid 'thug po log bzhin pa'i gang zag gi rgyud kyi mig dbang de de mtshungs kyi dbang bo gzugs can pa yin pa'i phyir /
'dod na /
gzugs khams kyi bar do ba'i rgyud la mig sogs dbang po lnga yod par thal /
'dod pa'i phyir /
'dod na /
de na mig sogs dbang po lnga yod par thal /
'dod pa'i phyir /
'dod na /
de na sna'i dbang po dang lce'i dbang po yod par thal /
'dod pa'i phyir /
'dod na /
de na de gnyis kyi rnam pas shes pa yod par thal /
'dod pa'i phyir na /
ma khyab ste /
de na sna lce'i rnam par shes pa gnyis dang /
dri ro gnyis kyi khams te bzhi ma gtogs lhag ma bcu bzhi yod /
'dod khams na bco brgyad @# / /
yod /
gzugs med khams na yid dang chos kyi khams dang yid kyi rnam par shes pa'i khams ma gtogs gzhan rnams med pa'i phyir /
der thal /
'dod khams gtogs pa thams cad do / /
gzugs kyi khams na bcu bzhi'o / /
dri dang ro dang sna dang ni / /
lce yi rnam shes khams ma gtogs / /
gzugs med gtogs pa yid dang ni / /
chos dang yid kyi rnam shes khams / /
zhes gsungs pa'i phyir /
kha cig /
zin pa'i 'byung ba las gyur ba'i sgra yin na /
zin pa'i khams yin pas khyab zer na /
mi 'thad par thal /
sgra yin nam zin pa'i khams yin dgos pa'i phyir /
der thal /
sems kyi khams bdun dang /
chos khams kyi phyed sems byung dang /
sgra dang dgu bo de ma zin pa'i khams dang /
gzugs can gyi khams dgu la zin ma zin gyi cha gnyis yod pa'i phyir te /
ma zin dgu /
brgyad po de dag rnams dang sgra / /
dgu po gzhan ni rnam pa gnyis / /
zhes gsungs pa'i phyir /
so thar gyi sdom pa chos can /
bstan yod kyi gzugs yin par thal /
gzugs khams yin pa'i phyir /
der thal /
khams bco brgyad bo gang rung yin /
lhag ma bcu bdun bo gang rung ma yin pa'i phyir zer na /
phyi ma ma grub ste /
chos khams yin pa'i phyir /
der thal /
rnam par rig byed ma yin pa'i gzugs gang zhig /
de la chos khams kyis khyab pa'i phyir /
dang po der thal / /
sdom pa de rnam par rig byed ma yin pa'i gzugs yin pa'i phyir /
der thal /
de la sdom pa /
sdom pa min pa /
bar ma gsum yod pa'i phyir /
der thal /
rnam rig min rnam gsum shes bya / /
sdom dang sdom pa min dang gzhan / /
zhes gsungs pa'i phyir /
gnyis pa der thal /
phung bo bar ba gsum dang /
rnam par ra'i khyed min pa'i gzugs / /
'dus ma byas kyi chos te lnga la chos khams dang chos kyi skye mched kyis khyab pa'i phyir /
de gsum rnam rig byed min dang / /
'dus ma byas rnams bcas pa ni / /
chos kyi skye mched khams zhes bya / /
zhes gsungs pa'i phyir / /
rtsa bar 'dod mi nus te /
bstan med thogs med kyi gzugs yin pa'i phyir /
chos can de yin pa'i phyir ro / /
kha ca'i / /
'dod pa'i rten can gyi gang zag gi rgyud kyi dbang po yin na /
'dod pa'i sas bsdus yin pas khyab zer na /
de'i rten can gyi gang zag gi rgyud kyi bsam gtan dang po'i mig dbang chos can /
der thal /
de'i phyir /
der thal /
de yod pa'i phyir /
'dod pa'i rtan can gyi gang zag gi bsam gtan dang po'i mig la brten nas bsam gtan dang po'i gzugs la blta ba'i tshe /
rten| dbang bo /
yul rnam par shes ba rnams mi mtshungs pa'i phyir /
der thal /
rten 'dod pa'i sas bsdus /
lhag ma nams bsam gtan dang po'i sas bsdus yin pa'i phyir /
der thal /
bsam gtan dang po pa des gnyis pa'i mig la brten nas gnyis pa'i gzugs la blta ba'i tshe rten rnam par shes pa gnyis bsam gtan dang po'i sas bsdus /
lhag ma gnyis bsam gtan gnyis pa'i gas bsdus pa'i phyir /
der thal /
de gsum pa bas /
de bzhi pa pa'i mig la brten nas gnyis pa ba'i gzugs la blta ba'i tshe /
dbang bo de bzhi ba'i sas bsdus /
rten de gsum pa'i sas bsdus /
yul de gnyis pa'i sas bsdus /
rnam par shes pa de dang po'i sas bsdus pa'i phyir / /
! / /
gnyis pa la 'dus byas spyi'i ming gi rnam grangs dang /
zag bcas kyi ming gi rnam grangs gnyis las /
dang po ni /
'dus byas de dag nyid chos can /
dus zhes bya ste /
dus gsum 'jog pa'i gzhi yin pa'i phyir /
de chos can /
gtam gzhi zhes bya ste /
rjod byed kyi gtam rnams 'byung ba'i gzhi yin pa'i @# / /
phyir| de chos can /
nges par 'byung bcas zhes bya ste /
nges pa gdon mi za ba dang /
'byung ba myang 'das yin pas /
khyod dor nas lhag med myang 'das mngon du byed dgos pa'i phyir /
de chos can /
gzhi dang bcas pa zhes bya ste /
skyed par byed pa'i rgyu dang bcas ba'i phyir /
gnyis pa ni /
zag bcas kyi phung po lnga gang dag chos can /
nyer len gyi phung po zhes bya ste /
khyod nyer len nyon mongs pa de dag las byung ba dang /
de dag la rag lus pa dang /
khyod las rang 'bras nyer len nyon mongs pa rnams byung ba'i phyir /
dper na rtswa las byung ba'i me la rtswa me dang /
rgyal po la rag lus pa'i mi la rgyal po'i mi dang /
me tog skyed pa'i shing la me tog gi shing zhes brjod pa ltar ro / /
zag phung de dag chos can /
'thab bcas zhes kyang bya ste /
khyod la brten nas rang gzhan la dmigs pa'i lus ngag gi 'thab mo 'byung ba'i phyir /
de chos can /
sdug bsngal zhes bya ste /
sdug bsngal gsum po gang rung dang 'brel ba'i phyir /
de chos can /
kun 'byung zhes bya ste /
sdug bsngal phyi ma skyed pa'i phyir /
de chos can /
'jig rten zhes bya ste /
skad cig gis 'jig cing gnyen pos kyang 'jig pa'i phyir /
de chos can /
lta gnas zhes bya ste /
lta ba ngan pa rnams 'byung ba'i gnas yin pa'i phyir /
de chos can /
srid pa zhes kyang bya ste /
'khor ba thog med nas yang srid phyi ma yang yang du 'grub pa'i rgyu yin pa'i phyir / /
! / /
gnyis pa chos gsum gyi rnam gzhag la /
chos gsum so so'i rang bzhin /
chos gsum gyi khyad chos /
chos gsum gzhan gyis bsdus tshul dang gsum /
dang po la /
gzugs kyis bsdus pa'i chos gsum /
gzugs sems gnyis las gzhan pas bsdus pa'i chos gsum /
sems kyis bsdus pa'i chos gsum /
dang po la gzugs phung gi rang bzhin dang /
de las phyung ste khams dang skye mched du 'jog tshul gnyis /
dang po la mdor bstan dang /
rgyas bshad gnyis /
dang po ni /
dbang po lnga dang don lnga dang rnam par rig byed min pa'i gzugs dang bcu gcig chos can| gzugs phung yin te /
blo'i yul du dum spungs pa ltar snang ba'i gzugs can yin pa'i phyir /
gnyis pa la /
dbang po lnga /
don lnga /
rnam par rig byed min pa'i gzugs bshad pa dang gsum /
dang po ni /
shes bya chos can /
mig la sogs pa de dag rnams kyi rnam par shes pa'i rten te bdag rkyen mig dbang sogs 'jog tshul yod de /
rang 'bras gzugs 'dzin mig gi rnam par shes pa'i thun mong min pa'i bdag rkyen byed pa'i rigs su gnas pa'i nang gi gzugs dang ba rnams de yin pa'i phyir /
la sogs zhes smos pa la chos can /
dgos pa yod de /
dbang po phyi ma bzhi la yang shugs kyis go nus pa'i ched yin pa'i phyir /
gnyis pa ni /
shes bya chos can /
gzugs kyi skye ma ched kyi mtshan nyid yod de /
gzugs 'dzin pa'i mig shes kyi yul gtso bor gyur ba'i phyi'i skye mched de yin pa'i phyir /
gzugs kyi skye mched chos can /
khyod la rtsa ba'i sgro nas dbye na rnam pa gnyis su yod de /
khyod la kha dog dang dbyibs kyi gzugs rnam pa gnyis su yod pa'i phyir /
de chos can /
khyod la yan lag gi sgo nas dbyen rnam pa nyi shu yod de /
khyod la kha dog bcu gnyis dang dbyibs brgyad du yod pa'i phyir /
dang po grub ste /
rtsa ba'i kha dog bzhi dang /
yan lag gi kha dog brgyad yod pa'i phyir /
dang po grub ste /
sngon po /
ser bo /
dmar po /
dkar po bzhir yod pa'i phyir /
gnyis pa grub ste /
sprin /
du ba /
rdul /
khug rna /
snang ba ste zla skar /
me| sman| nor bu @# / /
rnams kyi 'ong /
mun pa /
nyi ma /
grib ma rnams su yod pa'i phyir /
rtsa rtags gnyis pa grub ste /
ring bo /
thung du /
lham pa ste gru bzhi /
zlum po /
mtho ba /
dma' ba /
cha leb /
cha le ba ma yin pa'i gzugs rnams su yod pa'i phyir /
sgra chos can /
khyod la rtsa ba'i sgo nas dbyen gnyis yod de /
khyod la zin pa dang ma zin pa'i sgra gnyis yod pa'i phyir /
yan lag gi sgo nas dbye na rnam pa brgyad yod de /
de gnyis re re la bzhi bzhi yod pa'i phyir /
der thal /
dang po sems can du ston pa snyan mi snyan dang /
mi ston pa snyan mi snyan gnyis yod pa gang zhig /
phyi ma la yang de yod pa'i phyir /
dang ngo /
grub ste /
skyes bus glu len pa /
skyes bus tshig rtsub smra ba /
sil snyan dang /
khu tshur gyi sgra rnams rim pa bzhin du yin pa'i phyir /
phyi ma grub ste /
sprul pas chos 'chad pa /
de sang ro sgrogs pa /
dril bu rang sgra 'khrol ba /
brag ral ba'i sgra rnams rim pa bzhin du yin pa'i phyir /
ro chos can /
khyod la dbye na rnam pa drug tu yod de /
mngar ba /
skyur ba /
kha ba /
ska ba /
tshwa ba /
lan chab drug tu yod pa'i phyir /
de chos can /
khyod la mang por dbye rung ste /
rtsa ba'i sgo nas mngar ba'i mngar ba sogs drug tu phye ba'i sum cu rtsa drug dang /
de re re la lce dbang gis myong ba'i tsho lce shes la phan 'dogs pa'i ro /
'ju bar mngon du phyogs tshe lus kha mi gnod pa'i ro /
'ju ba'i tshe lus sems la phan 'dogs pa'i ro ste brgya dang brgyad yod pa'i phyir /
gzhan yang yod de /
ro drug phan tshun phrad pa'i khyad par las /
ro drug cu rtsa gsum du 'gyur ba'i phyir /
ji skad du /
'grel ba rgyal sras ma las /
rigs drug gi dbang du byas nas de skad ces bshad kyi /
ro drug phan tshun phrad ba'i khyad par las ni /
ro'i rnam pa rab tu mang por 'gyur te /
sman dpyad tsar ka las /
gcig dang gnyis dang gsum dang bzhi dang lnga dang drug phrad pa'i sbyor ba las ro drug cu rtsa gsum bstan to / /
zhes gsungs pa'i phyir /
dri chos can /
khyod la rtsa ba'i sgo nas dbye na rnam pa gnyis yod de /
zhim mi zhi ma gnyis yod pa'i phyir /
de chos can /
khyod la yan lag gi sgo nas dbye na bzhi yod de /
dang po la mnyam mi mnyam dang /
phyi ma la mnyam mi mnyam gnyis gnyis yod pa'i phyir /
der thal /
rgya spos /
a ka ru /
shid kun /
sgog skya'i dri rnams rims bzhin du yin pa'i phyir /
reg bya chos can /
khyod la bcu gcig gi bdag nyid du dbyer yod de /
'byung ba bzhi'i reg bya bzhi /
'byung 'gyur gyi reg bya bdun yod pa'i phyir /
phyi ma grub ste /
'jam rtsub /
lci yang /
bkres skom /
grang ba dang bdun yod pa'i phyir /
smras pa /
dbang 'o lnga yi rin chen rtsig ngos la / /
skye mched lang ka'i bdag po'i gzugs brnyan stong / /
shar tshe ma 'dres 'byed pa'i rnam dpyod kyis / /
ha nu ma n+tha gnyis pa 'di na snang / /
gya gyu'i sems kyis cho 'di'i che thabs dag /
sgrub pa'i dam pa'i gral du ma tshud kyang / /
rigs pa'i mig gis shes bya'i gzigs mo kun / /
mthong ba 'di yang skyes thob shes rang drin / /
rjod byed nyung dur sbyar ba'i gnam ru la / /
gzugs phung nyag phrag mtha' dag rab sbyar nas / /
blo gros rgyud kyis bkug tshe mgrin sngon can / /
'gog pa'i ting 'dzin rdzu la brten na ma snyam / /
zhes bya ba ni bar skabs kyi tshigs su bcad pa'o / / / /
gsum pa rnam par rig byed ma yin pa'i gzugs bshad pa la /
ngo bo /
zhar byung gnyis /
dang po ni /
rnam par rig byed ma yin pa'i gzugs de la ni 'jog tshul yod de /
khyad chos bzhi dang ldan pa'i bstan med thogs med kyi gzugs la ngos 'dzin pa'i phyir /
khyad chos bzhi @# / /
dang ldan par brjod de /
gnas skabs /
ngo bo /
rgyun rba brgyu dang bzhi yod pa'i phyir /
dang po grub ste /
ma g.yengs sems bcas kyi gnas skabs su 'byung bar ma zad /
sems g.yeng ba dang sems med pa'i gnas skabs su yang 'byung ba'i phyir /
gnyis ba grub ste /
dge mi dge gang rung gis bsdus pa'i phyir /
gsum ba grub ste /
snga ma snga ma las phyi ma phyi ma rjes su 'brel ba'i rgyun dang bcas pa'i phyir /
bzhi ba grub ste /
'byung ba chen po bzhi rnams rgyur byas pa'i 'bras gzugs yin pa'i phyir / / / /
gnyis pa zhar byung ni /
'byung ba'i dbye ba /
byed las /
ngo bo /
'gros pa'i dwogs dpyod bzhi /
dang po ni /
shes bya chos can /
'byung bde dag la dbyen bzhi yod de /
sa khams dang /
chu dang /
me dang /
rlung gi khams rnams su yod pa'i phyir /
gnyis pa ni /
shes bya chos can /
'byung bzhi'i byed las yod de /
sas 'dzin par byed /
la sogs pa chus sdud par byed /
mes smin par byed /
rlung gis rgyas bar byed pa las su grub pa'i phyir /
gsum pa ni /
shes bya chos can /
'byung bzhi'i ngo bo yod de /
sra zhing 'thas bas /
rlan zhing gsher ba chu /
dro ba nyid me /
yang zhing g.yo ba rlung gi mtshan nyid yin pa'i phyir /
Du d+hA nya 'dzin pa'i phyings la /
Du rjes su 'brel ba las /
nge'i tshar ba la dr-i ma ka'o zhes pas /
Du dang /
in dang /
nya dang /
a dza sogs las gnyis ka'o zhes pas nya phyis /
d+hA las mi ta ni ga mi ma si sa tsi a bi d+hA nya kru shi rnams las tu nra'o zhes pas tu nra rkyen byin /
rjes 'brel phyis pas d+hA tu zhes pa khams dang /
Du d+h+r-i nya 'dzin pa la ba tsa sogs rnams las a tsa'o zhes pas a tsa'i rkyen sbyar bas d+ha ra zhes pa 'dzin pa yin pas gnyis ka rtags su grub zin par da mgo pas /
drung chen dngos grub /
khams kyi skad dod /
d+hA tu la d+hA ra'i rkyen dang sbyar zhes sku pa ni /
'phags yul gyi sgra mdo chen po brgyad gang du yang ma grags pa'i bzhad gad kyi gtam du snang bas /
gzhan gyis dbang med du nan gyis bkal ba yin nam gtogs /
tha snyad rig gnas pa'i thugs khur de bzhag nas mtshan nyid pa rkyang pa mdzad na legs pa 'dug go /
bzhi pa ni /
shes bya chos can /
sa sogs dang sa'i kha dog sogs kyi dbye ba yod de /
'jig rten gyi tha snyad du 'byung bzhi'i kha dog dang dbyibs la 'byung bzhir brjod pa'i phyir /
der thal /
sa ser po gru bzhi /
chu dkar po zlum po /
med mar po gru gsum /
gzhan yang rlung gi tshogs ji snyed pa ni rlung gi khams nyid yin pas /
snga ma de dang 'dra bar rlung sngon po dang /
zlum po zhes pa rjod pa'i phyir /
gnyis pa de las byung ste khams dang skye mched 'jog ba la /
tshig don dang /
mtha' dpyad pa gnyis /
dang po ni /
shes bya chos can /
dbang don bcu po de dag kho na la skye mched du 'jog tshul yod de /
gzugs can gyi skye mched bcur 'jog pa'i phyir /
yang de chos can /
khams su 'jog pa'i tshul yod de /
gzugs can gyi khams bcur 'dod pa'i phyir /
gnyis pa mtha' dpyad pa la /
kha cig /
rang rgyud ldan gyi gang zag phor mtshon bar byed pa de pho dbang gi mtshan nyid /
rang rgyud ldan gyi gang zag mor mtshon bar byed pa de mo dbang gi mtshan nyid zer na /
mtshan gnyis pa ba'i rgyud kyi pho dbang chos can /
mtshan nyid dang 'dir thal /
mtshon bya de'i phyir /
'dod na /
gang zag de'i rgyud kyi mo da'ang chos can /
mtshan nyid gnyis pa der thal /
mtshon bya de'i phyir /
'dod na /
gang zag de pho mo gnyis ka yin par thal lo / /
kha cig /
tshor bsdug bsngal gyi dbang po yin na /
tshor ba la @# / /
lngar phye ba'i tshor ba sdug bsngal gyi dbang po yin pas khyab zer na /
tshor ba yid mi bde ba'i dbang po chos can /
der thal /
de'i phyir /
der thal /
tshor ba la bde sdug gtang snyoms gsum du phye ba'i tshor ba sdug bsngal gyi dbang bo yin pa'i phyir /
der thal chos can de yin pa'i phyir /
'dod na /
lus tshor yin par thal /
'dod pa'i phyir /
'dod na /
phyi tshor yin par thal lo / /
kha cig /
tshor ba bde pa'i dbang po yin na /
tshor ba la lngar phye pa'i tshor ba bde ba'i dbang bo yin bas khyab zer na /
tshor ba yid bde'i dbang po chos can /
der thal /
de'i phyir /
der thal /
tshor ba la gsum du phye ba'i tshor ba bde pa'i dbang po yin pa'i phyir /
der thal /
chos can de yin pa'i phyir /
kha cig /
dad pa'i dbang po yin na /
byang phyogs so bdun gyi nang tshan du gyur pa'i dad ba'i dbang bo yin pas khyab zer na /
de yin na lam yin pas khyab par thal /
dam bca' 'thad pa ga bzhig /
byang phyogs so bdun gyi dad par lam gyis khyab ba'i phyir /
'dod na /
lam ma zhugs kyi gang zag gi rgyud kyi dad ba'i dbang po chos can /
der thal /
de'i phyir /
'dod mi nus / / / /
gnyis pa gzugs sems gnyis las gzhan pas bsdus pa'i chos gsum la /
ngo bo /
de las khams dang skye mched 'jog tshul gnyis /
dang po ni /
shes bya chos can /
tshor ba'i mtshan nyid yod de /
rang stobs kyis nyams su myong ba'i sems byung de de yin pa'i phyir /
tshor ba de chos can /
khyod la dbye tshul yod de /
khyod la bde ba sogs lngar dbye rigs pa'i phyir /
shes bya chos can /
'du shes kyi mtshan nyid yod de /
rang stobs kyis yul sbu ris mtshan ma mi 'dra bar 'dzin pa'i bdag nyid kyi sems byung de de yin pa'i phyir /
'du shes chos can /
khyod la dbye na gnyis yod de /
khyod la rtog bcas rtog med gnyis su yod ba'i phyir /
shes bya chos can /
'du byed kyi phung po'i mtshan nyid yod de /
phung bo gzhan bzhi las don gzhan zhig tu gyur ba'i 'dus byas de yin pa'i phyir /
'du byed kyi phung bo chos can /
khyod la dbye na gnyis yod de /
khyod la mchungs ldan 'du byed dang ldan min 'du byed gnyis su yod pa'i phyir /
gnyis pa ni /
shes bya chos can /
gzugs sems gnyis las gzhan pa'i chos gtan la phab pas chos kyi skye mched dang chos kyi khams zhes bya ba rnams kyang gtan la phab par 'gyur te /
de gsum rnam par rig byed ma yin pa'i gzugs 'dus ma byas rnams dang bcas pa rnams skye mched dang /
khams su 'jog pa'i phyir /
gsum pa sems kyis bsdus pa'i chos gsum la /
chos gsum gyi rang bzhin /
chos gsum gyi gtso bo ngos gzung ba /
zhar la khams kyi grangs nges la rtsod pa sbang ba dang gsum /
dang po ni /
rnam shes tshogs drug chos can /
rnam shes kyi phung po yin te /
blo'i yul du du ma spungs pa ltar snang zhing /
ngo bo rang gi stobs kyis so sor rnam par rig pa'i gtso bo sems yin pa'i phyir /
shes bya chos can /
yid kyi skye mched kyang yod de /
drug po de nyid de yin ba'i phyir /
shes bya chos can /
khams bco brgyad du 'jog ba'i tshe rnam shes kyi khams bdun dag tu'ang 'dod de /
rnam par shes pa drug dang /
bdun ba yid khams rnams su sod ba'i phyir /
yid kyi khams de rnam shes tshogs drug las don gzhan ma yin ta /
tshogs drug 'das ma thag pa ste de nas rnam shes gzhan gyis bar mchod pa'i rnam shes gang yin pa de yin gyi khams yin pa'i phyir /
yid khams chos can /
rnam shes tshogs drug @# / /
las logs su smos pa la rgyu mtshan yod de /
drug pa yid kyi rnam shes kyi thun mong min pa'i rten ni rab tu bsgrub pa'i phyir du smos pa'i phyir /
khams chos can /
khyod la ldog pa'i sgo nas dbye na bco brgyad dag tu 'dod de /
khyod la bdag rkyen byed ba'i khams drug /
dmigs ba yul gyi khams drug /
'bras bu rnam shes kyi khams drug rnams su yod pa'i phyir /
bco brgyad bde /
rdzas kyi sgo nas bcu gnyis su 'du ste /
rnam shes tshogs drug yid khams su 'dus pa'i phyir /
cung zad bsdun bcu bdun du yod de /
yid khams rnam shes tshogs drug las gzhan du med pa'i phyir /
gnyis pa chos gsum gyi gtso bo ngos bzung ba ni /
gzugs kyi phung bo dang ni yid kyi skye mched dang /
chos khams gcig bya de gsum po chos can /
chos gsum gyi gtso bo yin te /
khyod kyis chos thams cad bsdus ba'i phyir /
der thal /
gzugs kyis bsdus pa'i chos gzugs phung dang /
sems kyis bsdus pa'i chos yid kyi skye mched dang /
gzugs sems las gzhan ba'i chos /
chos khams kyis bsdus pa'i phyir /
bsdu tshul de ni /
rang gi ngo bo nyid yin pa'i tshul gyis bsdus pa yin te /
'dir bsdu bya'i chos ni sdud byed gzhan gyi bsdu bya'i dngos por mi ldan ba'i phyir /
gsum pa khams kyi grangs nges la rtsod pa spong ba ni /
kho na re /
khams bco brgyad du grangs ma nges bar thal /
mig g.yas g.yon sogs yod ba'i phyir /
zer na /
shes bya chos can /
mig rna ba sogs gsum po gnyis yod pas grangs mangs par thal ba'i skyon med de /
mig g.yas g.yon gnyis mig tu rigs gcig pa dang spyod yul gzugs la dmigs pa dang /
'bras bu rnam shes skyed pa 'dra ba'i rgyu mtshan gyis khams gcig tu bzhag pa'i phyir /
'o na /
gang zag gcig la mig sogs gsum re res don byed nus pa la gnyis gnyis yod pas ci bya zer na /
shes bya chos can /
skyes bu la mig sogs gnyis gnyis byung ba'i rgyu mtshan yod de /
rten mdzes par bya ba'i ched yin pa'i phyir / /
! / /
gnyis pa chos gsum gyi khyad chos la /
chos gsum gyi sgra don /
chos gsum gsungs pa'i dgos pa /
chos gsum gyi go rim dang gsum /
dang po ni /
phung bo lnga chos can /
phung po zhes bya ste /
dum spungs pa'am 'dus pa yin pa'i phyir /
skye mched bcu gnyis chos can /
skye mched ces bya ste /
rnam shes skyed pa'i sgo nas de skye zhing mched bar phyed ba'i phyir /
khams bco brgyad chos can /
khams zhes bya ste /
'bras bu 'byung ba'i rgyu'am rigs yin pa'i phyir /
gnyis pa la /
dgos pa dngos dang /
dwogs dpyod gnyis /
dang po ni /
phung po la sogs pa'i chos gsum bstan ba la dgos pa yod de /
sems byung la ril po /
gzugs ca nal ril po /
gzugs sems gnyis ka la ril po gcig tu rmongs pa'i rmongs pa gsum po de bzlog pa'i dgos pa yod pa'i phyir /
shes bya chos can /
phung po lnga bshad pas rmongs pa dang po bzlog nus te /
phung bo lnga'i skabs su sems byung gi phung po la gsum du phye ba'i phyir /
shes bya chos can /
skye mched bcu gnyis bshad pas rmongs pa gnyis pa bzlog nus te /
de'i skabs su /
gzugs can gyi skye mched la bcur phye ba'i phyir /
zhes bya chos can /
khams bco brgyad bshang pas rmongs pa gsum pa bzlog nus te /
de'i skabs su /
gzugs can gyi khams la bcu dang /
rnam shes kyi khams la bdun du bshad pa'i phyir /
shes bya chos can /
chos gsum gsungs pa'i dgos pa gzhan yang yod de /
@# / /
dbang rnon la tshig bsdus pa /
dbang 'bring la 'phring /
dbang rtul la rgyas pa 'dod ba gsum dpa' tsham par bstan nas rjes su gzung ba'i ched yin ba'i phyir /
gnyis pa ni /
sems byung gi nang na mchor ba dang 'du shes gnyis phung bor logs su bzhag ba la rgyu mtshan yod de /
de gnyis rtsod pa'i rtsa bar gyur pas 'gro ba rnams 'khor bar 'khor ba'i rgyu byed ba'i phyir /
der thal /
gzhan rnams las rags shing nyon mongs kyi go rim gyi rgyu byed pa'i phyir /
'dus ma byas phung po dag tu ma bshad pa la chos can /
dgos pa yod de /
dum sbungs pa'i don du mi rung ba'i phyir /
gsum pa go rim la /
phung bo'i go rim /
khams dang skye mched kyi go rim /
zhar byung dang gsum /
dang po ni /
phung po lnga'i go rim 'di rags pa dang por bstan nas phra ba mjug tu bstan pa yin de /
snga ma snga ma las phyi ma phyi ma phra ba'i phyir /
de 'dra'i go rim de ltar byas pa la rgyu mtshan yod de /
gzugs mthong bas nyon mongs skye /
de nas tshor ba /
tshor bas bde ba thob 'dod /
de nas 'du shes phyin ci log /
de nas 'du byed chags sdang sogs /
de nas rnam par shes pa nyon mongs can gyi ngo bor skya ba'i kun nas nyon mongs skye ba'i go'i ma dang mthun pa'i phyir /
de ltar byas pa la dgos pa yod de /
gzugs snod /
tshor ba zas /
'du shes bya na /
'du byed byan bo /
rnam shes de la longs spyod pa po dang mtshungs par shes pa'i dgos pa yod pa'i phyir /
der thal /
snod la sogs pas don khams ji lta ba bzhin du nges pa'i phyir /
der thal /
snod kyis zas rten ba bzhin du gzugs kyis tshor ba brten /
zas longs spyad bya yin pa bzhin du /
tshor ba rnam shes kyis spyad bya yin /
bya na des zas zhim bar byed pa bzhin du /
'du shes kyis bde sdug gi tha snyad 'dogs /
khyan pos zas 'dren bar byed pa bzhin du /
'du byed kyis rnam shes kyi yul la bde sdug skyed par byed /
skyes bus zas za ba bzhin du rnam shes kyis bde sdug la spyod pa'i phyir /
de ltar byas pa la dgos pa yod de /
'dod khams gzugs kyis phya /
bsam gtan bzhi tshor bas phye /
gzugs med dang po gsum 'du shes kyis phye /
srid rtse 'du byed kyis phye /
rnam shes kun la khyab pa'i rgyu mtshan shes pa'i ched yin pa'i phyir /
gnyis pa ni /
gzugs can gyi dbang po lnga dang por bstan nas yid dbang rjes su bshad pa la dgos pa yod de /
dang po lde yul da ltar ba kho na la 'jug /
phyi ma gcig pu dus gsum ga la 'jug pa'i don can yin pa'i phyir /
gzugs can gyi dbang po lnga'i nang nas lus dbang rjes su bshad pa la dgos pa yod de /
don de bzhi 'byung gyur kho na'i yul can dang /
gcig bu 'byung ba dang 'byung gyur gnyis ka la 'jug pa'i phyir /
gzhan mig rna'i dbang po gnyis kya nang nas snga ma dang por bshad pa la dgos pa yod de /
mig dbang gis ches ring ba'i yul la 'jug la /
cig shos kyis de tsam gyi sgra mi thos ba'i phyir /
sna lce gnyis kyi nang nas /
sna dang por bshad pa la dgos pa yod de /
de yul la myur bar lces ro ma myong ba'i sngon du 'jug pa'i phyir /
yang na zhes smos pa la dgos pa yod de /
gong gi go rim de dang brten lus la ji ltar gnas pa bzhin gyi rim pa yin pa'i phyir /
gsum pa ni /
mig gi yul kho na la gcig ni gzugs kyi skye mched du bzhag pa la dgos pa yod de /
sbyir gzugs can bcu ga gzugs yin yang 'dir sbyi mi dbye blag la btags pa'i don yin pa'i phyir /
de ltar btags pa la dgos pa yod de /
de gzugs kyi gtso bo yin pa'i phyir /
@# / /
yid shes kho na'i yul la gcig ni chos khams zhes bya bar bzhag pa la dgos pa yod de /
spyir 'dus byas 'dus ma byas thams cad chos yin yang yid kyi rnam bar shes pa des /
de gnyis ka'i chos mang po dang chos kyi mchog myang 'das yul du bsdus pa'i phyir / /
smras pa /
phung khams skye mched ri dwags mig can la / /
ma 'dres 'byed pa'i rin chen 'phra tshoms kyis / /
rnam par brgyan 'di blo gsal 'dod ldan la / /
dga' ba'i rtsed 'jor byin no da longs shig /
snyan snyan ngag gi mi zad longs spyod kun|| lhug lhug stsol ba'i 'jam dbyangs zur phud can / /
dul dul bshes gnyen zlos gar ston mdzad pa'i / /
mang mang 'gro ba'i gnyen gcig bla ma rje / /
rje btsun mchog de'i drin las dbyig gnyen zhabs / /
zhabs pad dngos su bsten ltar chos tshul 'di / /
'di zhes phra zhib gsal por ston pa'i blo / /
blo chen gzhan gyi drin la ltos ma dgos / /
skye ba'i grags pas blun po'i mgo bo bskor / /
rigs rus tsam gyis chen po'i gtsug na 'gying / /
sgom chen tshul gyis tshe 'di'i 'byid thabs 'tshol / /
de 'dra'i bstan 'dzin rnams la 'di ma mchis / /
zhes bya ba ni bar skabs kyi tshigs su bcad pa'o / /
! / /
gsum pa chos gsum gyis gzhan bsdus tshul la /
chos phung gi bsdus tshul dang /
khams dang skye mched gzhan gyi bsdus tshul gnyis /
dang po la /
dngos dang /
zhar byung gnyis /
dang po ni /
thub pa'i dbang pos /
'dod chags /
zhe sdang /
gti mug /
dug gsum cha mnyam dang bcas pa'i gnyen bor nyi khri re gsungs pa'i chos kyi phung po brgyad khri po de dag chos can /
mdo sde ba ltar na gzugs kyi phung por 'dus te /
rjod byed kyi tshig yin pa'i phyir /
de chos can /
bye brag tu smra ba ltar na /
'du byed kyi phung por 'dus te /
ming spyi ldan min 'du byed yin pa'i phyir /
gnyis pa ni /
shes bya chos can /
chos phung gi tshad la gzhan gyi 'dod tshul yod de /
kha cig /
shA ri'i bus mdzad ba'i chos kyi phung po'i bstan bcos sh+lau ka drug stong yod ba de dag la la dag phung po skye mched la sogs pa don tshan re re rdzogs par ston pa'i gtam re yin par 'dod pa'i phyir /
shes bya chos can /
slob dpon rang lugs kyi bzhed pa yod de /
nyon mongs pa sna re 'dul ba'i gnyen po rdzogs par ston pa la byed pa'i phyir /
der thal /
nyon mongs pa brgyad khri la spyod pa rnams kyi gnyen bor chos kyi phung po brgyad khri grangs mthun par gsungs pa'i phyir /
gnyis pa khams dang skye mched gzhan gyi bsdus tshul ni /
shes bya chos can /
chos phung chos gsum gyis bsdus pa de bzhin du /
gzhan yang mdo las ci rigs par gsungs pa'i phung po skye mched khams rnams ni /
rang gi mtshan nyid la legs par dpyad de 'dir ji skad bshad pa'i chos gsum du bsdu bar bya ste /
tshul khrims /
ting 'dzin /
shes rab /
rnam grol /
de'i ye shes gzigs pa'i phung po rnams las /
dang po gzugs phung dang /
lhag ma 'du byed kyi phung por bsdu zhing /
gzhan der ma 'dus pa'i chos med pa'i phyir /
snod dang /
dkar khung la sogs pa'i bu ga la nam mkha'i khams zhes bya ste /
de nyin mor snang ba dang /
mtshan mor mun pa'i rang bzhin dag yin pa'i phyir /
shes bya chos can /
zag bcas kyi rnam shes ni khams drug tu phye ba'i rnam shes kyi khams yin te /
khams drug tu phye ba'i rnam shes kyis yang srid du skye ba'i rten byed kyi zag med kyi rnam shes kyis de ltar mi byed pa'i phyir / /
! / /
gsum pa khams kyi rnam pa'i rab dbye la mchan nyid kyi sgo @# / /
nas| su mtshan gyi sgo nas /
bcas ma bcas kyi sgo nas /
grub pa gzugs sogs kyi sgo nas /
byung sogs kyi sgo nas /
lta sogs kyi sgo nas dbye ba dang drug /
dang po ni /
gzugs kyi skye mched gcig pu chos can /
bstan yod yin te /
mig yul du bstan du yang pa'i gzugs yin pa'i phyir /
gzugs can bcu'o chos can /
thogs pa dang bcas te /
rang yod pa'i sar gzugs can gzhan 'byung bar thogs pa dang /
rang nyid gzhan la phar thogs pa gang rung yin pa'i phyir /
dang po grub ste /
gzugs kyi skye mched de yin pa'i phyir| gnyis pa grub ste /
snang ba de yin pa'i phyir /
shes bya chos can /
de rnams thogs tshul yod de /
yul| dmigs pa /
sgrib pa gsum la thogs pa'i phyir /
dang po grub ste /
yul can rnams yul la thegs pa'i phyir /
der thal /
mig dbang de de yin pa'i phyir| der thal /
de la chu la thogs la skam la mi thogs pa'i mu /
skam la thogs la chu la mi thogs pa'i mu /
gnyis kar thegs pa'i mu /
gnyis kar mi thogs pa'i mu /
mtshan mo thogs la nyin mo mi thogs pa /
nyin mo thogs la mtshan mo mi thogs pa /
gnyis kar thogs pa /
gnyis kar mi thogs pa'i mu ste brgyad yod pa'i phyir /
dang po der thal /
nya'i mig rnams de yin pa'i phyir /
gnyis pa der thal /
mi phal cher gyi mig rnams de yin pa'i phyir /
gsum pa der thal /
chu srin byis pa gsod dang spal pa'i mig rnams de yin pa'i phyir /
bzhi pa der thal /
rnam pa de dag tu ma gtogs pa rnams kyi mig de yin pa'i phyir /
lnga pa der thal /
mi rnams kyi mig rnams de yin pa'i phyir /
drug pa der thal /
pha wang dang 'ug pa'i mig rnams de yin pa'i phyir /
bdun pa der thal /
gung dang byi ba'i mig rnams de yin pa'i phyir /
brgyad pa der thal /
der ma gtogs pa'i mig rnams de yin pa'i phyir /
rtsa rtags gnyis pa grub ste /
zla ba gnyis snang gi dbang shes de de yin pa'i phyir /
gsum pa der thal /
gzugs phan tshun gcig yong sar cig shos 'byung ba la gegs byed pa'i phyir /
gnyis pa la /
dge sogs gsum du dbye ba dang /
phams gsum gyi sgo nas dbye ba gnyis /
dang po /
gzugs sgra ma gtogs pa'i gzugs can brgyad po de dag nyid chos can /
dge sogs gsum po gang rung yin te /
mtha' gcig tu lung ma bstan yin pa'i phyir /
de las gzhan gzugs sgra gnyis /
rnam shes kyi khams bdun /
chos khams dang bcu po de la dge sogs rnam pa gsum ga yod de /
sdom pa lta bu dge ba'i gzugs dang /
rdzun lta bu mi dge ba'i sgrar ngos 'dzin dgos pa'i phyir /
gnyis pa ni /
shes bya chos can /
khams gsum du 'byed tshul yod de /
'dod pa'i sar gtogs pa la de bco brgyad po thams cad yod pa'i phyir /
shes bya chos can /
gzugs kyi khams na de bcu bzhi yod de /
de na dri dang ro dang /
sna'i rnam shes dang /
lce'i rnam shes kyi khams ma gtogs pa'i lhag ma thams cad yod pa'i phyir /
shes bya chos can /
gzugs med kyi sar gtogs pa'i de gsum yod de /
de na yid dang ni chos dang /
yid kyi rnam par shes pa'i khams gsum yod pa'i phyir / /
! / /
gsum pa la /
zag pa dang bcas ma bcas /
rtog pa dang bcas ma bcas /
dmigs pa dang bcas ma bcas gsum las /
dang po ni /
shes bya chos can /
khams tha ma de gsum la zag pa dang bcas pa dang /
zag pa med pa'i cha gnyis ka yod de /
yid dang chos kyi khams dang yid kyi rnam shes kyi khams gsum po dang po gnyis su gtogs @# / /
pa'i lam bden ma yin pa'i 'dus byas rnams zag bcas /
lam bden dang 'dus ma byas kyis bsdus pa rnams zag med yin pa'i phyir /
shes bya chos can /
lhag ma bco lnga rnams ni zag bcas yin te /
de sgom spang yin pa'i phyir /
gnyis pa la /
dngos dang /
rtsod spong gnyis /
dang po ni /
shes bya chos can /
sgo lnga'i rnam par shes pa'i khams lnga po yang /
rgyun ldan gyi dbang du byas na /
rtog pa dang dpyod pa gnyis ka dang bcas te /
de'i gzhan 'gyur gyi nang chan rtog dpyod gnyis ka yang sgo lnga'i rnam shes kyi 'khor du 'byung ba'i phyir /
khams tha ma gsum la de gnyis ka dang bcas pa /
snga ma med la phyi ma yod pa /
gnyis ka spangs pa dang rnam pa gsum yod de /
'dod pa dang /
bsam gtan dang po'i dngos gzhi tsam po ba'i khams tha ma gsum ni dang po yin /
bsam gtan dang po'i dngos gzhi khyad par can gyi khams tha ma gsum ni gnyis pa yin /
bsam gtan gnyis pa yan chad kyi khams tha ma gsum dang /
khams lhag ma bco lnga ni gnyis ka spangs pa yin pa'i phyir /
gnyis pa la /
kho na re /
sgo lnga'i rnam shes rtog bcas yin pa mi 'thad par thal| mdo las /
dge slong dag /
mig gi rnam par shes pas sngon po shes kyi /
sngon po'i snyam du ni ma yin no / /
zhes dbang shes rtog bral du bshad pa dang 'gal ba'i phyir zer na /
shes bya chos can /
rigs pa'i gnod pa de'i skyon mi 'jug ste /
rtog bcas 'di gzhan 'gyur gyi nang tshan gyi rtog bcas yin la /
mdo las /
rtog bral du gsungs pa ni nges par rtog pa dang rjes dran gyi rtog pas rnam par mi rtog pa la dgongs pa'i phyir /
de dag las dang po'i ngo bo yod de grogs yid kyi rnam par shes pa dang mtshungs par ldan pa /
g.yeng ba rjes thob kyi gnas skabs su 'byung ba /
ngo bo /
rang yul don spyi'i tshul du rtogs pa'i shes rab la 'jog pa'i phyir /
gnyis pa'i ngo bo yod de /
yid kyi rnam par shes pa dang mtshungs par ldan pa /
mnyam rjes thams cad du 'byung ba /
ngo bo dran shes la 'jog pa'i phyir gsum pa dmigs pa dang bcas ma bcas kyi sgo nas dbye ba ni /
sems kyi khams bdun chos can /
dmigs pa dang bcas pa yin te /
rang gi dmigs pa la dmigs pa'i blo yin pa'i phyir /
chos khams kyi phyed sems byung yang chos can /
dmigs pa dang bcas te /
rang gi dmigs pa la dmigs pa'i blo yin pa'i phyir / /
! / /
bzhi pa la /
zin ma zin gyi sgo nas dbye ba /
'byung ba dang 'byung gyur gyi sgo nas dbye ba /
bsags ma bsags kyi sgo nas dbye ba /
bcad bya gcod byed kyi sgo nas dbye ba dang bzhi /
dang po ni /
shes bya chos can /
zin ma zin gyi khyad par yod de /
gzugs can nang phan tshun phrad pa las tshor ba bde sdug skyed nus mi nus la 'jog pa'i phyir /
rnam par shes pa'i khams bdun /
sems byung dang brgyad po de dag rnams dang /
sgra dang dgu po chos can /
ma zin pa zhes bya ste /
gzugs can phan tshun phrad pa las bde sdug skyed mi nus pa'i phyir /
gzugs can gzhan dgu po ni chos can /
zin ma zin rnam pa gnyis ka'i cha yod de /
sngar bshad pa'i rgyu mtshan de'i phyir /
gnyis pa ni /
reg bya'i khams chos can /
khyod la 'byung ba dang 'byung gyur rnam pa gnyis ka yod de| khyod las sa la sogs pa bzhi 'byung ba dang /
'jam rtsub sogs bdun 'byung gyur yin pa'i phyir /
shes bya chos can /
khams bco brgyad po de dag las 'byung gyur kho na yin pa yod de /
lhag ma gzugs can dgu dang chos khams kyi phyogs gcig rnam par @# / /
rig byed ma yin pa'i gzugs ni 'gyu gyur kho na yin pa'i phyir / /
! / /
gsum pa bsags ma bsags kyi sgo nas dbye ba la /
tshig don dang /
mtha' dpyad pa gnyis /
dang po ni /
gzugs can bcu chos can /
bsags pa yin te /
rdul phra rab 'dus pa'i bem po yin pa'i phyir /
gnyis pa mtha' dpyad pa la /
kha cig /
rdzas rdul dang bsags rdul gyi khyad par yod de /
rdzas rdul gzugs kyi chung tha dang /
bsags rdul de las che ba'i phyir /
zer na /
mi 'thad par thal /
bsags rdul phra rab de gzugs kyi chung tha yin pa'i phyir /
der thal /
rang 'grel las thams cad pas phra ba'i gzugs ni bsags pa'i rdul phra rab ces bya ste /
de las chung ba ni mi mngon no / /
zhes gsungs pa'i phyir /
kha cig /
rdzas rdul drug gam brgyad 'dus pa'i gong bu de bsags rdul yin par thal /
rdzas rdul gnyis 'dus pa'i gong bu de bsags rdul gang zhig /
bsags rdul skye ba'i tshe rdul rdzas brgyad dang lhan cig tu skye ba'i phyir /
zer na /
ma khyab /
'dod na /
rdzas rdul bdun 'dus pa'i gong bu de bsags rdul yin par thal /
'dod pa'i phyir /
'dod na /
rdul phra rab bdun 'dus pa'i gong bu de rdul phra rab yin par thal /
'dod pa'i phyir /
'dod na /
ma yin bar thal /
de rdul rags pa yin pa'i phyir /
der thal /
de rdul phran yin pa'i phyir /
kha cig /
'dod khams na rdul rdzas brgyad las med de /
de na dbang po'i rdul dang sgra'i rdul med pa'i phyir zhe na /
de mi 'thad par thal /
'dod khams na dbang po'i rdul dang /
spra'i rdul gnyis ka yod pa'i phyir /
der thal /
de na dbang po dang sgra gnyis ka yod pa'i phyir /
tshul de ni gzugs khams la sbyor rung ba yin te /
gzugs na dbang po med pa dang / /
sgra med phra rab rdul rdzas drug /
lus dbang ldan la rdzas bdun no / /
dbang po gzhan ldan rdzas brgyad do / /
zhes pa zhig don gyis 'thob pa yin pa'i phyir /
ji skad bshad pa de 'thad pa yin te /
gzugs khams na dri ro gnyis med pa'i dbang gis yin pa'i phyir / /
! / /
bzhi pa bcad bya gcod byed kyi sgo nas dbye ba ni /
shes bya chos can /
khams bco brgyad po de dag las gcod byed dang bcad par bya ba nyid kyi khyad par yod de /
dang po star lta bu dang /
phyi ma shing lta bu ni phyi rol gyi khams sgra ma gtogs pa'i gzhan bzhi la 'jog pa'i phyir /
de chos can /
de dag la bsreg bya dang /
'jal ba'i khyad par yod de /
sngar bshad pa de bzhin du bsreg bya shing dang 'jal byed srang yang bzhi po'i steng nas 'jog pa'i phyir /
shes bya chos can /
sreg byed dang gzhal bya gnyis la mi mthun par smra ba'i tshul yod de /
la la ni khams bzhi po nyid srog byed dang gzhal bya gnyis ka yin par 'dod la /
kha cig ni me kho na sreg byed dang /
lci ba kho na gzhal byar smra ba'i phyir / /
! / /
lnga pa byung sogs kyi sgo nas dbye ba la /
byung ma byung gi sgo nas /
phyi nang gi sgo nas /
rten bcas de mtshungs kyi sgo nas /
spang bya yin min gyi sgo nas dbye ba dang bzhi /
dang po la /
byung ba spyir bstan pa /
ma byung ba dmigs kyis bsal ba /
dbang po rnam shes kyi sa mtshungs dang gsum /
dang po la /
rnam smin gyi rgyu /
rgyas byung gi rgyu /
rgyu mthun gyi rgyu dang gsum /
dang po ni /
nang gi dbang po lnga rnam par smin pa las byung ba yin te| ngan 'gro'i dbang po lnga ni mi dge ba dang /
bde 'gro'i dbang po lnga ni dge ba zag bcas las byung ba'i phyir /
gnyis pa ni /
dbang po lnga chos can /
rgyas pa las byung ba yin te /
kham /
zas /
gnyid /
legs spyad sogs kyis nang gi dbang po lnga rgyas par byas /
des @# / /
dbang rten khog brgyas par byas pa'i phyir / /
sga ni chos can /
rgyas pa dang rgyu mthun gnyis las byung ba yod kyi /
rnam smin las skyes pa ma yin te /
'dod rgung dbang bsgyur du yod pa'i phyir /
gsum pa ni /
thogs med rnam shes bdun sems brgyad chos can /
rgyu mthun las byung ba dang rnam smin skyes yin te /
skal mnyam dang kun 'gro'i rgyu las byung ba ni rgyun sun dang /
rnam smin las byung ba ni rnam smin skyes yin pa'i phyir /
gzhan sgra ma gtogs pa bzhi po chos can /
rgyu rnam pa gsum ga las ste /
gong gi sgrub byed de'i phyir /
gnyis pa ma byung ba dmigs kyis bsal ba ni /
rtag pa'i rdzas dang ldan pa chos khams kyi phyogs gcig chos can /
rgyu gsum ga las ma byung ste /
sngar bshad ba rnams las log pa'i phyir /
sdug bsngal chos bzod skad cig ma dang po'i ngo bor gyur pa'i khams tha ma gsum ni /
rgyu mthun las byung ba ma yin te /
rang gi zag med kyi khams sngon song ma yin pa'i phyir /
gsum ba ni /
shes bya chos can /
mig dbang dang mig gi rnam shes kyi khams 'thob tshul yod de /
so so ba dang /
lhan cig tu yang 'thob pa yod pa'i phyir /
der thal /
mig dbang gsar du tho ba la rnam shes gsar du ma thob pa'i mu /
de'i cig shog gnyis ka thob pa /
gnyis ka ma thob pa dang bzhi yod pa'i phyir /
dang po der thal /
gzugs med khams nas bsam gtan bzhi par skye ba'i tshe /
gzugs med khams na gnyis ka med /
bsam gtan bzhi ba'i sas bsdus kyi mig yod kyang mig shes med pa'i phyir /
gnyis pa der thal /
bsam gtan bzhi ba nas bsam gtan dang por skye ba'i tshe /
bsam gtan bzhi ba'i sas bsdus kyi mig yod kyang mig shes med /
dang po'i sas bsdus kyi de gnyis ka yod pa'i phyir /
gsum ba der thal /
gzugs med nas bsal gtan dang por skye ba'i tshe /
gzugs med kyi sas bsdus kyi gnyis ka med /
dang po'i sas bsdus kyi gnyis ka yod pa'i phyir /
bzhi pa der thal /
bsam gtan dang po nas gzugs med du skye ba'i tshe rtags snga ma sbyor ro / /
gnyis pa phyi nang gi sgo nas dbye ba ni /
nang gi khams chos can /
khyod la bcu gnyis yod de /
gzugs sogs yul gyi khams drug ma gtogs pa gzhan rnams yod pa yin pa'i phyir /
gsum pa rten bcas de mtshungs kyi sgo nas dbye ba ni /
chos zhes bya ba'i khams chos can /
mtha' gcig tu rten bcas yin te /
rang 'bras rnam shes kyi yul du mi 'gyur mi srid pa'i phyir /
shes bya chos can /
lhag ma rnams la ni rten bcas dang de dag dang mtshungs pa dag kyang yod de /
khams gang zhig /
rang gi las byed pa rten bcas dang /
mi byed pa ni de mtshungs yin pa'i phyir /
bzhi ba spang bya yin min gyi sgo nas dbye ba ni /
gzugs can bcu chos can /
sgom spang yin te /
spang bya gang zhig /
mthong spang ma yin pa'i phyir /
rnam par shes pa'i khams lnga yang chos can /
rtags bsal sngar bzhin no / /
khams tha ma gsum chos can /
rnam pa gsum yod de /
mthong spang /
sgom spang /
spang bya ma yin pa ba sum yod pa'i phyir /
so so skye bo chos can /
mthong spang ma yin te /
nyon mongs can ma yin pa'i phyir /
gzugs can bcu chos can /
mthong spang ma yin te /
gzugs yin pa'i phyir /
drug pa yid shes ma yin pa'i bdag rkyen dbang po gzugs can pa las skyes pa'i sgo lnga'i rnam shes chos can /
mthong spang ma yin te /
yul bden ba la phyin ci log tu sgro 'dogs byed ma yin pa'i phyir /
drug pa lta ba sogs kyi sgo nas @# / /
dbye ba la /
lta ba yin min gyi sgo nas /
rnam shes yul du gyur tshul gyi sgo nas /
rtag mi rtag gi sgo nas /
dbang po yin min gyi sgo nas dbye ba dang bzhi /
dang po la lta ba'i dbye ba spyir bstan pa /
mig lta bar sgrub pa /
dbang po'i khyad chos dang gsum dang po ni /
shes bya chos can /
lta ba dang lta min gyi khyad par yod de /
mig dang chos khams kyi phyogs gcig lta ba lnga dang /
'jig rten pa'i yang dag ba'i lta ba dang /
slob mi slob kyi lta ba gnyis te rnam ba brgyad po lta ba yin la /
lhag ma phyed dang bcu bdun ma yin pa'i phyir /
sgo lnga'i rnam par shes pa lnga dang mtshungs ldan du gyur pa'i blo shes rab ton mongs can chos can /
yang dag pa'i lta ba ma yin te /
des rtog ming don 'dzin pa'i rtog med yin pa'i phyir /
gnyis pa ni /
mig chos can /
lta ba yin te /
gzugs rnams mthong byed yin pa'i phyir /
de rten bcas de mtshungs gnyis kyi nang nas rten bcas kho na ma yin te /
mig gis gzugs mthong ba'i grogs su rnam shes nges par dgos pa'i phyir /
shes bya chos can /
de la brten pa'i rnam shes kho nas mthong ba ni ma yin te /
gang gi phyir na /
bar du chod pa'i gzugs mthong dgos ba la /
de ni mthong ba ma yin pa'i phyir /
mthong bya'i yul de chos can /
mig ni gnyis ka dag yis mthong ba yin te /
gcig gis bltas ba las gnyis kyis bltas pa gsal bar mthong ba'i phyir / /
! gsum pa la /
dbang pos yul 'dzin tshul /
dbang po rten du gyur tshul /
sa gar gtogs tshul dang gsum /
dang po ni /
mig dang /
yid dang /
rnam gsum ni chos can /
yul dang ma phrad par 'dzin te /
dang pos thag ring po nas gzugs mthong /
gsum pas sgra thos /
gnyis pas dus gsum g.yul du byed pa'i phyir /
sna sogs gsum ni chos can /
de las gzhan du yul dang phrad de 'dzin pa yin te /
sna la sogs pa de gsum gyis ni rang dang mnyam pa'i yul 'dzin par 'dod pa'i phyir /
der thal /
lce dbang gis rang gi rdul dang mnyam pa'i ro'i rdul 'dzin pa yin gyi /
de las gzhan du mi 'dzin pa sogs rigs 'gre ba'i phyir /
gnyis pa ni /
tha ma yid kyi rnam shes chos can /
khyod kyi rten du dus gsum ga med de /
rang dus na 'das pa'i bdag rkyen kho na la brten pa'i phyir /
shes bya chos can /
rnam shes snga ma lnga rnams kyi bdag rkyen de dag ni rang dus na 'das pa dang /
da ltar ba gnyis ka yod de /
rang dang lhan cig tu skyes pa'ang yin pa'i phyir /
mig dbang la sogs pa'i rten lnga po de dag rnam par shes pa rnams kyi rten yin te /
mig sogs lnga po de dag gsal mi gsal du gyur pa las de'i rjes su rnam par shes pa gsal mi gsal du 'gyur ba nyid kyi phyir /
rten lnga po de dag gi ming gis ni brten ba mig gi rnam par shes pa sogs bstan pa'i rgyu mtshan yod de /
mig gi dbang po mig gi rnam por shes pa'i bdag rkyen yin pa nas yid dbang gi bar la de'i phyir /
mig gi rnam shes zhes pa'i tha snyad de dag ni mig dbang la brten nas shes la gzugs la brten nas mi shes pa bstan pa la rgyu mtshan yod de /
gzugs mig shes kyi bdag rkyen ma yin pa de'i phyir dang mig dbang de'i thun mong ma yin pa'i bdag rkyen yin pa'i phyir /
gsum pa ni /
shes bya chos can /
sa gong ma'i lus la sa 'og ma'i mig skyed pa ma yin te /
gong ma'i lus kyis sa 'og ma'i mig las mchog tu gyur pa'i rang sa'i mig brten pa yin pa'i phyir /
shes bya chos can /
sa 'og @# / /
ma'i mig gis gong ma'i gzugs mthong ba ma yin te /
'og ma'i mig dman /
gong ma'i gzugs mchog yin pa'i phyir /
shes bya chos can /
'og ma'i mig gis gong ma'i rnam shes kyi rten mi byed de /
rtags snga ma ltar ro / /
de'i yul du gyur pa'i gzugs 'og sa /
rangs /
gong sa gsum gar gtogs pa yod de /
bsam gtan dang po'i rten can gyis bzhi pa'i dngos gzhi bsgrubs nas de'i sas bsdus kyi mig dbang thob pa'i tshe /
de la brten pa'i rnam shes kyis rangs dang po /
'og sa 'dod pa /
gong sa bzhi pa'i sas bsdus kyi gzugs gsum ga mthong ba yod pa'i phyir /
shes bya chos can /
lus kyi'ang gzugs dang rnam shes gnyis ka /
rangs /
'ogs /
gong sa thams cad du yin te /
sngar gyi des rigs 'gre ba'i phyir /
rna ba la'ang de bzhin du sbyor rigs te /
tshig 'don pa bsgyur chog pa'i phyir /
shes bya chos can /
lce sna lus kyi rnam shes gsum po dag ni rten dbang yul dang bcas pa thams cad rang gis par spyir mtshungs pa yin te /
dmigs bsal du lus kyi rnam shes 'og sar gtogs pa yod pa'i phyir /
shes bya chos can /
de rang gi sar gtogs pa ni 'dod pa dang bsam gtan dang po na yod la /
yid kyi rnam shes rang yul dang mtshungs par ma nges te /
des sa gong 'og thams cad kyi gzugs sogs yul du byed pa'i phyir /
gnyis pa ni /
shes bya chos can /
phyi'i skye mched lnga rnam shes gnyis gnyis kyi yul du 'gyur te /
gzugs de mig shes dang yid shes kyi yul du 'gyur /
des gzhan la rigs 'gre ba'i phyir /
gsum pa ni /
shes bya chos can /
'dus ma byas pa'i chos mtha' dag rtag pa yin te /
de las gzhan pa rnams mi rtag pa yin pa'i phyir /
bzhi pa ni /
shes bya chos can /
dbang po yin min gyi dbye ba yod de /
chos khams kyi phyed tshor bar de sogs lnga dang /
dad pa'i dbang po sogs lnga dang /
rnam byang gi dbang po gsum ste bcu gsum dang /
khams gang dag ni nang gi khams su bshad pa bcu gnyis ni dbang po yin la /
de las gzhan pa rnams ni dbang por ma bshad pa'i phyir /
shes bya chos can /
chos mngon pa mdzod kyi chig le'ur byas pa las /
gnas dang po zhes bya ba gtan la phab pa yin te /
phung khams skye mched mdor bstan rgyas bshad kyi sgo nas legs par bshad pa'i phyir / /
smras pa /
dri med rgyal ba'i gsung rab padmo'i tshal / /
ma lus mdzes byed chos mngon sprang rtsi'i bcud / /
brgal brtag rigs pas 'thung ba'i dbyangs snyan can / /
shes ldan rkang drug dga' ston cis mi byed / /
gzhung lugs 'di don smra las rgyab phyogs nas / /
legs bshad 'chad por rlom pa'i khur ldan rnams / /
byis pas nam mkhar shar ba'i 'ja' tshon la / /
snyegs pa'i rang mtshang sten dang khyad par ci / /
dbyig gi blo gros ma 'di na / /
dbyig dang ldan pa'i 'byor ldan gyis / /
dbyig gi phung po cher spungs kyang / /
dbyig gnyen zhal lung ga la 'thob / /
brtson 'grus khur gyis ma mnar zhing / /
shes rab nor spyad mi ldan yang / /
bshes gnyen ded dpon bka' drin las / /
gzhung don yid bzhin nor bu rnyed / /
tshig gi spros pa'i lo ma rab dor nas / /
don bzang a mra'i 'bras bu cher smin pa'i / /
legs bshad ro brgya'i 'dod pa 'jo ba 'dis / /
gzur gnas 'chi med tshogs kyi dga' ston byas / /
chos mngon pa mdzod gsal bar byed pa chos mngon rin chen 'dren pa'i shing rta zhes bya ba las /
gnas dang po'i tshig don mtha' dpyod ji snyed pa bshad zin to / /
! / /
bkra shis @# / /
'khor lo'i ri mos lag bad la /
rnam par bkra des bzhal kyang rtogs dka' ba'i / /
dbang po'i rnam gzhag ston la dbyig gnyen zhabs / /
dpe zlar 'os ba dkon mchog chos 'phel rgyal / /
drang srong dmod pa'i mthu yis 'dren byed stong / /
lus la rnam bar ldan pa'i brgya byin kyang / /
phra zhib gzhung lugs 'di 'dra ma rtogs bas / /
skyengs te shol med ma yi mngal du yig /
dmar ser gos kyi kha dog rnam bkra yang / /
smra byed lce yi dbang po mi ldan pas / /
snying nas mkhas pa'i go 'phang thob 'dod na / /
bag phab tshul 'dir rna ba gtong cig kye / /
gnyis pa yul can dbang po'i rab dbye la /
dbang po nyer gnyis kyi rang bzhin /
'dus byas chos kyi skye tshul /
rgyu rkyen 'bras bu'i 'byung tshul gyi sgo nas bshad pa dang gsum /
dang po la dbang por 'jog pa'i rgyu mtshan /
grangs nges /
ngo bo /
rab dbye dang bzhi /
dang po la /
bye brag tu smra ba'i lugs dang /
mdo sde pa'i lugs gnyis /
dang po ni /
shes bya chos can /
mig dbang sogs lnga po rnams ni don bzhi la dbang byed de /
lus bsrung ba /
lus mdzes pa /
yul la dmigs pa /
rang 'bras rnam par shes bskyed pa dang bzhi la dbang byed pa'i phyir /
dang po der thal /
mig dbang gis gnod byed kyi dgra bo mthong ba dang /
rna dbang gis gnod byed kyi sgra thos pa'i sgo nas lus srung bar byed /
phyi ma gsum gyis kham zas la longs spyod pa'i sgo nas lus rgyas par byas te srung bar byed pa'i phyir /
gnyis pa der thal /
dbang po de dag dang ldan na mdzes la mi ldan na mi mdzes pa'i phyir /
gsum sa grub ste /
mig dbang nas lus dbang gi bar gyis rang rang gi rnam shes skyed pa'i bdag rkyen byed pa'i phyir /
bzhi ba grub ste /
lnga po des mthong thos tshor myong reg pa la dbang byed pa'i phyir /
shes bya chos can /
pho mo'i dbang po sogs bzhi po rnams ni don gnyis gnyis pa dbang byed de /
dang pos rang gang la ldan pa'i rten gyi gang zag po nyid du mtshon pa /
skad gzengs mtho ba sogs pho'i rang bzhin la dbang byed /
gnyis pas mo nyid du mtshon pa dang /
skad phra ba sogs mo'i rang bzhin la dbang byed /
gsum bas dbang po'i rigs 'dra snga ma las phyi ma 'byung ba dang /
byung ba gnas par dbang byed /
bzhi bas snga ma nas 'dir nyid mtshams sbyor ba dang 'di nas phyi mar nyid mtshams sbyor ba sogs la dbang byed pa'i phyir /
tshor ba'i dbang po lnga dang /
rnam byang gi dbang po brgyad po de rnams kyis ni kun nas nyon mongs pa dang rnam par byang ba la dbang byed de /
tshor ba'i dbang po lngas dang po la dbang byed /
rnam byang gi dbang pos phyi ma la dbang byed pa'i phyir /
chos rje bsod nams grags pas dbang po'i skad dong in+d+ra la rkyen byin pas| zhes gsung ba ni /
i ti mchog gi dbang phyug la'o zhes pa'i byings la di bi kam+pi a tsa siM ti sika mi smi naM rnams kyi ra'o zhes bsar rkyen byin /
tsan+d+ra par /
i did kyi nu ma'o zhes bas i phyis te byin pas in+d+ra zhes pa 'grub pa'i rtags su grub zin pa yin pas /
de la spyir kr-ita la kun bshad kyi rkyen ster pa ni kun lam grags pas sngon med pa'i gtam du 'dug la /
san sogs 'dun byin pa'i steng du kun bshad kyi rkyen ster ba zhig yod kyang /
des dbang phyug dam bzhes pa mi thon la /
drung chen dngos grub pas /
in+d+ra la shwa ra'i rkyen byin zer ba ni /
tha chad kyi gtam ste /
i sha la lngar tsa'i rkyen byin bas /
i shwar zhes pa dbang phyug gi skad dod yin pas /
legs bshad smra ba rnam pa gnyis ka phyogs 'di la brdam byang bzhin du bshad pa mdzad pa ni /
me rtsis pa gzhan gyis 'di ma byas na bstan bcos rtsom pa mthar mi @# / /
phyin pa 'dug ge zhis lung bstan bzhin yin nam gtogs /
nang cha thams cad phyi lam ston zhes kho bo thal mo sbyar te gsol ba 'debs so / /
gnyis pa la tshig don /
mtha' dpyad pa gnyis las /
dang po ni mig sogs dbang po drug la dbang po zhes bya ste| dang po lngas rang gi don gzugs sogs dang /
yid dbang gis chos thams cad la dmigs bar dbang byed pa'i phyir /
pho mo'i dbang po gnyis chos can /
sgra bshad du yod de /
rang rang gi rang bzhin la dbang byed pas pho mo so sor mtshon pa'i lus dbang yin pa'i phyir /
lus dbang yin te rang 'bras lus kyi rnam shes kyi bdag rkyen byed pa'i rigs su gnas pa'i nang gi gzugs can dang ba yin pa'i phyir /
srog dbang chos can /
dbang po'i sgra bshad du yod de /
phung po'i rigs 'dra gnas ba la dbang byed pa'i phyir /
tshor ba rnams chos can /
de'i sgra bshad du yod de /
kun nas nyon mongs rgyas pa la dbang byed pa'i phyir /
der thal /
tshor ba bde ba la brten nas 'dod chags /
sdug bsngal la brten nas zhe sdang /
btang snyoms la brten nas gti mug 'byung ba'i phyir /
dad sogs dbang po lnga chos can /
sgra bshad du yod de /
rnam byang gi chos gong 'phel du 'gro ba la dbang byed pa'i phyir /
mi shes pa kun shes par byed pa'i dbang po chos can /
de'i sgra bshad du yod de /
lhag med mya ngan las 'das pa sogs gong nas gong du 'thob pa la dbang byed pa'i phyir /
kun shes pa'i dbang po chos can /
rtags bsal sngar ltar /
kun shes ldan pa'i dbang po chos can /
rtags bsal sngar ltar /
gnyis pa mtha' dpyad pa la /
kha cig /
dbang po nyer gnyis kyi grangs nges mi 'thad par thal /
ngag gi dbang po /
lag pa'i dbang po /
rkang pa'i dbang po /
'doms kyi dbang po /
'phongs kyi dbang po yod pa'i phyi gder thal /
dang pos smra ba la dbang byed /
gnyis pas 'degs 'jog la dbang byed /
gsum pas 'gro 'dug la dbang byed /
bzhi pas kun dga' ba la dbang byed /
lnga pas rtug pa la dbang byed pa'i phyir /
zer na /
mi 'thad par thal /
bye mdo gnyis ka'i lugs la khyab pa med pa'i phyir /
dang po der thal /
sems can gyi rdzas kyi rten byed pa'i cha nas rgyu ji snyed cig yod pa de dag dang mthun pas dbang po dag kyang de snyed du yod pa'i phyir /
der thal /
sems can gyi rdzas kyi rten byed pa'i cha nas mig sogs dbang po drug bzhag /
pho mo'i khyad par 'byed pa'i cha nas pho dbang mo dbang bzhag /
rigs mthun gnas pa'i cha nas srog gi dbang po bzhag /
kun nas nyon mongs phyogs la longs spyod pa'i cha nas tshor ba'i dbang po lnga bzhag /
rnam byang phyogs kyi rgyu byed pa'i cha nas dad sogs dbang po lnga bzhag /
rnam byang nyid la dbang byed pa'i cha nas dri med kyi dbang po gsum bzhag pa'i phyir /
rtsa rtags gnyis ba der thal /
'khor bar 'jug pa'i dbang du byas nas mig sogs dbang po drug po bzhag /
'khor bar gsar du skye ba'i dbang du byas nas pho mo'i dbang po gnyis bzhag /
rigs mthun gnas pa'i dbang du byas nas srog gi dbang po de bzhag /
bde sdug la longs spyod pa'i dbang du byas nas tshor ba'i dbang po lnga ste bcu ba ni bo de bzhag pa'i phyir /
de bzhin du /
de las bzlog nas rnam byang phyogs la 'jug pa'i rgyu byed pa'i cha nas dad sogs dbang po lnga po de bzhag /
mthong spang spong ba la dbang byed pa'i cha nas mi shes pa kun shes par byed pa'i dbang po de bzhag /
sgom spang spong ba la dbang byed pa'i cha nas kun shes pa'i dbang po de bzhag /
rnam grol gyi dga' bde la longs spyod pa'i dbang du byas nas kun shes ldan pa'i dbang @# / /
bo de bzhag pa yin pa'i phyir /
kha cig /
'bras bu thog ma rgyun zhugs kyi 'bras bu dang /
tha ma dgra bcom pa'i 'bras bu gnyis dbang po dgu dgus 'thob pa yin te /
dang po rgyun zhugs kyi 'dras bu de nyan thos kyi mthong lam sdug bsngal rjes bzod kyi tshogs pa na yod pa'i dad sogs dbang po lnga /
yid dang tshor ba btang snyoms kyi dbang po gnyis /
dri med kyi dbang po dang po gnyis la brten nas 'thong /
dgra bcom pa'i 'bras bu nyan thos kyi sgom lam rdo rje lta bu'i ting nge 'dzin gyi tshogs pa na yod pa'i dad sogs dbang po lnga /
yid dbang dang /
tshor ba bde ba yid bde btang snyom ma gang rung dang /
dri med kyi dbang po phyi ma gnyis la brten nas 'thob pa de'i phyir /
zhos zer na /
nyan thos kyi mthong lam sdug bsngal rjes bzod kyi tshogs pa na dbang po de rnams yod par thal /
'dod pa'i phyir /
'dod na| de dag gi tshogs ban dri med kyi dbang po dang po gnyis yod par thal /
'dod pa'i phyir /
'dod na /
de'i tshogs pa na kun shes pa'i dbang po yod par thal /
'dod pa'i phyir /
'dod mi nus te /
kun shes pa'i dbang po thob pa'i gang zag yin na /
sgom lam thob pa'i gang zag yin dgos pa'i phyir /
der thal /
mthong sgom mi slob lam la dgu /
gsum yin /
zhes pa'i gzhung gi bstan don grub pa'i phyir /
phyi ma de la yang /
nyan thos kyi sgom lam rdo rje lta bu'i tshogs pa na dbang po de dgu yod par thal /
'dod pa'i phyir /
'dod na /
de'i sa na dri med kyi dbang po phyi ma gnyis yod par thal /
'dod pa'i phyir /
'dod na /
de na kun shes ldan pa'i dbang po yod par thal /
'dod pa'i phyir /
'dod mi nus ta /
kun shes ldan pa'i dbang po thob pa'i gang zag yin na /
dgra bcom pa'i 'bras bu thob pa'i gang zag yin dgos pa'i phyir /
kha cig /
gzugs khams na pho mo gnyis med par thal /
de na bo dbang mo dbang med pa'i phyir /
zer na /
skyon med de /
gzugs khams pa'i lha rnams skad kyi gdangs dang num ogs kyi sgo nas 'jog pa'i phyir /
gnyis pa grangs nges la /
bye brag smra ba'i lugs dang /
mdo sde pa'i lugs gnyis /
dang po ni /
dbang bsgyur bya ji snyed pa'i dang 'du byas nas dbang po'i grangs dag kyang de snyed du bstan pa la rgyu mtshan yod de /
sems rnam shes tshogs drug gi rten byed pa'i dbang du byas nas dbang po drug bzhag /
sems can de'i bye brag pho mo la dbang byed pa'i dbang du byas nas de'i dbang po gnyis bzhag /
phung bo rigs 'dra gnas pa la dbang byed pa'i dbang du byas nas srog dbang bzhag /
kun nas nyon mongs la dbang byed pa'i dbang du byas nas tshor ba'i dbang po lnga bzhag /
rnam par byang ba'i tshogs la dbang byed pa'i dbang du byas nas rnam byang gi dbang po brgyad bzhag pa'i phyir /
gnyis pa ni /
yang na skyes bu gcig 'khor bar skye ba'i dbang du byas nas kun nas nyon mongs kyi dbang po bcu bzhi bshad pa la rgyu mtshan yod de /
'khor bar 'jug pa'i rten gyi dbang du byas nas mig sogs dbang po drug bzhag /
der skye ba'i dbang du byas nas pho mo'i dbang po gnyis bzhag /
der gnas pa'i dbang du byas nas srog dbang bzhag /
der yul la nye bar longs spyod pa'i dbang du byas nas tshor ba'i dbang po lnga bzhag pa'i phyir /
de bzhin ldog pa la ste zag med du 'jug pa'i dbang du byas nas dbang po gzhan phyi ma brgyad bzhag pa yin te /
der 'jug pa'i rten gyi dbang du byas nas dad sogs dbang po lnga bzhag /
der skye ba'i dbang du byas nas mi shes pa kun shes par byed pa'i dbang po bzhag /
der gnas pa'i dbang du byas nas kun shes pa'i dbang po @# / /
bzhag /
gnas nas zag med kyi bde ba la longs spyod pa'i dbang du byas nas kun shes ldan pa'i dbang po bzhag pa'i phyir /
! / /
gsum pa ngo bo la /
tshor pa'i dbang po lnga bshad pa dang /
dri med kyi dbang po gsum bshad pa gnyis /
dang po la /
tshig don dang /
mtha' dpyad ba gnyis /
dang po ni /
shes bya chos can /
tshor ba sdug bsngal gyi dbang po'i mtshan nyid yod de /
sim ba ma yin par rang stobs kyis gdung bar nyams su myong ba'i lus tshor de yin pa'i phyir /
shes bya chos can /
tshor ba bde ba'i dbang po yod de| sim par nyams su myong ba'i lus tshor dang /
bsam gtan gsum pa na sems kyi tshor ba sim pa nyid de yin pa'i phyir /
shes bya chos can /
yid bde ba yod de /
bsam gtan gsum pa'i sems bde las gzhan pa'i sim par nyams su myong ba'i yid tshor rnams de yin pa'i phyir /
shes bya chos can /
yid mi bde yod de /
sim pa ma yin par rang stobs kyis gdung bar nyams su myong ba'i yid tshor de yin pa'i phyir /
shes bya chos can /
btang snyoms kyi dbang po yod de /
sim gdung bar ma tsam du nyams su myong ba'i sems byung de yin pa'i phyir te /
de de gnyis kar mi gtogs pa'i phyir / /
! / /
gnyis pa mtha' dpyad pa la /
kha cig /
tshor bsdud bsngal gyi dbang po yin na /
tshor ba la lngar phye ba'i tshor bsdug bsngal gyi dbang po yin pas khyab zer na /
tshor ba yid mi bde ba'i dbang po chos can /
der thal /
de'i phyir /
der thal /
tshor ba la bde sdug gtang snyoms gsum du phye pa'i tshor bsdug bsngal gyi dbang po yin pa'i phyir /
der thal /
chos can de yin pa'i phyir /
'dod na /
lus tshor yin par thal /
'dod pa'i phyir /
'dod na /
phyi tshor yin par thal /
'dod pa'i phyir /
'dod mi nus /
kha cig /
tshor ba bde ba'i dbang po yin na /
tshor ba la lngar phye ba'i tshor ba bde ba'i dbang po yin pas khyab zer na /
tshor ba yid bde'i dbang po chos can /
der thal /
de'i phyir /
der thal /
tshor ba la gsum du phye ba'i tshor ba bde ba'i dbang po yin pa'i phyir /
der thal /
chos can de yin pa'i phyir /
kha cig /
dad sogs dbang po lnga po gang rung yin na /
lam yin pas khyab zer na /
mi 'thad bar thal /
lam ma zhugs na de yod pa'i phyir / /
! / /
gnyis pa dri med kyi dbang po gsum ni /
mthong lam chos can /
dri med kyi dbang po yin te /
mi shes pa kun shes par byed pa'i dbang pos bsdus pa'i phyir /
sgom lam chos can /
dri med kyi dbang po yin te /
kun shes pa'i dbang bos bsdus pa'i phyir /
mi slob lam chos can /
dri med kyi dbang po yin te /
kun shes ldan pa'i dbang pos bsdus pa'i phyir /
mthong lam chos can /
khyod la dbyen dgu yod de /
khyod kyi ngo bor gyur ba'i dang sogs dbang po lnga /
yid kyi dbang po /
tshor ba bde ba /
yid bde /
btang snyoms dang dgu yod pa'i phyir /
gzhan gnyis la rigs 'gre /
smras pa /
lhung lhung nyal 'gro 'bab pa'i sgra dbyangs dang / /
snyan snyan 'gyur khug ldan pa'i lus phrwa'i glu /
ldir ldir sos kyi 'brug sgra rgod ba la / /
mtshar mtshar 'jig rten 'di na ci yang 'dzin / /
'dzin ma'i gzhi 'dir rgyal ba'i ring lugs dag /
dag dang ma dag dpyod pa'i ngang tshul las / /
las ldan blun bo'i rdzun zog ches brin pa / /
bsangs lta bu'i rnam dpyod ldangs pas lan / /
lan mtshar g.yon du phyogs shing mig gi dkyus / /
dkyus ring zur du blta ba'i lus phram / /
ma smad 'dod pa'i bde bster mkhas la / /
la la 'dzangs ma zhes su bstod byed na / /
na sor phra nas mgo skyes dkar po'i bar / /
bar ma chad du thos @# / /
rtsod lhur len ngag /
la zhung brtson pa'i rigs lam mtshan nyid sde / /
sde 'dis bod kun khyad la ci zhig zer / /
zhes bya ba ni bar skabs kyi tshigs su bcad pa'o / /
! / /
bzhi pa dbang po'i dbye ba la /
dbang po'i dbye ba dngos /
dbang po rnyed stong gi tshul sbyong tshul gyi 'bras bu dbang po dus 'thob la dpyad pa /
dbang po ldan tshul la dpyad ba dang bzhi /
dang po la /
nyis tshan dang /
sum tshan gyi sgo nas dbye ba gnyis /
dang po la /
zag pa dang bcas ma bcas kyi sgo nas dbye ba /
rnam smin yin min gyi sgo nas /
rnam smin dang bcas ma bcas kyi sgo nas dbye ba dang gsum /
dang po ni /
bshad ma thag pa'i dbang po gsum ni chos can /
mtha' gcig tu dri med de zag med yin te /
'phags lam gyi ngo bor gyur pa'i dbang po yin pa'i phyir /
shes bya chos can /
zag pa dang bcas pa yod de /
gzugs can gyi dbang po bdun /
srog dang tshor ba sdug bsngal /
yid mi bde ste bcu po de yin pa'i phyir /
dad sogs dbang po lnga /
tshor ba bde ba /
yid bde /
btang snyoms /
yid dbang dang dgu chos can /
mtha' gcig tu zag bcas ma yin te /
khyod la zag bcas zag med gnyis ka yod pa'i phyir /
gnyis pa la /
rnam smin gyis khyab par 'dod pa'i lugs dang /
ma khyab par 'dod pa'i lugs gnyis /
dang po ni /
shes bya chos can /
de yod de /
dgra bcom 'chi bar 'gyur ba na longs spyod rnams btang ste /
'di dag tshe'i mthung du 'gyur bar bden tshig brjod pas /
snga ma'i tshe lhag rnams tshe 'di'i mthud du gyur pa lta bu yin pa'i phyir /
gnyis pa ni /
dbyangs sgrogs pa'i lugs yod de /
'byung ba byin gyis brlabs pas ni srog rgyas par 'gyur ba'i phyir /
shes bya chos can /
des ma khyab ste /
gzugs can gyi dbang po bdun /
yid dbang /
tsho rab yid bde ma gtogs pa gzhan bzhi dang bcu gnyis la rnam smin yin min gnyis ka yod la /
tha ma rnam byang gi dbang po brgyad dang /
yid mi bde ni rnam smin du ma gtogs pa'i phyir /
gsum pa ni /
shes bya chos can /
rnam smin dang bcas ma bcas kyi dbye ba yod de /
yid mi bde de gcig phu ni rnam smin dang bcas pa yin la /
yid dbang dang /
tshor ba gzhan bzhi /
dad pa la sogs pa'i dbang po lnga ste bcu rnams la gnyis ka yod pa'i phyir /
gnyis pa la /
dge sogs gsum gyi sgo nas /
khams gsum gyi sgo nas /
mthong spang sogs gsum gyi sgo nas dbye ba dang gsum /
dang po ni /
shes bya chos can /
mtha' gcig tu dge ba yin pa yod de /
rnam byang gi dbang po brgyad po de yin pa'i phyir /
shes bya chos can /
dge mi dge rnam pa gnyis ka'i cha can yod de /
yid mi bde de de yin pa'i phyir /
shes bya chos can /
dge mi dge lung ma bstan rnam pa gsum ga'i cha can yod de /
yid dbang dang tshor ba gzhan bzhi de yin pa'i phyir /
shes bya chos can /
mtha' gcig tu lung ma bstan yin pa yod de /
gzugs can gyi dbang po bdun /
srog dbang dang brgyad po de de yin pa'i phyir /
gnyis pa ni /
shes bya chos can /
'dod pa'i sar gtogs pa yod de /
dri med kyi dbang po gsum ma gtogs pa bcu dgu po de de yin pa'i phyir /
shes bya chos can /
gzugs kyi sar gtogs pa yod de /
sngar bshad pa'i steng nas /
pho mo'i dbang po dang /
tshor ba sdug bsngal dang /
yid mi bde bdag ste bzhi ma gtogs pa'i bco lnga po de yin pa'i phyir /
shes bya chos can /
gzugs med kyi sar gtogs pa yod de /
sngar bshad pa'i steng nas gzugs can rnams dang bde ba ma gtogs pa'i lhag ma brgyad po de yin pa'i phyir /
gsum pa ni /
yid @# / /
dbang /
tshor ba bde ba /
yid bde /
btang snyoms gsum chos can /
khyed la rnam pa gsum yod de /
mthong spang /
sgom spang /
de gnyis gang rung ma yin pa'i cha dang gsum yod pa'i phyir /
tsho rang yid mi bde chos can /
khyod la gnyis yod de /
mthong sgom gnyis kyi spang bya'i cha yad pa'i phyir /
gzugs can gyi dbang po bdun /
srog /
tshor bsdug bsngal te dgu ni skom pas spang bya yin te /
de rnams zags cis yan pa'i phyir /
dad sogs dbang po lnga la ni sgom pas spang par bya ba min pa yang yod de /
de rnams la zag bcas zag med gnyis yod pa'i zag med rnams de ma yin pa'i phyir /
dri med kyi dbang po gsum chos can /
sgo ma slad ma yin te /
spang bya ma yin pa'i phyir /
gnyis brten gtong gi tshul la /
dbang po rnyed pa'i tshul dang /
gtong ba'i tshul gnyis /
dang po la /
'dod pa'i dbang du byas pa dang /
khams gong ma'i dbang du byas pa gnyis /
dang po la /
mngal skyes kyi dbang du byas pa dang /
rdzus skyes kyi dbang du byas pa gnyis /
dang po ni /
shes bya chos can /
'dod par /
srog /
yid /
btang snyoms /
yid dbang dang bzhi /
dang por cig car du rnyed kyang /
rnam smin skyes kyi dbang du byas nas srog dbang lus dbang gnyis cig car du rnyed kyi /
gzhan gnyis ni ma yin te /
de gnyis nyid mtshams sbyor ba'i tshe nyon mongs can du nges pa'i phyir /
gnyis pa ni /
shes bya chos can /
rdzus skyes kyi dbang du byas na /
de ltar nges pa ma yin te /
rnam smin skyes la mtshan gtan med dang /
gang rung gcig gam /
gnyis ka dang ldan pa gsum yod pa gang zhig /
dang pos mig sogs dbang po lnga /
srog dbang dang drug /
gnyis pas de'i steng du mtshan gang yang rung ba gcig ste bdun /
gsum pas pho mo'i mtshan ma gnyis ka dang brgyad cig car du rnyed pa'i phyir /
gnyis pa khams gong ma'i dbang du byas pa ni /
shes bya chos can /
gzugs khams na de rnyed tshul yod de /
sngar bshad pa'i de drug po de cig car du rnyed pa'i phyir /
shes bya chos can /
de'i kong ma gzugs med na cig car dang rim gyi tha snyad mi 'dogs te /
rnam smin sros skyes gcig pu yin pa'i phyir /
gnyis pa gtong ba'i tshul la /
khams gong ma'i dbang du byas pa dang /
'dod pa'i dbang du byas pa gnyis /
dang po ni /
shes bya chos can / /
btong tshul yod de /
gzugs med dag tu 'chi ba'i tshe ni /
srog dang yid dang btang snyoms gsum nyid cig car du 'gag par 'gyur ba'i phyir /
chos can dang bsal bsngar bzhin la /
gzugs khams na sngar bshad pa gsum dang /
mig sogs dbang po lnga ste brgyad cig car du 'gag pa'i phyir /
gnyis pa la /
cig car ba'i dbang du byas pa dang /
rim gyis pa'i dbang du byas pa gnyis /
dang po ni /
'dod par mchan gnyis ka dang ldan pa de chos can /
khyod kyi dbang du byas pa'i 'gag tshul yod de /
mig sogs dbang po lnga /
srog yid btang snyoms gsum yo mo'i dbang pho gnyis te bcu gcig car du 'gag pa'i phyir /
mtshan gang rung dang ldan pa chos can /
'gag tshul yod de /
dgu cig car du 'gag pa'i phyir /
mtshan gtan med chos can /
'gag tshul yod de /
brgyad cig car du 'gag pa'i phyir /
gnyis pa ni /
shes bya chos can /
nyon mongs can rim gyis 'chi ba'i dbang du byas nas 'gag tshul yod de /
de dag la srog yid btang snyoms gsum lus dbang dang bzhi cig car du 'gag pa'i phyir /
dge sems can chos can / /
bod kyi de la gong ma las grangs med ste gong du gsum brgyad bcu dgu brgyad bzhi rnams 'gag par @# / /
bshad pa'i gnas skabs thams cad du de dag dang dad sogs dbang po lnga cig car du 'gag dgos pa'i phyir /
gsum pa dge sbyong tshul gyi 'gras bu dbang po dus 'thob ni /
'bras bu tham rgyun zhugs kyi 'bras bu chos can /
dbang po dgus 'thob ste /
lam rjes bzod kyi ngo bor gyur ba'i dang sogs dbang po lnga /
yid dbang /
btang snyoms /
mi shes pa kun shes par byed pa'i dbang po /
ma rjes shes kyi ngo bor gyur ba'i kun shes pa'i dbang po dgus 'thob pa'i phyir /
dgra bcom pa'i 'bras bu chos can /
dbang po dgus 'thob ste /
slob lam skad cig tha ma'i ngo bor gyur ba'i dad sogs dbang po lnga /
yid dbang /
tshor ba 'de ba /
yid bde btang snyoms gsum gang rung gcig /
kun shes pa'i dbang po /
mi slob lam gyi ngo bor gyur ba'i kun shes ldan pa'i dbang po dang dgus 'thob bya'i phyir rim gyis pa'i phyir 'ong phyir mi 'ong gnyis chos can /
'jig rten pa'i lam gyis 'thob pa'i tshe dbang po bdun gyis 'thob ste /
'jig rten pa'i lam gyi ngo bor gyur ba'i dad sogs dbang po lnga yid btang snyoms dang bdun la brten nas 'thob pa'i phyir /
de gnyis 'jig rten las 'das pa'i lam gyis 'thob pa'i tshe dbang po brgyad brgyad la brten nas 'thob ste /
sgom lam gyi ngo bor gyur pa'i dad sogs dbang po lnga /
yid dbang /
btang snyoms /
kun shes pa'i dbang po dang brgyad la brten nas 'thob pa'i phyir /
chags bral sngon song gi phyir 'ong gi 'dras bu chos can /
dbang po dgu la brten nas 'thob ste /
rgyun zhugs thob byed kyi dbang po dgu la brten nas 'thob pa'i phyir /
chags bral sngon song gi phyir mi 'ong gi 'bras bu chos can /
dbang po dgus 'thob ste /
lam rjes bzod kyi ngo bor gyur pa'i dad sogs dbang po lnga /
yid dbang /
tshor ba bde ba yid bde btang snyoms dang gsum gang rung gcig dang /
mi shes ba kun shes par byed pa'i dbang po /
lam rjes shes kyi ngo bor gyur pa'i kun shes pa'i dbang po dang dgus 'thob pa'i phyir /
shes bya chos can /
bstan bcos rab tu byed pa las dgra bcom pa'i 'bras bu dbang po bcu gcig gis 'thob par bshad pa dang 'gal ba'i skyon med de /
dbang po bcu gcig dag gis dgra bcom pa'i 'bras bu 'ga' zhig 'thob srid pa la dgongs nas bshad pa'i phyir /
bzhi pa dbang po'i ldan tshul la| nges ldan gyi dbang du byas pa /
srid ldan gyi dbang du byas pa gnyis /
dang po la /
phan tshun nges ldan gyi dbang du byas pa dang /
dbang po gzhan nges ldan gyi dbang du byas pa gnyis /
dang po ni /
btang snyoms dang ni /
srog dang ni /
yid gsum po chos can /
phan tshun nges ldan yin te /
gang rung gcig dang ldan na gzhan gnyis dang ldan pas khyab pa'i phyir /
gnyis pa ni /
bde ba chos can /
khyod dang ldan na dbang po bzhi dag dang ldan pas khyab ste /
nges ldan gsum gyi steng du bde ba dang bzhi yod pa'i phyir /
lus dbang chos can /
khyod dang ldan na dbang po bzhi dag dang ldan te /
snga ma gsum gyi steng du lus dbang dang bzhi yod pa'i phyir /
mig dbang chos can /
khyod dang ldan na dbang po lnga dang ldan te /
snga ma gsum gyi steng du lus mig gnyis kyi dbang po yod pa'i phyir /
sogs pas rna ba sogs bzhi chos can /
khyod dang ldan na lnga lnga dang ldan te /
snga ma gsum /
lus dbang /
de'i steng du rna ba sogs rang rang bsnan ngas lnga dang ldan pa'i phyir /
yid bde chos can /
khyod dang ldan na yang lnga dang ldan te /
nges ldan gsum /
bde ba yid bde lnga dang ldan pa'i phyir /
sdug bsngal chos can /
khyod dang @# / /
ldan pa la bdun dang ldan te /
nges ldan gsum /
btang snyoms /
sdug bsngal /
bde ba /
yid bde dang bcas pa'i phyir /
pho mo'i dbang po chos can /
khyod gang rung dang ldan na brgyad dang ldan te /
sngar ba 'da ba'i steng du pho mo'i dbang po gang rung gcig dang brgyad yod pa'i phyir /
kun shes ldan pa'i dbang po chos can /
khyed dang ldan na bcu gcig dang ldan te gdags gzhi'i dbang po dgu /
srog /
kun shes ldan ba dang bcu gcig yod pa'i phyir /
kun shes pa'i dbang po chos can /
khyod dang ldan na bcu gcig yod de /
khyod dang kun shes ldan pa gnyis rjes pa ma gtogs sngar ltar yin pa'i phyir /
mi shes pa kun shes par byed pa'i dbang po chos can /
khyod dang ldan na bcu gsum dag dang ldan te /
dad sogs lnga /
yid dbang /
tsho rab bde ba /
yid bde /
btang snyoms te gdags gzhi'i dbang po dgu /
srog dbang lus dbang /
tshor ba sdug bsngal dang bcas pa'i steng du khyad rang bsnan bas bcu gsum yod pa'i phyir /
gnyis pa srid ldan la /
nyung ldan gyi dbang du byas pa dang /
mang ldan gyi dbang du byas pa gnyis /
dang po ni /
dge rtsa med pa ste chad pa'i gang zag gi nang na dbang po nyung du dang ldan na brgyad dang ldan te /
lus dbang /
tshor ba lnga /
srog yid de brgyad tsam dang ldan pa yod pa'i phyir /
de bzhin du gzugs med kyi byis pa'ang chos can /
brgyad dang ldan te /
btang snyoms /
srog yid dge brnams te dad sogs dbang po lnga dang ldan pa'i phyir /
gnyis pa ni /
mtshan gnyis dang ldan pa'i 'dod pa'i so skye chos can /
dbang bo mang po dang ldan te /
dri med kyi dbang po gsum ma gtogs pa'i bcud sku dang ldan pa'i phyir /
mthong lam 'phags pa chags bcas chos can /
bcu dgu dang ldan te /
sngar gyi steng nas pho mo'i mtshan ma gang rung gcig ma gtogs pa bco brgyad /
dri med gzhan kun shes ldan pa bag kun shes pa'i dbang po gnyis ma btogs pa dang ldan pa'i phyir /
gnyis pa 'dus byas chos kyi skye tshul bshad pa la /
gzugs can gyis tshul dang /
gzugs can ma yin pa'i skye tshul gnyis /
dang po ni /
shes bya chos can /
'dod par dbang pos zin pa med pa'i rdul phra rab gcig skye ba'i tshe rdul rdzas brgyad cig car du skye ste /
de skye ba'i tshe 'byung bzhi'i rdul dang sgra med de sgra ma gtogs pa'i phyi don bzhi ste brgyad cig car du skye ba'i phyir /
shes bya chos can /
lus dbang dang ldan pa la rdzas dgu cig car du skye ste /
sngar gyi brgyad lus dbang dang dbu cig car du skye ba'i phyir /
shes bya chos can /
dbang po gzhan mig dbang rna ba sna lce dang ldan pa la rdzas bcu cig car du skye ste /
gang gi dgu de dag gang rung gcig dang bcu cig car du skye ba'i phyir /
gnyis pa la /
mtshungs ldan 'du byed /
ldan min 'du byed gnyis /
dang po la /
mdor bstan pa dang /
rgyas par bshad pa gnyis /
dang po ni /
shes bya chos can /
gtso sems gcig skyes pa'i tshe de dang de'i 'khor du byung ba'i sems byung cig car du skye ste /
de de dang nges par ldan cig tu skye ba'i phyir /
shes bya chos can /
'dus byas thams cad la rang gi mtshan nyid de ngo bo skye 'gag gnas pa mi rtag pa bzhi dang cig car du skye bas khyab ste /
de yin na de dang ldan pas khyab pa'i phyir /
rgyud kyis bsdus pa'i 'dus byas chos can /
khyod yin na rang gi thob pa dang ci gcar skye bas khyab ste /
khyod yin na rang gang la ldan pa'i rten gyi gang zag gi rgyud la ldan par byed pa'i rdzas gcig yod pas khyab pa'i phyir /
rgyud kyis ma bsdus pa rnams de ltar min bas 'am zhes smos so / /
gnyis pa la /
sems byung spyi'i rnam gzhag /
gtso @# / /
sems gang gi 'khor du sems byung du 'gro dpyad /
zhar la sems byung 'ga' zhig gi khyad par dang gsum las /
dang po la /
nges pa'i mtshungs ldan 'du byed dang /
ma nges pa'i mtshungs ldan 'du byed gnyis /
dang po la /
mdor bstan /
rgyas bshad gnyis /
dang po ni /
nges pa'i mtshungs ldan gyi sems byung rnams chos can /
khyod la skye tshul lnga yod de /
sems kyis mang po la /
dge ba'i sa pa /
nyon mongs pa chen po'i sa pa /
mi dge ba'i sa pa /
nyon mongs pa chung du'i sa pa ste tha dad pa lnga yod pa'i phyir /
gnyis pa la /
bshad ma thag pa'i lnga yod pa 'as /
dang po ni /
tshor ba /
sems pa /
'du shes /
'dun pa /
reg pa /
blo gros /
dran pa /
yid byed /
mos pa /
ting 'dzin dang bcu po de chos can /
sems kyis mang po pa zhes bya ste /
gtso sems kun gyi 'khor du 'gro ba'i phyir /
gnyis pa ni| dang pa /
bag yod /
shin sbyangs /
btang snyoms /
ngo tsha shes pa /
khrel yod pa /
dge ba'i rtsa ba chags med ldang med gnyis /
rnam par mi 'tshe ba /
brtson 'grus dang bcu po de chos can /
dge ba'i sa pa zhes bya ste /
dge ba'i gtso sems kun gyi 'khor du 'gro ba'i phyir gsum pa ni /
rmongs pa /
bag med /
le lo /
ma dang pa /
rmugs pa /
rgod pa dang drug po ni chos can /
nyon mongs chen po'i sa ba zhes bya ste /
dbang shes /
yid shes /
mthong spang /
sgom spang du gyur ba'i nyon mongs can gyi gtso sems kun gyi 'khor du 'gro ba'i phyir /
bzhi pa ni /
khrel med dang /
ngo tsha med pa gnyis ni chos can /
mi dge ba'i sa ba zhes bya ste /
gtso sems mi dge ba kun gyi 'khor du 'gro ba'i phyir /
lnga pa ni /
khrob /
'khon 'dzin /
g.yo /
phrag dog /
'tshig /
'chab /
ser sna /
sgyu /
rgya gas /
rnam par 'tshe ba bcu po ni chos can /
nyon mongs pa chung du'i sa pa zhes bya ste /
yid shes dang sgom spang kho nar gyur pa'i nyon mongs can gyi gtso sems kun gyi 'khor du 'gro bar nges pa'i phyir /
gnyis pa ni /
'dod chags /
khong khro /
nga rgyal /
the tshom bzhi dang /
gzhan 'gyur bzhi dang brgyad po ni chos can /
ma nges ba zhes bya ste /
sngar bshad pa gang du yang ma nges pa'i phyir /
gnyis pa la /
'dod pa'i dbang du byas pa dang /
khams gong ma'i dbang du byas pa gnyis /
dang po la /
dge ba'i dbang du byas ba dang /
mi dge pa'i dbang du byas pa dang /
lung ma bstan gyi dbang du byas pa dang gsum /
dang po ni /
shes bya chos can /
'dod pa'i gtso sems dge ba'i 'khor du sems byung nyer gnyis yod de /
sems kyi sa mang po ba bcu /
dge ba'i sa ba bcu /
rtog dpyod gnyis rnams yod pa'i phyir /
der grangs ma nges te /
de dag sems 'gyod pa dang bcas pa la la dag tu ni 'gyod pa bsnan pas nyer gsum 'byung ba'i phyir /
gnyis pa la /
ma 'dres pa'i rig pa dang /
'grel ba'i rig pa gnyis /
dang po ni /
shes bya chos can /
ma 'dres pa'i rig pa dang ldan pa'i gtso sems mi dge ba'i 'khor du sems byung nyi shu 'byung ste /
sems kyis mang po pa bcu /
nyon mongs chen po'i sa ba drug /
mi dge ba'i sa pa gnyis /
rtog dpyod rnam gnyis yod pa'i phyir /
lta ba tham gsum dang ldan pa'i gtso sems la'ang mi dge ba'i 'khor du nyi shu 'byung ste /
sngar bshad ba de ltar 'byung ba'i phyir /
gnyis pa ni /
shes bya chos can /
'dres pa'i 'dod chags 'khor du ldan pa'i gtso sems mi dge pa la nyer gcig 'byung ste /
gong gi nyi shu dang 'dod chags /
khong khro nga rgyal the tshom gyi nyon mongs bzhi po de dang /
gang rung gcig ldan pa'i phyir /
khro sogs rnam 'tsho'i bar bcu dang 'gyod pa dang ldan pa'i sems kyi 'khor du'ang de ltar 'byung ste /
snga ma'i nyi shu'i steng du de dag gang rung @# / /
gcig 'byung ba'i phyir / /
gsum pa lung ma bstan gyi dbang du byas pa ni /
shes bya chos can /
bsgribs lung ma bstan gyi gtso sems kyi 'khor du bco brgyad 'byung ste /
sems kyis mang po ba bcu /
nyon mongs pa chen po'i sa pa drug /
rtog pa dpyod gnyis rnams 'byung ba'i phyir /
gzhan ma bsgribs lung ma bstan la bcu gnyis dag 'byung bar 'dod de /
sems kyis mang po pa bcu /
rtog dpyod gnyis rnams yod pa'i phyir /
gnyid ni gang la yod pa de la bsnan rigs te /
de kun dang mi 'gal ba'i phyir /
gong du la la dag ces smos pa la chos can /
dgos pa yod de /
'gyod pa la dge mi dge lung ma bstan gsum ga yod pa'i phyir / /
smras pa /
blang dor lta ba'i shes rab nyin byad kyis / /
dge ba'i pad dkar tshal de rgyas pa dang / /
mi dge'i kun+da zum pa mnyam byas te / /
blo ldan bung ba dga' ba'i sgra dbyangs sgrogs / /
bde dang sdug bsngal bar ma 'byin pa'i rgyu / /
ji bzhin dpyod pa'i blo gros mi ldan par / /
bstan la zhugs par rlom pa'i pha wang de / /
thar ba'i nam 'phang gcod pa'i ra bskyungs / /
sems dang sems byung gnas dang byed po las / /
phyi rol rags pa'i gzugs ltar kun mthong ba'i / /
rnam dpyod mig gi lang tsho rgyas pa 'dis / /
mkhas pa'i gral ring snyegs la 'tsher ma dgos / /
tshig 'grel mtha' dpyod gang du ma gtogs rtsa dug bsdus pa'i gos hrul ltar / /
don med chig gi phung po cher spungs dka' ba'i gnas rnams btang snyoms bzhag /
de 'dra'i glegs bam mang du mthong che 'di ni dbyig gnyen zhal skyin yin / /
legs bshad dbyangs 'di yongs 'dzin bla ma'i snyan gyi dbang po dgyes phyir 'bul / /
zhes bya ba ni bar skabs kyi tshigs su bcad pa'o / /
! / /
gnyis pa khams gong gi dbang du byas pa la /
dpyad bya'i sems byung 'os gzung ba /
de ji ltar 'byung tshul gnyis /
dang po ni /
shes bya chos can /
sems byung de las /
bsam gtan dang po dag na 'gyod pa dang /
gnyid dang mi dge ba rnams med de /
de'i dngos gzhi khyad par can na rtog pa yang med la /
de'i gong ma bsam gtan gnyis pa yan chad na dpyod pa yang med pa'i phyir /
yang zhes pas g.yo dang sgyu yang med par bshad do / /
gnyis pa ni /
dang po tsam gyi dge sems la / /
zhes sogs su bsgyur bas go sla'o / /
gsum pa sems byung 'ga' zhig gi khyad par la /
sems byung brgyad kyi khyad par dang /
sems sems byung gi ming gi rnam grangs gnyis /
dang po ni /
shes bya chos can /
ngo tsha med pa dang khrel med pa la khyad par yod de /
snga ma ni yul khyad par can la ma gus pa'i sems byung dang /
phyi ma ni rang rgyud kyi kha nam tho ba la 'jigs par mi lta ba'i sems byung yin pa'i phyir /
shes bya chos can| nyon mongs can gyi dga' ba yod de /
bu dang chung ma la chags pa'i sred pa de de yin pa'i phyir /
shes bya chos can /
yang dag pa'i dga' pa yod de /
gang zag yon tan can la dang ba'i dad pa de de yin pa'i phyir /
ngo tsha shes pa chos can /
khyod yod de /
gus pa de khyod yin pa'i phyir /
de gnyis chos can /
'dod pa dang gzugs dag na gtogs la /
gzugs med du gtogs pa ma yin te /
khyod gnyis yul gzhan la dmigs nas 'byung ba'i phyir /
khyab pa yod de /
gzugs med khams na gcig gi dmigs yul du gcig mi rung ba'i phyir /
rtog pa dang dpyod pa gnyis ni chos can /
khyod la rtsing zhib kyi khyad par yod de /
snga ma ni rtsing ba dang /
phyi ma ni zhib pa'i rnam pa can yin pa'i phyir /
nga rgyal chos can /
khyod 'jog chul yod de /
rang stobs kyis sems khengs par byed pa'i sems byung rdzas yod de khyod yin pa'i phyir /
rgyags @# / /
pa chos can /
khyod 'jog tshul yod de /
rang gi rigs dang chos la chags pa yis yongs su gtugs pa'i sems byung de khyod yin pa'i phyir / /
gnyis pa ni /
sems dang yid dang rnam shes gsum po chos can /
don tha dad ma yin te /
don gcig pa'i phyir /
shes bya chos can /
don gcig par ma zad /
sems sems byung la rten bcas zhes bya ste /
bdag rkyen la brten pa yin pa'i phyir /
dmigs bcas zhes bya ste /
rang yul la dmigs pa'i phyir /
rnam bcas zhes bya ste /
rang gi dmigs pa de nyid la rnam pa re re nas bye brag tu dpyod pa'i phyir /
mtshungs ldan zhes bya ste /
mtshungs ldan rnam pa lnga mtshungs yin pa'i phyir /
der thal /
rten /
dmigs pa /
rnam pa /
dus| rdzas lnga mtshungs pa'i phyir / /
! /
gnyis pa ldan min 'du byed la /
dbye ba'i sgo nas mdor bstan pa /
so so'i rang bzhin rgyas par bshad pa /
chos gzhan gyi khyad par bstan pa'i sgo nas don bsdus pa'o / /
dang po ni /
ldan min 'du byed chos can /
khyod la dbyen bcu bzhi yod de /
thob pa /
ma thob pa /
skal mnyam /
'du shes med pa /
de'i snyoms 'jug /
dang gis 'gog snyoms /
srog /
'dus byas kyi mtshan nyid skye ba dang /
rga ba /
gnas pa /
mi rtag pa /
ming gi tshogs /
la sogs pas ngag gi tshogs /
yi ge'i tshogs te bcu bzhi yod pa'i phyir / /
gnyis pa la /
thob sogs gsum bshad /
'du shes med pa sogs gsum bshad /
srog sogs lnga bshad /
ming sogs gsum bshad /
zhar la mtha' dpyad pa dang lnga /
dang po la /
thob ma thob bshad pa dang /
skal ba mnyam pa bshad pa gnyis /
dang po la /
thob ma thob kyi ngo bo dang /
khyad chos gnyis /
dang po la tshig gi don dang /
mtha' dpyad pa gnyis /
dang po ni /
shes bya chos can /
thob pa 'jog tshul yod de /
rang gang la ldan pa'i rten gyi gang zag ge rgyang la ldan pa'i byed pa'i rdzas shis la 'jog pa'i phyir de chos can /
khyod la dbyen gnyis yod de /
rnyed thob dang ldan thob gnyis yod pa'i phyir /
dang po grub ste /
'phags rgyud la mthong lam gsar du ldan par byed pa'i rdzas shig la byed pa'i phyir /
gnyis pa grub ste /
so so skye ba'i rgyud la ngo bo ye nas ldan par byed pa'i rdzas shig la byed pa'i phyir /
shes bya chos can /
ma thob pa yod de /
thob bya'i chos de nyid rten gyi gang zag de'i rgyud la ldan pa la gegs byed pa'i rdzas shig la byed pa'i phyir /
de chos can /
khyod la gnyis yod de /
rnyed pa'i ma thob pa dang /
ldan pa'i ma thob pa gnyis yod pa'i phyir /
dang po grub ste /
sbyor lam pa'i rgyud la mthong lam skye ba la gegs byed pa'i rdzas shig la 'jog pa'i phyir /
gnyis pa grub ste /
bsam gtan gyi dngos gzhi las nyams te slar de ldan pa la gegs byed pa'i rdzas shig la byed pa'i phyir /
thob ma thob gnyis spyir rang rgyud du gtogs pa'i 'dus byas kyi steng du brtsi la /
mtha' gcig tu 'dus byas kyi steng du brtsi ba'i ngas pa med de /
dmigs bsal rgyud kyis bsdus pa'i 'dus byas ma yin pa 'gog pa gnyis kyi thob ma thob yod pa'i phyir / /
gnyis pa mtha' dpyad pa la /
chos rje bsod nams grags pa dang /
drung chen dngos grub pa gnyis kyis /
thob pa dang /
rnyed pa dang /
ldan pa gsum ming gi rnam grangs yin zhes 'chang pa 'di la /
de gsum la dbye ba dang /
dbye gzhi'i khyad par med par thal /
dam bca' 'thad pa'i phyir /
'dod na /
yod par thal /
thob pa dbye gzhi dang /
gzhan gnyis po dbye ba'i ya gyal yin pa'i phyir /
der thal /
mdzod 'grel las /
thob pa ni rnam pa gnyis te /
ma thob pa dang rnam par nyams pa las rnyed pa dang /
thob nas ldan pa'o / /
zhes gsungs pa'i lung don grub @# / /
pa'i phyir / /
smras pa /
yongs 'dzin bla ma'i gsung rgyun nyin byed las / /
dngos stong rigs pa'i 'od zer spros pa'i tshe / /
mkhas rlom dregs pa'i kun+da zum pa dang / /
rjes 'jug me khyer nyams pa mnyam du byas / /
zhes bya ba ni bar skabs kyi tshigs su bcad pa'o / /
! / /
gnyis pa khyad chos la /
thob pa'i khyad chos dang /
ma thob pa'i khyad chos gnyis /
dang po la /
spyir bstan pa dang /
dmigs bsal gnyis /
dang po la /
tshig don dang /
mtha' dpyad pa gnyis /
dang po ni /
thob bya'i chos chos can /
khyod la dus gsum ga gzhag tu yod de /
ltos sa ltos 'jog gi rnam pa gsum du 'jog pa'i phyir /
dang po grub ste /
kha sang gi dus kyi bsam gtan gyi sdom pa ldan par byed pa'i rdzas shig la de'i thob pa 'das par 'jog pa'i phyir /
gnyis pa grub ste /
bsam gtan gyi sdom pa sang gi dus su ldan par byed pa'i rdzas shig la de'i thob pa ma 'ongs par 'jog pa'i phyir /
gsum pa grub ste /
de ring gi dus su kho rang gang ldan pa'i rten gyi gang zag gi rgyud la ldan par byed pa'i rdzas shig la thob pa da ltar bar 'jog pa'i phyir /
dge ba dang la sogs pa mi dge ba lung ma bstan gsum ni chos can /
khyod kyi thob pa 'jog tshul yod de /
go rim bzhin du dge ba la sogs pa rnams su 'jog pa'i phyir /
thob bya'i chos khams gsum po der gtogs pa rnams kyi thob pa ni rang rang gi khams su gtogs te /
de 'dod pa'i sas bsdus na| thob pa yang 'dod pa'i sas bsdus /
de gzugs kyi sas bsdus na /
cig shos kyang gzugs kyi sas bsdus /
de gzugs med kyi sas bsdus na /
cig shos kyang gzugs med kyi sas bsdus pa'i phyir /
shes bya chos can /
thob bya'i chos sar ma gtogs pa rnams kyi rnam pa bzhi yod de /
thob bya'i chos de khams gsum gyi sar ma gtogs la /
de'i thob pa de rnams kyi sas bsdus pa sogs mu gsum /
chos de khams gsum gang rung gi sar ma gtogs la /
de'i thob pa yang de gsum gang rung gi sas ma bsdus pa'i mu dang bzhi yod pa'i phyir /
dang po grub ste /
'dod pa'i rten can gyi gang zag gi rgyud kyi so sor brtags min gyi 'gog pa 'dod pa'i sar ma gtogs kyang /
de'i thob pa de'i sas bsdus pa'i phyir /
gnyis pa dang gsum pa grub ste /
gzugs gzugs med kyi rten can gyi rgyud kyi de gnyis rim pa bzhin du yin pa'i phyir bzhi pa grub ste /
'gog lam gnyis po de de yin pa'i phyir /
slob pa'i chos yod de /
rang gang la ldan pa'i rten can gyi gang zag slob pa 'phags par mtshon par byed pa'i 'dus byas kyi yon tan de yin pa'i phyir /
mi slob pa'i chos yod de /
rang gang la ldan pa'i rten gyi gang zag mi slob par mtshon par byed pa'i de'i rgyud kyi yon tan de yin pa'i phyir /
slob mi slob gang rung ma yin pa'i chos yod de /
rang gang la ldan pa'i gang zag slob pa dang mi slob pa gang rung ma yin par mtshon par byed pa'i yon tan de de yin pa'i phyir /
de gsum gyi thob pa gsum mo / /
thob bya'i chos spang bya ma yin pa chos can /
khyod kyi thob pa la gnyis yod de /
khyed kyi thob pa spang bya yin pa dang ma yin pa gnyis yod pa'i phyir /
dang po yod de /
so sor brtags min gyi thob pa dang 'phags pa min pas thob pa'i so sor brtags 'gog gi thob pa de de yin pa'i phyir /
gnyis pa yod de /
'phags lam gyis thob pa'i so sor brtags 'gog gi thob pa dang lam bden gyi thob pa de yin pa'i phyir / /
! / /
gnyis pa mtha' dpyad pa la /
chos rje bsod nams grags pas /
thob bya'i chos 'dod khams su gtogs pa rnams kyi thob pa 'dod par gtogs @# / /
shing /
de nyid khams gong ma gnyis la yang sbyar bar bya ba dang /
zag pa med pa'i chos kyi thob pa khams gang du yang ma gtogs pa'i phyir zhes 'chad na /
ma gtogs rnams kyi rnam ba bzhi / /
zhes pa'i bzhi po de /
bshad ma thag pa'i bzhi po de la byed rig par thal /
dam bca' 'thad pa'i phyir /
'dod na /
ma yin par thal /
thob bya'i chos khams gsum gang rung du ma gtogs pa de la rnam pa bzhir byed dgos pa'i phyir /
der thal /
thob bya'i chos khams gsum gyi sar ma gtogs la /
de'i thob pa so so'i sas bsdus pa gsum dang /
khams gsum gang rung gi sas ma bsdus pa gcig dang bzhir byed dgos pa'i phyir /
der thal /
mdzod 'grel las /
zag pa med pa'i chos rnams kyi thob pa ni mdor bsdu na rnam pa bzhi ste /
khams gsum dang zag pa med pa'o / /
de las so sor brtags pa ma yin pas 'gog pa'i ni khams gsum pa'i yin no / /
so sor brtags pas 'gog pa'i ni /
gzugs dang gzugs med pa na spyod pa'ang yin la zag pa med pa'ang yin no / /
lam gyi bden pa'i ni zag pa med pa nyid de /
zhes gsungs pa la rgyu mtshan yod pa'i phyir /
yang chos rje bsod nams grags pas /
slob pa'i thob pa slob pa /
mi slob pa'i thob pa mi slob pa /
gnyis kam yin pa'i thob pa gnyis kam yin par gsung ba ni shin tu rtsing ba ste /
rang gang la ldan pa'i rten gyi gang zag slob pa 'phags par mtshon par byed pa'i 'dus byas kyi yon tan zhes pa lta bu'i cha sbyor rigs pa'i phyir dang /
slob pa 'phags pa'i rgyud kyi 'gog bden /
de'i chos ma yin kyang /
de'i thob pa de'i chos su 'jog pa sogs kyi rgyu mtshan yod pa'i phyir /
yang /
mthong spang gi thob pa mthong spang /
sgom spang gi thob pa sgom spang /
spang bya ma yin pa'i thob pa spang bya ma yin par /
gsung ba ni mi rigs te /
spang bya ma yin pa'i thob pa la spang bya ma yin pa dang spang bya yin pa gnyis yod pa'i phyir /
der thal /
rang 'grel las /
spang bar bya ba ma yin pa'i chos dag ni zag pa med pa rnams te /
de dag las so sor brtags pa ma yin pas 'gog pa dang /
'phags pa ma yin pas thob pa so sor brtags pas 'gog pa'i thob pa ni bsgoms pas spang bar bya ba'o / /
zhes sogs gsungs pa'i phyir /
smras pa /
cung zad thos don bsam pa'i gru rdzings kyis / /
'khor ba'i rgya mtsho che las sgrol ba'i thabs /
nyams len nges 'byung rlung gis ma bskul bar / /
tshig bshad na nye'i pha bong gis kyang ci / /
ngan 'gro'i 'jigs skrag 'khor ba'i nyes dmigs dang / /
ngal 'byor rnyed dka' tshe 'di long med tshul / /
bsams tshe thos don nyams su mi len par / /
kha bshad tsam gyis rang nyid slu pa'i rgyu / /
'on kyang chos mngon mdzod kyi dgongs 'grel du / /
grags kyang dbyig gnyen lugs las phyir gyur pa'i / /
snga rabs mkhas pa'i dam bca' mthong ba'i tshe / /
thal 'gyur 'phen la rang dbang ci zhig mchis / /
yid bzhin nor ltar dkon pa'i legs bshad dag /
mchog gsum mkhyen brtse'i gter gyur chos tshul kun / /
'phel mdzad yongs 'dzin bla mas stsal ba'i tshe / /
mkhas rlom gzhan la 'dud pa'i re ba phra / /
sems don rtogs par grags pa'i bod rgan rnams / /
ca la rgyug byed pa'i gral 'gor ma sleb kyang / /
blo gsal tshogs pa'i dbus na mi smra'i rgyar / /
ma tshud 'dis kyang yid kyi spro dga' 'phel / /
zhes bya ba ni bar skabs kyi tshigs su bcad pa'o / /
! / /
gnyis pa dmigs bsal ni /
ma bsgribs lung ma bstan chos can /
khyod kyi thob pa yod de /
khyod kyi thob pa lhan skyes @# / /
yod pa'i phyir /
de chos can /
khyod la spyir sngar skyes dang phyi skyes med de /
sgrib pa'i rig byed kyi gzugs kyi thob pa lhan skyes kho na yin pa'i phyir /
de chos can /
khyod la dmigs kyis bsal na ma nges te /
sngar skyes dang phyi skyes gnyis ka yong ba dang /
sngar skyes med la /
phyi skyes dang da ltar skyes gnyis ka yod pa 'jog rigs pa'i phyir /
dang po grub ste /
mngon shes lung ma bstan dang /
sprul sems lung ma bstan gnyis la sngar skyes dang phyi skyes gnyis ka yod srid pa'i phyir /
gnyis pa grub ste /
'dod pa na spyod pa'i gzugs can gyi dge mi dge'i thob pa de de yin pa'i phyir /
gnyis pa ma thob pa'i khyad chos la spyir bstan pa dang /
gtong tshul gnyis /
dang po ni /
dge mi dge lung ma bstan gang rung gi ma thob pa chos can /
khyod 'jog tshul yod de /
ma bsgribs lung ma bstan du nges pa'i phyir /
thob bya'i chos kyi 'das pa sogs gsum la re re nas dus gsum du yod pa ltar /
ma thob pa la yang da ltar ba ma gtogs pa la de ltar yod de /
rim pa bzhin du yod pa'i phyir /
dang po ni grub ste /
sngon thog ma med pa nas kha sang gi bar gyi sdom pa ldan pa la gegs byed pa'i rdzas shig kha sang gi sdom pa'i ma thob pa sngar skyes yin pa'i phyir /
gnyis pa grub ste /
sdom pa de sang nyin phan chad du ldan pa la gegs byed pa'i rdzas shig de'i ma thob pa phyi skyes yin pa'i phyir /
gsum pa grub ste /
sdom pa de de ring ldan pa la gegs byed pa'i rdzas shig la de'i ma thob pa da ltar par 'jog pa'i phyir /
des ma skyes pa de ma 'ongs pa la mtshon /
da ltar ba la snga phyi gnyis yod kyang /
cig shos la med de /
kho rang dus su thob pa'i phyir /
thob bya'i chos 'dod pa sogs khams gsum gang rung du gtogs pa rnams chos can /
khyod la de'i thob pa khams gsum ci rigs su gtogs pa yod de /
rten gyi gang zag gang du skyes pa'i sa der gtogs pa'i phyir /
dri med lam bden gyi ma thob pa'ang chos can /
khams gsum gang rung du gtogs te /
skye ba'i sa der gtogs pa'i phyir /
lam bden gyi ma thob pa chos can /
dri med ma yin te /
so so skye po'i rgyud la yod pa'i zag bcas yin pa'i phyir /
der thal /
'phags lam ma thob pa'i rgyud la yod pa'i de yin pa'i phyir /
gnyis pa gtong tshul ni /
shes bya chos can /
rgyu gang gis gtong tshul yod de /
rtogs pa'i ma thob pa rtogs pa de thob pa dang /
sa'i ma thob pa sa 'phos nas ni rnam par nyams par 'gyur ba'i phyir /
dang po grub ste /
tshogs lam pa'i rgyud la sbyor lam thob pa'i tshe /
de'i rgyud kyi sbyor lam gyi ma thob pa gtong ba'i phyir /
gnyis pa grub ste /
bsam gtan dang po pa gnyis par 'phos pa'i tshe /
de'i rgyud kyi bsam gtan gnyis pa ma thob pa gtong ba'i phyir ro / /
gnyis pa skal mnyam ni /
shes bya chos can /
skal mnyam gzhag tu yod de /
de'i rdzas ni sems can rnams kyi 'dra ba ste rigs mthun pa zhes kyang bya ba'i phyir /
gnyis pa 'du shes med pa sogs gsum la /
'du shes med pa /
de'i snyoms 'jug /
'gog pa'i snyoms 'jug dang gsum las /
dang po ni /
shes bya chos can /
'du shes med par skyes pa'i gang zag gi sa der sems sems byung ma lus pa 'gog pa po yod de /
'du shes med pa'i snyoms 'jug de yin pa'i phyir /
de'i snyoms 'jug gi rnam smin gyi 'dras bu chos can /
dge sogs gsum po gang rung yin te /
lung ma bstan yin pa'i phyir /
de chos can /
khyod kyi gnas yod de /
'bras bu che ba dang grong dang dgon pa'i tshul du yod pa'i phyir /
gnyis pa ni /
'du shes med pa'i snyoms 'jug chos can /
@# / /
khyod kyis sems sems byung 'gog par byed de /
sngar bshad pa de bzhin du 'gog pa'i phyir /
de chos can /
khyod kyi rgyu yod de /
bsam gtan tha ma ste bzhi pa'i rab mtha' la brten nas nges par 'byung ba'i tshul du skye bar 'dod pa'i phyir /
de chos can /
ngo po'i khyad par dang ldan te /
dge ba zag bcas yin pa'i phyir /
skye tshul yod de /
skyes nas myong 'gyur nyid kyi tshul du skye ba'i phyir /
rten gyi gang zag 'phags pa ma yin pa'i so so skye bo chos can /
khyod kyi rgyud la yod pa'i da'i thob pa skad cig dang po dus gcig kho na yin te /
de da lta ba yod kyi sngar skyes dang phyi skye gnyis ka med pa'i phyir /
gsum pa ni /
'gog ba'i snyoms 'jug ces pa'ang chos can /
sems sems byung mtha' dag 'gog pa nyid yin te /
sngar bshad pa de bzhin te de dang mtshungs pa'i phyir /
'di chos can /
dgos pa'i khyad par dang ldan te /
zag bcas kyi tshor 'du nye bar zhi ba'i nyer zhi la gnas pa'i don du dmigs pa dang ldan pa'i phyir /
de chos can /
gang du skye ba yod de /
'gog snyoms bsgoms pa la rten nas srid rtser skye ba'i phyir /
de chos can /
khyod kyi ngo bo gzhag tu yod de /
dge ba yin pa'i phyir /
de chos can /
myong 'gyur gyi khyad par yod de /
skyes nas myong 'gyur dang /
lan grangs gzhan la myong 'gyur dang /
'bras bu myong bar ma nges pa ste gsum yod pa'i phyir /
de chos can /
rten gyi gang zag yod de /
nyan rang 'phags pa'i sbyor ba 'bad pa dang bcas pas 'thob /
thub pas byang chub mchog brnyes pa'i tshul gyis 'bad med du thob pa yin pa'i phyir /
de byang chub kyi dang bor byang sems kyis 'thob pa ma yin te /
byang 'phags kyi rgyud la bden pa mngon rtogs bcu drug /
srid nyon spong byed kyi bar chad med lam dgu /
de las grol ba'i lam dgu ste /
skad cig ma sum cu rtsa bzhi bar ma chad du 'thob pa gang zhig /
'gog stoms des sems sems byung thams cad 'gog pa'i phyir /
'du shes med pa dang 'gog pa'i snyoms 'jug gnyis ka chos can /
'dod pa dang gzugs kyi rten la skye yang khyad par chung zad yod de /
'gog snyoms dang por thob pa 'dod pa'i me'i nang du yin zhing /
thob zin nyams nas skyed pa gnyis ka'i rten la yod pa'i phyir / /
! / /
gsum pa srog sogs lnga bshad pa la srog gi dbang po bshad pa dang /
'dus byas kyi mtshan nyid bzhi bshad pa gnyis /
dang po ni /
srog chos can /
'jog tshul yod de /
phung po'i rigs 'dra gnas pa'i rten byed pa'i tshe la 'jog pa'i phyir /
byed las yod de /
'dod pa dang gzugs khams su drod dang rnam shes kyi rten byed /
gzugs med du rnam shes gcig pu'i rten byed pa'i phyir /
gnyis pa ni /
'dus byas chos can /
rang gi mtshan nyid 'jog tshul yod de /
skye ba dang /
rga pa dang /
gnas pa dang /
mi rtag pa nyid kyis mtshon pa yin pa'i phyir /
'dus byas kyi chos bye brag pa gcig chos can /
khyod kyi skye ba la skye ba yod de /
khyod skye ba'i tshe /
brgyad cig car du skye ba'i phyir /
der thal /
skye ba des chos de skyed pa'i tshe kho rang ma gtogs pa'i brgyad cig car du skyed pa'i phyir /
de 'dra'i skye ba'i skye bde /
des skye ba gcig pu skyed pa la 'jug cing gnas pa'i tshe yang de ltar yin te chos gzhan brgyad ka gnas par byed pa sogs yin pa'i phyir /
shes bya chos can /
des de brgyad skyed par byed kyang /
ma 'ongs pa kun cig car du skyed par 'gyur ba'i skyon med de /
rgyu dang rkyen dag tshogs pa med par ni skye ba kho nas bskyed bya de skyed par byed pa ma yin pa'i phyir / /
bzhi pa ming sogs gsum bshad pa ni /
ming chos can /
khyod kyi ngo bo yod de /
don gyi ngo bo tsam ston pa'i mnyan bya de yin pa'i phyir /
der thal /
@# / /
gzugs zhes pa lta bu ming gi tshogs yin pa'i phyir /
ngag chos can /
khyod 'jog tshul yod de /
don gyi ngo bo /
byed par dang bcas pa ston pa'i mnyan bya de yin pa'i phyir /
der thal /
shing las 'bras bu 'byung zhes pa lta bu ming dang ngag gnyis ka'i gsal byed du gyur pa'i skad gdangs kyi ngo bor 'jog pa'i phyir /
yi ge chos can /
khyod 'jog tshul yod de /
ka lta bu dum tshogs pa la 'jog pa'i phyir /
tshogs gsum po de chos can /
khams gang du gtogs pa yod de /
'dod pa dang gzugs su gtogs la gzugs med du ma gtogs pa'i phyir /
tshogs gsum po chos can /
khyad chos gsum dang ldan te /
sems can du ston pa /
rgyu mthun las byung ba /
ma bsgribs lung ma bstan yin pa'i khyad chos gsum dang ldan pa'i phyir / /
lnga pa mtha' dpyad pa la /
kha cig na re /
'du shes med pa'i lta yin na /
'du shes mngon gyur ba rgyud la mi ldan pas khyab zer na /
de mi 'thad par thal /
'du shes mngon gyur rgyud la ldan pa'i 'du shes med pa'i lha yod pa'i phyir /
der thal /
de 'chi khar 'du shes mngon gyur brgyud la skyes nas 'chi ba'i phyir /
der thal /
mdo las /
sems can de dag dus yun ring mo zhig tu 'dug ste 'du shes skyes nas gnas de nas 'chi 'pho bar 'gyur ro / /
zhes gsungs pa'i phyir /
kha cig /
'gog snyoms gsar du skye ba'i rten gyi gang zag yin na mi yin pas khyab zer na /
mi 'thad par thal /
gzugs khams pa'i rten la de gsar du skye ba yod pa'i phyir /
der thal /
'dod gzugs gnyis ka'i rten la degs bdu skye ba yod pa'i phyir /
der thal /
de gnyis kyi rten la sems med snyoms 'jug gnyis ka gsar du skye ba yod pa'i phyir /
der thal /
gnyis ka 'dod dang gzugs rten can / /
zhes gsungs pa'i phyir /
kha cig /
'gog snyoms yin na /
dang por mi'i rten la skye bas khyab zer na /
lha'i rten can gyi phyir mi 'ong lus mngon byed kyi rgyud kyi 'gog snyoms chos can /
der thal /
de'i phyir /
'dod na /
las nyon gyi dbang gis 'dod bar skye ba len pa'i phyir mi 'ong lus mngon byed yod par thal /
'dod pa'i phyir /
'dod na /
las nyon gyi dbang gis 'dod par skye ba len pa'i phyir mi 'ong yod par thal /
'dod pa'i phyir /
'dod na /
'dod khams su skya ba len pa'i de yod par thal lo / /
kha cig /
'gog snyoms thob pa'i gang zag yin na /
'gog snyoms mngon du byas pas khyab zer na / /
dbang shes rgyud la ldan pa'i sangs 'phags chos can /
der thal /
de'i phyir /
'dod na /
tshong 'du rags pa 'gags pa'i gang zag yin par thal /
'dod pa'i phyir /
'dod mi nus te /
chos can de yin pa'i phyir /
srog dbang yin na /
drod kyi rten byed pa'i tshe yin pas khyab zer na /
mi 'thad par thal /
gzugs mang khams na srog yon pa gang zhig /
cig shos med pa'i phyir /
phyi ma der thal /
de na rlung med pa'i phyir /
der thal /
de na gzugs med pa'i phyir /
kha cig /
'dus byas kyis skye ba des skyed pa'i bya ba byad par thal /
de'i bya ba yod pa'i phyir /
'dod na /
de'i skye ba'i skye ba de yang dngos po yin par thal /
'dod pa'i phyir /
'dod na /
'dus byas kyi skye ba thug med yin par thal /
'dod pa'i phyir na /
ma khyab ste /
de'i skye ba de chos brgyad la byed ba 'jug cing /
de'i skye ba'i skye ba de chos gcig la byed ba 'jug pa'i phyir / /
! / /
gsum pa chos gzhan gyi khyad par bstan pa'i sgo nas don bsdu ba ni /
bshad ma thag pa de bzhin du skal mnyam chos can /
khyod kyi 'byung tshul yod de /
sems can du ston pa dang /
rgyu mthun gyi rgyu las 'byung ba'i phyir /
ma bsgribs lung ma bstan chos can /
khyod kyi khyad chos yod @# / /
de| khyad chos gsum dang ldan pa'i phyir /
rgyu mthun gyi rgyu kho na las 'byung ba ni ma yin te khyod rnam smin las 'byung ba'ang yod pa'i phyir /
khams gsum gar gtogs pa yod pa'i sas bsdus pa'i chos ni chos can /
khyod kyi thob pa la gnyis yod de /
rgyu mthun dang rnam smin las byung ba gnyis yod pa'i phyir /
der thal /
mtshan nyid rnams kyang rgyu de nyid dang ldan pa'i phyir /
gong du bshad pa'i snyoms 'jug gnyis dang /
mi ldan pa'i 'du byed dag chos can /
rnam smin las byung ba ma yin te /
rgyu mthun kho na las byung ba'i phyir / /
! gsum pa rgyu rkyen 'bras bu'i rnam gzhag la /
rgyu 'bras spyir bstan pa /
rkyen bye brag tu bshad pa gnyis /
dang po la /
rgyu bshad pa /
'bras bu bshad pa /
de gnyis kyi thun mong gi chos bshad pa dang gsum /
dang po la /
dbye ba'i sgo nas mdor bstan /
so so'i rang bzhin rgyas par bshad /
dus kyi sgo nas don bsdu ba dang gsum /
dang po ni /
rgyu ni chos can /
rnam pa drug tu 'dod de /
byed rgyu dang /
lhan cig 'byung ba dang /
skal mnyam dang /
mtshungs par ldan pa dang /
kun tu 'gro ba dang /
rnam par smin pa ste drug yod pa'i phyir /
gnyis pa la drug las /
dang po byed rgyu chos can /
khyod gzhag tu yod de /
rang skye ba la gegs mi byed cing /
rang las don gzhan pa'i chos shig la byed pa'i phyir /
de chos can /
khyod la gnyis yod de /
nus ldan dang nus med gnyis yod pa'i phyir /
der thal /
rang la phan 'dogs pa dang /
phan gnod med pa gnyis yod pa'i phyir /
rang la gnod pa de chos can /
byed rgyu ma yin te /
'jig byed yin pa'i phyir /
dper na bum pa 'jig pa'i tho ba bzhin /
gnyis pa lhan cig 'byung ba'i rgyu la ngo bo /
mtshan gzhi /
sems kyi rjes 'jug ngos gzung ba /
rjes su 'jug pa'i tshul dang bzhi /
dang po ni /
lhan cig 'byung ba'i rgyu chos cam khyod kyi ngo bo yod de /
phan tshun rgyu 'bras su 'byung ba'i rgyu zhig de yin pa'i phyir /
gnyis pa ni /
de chos can /
khyod kyi mtshan gzhi yod de /
tshogs pa gcig la gnas pa'i 'byung bzhi bzhin dang /
sems kyi rjes 'jug rnams dang sems bzhin dang /
'dus byas kyi mtshan nyid skye ba sogs dang de'i mtshan gzhi bzhin yin pa'i phyir /
gsum pa ni /
sems kyi rjes 'jug chos can /
khyod ngos gzung du yod de /
sems kyi 'khor du byung ba'i sems las byung ba dang /
de la brten pa'i bsam gtan zag med kyi sdom pa gnyis dang /
sems de dag gi mtshan nyid skye ba la sogs pa rnams yin pa'i phyir /
bzhi pa ni /
shes bya chos can /
sems kyi rjes su 'jug tshul yod de /
sems dang /
de'i rjes 'jug gnyis dus gcig pa yin pa'i phyir /
der thal /
sems 'das pas de'i rjes 'jug 'das pa'i 'byung ba'i rgyu byed pa'i phyir /
des mtshon te 'das ma 'ongs kyang shes so / /
shes bya chos can /
sems kyi 'bras bu de'i rjes 'jug rnams kyi yang 'bras bur ldan pas 'bras bu gcig ste /
sems dge bas sems byung dge bskyed pa ni gang zhig /
sems byung mi dge bas sems mi dge bskyed pa sogs yod pa'i phyir /
mtha' gcig tu ma nges te /
lung ma bstan yang skyed pa yod pa'i phyir / /
! / /
gsum pa skal mnyam gyi rgyu la /
ngo bo spyir bstan pa dang /
nang tshan bye brag tu bshad pa gnyis /
dang po ni /
skal mnyam gyi rgyu ches can /
khyod 'jog tshul yod de /
'bras bu rang dang 'dra ba zhig skyed pa la 'jog pa'i phyir /
gnyis pa la nyon mongs can dang /
nyon mongs can ma yin pa'i skal mnyam gyi rgyu gnyis /
dang po ni /
nyon mongs can gyi skal mnyam gyi rgyu chos can /
khyad chos gsum dang ldan te /
rang dang spang bya rigs gcig pa /
sa gcig pa /
'bras @# / /
bu'i sngar skyes yin pa rnams yin pa'i phyir /
shes bya chos can /
sa dgu las 'dod nyon gyis 'dod nyon phyi ma'i skal mnyam gyi rgyu byed pa nas /
srid nyon gyis srid nyon phyi ma'i skal mnyam gyi rgyu byed de /
'bras bu'i snga rol tu rgyu skyes pa zhig dgos pa'i phyir /
dmigs kyis bsal ba la ma nges te /
zag med sa dgu la brten pa'i lam ni phan tshun du mnyam pas mnyam pa dang /
mnyam pas khyad par can gyi rgyu byed pa'i phyir /
gnyis pa ni /
sbyor byung 'jig rten pa'i lam chos can /
mnyam pas mnyam pa dang /
khyad par can gyi skal mnyam gyi rgyu byed pa de gnyis kho na yin te /
dper na thos pa dang bsams pa las byung ba dang /
bsgoms pa las byung ba rnams mnyam pa dang /
khyad par can kho na'i rgyu yin gyi /
dman pa'i rgyu ma yin pa lta bus shes nus pa'i phyir /
bzhi pa mtshungs ldan gyi rgyu ni /
mtshungs ldan gyi rgyu chos can /
khyed kyi 'jog tshul yod de /
thun mong ma yin pa'i bdag rkyen zhig la brten par mtshungs pa can gyi sems dag dang /
sems byung gnyis la byed pa'i phyir / /
lnga pa kun 'gro'i rgyu ni /
kun 'gro'i rgyu chos can /
khyod 'jog tshul yod de /
'bras bu rang dang sa 'dra ba skyed pa'i nyon mongs can gyi rgyu snga ma zhig la byed pa'i phyir /
drug pa rnam smin gyi rgyu ni /
rnam smin gyi rgyu ches can /
khyod la gnyis su grangs nges te /
mi dge ba dang /
dge ba zag bcas gnyis su grangs nges pa'i phyir / /
! / /
gsum pa don bsdu ba ni /
kun 'gro dang skal mnyam gyi rgyu gnyis ni dus gnyis pa ba yin te /
'das pas da ltar ba dang /
da ltar bsam 'ongs pa'i rgyu byed pa'i phyir /
lhan cig 'byung ba /
mtshungs ldan /
rnam smin gsum po dag ni dus gsum pa ba yin te /
ma 'ongs pas ma 'ongs pa skyed pa yod pa'i phyir /
shes bya chos can /
byed rgyu ni dus nges pa gsal bar mi 'chad pa'i rgyu mtshan yod de /
dus thams cad pa dang /
dus dang bral ba yang rig par bya'o / /
zhes gsungs pa'i phyir / /
! / /
gnyis pa 'bras bu la /
mtshan gzhi /
'bras bu gang rgyu du las 'byung tshul /
'bras bu so so'i ngo bo dang gsum /
dang po ni /
'bras bu chos can /
khyod gzhag tu yod de /
'dus byas /
bral ba 'gog pa dang bcas pa de yin pa'i phyir /
'dus ma byas chos can /
khyod la rgyu drug po de dag med de /
dang po yang med /
gnyis pa dang bzhi pa yang med /
gsum pa dang lnga pa yang med /
drug pa yang med pa'i phyir /
dang po grub ste /
'bras bu skye rung du med pa'i phyir /
gnyis pa grub ste /
phan tshun rgyu 'bras su med pa'i phyir /
gsum pa grub ste /
rigs mthun gyi rgyu med pa'i phyir /
bzhi ba grub ste /
de'i rgyur gyur pa'i mi dge ba dang dge ba zag bcas gang rung med pa'i phyir /
gnyis pa ni /
rnam smin gyi 'bras bu chos can /
khyod kyi rgyu yod de| drug gi nang nas tha ma las byung ba yin pa'i phyir /
bdag po'i 'bras bu chos can /
khyod kyi rgyu yod de /
dang po byed rgyu las byung ba'i phyir /
rgyu mthun gyi 'bras bu chos can /
khyod kyi rgyu yod de /
skal mnyam dang /
kun 'gro gnyis las byung ba'i phyir /
skyes bu byed pa'i 'bras bu chos can /
khyod kyi rgyu yod de /
lhan cig 'byung ba dang /
mtshungs ldan gyi rgyu gnyis las byung ba yin pa'i phyir /
gsum pa ni /
rnam smin gyi 'bras bu chos can /
khyod kyi ngo bo yod de /
ma bsgribs pa lung du ma bstan pa'i chos yin la /
sems can gyi rgyud kyis bsdus pa zhig la brjod pa'i phyir /
de chos can /
rgyu lung du bstan pa las phyis 'byung ste /
mi dge ba dang /
dge ba zag bcas gang rung las phyis 'byung ba'i 'bras bu yin pa'i phyir /
rgyu mthun gyi 'bras bu chos can /
khyod kyi ngo bo yod de /
rgyu de dang rigs 'dra bar skyes pa'i 'bras bu zhig la 'jog pa'i phyir /
bral 'bras chos can /
khyod kyi @# / /
ngo bo yod de /
blo bar chad med lam gyis rang gi spang bya zad bar spangs pa'i stobs kyis thob pa'i 'gog pa la byed pa'i phyir /
skyes bu'i byed 'bras chos can /
khyod kyi ngo bo yod de /
rgyu gang skyes pa'i stobs kyis 'bras bu gang rang gi ngang gis skyes pa'i 'bras bu la byad pa'i phyir /
shes bya chos can /
bdag po'i 'bras bu yod de /
sngon du byung ba ma yin par dus mnyam pa'i phyis 'byung ba'i 'dus byas de yin pa'i phyir /
gsum brgyu 'bras gnyis ka'i thun mong gi chos la 'bras bu 'dzin par byed pa'i khyad par dang /
'bras bu gang rgyu gang las 'byung tshul gnyis /
dang po ni /
byed rgyu ma gtogs pa'i rgyu lnga po ni chos can /
de ltar ba'i 'bras bu 'dzin par byed de /
dus mnyam pa'i 'bras bu skyed pa'i nus pa yod pa'i phyir /
lhan mchungs kyi rgyu gnyis ni chos can /
da ltar ba'i 'bras bu 'byin par byed de /
'bras bu rang dang lhan cig tu skyed pa'i phyir /
skal mnyam dang kun 'gro'i rgyu gnyis ni chos can /
da ltar gyi 'bras bu dang /
'das pa'i 'bras bu dag kho na 'byin te /
skad cig gzhan gyis bar mchod bar gnyis pa la 'bras bu skyed nad ltar ba dang /
bar chod pa'i 'bras bu skyed na 'das pa 'byin zhing /
ma 'ongs pa'i 'bras bu 'byin pa med pa'i phyir /
rnam smin gyi rgyu chos can /
khyod 'das pa kho nas 'bras bu 'byin pa min te /
lhan cig gam de ma thag tu 'bras bu 'byin pa med pa'i phyir / /
! / /
gnyis pa la /
sems sems byung gis bsdus pa dang /
ma bsdus pa gnyis /
dang po la /
nyon mongs can /
rnam smin skyes /
de gnyis kyi lhag ma ma bsgribs lung ma bstan dang skad cig gnyis pa man chad kyi dge ba /
zag med skad cig dang po'i dge ba dang bzhi /
dang po ni /
nyon mongs can gyi 'bras bu rgyu gzhan lnga las byung yang rnam smin gyi rgyu las ma byung ste /
rnam smin gyi 'bras bu ma bsgribs lung ma bstan la bshad pa'i phyir /
gnyis pa ni /
rnam smin gyi 'bras bu rgyu gzhan lnga las byung yang kun 'gro'i rgyu las ma byung ste /
de nyon mongs can yin pa gang zhig /
cig shos bsgribs lung ma bstan yin pa'i phyir /
gsum pa ni /
lhag ma rnams dang /
zag med skad cig gnyis pa man chad kyi 'bras bu ni chos can /
gzhan bzhi las byung yang /
rnam smin dang kun 'gro'i rgyu de gnyis las ma byung ste /
rim bzhin mi dge ba dang /
dge ba zag bcas kyi 'bras bu ma yin pa'i phyir /
bzhi pa ni /
zag med skad cig dang po'i 'phags lam ni chos can /
gzhan gsum las skyes kyang /
rnam smin /
kun 'gro /
skal mnyam gyi rgyu gsum las ma byung ste /
dang po gnyis las ma byung ba gang zhig /
phyi ma las ma byung ba'i phyir /
phyi ma der thal /
de zag med kyi rigs 'dra sngon song ma yin pa'i phyir| de ltar bshad pa la /
de bzhi ga bzhin yod de /
sems dang sems las byung ba'i dbang du byas pa yin pa'i phyir /
gnyis pa ni /
shes bya chos can /
sems sems byung gis ma bsdus pa'i 'bras bu rnams kyi rgyu yod de /
mtshungs ldan gyi rgyu ma gtogs pa gzhan sngar bshad pa de bzhin du bzhi dang gsum dang gnyis las skye ba yod pa'i phyir de chos can /
mtshungs ldan gyi rgyu las ma byung ste /
khyod dang mtshungs ldan gyi sems sems byung gang yang med pa'i phyir / /
smras pa /
dge dang ma dge bar ma'i sa bon gyis / /
bde sdug btang snyoms lo 'bras smin byed ba'i| |ma 'dres tshul bzhin ston pa'i bstan bcos dag /
ma thos blun po bag med byed bden yang / /
cung zad shes bzhin nyes spyod zlos gar gyis / /
ngan 'gro'i g.yang la mchod pa'i skye bo dag /
gzhung lugs thos 'di tshig phyir ma 'brang bar / /
de don rigs pas dbyad nas @# / /
legs soms dang / /
srid pa'i sdug bsngal chu yi rlabs lhar g.ya / /
ngan song me 'obs lta bur brnag dka' na / /
shes bzhin las 'bras khyad du gsod byed pa / /
snying 'di lcags las byas sam gzhan ci zhig /
ces bya ba ni bar skabs kyi tshigs su bcad pa'o / /
! gnyis pa rkyen bye brag tu bshad pa la /
rkyen gyi rnam gzhag spyir bstan pa dang /
de ma thag rkyen bya brag tu bshad pa gnyis /
dang po la /
dbye ba'i sgo nas mdor bstan pa /
so so'i rang bzhin rgyas par bshad pa /
de dag gi khyad chos gzhan bshad pa dang gsum /
dang po ni /
rkyen chos can| khyod la dbye na bzhi yod de /
rgyu rkyen /
de ma thag rkyen /
dmigs rkyen /
bdag rkyen dang bzhi dag tu gsungs pa'i phyir /
gnyis pa ni /
sngar bshad pa'i rgyu phyi ma lnga po chos can /
rgyu'i rkyen yin te /
rang 'bras kyi ngo bo la phan 'dogs byed yin pa'i phyir /
skyes pa da ltar ba dang /
'das pas bsdus pa'i sems sems byung phal che ba rnams chos can /
mtshungs pa de ma thag rkyen yin te /
rang 'bras rig pa phyi ma'i nyer len byed nus kyi shes pa yin pa'i phyir /
lhag med pa'i dag bcom pa'i tha ma'i sems sems byung rnams chos can /
de ma thag rkyen ma yin te /
rang 'bras rig pa phyi ma'i nyer len ma yin pa'i phyir /
gzugs sogs kyi chos thams cad dmigs rkyen yin te /
gzugs de mig gi rnam shes kyi dmigs rkyen yin pa gang zhig /
chos thams cad yid kyi rnam par shes pa'i dmigs rkyen yin pas mtshon nus pa'i phyir /
shes bya chos can /
bdag po'i rkyen gzhag tu yod de /
byed rgyu zhes bya ba der bshad pa'i phyir /
rkyen 'di gnyis po la khyad par yod de /
rnam shes dang lhan cig tu byung ba'i chos rnams de'i dmigs rkyen ma yin yang bdag rkyen yin pa'i phyir / /
gsum pa la /
rkyen gang gis 'bras bu gang la bya ba byed chul /
'bras bu gang rkyen gang las byung tshul 'byung ba 'byung gyur gnyis rkyen dang rkyen can du 'gyur ba'i tshul dang gsum /
dang po ni /
lhan cig 'byung rgyu dang mtshungs ldan gyi rgyu gnyis po dag ni chos can /
'gag pa la mngon du phyogs pa'i 'bras bu da ltar ba la bya ba byed de /
rgyu 'bras dus mnyam pa'i phyir /
rgyu lhag ma gsum po ni chos can /
'bras bu skye rung ma 'ongs pa la bya ba byed de /
rang 'bras phyi ma skyed byed yin pa'i phyir /
de las gzhan pa'i rkyen de ma thag rkyen /
dmigs rkyen /
bdag rkyan gsum po dag ni chos can /
snga ma las go rim bzlog nas byed de /
rim pa bzhin 'bras bu ma 'ongs pa /
da ltar ba /
dus kun la byed pa'i phyir /
gnyis pa ni /
sems sems byung rnams chos can /
rkyen bzhis skyed de /
'dus byas yin pas rgyu rkyen dang bdag rkyen las byung ba gang zhig /
shes pa yin pas dmigs rkyen dang de ma thag rkyen las byung ba'i phyir /
'gog pa'i snyoms 'jug dang /
'du shes med pa'i snyoms 'jug gnyis chos can /
dmigs rkyen ma gtogs pa gsum gyis skyed de /
rgyu'i rkyen dang bdag rkyen gnyis kyis skyed pa gang zhig /
snyoms par 'jug ka ma'i sems las byung ba'i de ma thag rkyen gyis kyang skyed pa'i phyir /
de las gzhan ldan pa ma yin pa lhag ma dang /
gzugs can gyi dngos po rnams chos can /
rgyu'i rkyen dang bdag rkyen gnyis po dag las skye ste /
'dus byas yin pa'i phyir /
rkyen ni bzhir grangs nges ta /
dbang phyug gam rtag pa sogs phyi rol bas 'dod pa rnams rkyen ma yin pa'i phyir /
der thal /
de'i 'bras bu rim bzhin skyed byed ma yin pa gang zhig /
cig shos yin na skyed byed sogs yin dgos pa'i phyir / /
! / /
gsum pa la /
'byung ba rgyur byas pa dang /
'byung gyur rgyur byas pa gnyis /
dang po la /
'byung ba skyed pa dang /
@# / /
'byung gyur skyed pa gnyis /
dang po ni /
de'i rgyu 'byung ba ni chos can /
rnam pa gnyis su 'gyur te /
rang dang dus mnyam pa'i 'byung bskyed pas lhan cig 'byung ba'i rgyu dang /
rigs 'dra phyi ma skyed pas skal mnyam gyi rgyur gyur pa'i phyir /
gnyis pa ni /
'byung gyur chos can /
khyod skyed pa'i tshe /
byed byed rgyu kho nar gyur ba de la yang lnga yod de /
'byung gyur phyi ma skyed par byed pa /
de phyi ma la brten pa /
gnas pa /
rgyun mi chad pa /
gong 'phel du byed pa lnga yod pa'i phyir /
gnyis pa 'byung gyur rgyur byas pa la /
de las 'byung gyur skyed pa dang /
'byung pa skyed pa gnyis /
dang po ni /
'byung gyur gyi gzugs phan tshun skyed pa na gsum du 'gyur ba yod de /
nyon mongs can skyed pa'i tshe lhan cig 'byung rgyu dang skal mnyam gnyis su 'gyur ba gang zhig /
ma bsgribs lung mang stan gyi tshe /
rnam smin gyi rgyur 'gyur ba'i phyir /
gnyis pa ni /
de chos can /
'byung ba rnams kyi rgyu byed pa'i tshe /
rnam smin gyi rgyu gcig pu rang gyur te /
lus ngag gi las de dbang po dang tshogs ba gcig pa'i 'byung ba'i rgyu yin pa'i phyir /
gnyis pa de ma thag rkyen bye brag tu bshad pa la /
bcu gnyis su dbye ba /
nyi shur dbye ba /
sems kyi thob pa rnyed tshul bye brag tu bshad pa dang gsum /
dang po la /
dbye ba'i sgo nas 'dor bstan pa /
so so'i rang bzhin bshad pa gnyis /
dang po ni /
sems yid gnyis chos can /
'dod pa'i khams na bzhir yod de /
dge ba dang /
mi dge ba dang /
bsgribs pa dang /
ma bsgribs pa bzhir yod pa'i phyir /
de chos can /
gzugs dang gzugs med pa dag na gsum gsum yod de /
mi dge ba las gzhan pa gsum yod pa'i phyir /
shes bya chos can /
sngar bshad pa bcu po'i steng du gnyis bsnan pas bcu gnyis su 'gyur te /
slob pa zag med dang /
mi slob pa zag med gnyis yod pa'i phyir /
gnyis pa la /
'dod pa'i dbang du byas pa /
gzugs kyi dbang du byas pa /
gzugs med kyi dbang du byas pa gsum /
dang po ni /
shes bya chos can /
'dod sems dge ba'i mjug tu sems dgu 'byung ste /
rgyun dangs mtshungs pa'i tshe rang sa'i bzhi /
khams gong ma gnyis su nying mtshams sbyor ba'i tshe de'i bsgribs lung ma bstan gnyis /
snyoms 'jug gi cha gzugs kyi dge sems /
zag med gnyis te dgu rnams 'byung ba'i phyir /
'dod sems dge ba de ni chos can /
brgyad kho na'i mjug tu 'byung ste /
rang sa'i bzhi dang /
snyoms 'jug las langs pa'i tshe gzugs gyi dge sems dang /
zab med gnyis dang /
gzugs kyi snyoms 'jug nyon mongs can gyis gzer ba'i tshe gzugs kyi bsgribs pa dang brgyad las 'byung ba'i phyir /
'dod pa'i mi dge ba ni chos can /
bcu dag las 'byung ste /
rgyun dang sa mtshungs pa'i tshe rang sa'i bzhi dang /
nying mtshams sbyor ba'i tshe gzugs kyi sems gsum /
gzugs med kyi gsum ste bcu las 'byung ba'i phyir /
de chos can /
khyod las bzhi 'byung ste /
rang sa'i bzhi 'byung ba'i phyir /
'dod pa'i bsgribs lung ma bstan la yang rigs 'gre /
'dod pa'i ma bsgribs pa ni chos can /
sems lnga las 'byung ste /
sa mtshungs pa'i tshe rang sa'i bzhi /
sprul pa la 'jug pa'i tshe gzugs kyi dge sems dang lnga las 'byung ba'i phyir /
de chos can /
khyed las mjug thogs su sems bdun 'byung ste /
sa mtshungs pa'i tshe rang sa'i bzhi /
khams gong ma gnyis su nying mtshams sbyor ba'i tshe de gnyis kyi nyon mongs can gnyis /
sprul ba las langs pa'i tshe gzugs kyi dge sems te bdun 'byung ba'i phyir /
gnyis pa gzugs kyi dbang du byas pa ni /
gzugs kyi dge ba tshes can /
khyod las bcu gcig 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe 'dod @# / /
pa'i mi dge ba dang bsgribs pa gnyis /
gzugs gzugs med kyi bsgribs pa gnyis /
snyoms 'jug gi tshe gzugs med kyi dge ba zag med gnyis /
sprul pa 'jug pa'i tshe 'dod pa'i ma bsgribs pa /
snyoms 'jug las langs pa'i tshe 'dod pa'i dge sems te bcu gcig 'byung ba'i phyir /
gzugs kyi dge ba de ni chos can /
dgu'i mjug thogs su 'byung ste /
sa mtshungs pa'i tshe rang sa'i gsum /
snyoms 'jug gi tshe 'dod pa'i dge ba /
de las langs pa'i tshe gzugs med kyi dge ba dang zag med gnyis /
sprul pa las langs pa'i tshe 'dod pa'i ma bsgribs pa /
nyon mongs can gyis gzir ba'i tshe gzugs med kyi bsgribs pa'i mjug thogs su 'byung ba'i phyir /
gzugs kyi bsgribs pa chos can /
sems brgyad las 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe gzugs med kyi gsum /
'dod pa'i dge ba dang /
ma bsgribs lung ma bstan te brgyad las 'byung ba'i phyir /
de chos can /
khyod las drug 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe 'dod pa'i mi dge ba dang bsgribs pa gnyis /
nyon mongs can gyis gzir ba'i tshe 'dod pa'i dge ba ste drug 'byung ba'i phyir /
gzugs kyi ma bsgribs pa ni chos can /
sems gsum las 'byung ste /
rang sa'i gsum las 'byung ba'i phyir /
de chos can /
khyod las drug 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe 'dod pa'i mi dge ba dang bsgribs pa gnyis /
gzugs med kyi bsgribs ba /
ste drug 'byung ba'i phyir / /
gsum pa /
gzugs med kyi dbang du byas pa ni /
gzugs med kyi dge ba chos can /
khyod las sems dgu 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe gzugs kyi bsgribs pa /
'dod pa'i bsgribs pa dang mi dge dang /
nyes snyoms par 'jug pa'i tshe zag med gnyis /
de las langs pa'i tshe gzugs kyi dge ba ste dgu 'byung ba'i phyir /
gzugs med kyi dge ba de ni chos can /
drug gi mjug thogs su 'byung ste /
rang sa'i gsum /
snyoms par 'jug pa'i tshe gzugs kyi dge ba /
sdang ba'i tshe zag med gnyis las 'byung ba'i phyir gzags med kyi bsgribs pa chos can /
khyod las bdun 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe gzugs kyi bsgribs pa /
'dod pa'i bsgribs pa /
mi dge ba| gzugs med kyi snyoms 'jug nyon mongs can gyis gzir ba'i tshe gzugs kyi dge ba ste bdun 'byung ba'i phyir /
de chos can /
bdun las 'byung ste /
rang sa'i gsum /
nying mtshams sbyor ba'i tshe 'dod gzugs kyi dge ba dang /
bsgribs pa bzhi las 'byung ba'i phyir /
gzugs med kyi bsgribs pa chos can /
gsum las 'byung ste /
rang sa'i gsum las 'byung ba'i phyir /
de chos can /
khyod las drug 'byung ste /
sa mtshungs pa'i tshe rang sa'i gsum /
nying mtshams sbyor ba'i tshe gzugs kyi bsgribs pa /
'dod pa'i bsgribs pa dang /
mi dge ba ste drug 'byung ba'i phyir| slob pa'i sems zag med ni chos can /
bzhi las 'byung ste /
snyoms 'jug gi tshe khams gsum gyi dge ba gsum /
rgyun gyi tshe rang gi rigs 'dra sngon ma dang bzhi las 'byung ba'i phyir /
de chos can /
khyod las lnga 'byung ste /
snga ma gsum gyi steng du rgyun gyi tshe rigs 'dra phyi ma /
rtogs pa 'phel ba'i tshe mi slob pa'i sems zag med de lnga 'byung ba'i phyir /
mi slob pa'i sems zag med ni chos can /
lnga las 'byung ste /
snyoms 'jug gi tshe khams gsum gyi dge ba /
rtogs pa 'grel pa'i dbang du byas na slob pa'i zag med /
rgyun gyi tshe rang gi rigs 'dra snga @# / /
ma ste lnga las 'byung ba'i phyir /
de chos can /
khyod las sems bzhi dag 'byung ste /
snyoms 'jug las langs pa'i che khams gsum gyi dge ba gsum /
rgyun gyi tshe rang gi rigs 'dra phyi ma nyid 'byung ba'i phyir / /
gnyis pa nyi shur dbye ba ni /
sngar bshad pa'i bcu gnyis po de dag chos can /
nang tshan gyi sgo nas dbye na nyi shu yod de /
khams gsum gyi dge ba la skyes nas thob pa dang /
sbyor byung gnyis gnyis phye bas drug dang /
khams gsum gyi bsgribs pa gsum /
'dod pa'i mi dge ba ste bcu dang /
'dod pa'i ma bsgribs pa ste lung du bstan pa ma yin pa la rnam smin skyes dang /
spyod lam pa dang /
bzo yi gnas dang /
sprul pa'i sems te bzhi dang /
gzugs na bzo gnas ma gtogs pa'i gsum dang /
gzugs med kyi bsgribs pa dang /
slob mi slob kyi sems zag med gnyis te nyi shu yod pa'i phyir / /
gsum pa sems kyi thob pa rnyed tshul bye brag tu bshad pa ni /
khams gsum las 'dod pa'i rten can gyi nyan thos dgra bcom pa chos can /
khyod rang gi 'bras bu las nyams nas nyon mongs pa mngon du gyur ba'i tshe /
sems drug gi thob pa cig car du rnyed de /
'dod pa'i dge mi dge /
khams gsum gyi bsgribs pa gsum dang /
slob pa zag med de drug gi thob pa cig car du rnyed pa'i phyir /
de 'dra'i dgra bcom pa de chos can /
rang 'bras las nyams nas 'dod pa'i 'dod chags las ma nyams /
gzugs kyi nyon mongs mngon du gyur ba'i tshe sems drug gi thob pa cig car du snyed de /
gzugs kyi dge ba /
'dod gzugs gnyis kyi sprul sems gnyis /
khams gong ma gnyis kyi bsgribs pa gnyis /
slob pa zag med dang drug gi thob pa cig car du rnyed pa'i phyir /
de 'dra'i dgra bcom chos can /
rang 'bras las nyams nas gzugs med kyi nyon mongs can mngon du gyur ba'i tshe gnyis rnyed de /
de nyid dang /
slob pa'i thob pa gnyis rnyed pa'i phyir /
gzugs su skyes pa'i tshe gsum cig car du rnyed de /
de'i dge ba /
de'i stobs kyis 'dod gzugs kyi sgrul sems te gsum rnyed pa'i phyir /
slob pa zag med /
gzugs kyi dgo ba /
de'i stobs kyis sprul sems gnyis te bzhi'i thob pa chos can /
khyod sbyor lam pas 'dod pa'i rten la bsam gtan gyi nyer bsngogs la brten nas sdug bsngal chos bzod thob pa'i tshe rnyed de /
de'i tshe cig car du rnyed pa'i phyir /
sngar bshad pa drug po'i lhag ma sems drug po rnams la ni /
sngar mi ldan gsar rnyed kyi tshe sems zla bo rnyed pa'i nges pa med de /
de'i tshe sems rang rang gcig pu de nyid rnyed pa'i phyir /
shes bya chos can /
chos mngon pa mdzod kyi tshig le'ur byas pa las /
gnas gnyis pa zhes bya ba gtan la bab pa yin te /
dbang po mdor bstan rgyas bshad kyi sgo nas legs par bshad pa'i phyir / /
smras pa /
mtshams sprin gsar ba'i mngal du lci ba'i khur / /
'jam mgon mi yi sgyu 'phrul rol gar can / /
yongs 'dzin bla ma'i zhabs pad nyer bsten pas / /
gzhung lugs 'di 'dra smra ba'i spobs pa thob / /
gzhung don so sor ma 'dres phye ba yis / /
dbang po'i gzhu de skyengs nas mkha' la bros /
dngos stobs rigs pa'i thog mda' 'phangs pa na /
dbang phyug 'gog pa'i rdzul nye bar bsten / /
chos tshul chu gter ma lus 'bab pa'i gnas / /
chos mngon rgya mtsho'i phra zhib 'byed pa la / /
chos kyi spyan ldan dbyig gnyen dang mtshungs pa'i / /
chos kyi rgyal po gang de'i zhal lung ltar / /
ma 'dres tshig don phye ba yang / /
ma smad stobs bcu'i go 'phang de / /
ma lus 'gro bas thob pa'i ched / /
ma gyur sems can don du bsngo / /
chos mngon pa mdzod gsal bar byed pa /
chos mngon rin chen 'dren pa'i shing rta @# / /
zhes bya ba las /
gnas gnyis pa'i tshig don mtha' dpyod ji snyed pa bshad zin to / /
! / /
rnam dpyod me long gsar pa'i ngos yangs por / /
snod bcud gzugs brnyan brgya phrag 'char byed pa'i / /
brtan pa'i 'khor lo mi yi zlos gar can / /
dkon mchog chos 'phel smra ba'i zla ba rgyal / /
gzhan phan 'dren par rlom pa'i rnam g.yeng gis / /
phyogs bral rgyal khams nyul bar ma phyin kyang / /
shes rab mig gis khams gsum ma lus pa'i / /
snang tshul rjen par mthong 'di gad mo bro / /
zang zing 'byor ba'i zong gis khugs min zhing / /
kha drag dpung gis 'phrog par nus min pa'i / /
bslabs shing sbyangs pas shes pa'i yon tan 'di / /
bsams shing zhe blo bde ba'i ngo mtshar yin / /
gnyis skyes mun pa'i mdog can rnam thar gyis / /
'tsho ba'i yo byad 'ba' zhig don gnyer la / /
dbyar skyes gzhon nu gcan gzan mdun ngogs su / /
'phyur bur spungs dang khyad par ma mchis kyang / /
pad dkar 'dab brgya rgod pa'i dga' tshal du / /
bgrod par chas pa'i ra yig gnyis pa ltar / /
thos pa'i tshul la chog mi shes pa yi / /
blo ldan tshogs rnams longs la ci dgar spyod / /
! / /
gnyis pa de nyid nges par byed tshul la /
shes bya sdug bsngal gyi bden pa gtan la phab /
spang bya kun 'byung gi bden pa gtan la phab /
thob bya 'gog lam gyi bden pa gtan la phab pa dang gsum /
dang po la /
nang bcud kyi 'jig rten gyi rnam gzhag /
phyi snod kyi 'jig rten gyi rnam gzhag gnyis /
dang po la| dbye ba spyir bstan pa dang /
skye tshul rten 'brel gyi rang bzhin bshad pa /
skye ba gnas pa'i thabs /
gnas pa 'chi 'pho ba'i sems bshad /
sems can gyi tshogs gsum du bsdu ba dang lnga /
dang po la /
khams gsum du dbye ba dang /
'gro ba lngar dbye ba /
skye gnas bzhir dbye ba dang gsum /
dang po la /
'dod pa /
gzugs /
gzugs med pa dang gsum /
dang po la /
tshig don dang /
mtha' dpyad pa gnyis las /
dang po ni /
dmyal pa /
yi dwags /
dud 'gro /
mi rnams dang /
'dod lha rigs drug po dag brten par byed pa'i snod kyi 'jig rten dang bcas pa chos can /
'dod pa'i khams yin te /
'dod par spyi mthun gyi las kyis 'phangs shing /
de la chags bral ma byas pa'i sas bsdus yin pa'i phyir /
'dod khams chos can /
khyod la rgyas par dbye na nyi shur yod de /
dmyal ba la yang gsos sogs brgyad dang mi la gling bzhir dbye ba las nyi shur yod pa'i phyir /
gnyis pa mtha' dpyad pa la /
kha cig /
grang dmyal dang nyi tshe ba dang gling phran rnams 'dod khams su mi gtogs par thal /
de la grangs nyi shur nges pa'i phyir na /
ma khyab ste /
snga ma tsha dmyal dang /
phyi ma gling bzhi'i 'khor yin la /
nyi tshe ba la gnas dang tshe nges pa med pa'i phyir /
der thal /
gang spel las /
ngos bzhi la 'khor gyi tshul du gnas pas gtso bo ma yin la /
nyi tshe ba ni grangs dang tshad nges pa med pa'i phyir ma bgrangs pa'o / /
zhes gsungs pa'i phyir /
kha cig /
gling phran brgyad po gang rung gi rten can yin na /
mi yin pas khyab zer na /
rnga yab gling gi rten can gyi srin po chos can /
der thal /
de'i phyir /
der thal /
de yod pa'i phyir /
der thal /
gang spel las /
gcig na ni srin po dag yod do /
zhes bya ba ni rnga yab po /
zhes gsungs pa'i phyir /
kha cig /
dmyal ba'i sgra don /
na ra ga zhes /
na dgag pa la bshad nas /
ra ga zhes pa mi rnyed pa'i don yin pas /
skyabs mi rnyed ba zhes bshad pa ni mi 'thad de /
de ltar na /
mi rnyed pa de dgag pa'i nas bkag pas rnyed par 'gyur ba'i phyir /
gnyis pa la tshig don dang /
mtha' dpyad pa gnyis las /
dang po ni /
khams gong ma'i gnas tshangs ris nas 'og min gyi bar dag bcu @# / /
bdun ni brten pas dang bcas pa chos can /
gzugs khams yin te /
gzugs khams su spyi mthun gyi las kyis 'phangs shing /
'dod pa la chags pa dang bral /
gzugs la chags bral ma byas pa'i sas bsdus pa'i phyir /
de chos can /
khyod la so so'i sgo nas dbye na bcu bdun yod de /
bsam gtan bzhi las /
dang po gsum la gsum gsum yod pas dgu /
bzhi pa la so skye'i gnas gsum /
'phags pa'i gnas lnga ste brgyad du yod pa'i phyir /
gnyis pa mtha' dpyad pa la /
kha cig /
gzugs khams gnas rigs bcu bdun po gang rung gi rten can yin na /
lha yin pas khyab zer na /
gzugs khams kyi rten can yin na /
lha yin pas khyab par thal /
'dod pa'i phyir /
'dod na /
gzugs khams kyi bar srid pa chos can /
der thal /
de'i phyir /
der thal /
de'i bar srid kyi rten can yin pa'i phyir /
khyab ste| gzugs khams kyi rten can gyi gang zag yin na /
de'i skye srid kyi rten par yin mi dgos pa'i phyir /
ma grub na /
gzugs su nyer 'gro'i phyir mi 'ong bar 'da' ba de chos can /
der thal /
de'i phyir /
ma grub na /
der thal /
der skye ba blangs pa'i gang zag yin pa'i phyir /
der thal /
der skye ba blangs pa ni gang zhig /
gang zag yin pa'i phyir /
rtsa bar 'dod na /
lha yin par thal /
'dod pa'i phyir /
'dod na /
ma yin par thal /
bar do ba yin pa'i phyir /
khyab ste /
gzugs kyi par do bde 'gro ba rigs lnga po gang rung du ma gtogs pa'i phyir /
der thal /
sems can zhes bya bar srid min / /
zhes dang /
rang 'grel du /
gdags pa'i bstan bcos drangs pa las /
skye gnas bzhis ni 'gro ba lnga bsdus kyi /
'gro ba lngas ni skye gnas bzhim bsdus te /
gang zhig ma bsdus zhe na /
srid pa bar ma'o / /
zhes gsungs pa'i phyir /
gsum pa ni /
gzugs med khams chos can /
khyod na gzugs can gyi gnas med de /
rten snod dang /
brton pa sems can la kha dog dang dbyibs sogs med pa'i phyir /
de chos can /
khyod la snyoms 'jug gi dbang gis skye ba las ni rnam pa bzhi yod de /
nam mkha' mtha' yas skye mched sogs bzhi yod pa'i phyir /
de chos can /
khyod la rten gzugs med pas brten pa sems med pa'i skyon med de /
der ni ris 'dra skal mnyam dang /
srog la yang sems kyi rgyud ni brten pa'i phyir / /
! / /
gnyis pa 'gro ba lngar dbye ba la /
dngos dang /
dwogs dpyod gnyis /
dang po la /
tshig don dang /
mtha' dpyad pa gnyis las /
dang po ni /
khams gsum po der ni chos can /
skye ba'i 'gro ba lnga yod de /
dmyal ba la sogs pa rang rang gi ming gis bstan pa de dag gi phyir /
'gro ba lnga zhes bshad pa la chos can /
rgyu mtshan yod de /
'phan byed dge bas 'phangs pa'i lha ma yin lha dang /
'phen byed mi dge bas 'phangs pa'i lha ma yin dud 'gror 'du ba'i phyir /
'gro ba lnga po chos can /
ma bsgribs lung ma bstan yin te /
nyon mongs can ma yin pa gang zhig /
lung du bstan pa ma yin pa'i phyir /
de chos can /
khyod la sems can zhes bya ste /
zag pa dang bcas pa'i sems rgyud la brten pa'i phyir /
bar srid pa de 'gro ba lngar gtogs pa ma yin te /
gdags pa las 'gro ba lngas ni skye gnas bzhi ma bsdus te /
gang zhig ma bsdus zhen srid pa bar ma'o / /
zhes gsungs pa'i phyir / /
gnyis pa mtha' dpyad pa la /
kha cig /
gzhung 'di'i skabs nas dngos su bstan pa'i 'gro ba lnga po gang rung yin na /
dmyal ba yi dwags dud 'gro dang / /
zhes sogs kyi skabs nas dngos su bstan pa'i khams gsum gang rung gi rten can yin pas khyab zer na /
chu bur can gyi rten can chos can /
der thal /
de'i phyir /
'dod na /
de'i skabs nas dngos su bstan pa'i @# / /
'dod pa'i rten can yin par thal /
'dod pa gang zhig /
gzhan gnyis po gang rung ma yin pa'i phyir /
'dod na /
de'i skabs nas dngos su bstan pa'i dmyal ba pa yin par thal /
'dod pa gang zhig /
gzhan rnams ma yin pa'i phyir /
'dod na /
tshang myal ba yin par thal /
'dod pa'i phyir /
khyab ste /
gzhung 'di'i skabs su tsha dmyal brgyad dngos su bstan nas /
grang dmyal dang nyi ste pa rnams shugs la bstan pa'i phyir /
ma grub na /
dmyal ba dang / /
gling dbye ba las de nyi shu / /
zhes pa'i nyi shu'i grangs nges de mi 'thad par thal /
de las mang ba'i skyon yod pa'i phyir ro / /
! / /
gnyis pa la /
sems kyi gnas pa bdun bshad /
sems can gyi gnas dgu bshad /
sems kyi gnas pa bzhi bshad pa'o / /
dang po la /
chig don dang /
mtha' dpyad pa gnyis /
dang po ni /
rnam par shes pa'i gnas pa chos can /
khyod la bdun yod de| lus dang 'du shes gnyis ka tha dad pa dang /
lus tha dad cing 'du shes gcig pa dang /
de las bzlog pa lus gcig cing 'du shes tha dad pa dang /
gnyis ka gcig pa dang /
gzugs can ma yin pa'i gnas dang po gsum ste bdun yod pa'i phyir /
'dod pa'i lha mi gnyis dang /
bsam gtan dang po ba dang por byung ba ma gtogs pa rnams chos can /
lus dang 'du shes gnyis ka tha dad de /
lus kyi che chung kha dog sogs dang /
'du shes bde sdug btang snyoms gsum ci rigs par tha dad pa'i phyir /
bsam gtan dang po na dang por skyes ma thag pa rnams chos can /
lus tha dad cing 'du shes gcig pa yin te /
lus snga ma dang 'dra ba gang zhig /
'du shes tshangs chen gyis byas so snyam par gcig pa'i phyir /
bsam gtan gnyis pa ba rnams chos can /
snga ma las bzlog pa lus gcig cing 'du shes tha dad pa yin te /
lus 'od lus su gcig pa gang zhig /
'du shes bde ba dang btang snyoms gnyis re mos su don du gnyer ba'i phyir /
bsam gtan gsum pa ba chos can /
gnyis ka gcig ste /
lus snga ma gang zhig /
'du shes tshor ba bde ba gcig du don du gnyer ba'i phyir /
lhag ma ngan song gsum po ni chos can /
sems kyi gnas pa ma yin te /
sdug bsngal gyis mnar ba'i sgo nas sems 'joms par byad pa dang ldan pa'i phyir /
bsam gtan bzhi pa ba dang /
srid rtse ba gnyis de ma yin te /
snga ma 'du shes med pa'i snyoms 'jug dang /
phyi ma 'gog snyoms kyis 'joms par byed pa'i phyir /
gnyis pa mtha' dpyad pa la /
kha cig /
mi'i 'gro ba pa dang /
'dod lha dang /
bsam gtan dang por phyis skyes pa'i lha gsum po gang rung yin na /
rnam shes kyi gnas pa dang po yin pas khyab zer na /
'dod lha'i rten can gyi 'gog snyoms rgyud la ldan pa'i phyir mi 'ong lus mngon byed chos can /
der thal /
de'i phyir /
der thal /
'dod lha yin pa'i phyir /
'dod na /
de chos can /
rnam shes kyi gnas pa bdun po gang rung yin par thal /
'dod pa'i phyir /
'dod mi nus te /
rnam shes kyi gnas pa 'joms byed dang ldan pa'i gang zag yin pa'i phyir /
der thal /
'gog snyoms rgyud la ldan pa'i gang zag yin pa'i phyir /
khyab ste /
de 'joms byed ldan /
zhes pa'i skabs nas dngos su bstan pa'i rnam shes kyi gnas pa 'joms byed dang ldan pa'i phyir /
der thal /
chos can de yin pa'i phyir /
kha cig /
rnam shes kyi gnas pa bdun gyis bsdus na gang zag yin pas khyab zer na /
'dod pa'i lha mi'i rgyud kyi zag bcas kyi phung po dang po bzhi po chos can /
der thal /
de'i phyir /
der thal /
rnam shes kyi gnas pa bzhi bdun gnyis kyis bsdus pa'i phyir /
der thal /
rang 'grel las /
gsum pa ni bdun dag tu phung po bzhi rnams so / /
zhes gsungs pa'i @# / /
phyir|| gnyis pa ni /
shes bya chos can /
sems can gyi ni gnas dgu yod par bshad de /
gong gi bdun /
srid rtse dang /
'du shes med pa'i sems can rnams te dgur bshad pa'i phyir /
de las gzhan ngan song gsum ni sems can gyi gnas su bshad pa min pa'i rgyu mtshan yod de /
sems can rnams der mi 'dod bzhin du gnas pa'i phyir / /
gsum pa ni /
yang rnam shes kyi gnas pa dag ni chos can /
khyod la bzhi yod de /
khyod la zag pa dang bcas pa'i phung po bzhi yod pa'i phyir /
de dag na rang gis pa nyid dgos te /
'dod pa'i phung po bzhi po 'dod pa'i rnam shes kho na'i gnas yin gyi /
khams gong ma'i ma yin pa'i phyir /
shes bya chos can /
rnam par shes pa 'ba' zhig 'dir gnas par ma bshad de /
'di'i gnas pa ni rten byed pa'i dbang du byas la /
rnam shes rang nyid kyi rten rang la byed pa 'gal ba'i phyir /
sems kyi gnas ba chos can /
khyod la mu bzhi yod de /
mdor bsdu nad ltar yod pa'i phyir /
de chos can /
khyod bdun gyis bsdus la bzhis ma bsdus pa yod de /
bdun pa'i gnas skabs kyi rnam shes kyi phung po de yin pa'i phyir /
de las go bzlog pa yod de /
ngan song dang /
bsam gtan bzhi pa dang /
srid pa'i rtse mo'i rnam shes ma gtogs pa'i phung po bzhi lta bu yin pa'i phyir /
gnyis kas bsdus pa yod de /
bdun gyi gnas skabs kyi zag bcas kyi phung po dang po bzhi lta bu yin pa'i phyir /
gnyis gsam bsdus pa yod de /
ngan song dang /
bsam gtan bzhi pa dang /
srid rtse'i rnam shes lta bu yin pa'i phyir / /
gsum pa skye gnas bzhir dbye ba la /
gang du 'jug pa skye gnas kyi dbye ba /
gang 'jug pa bar srid kyi rang bzhin /
de skye gnas su 'grod pa'i tshul dang gsum /
dang po ni /
sems can rnams chos can /
khyod khams gsum po der ni skye ba'i gnas bzhi dag tu bod de /
sgong las skyes pa dang /
sogs pas mngal /
drod gsher /
rdzus skyes rnams yod pa'i phyir /
mi dang dud 'gro rnams ni chos can /
khyod la sngar bshad pa'i skye gnas bzhi ga yod de /
rim pa bzhin du yod pa'i phyir /
dang po grub ste /
gru zhig pa'i tshong pa /
bya khrung khrung mo dang rtses pa'i sgong las dge slong brag dang nye pa'i brag gnyis byung ba lta bu dang /
rgyal po lnga len gyi btsun mo la sgong lnga brgya skyes pa sgrom du bcug ste chu bo gagM la bskyur ba /
litsa byis rnyed pa las khye'u lnga brgya byung ba dang /
btsun mo ri dwags 'dzin gyi bu sum cu rtsa gnyis lta bu rnams yin pa'i phyir /
gnyis pa grub ste /
da ltar gyi mi phal che ba rnams yin pa'i phyir /
gsum pa grub ste /
rgyal po gso sbyong 'phags kyi spyi bo las nga las nu /
de'i brlag yas las mdzes pa /
g.yon lam nye mdzes skyes pa lta bu yin pa'i phyir /
bzhi pa grub ste /
bskal ba dang po'i mi lta bu yin pa'i phyir /
rtags phyi ma bzhig grub ste /
khyung skye gnas bzhi ldan gyis glu skye gnas bzhi ldan za pa'i phyir /
dmyal ba rnams dang /
lha rnams dang /
srid ba bar ma ba rnams rdzus te skye ba yin te /
las kyi nus pa stobs dang ldan pa'i phyir /
yi dwags chos can /
phal cher rdzus te skye yang mtha' gcig tu ma nges te /
mngal nas skye ba yang yod pa'i phyir /
der thal /
'phags pa mo 'u gal gyi bu la /
yi dwags mo zhig na re /
bdag gis mtshan mo bu lnga dang / /
de bzhin nyin mo gzhan lnga dag /
bskyed nas de dag za mod kyi / /
'on khyad bdag ni tshim pa med / /
ces smras pa'i phyir /
skye gnas bzhi po de la bzang ngan gyi khyad par yod de /
rdzus skyes rang gzhan gnyis ka la mi gnod par skye / /
drod gsher skyes gzhan la mi gnod par skye /
mngal skyes sdug bsngal lan gcig dang /
sgong skyes sdug bsngal lan @# / /
gnyis myong ba'i sgo nas skye ba'i phyir /
ston pa shAkya thub pa chos can /
khyod skye gnas bzang ba gnyis bzhag nas mngal du skye ba'i rgyu mtshan yod de /
gdul bya spro ba bskyed cing /
nye du chos la dgod pa dang /
mu stegs byed sogs kyi log rtog dgag pa'i ched yin pa'i phyir|| ! / /
gnyis pa la /
bar srid kyi ngo bo /
sgrub byed /
khyad chos dang gsum /
dang po la /
tshig don dang /
mtha' dpyad pa gnyis /
dang po ni /
bar srid chos can /
khyod gzhag tu yod de /
'jig rten 'dir sems can gang gi /
'chi srid dang skya ba'i srid pa'i bar du 'byung ba'i srid pa zhig la byed pa'i phyir /
de chos can /
khyod la byung ba min pa ste 'byung ba zhes brjod pa'i rgyu mtshan yod de /
gang du bgrod pa'i yul mngon dus kyi srid pa der ma phyin pa'i phyir /
gnyis pa mtha' dpyad pa la /
kha cig na re /
bar do ba yin na /
bar srid rgyud la ldan pa'i gang zag yin pas khyab zer na /
skye srid kyi rten can yin na /
skye srid rgyud la ldan pa'i gang zag yin pas khyab par thal /
'dod pa'i phyir /
'dod na /
gzugs kyi skye srid kyi rten la myang 'das mngon du byas pa'i nyan thos dgra bcom pa chos can /
der thal /
de'i phyir /
'dod na /
de'i rgyud kyi skye srid chos can /
nyon mongs can yin par thal /
skye srid yin pa'i phyir khyab ste /
srid pa bzhi po de dag las / /
skye ba'i srid pa nyon mongs can / /
zhes gsungs pa'i phyir /
kha cig /
bar do ba'i rgyud kyi skye srid du nying mtshams sbyor byed kyi blo yin na /
chags sdang gi blo phyin ci log tu gyur ba'i sgo nas skye srid du nying mtshams sbyor byed kyi blo yin pas khyab zer na /
rdzus skyes kyi bar do ba'i rgyud kyi skye srid du nying mtshams sbyor byed kyi blo chos can /
der thal /
de'i phyir /
'dod na /
ma yin par thal /
de gnas don du gnyer ba'i sgo nas skye srid du nying mtshams sbyor ba'i phyir /
kha cig /
mngal skyes dang sgong skyes la gong gi khyab pa de nges zer na /
rgyal bu don grub kyi bar do ba'i rgyud kyi mngal du nying mtshams sbyor byed kyi blo chos can /
der thal /
de'i phyir /
rtags bsal sla /
kha cig /
yum sgyu ma lha mdzes kyi mngal du nying mtshams sbyor la ma'i bar do bde mtshan dpes spras par thal /
ston pa shAkya thub pa mtshan dpes spras pa gang zhig /
de ni 'phen pa gcig pa'i phyir / /
sngon dus srid 'byung sha tshugs can / /
zhes gsungs pa'i phyir na ma khyab /
'dod na /
de mtshan dpe gsal rdzogs kyis spras par thal /
'dod pa'i phyir /
'dod na /
de sangs rgyas yin par thal /
'dod pa'i phyir /
'dod na /
gzhon nu don grub sangs rgyas yin par thal lo / /
kha cig /
mi ldog de ni dri za'o / /
zhes gsungs pa mi 'thad par thal /
khyi'i bar srid grub nas /
der mi skye ba yod pa'i phyir nam khyab /
der thal /
de grub nas ce sbyang du skye ba yod pa'i phyir /
der thal /
de gnyis rigs mthun pa'i phyir /
kha cig| mngal du skyes pa'i mi'i bar do ba yod par thal /
der skye ba'i mi'i bar srid yod pa'i phyir /
'dod na /
de chos can /
rdzus skyes yin par thal /
bar ngo ba yin pa'i phyir /
'dod na /
ma yin par thal /
mngal skyes yin pa'i phyir /
der thal /
mngal du skyes pa'i srid pa yin pa'i phyir /
der thal /
der skyes pa'i mi'i srid pa yin pa'i phyir /
der thal /
der skyes pa'i mi'i bar srid pa yin pa'i phyir na /
ma khyab ste /
mi'i bar srid yin na mi'i srid pa yin mi dgos pa'i phyir /
der thal /
mdo las /
srid pa ni bdun te /
dmyal ba'i srid pa dang /
dud 'gro'i srid pa dang /
yi dwags kyi srid pa dang /
lha'i srid pa dang /
mi'i srid pa dang /
las kyi srid pa dang /
srid pa bar ma'o / /
zhes so sor bshad pa'i phyir /
kha cig /
mi'i bar do ba yin na /
rdzus skyes yin pa'i mi'i bar do ba yin pas khyab zer na /
mi'i bar do'i rten can gyi gang zag yin na /
rdzus skyes yin @# / /
pa'i mi'i bar do'i rnyen can gyi gang zag yin dgos par thal /
'dod pa'i phyir /
'dod na /
mngal skyes yin pa'i mi'i skye srid du nying mtshams sbyor kha ma'i bar do 'chos can /
der thal /
de'i phyir /
'dod na /
de la rdzus skyes yin pa'i mi'i bar do grub par thal /
'dod pa'i phyir /
'dod na /
de rdzus skyes yin pa'i mi'i skye srid du nying mtshams sbyor bar thal /
'dod pa gang zhig /
mi ldog don dri za'o / /
zhes gsungs pa'i phyir /
gnyis pa la /
rigs pa dang /
lung gi sgrub byed gnyis /
dang po ni /
shes bya chos can /
phal chen pa khyed rnams kyis 'chi ba'i srid ba rgyun chad pa kho na las skye srid byung bar 'dod pa ni rigs lam yin te /
sems ni 'bru yi rgyun dang rgyun mi chad bar chos mthun pas srid bsnga ma'i rgyun las phyi ma'i rgyun rim pas 'byung ba'i phyir dper na 'bru shar nas nub tu drangs pa'i tshe /
rgyun mi chad par slab pa bzhin yin pa'i phyir /
byas pa la kho na re /
'chi srid rgyun chad pa las skye srid 'byung ba'i dpe yod de /
byad bzhin gyi gzugs dang 'gyangs chad pa las me long nang du de'i gzugs brnyan 'byung ba'i phyir /
zer na de dpe rnam dag ma yin te /
de 'dra'i gzugs brnyan thogs bcas pa ma grub pa gang zhig /
yin du chug kyang de dang 'chi srid rgyun chad pa'i skye srid mi 'dra ba'i phyir /
dang po der thal /
gos gcig na lhan cig thogs bcas kyi rdul rigs mi mthun pa gnyis gnas pa med pa'i phyir /
gnyis pa der thal /
byad bzhin gyi gzugs brnyan byad gzugs kyi rgyun ma yin pa'i phyir dang /
gzugs brnyan de byad bzhin dang mi long gnyis las byung ba ni gang zhig /
skye srid rgyu gnyis po de las 'byung ba med pa'i phyir /
gnyis pa ni /
bar srid pa chos can /
khyod yod de /
ston pa'i mgur nas srid pa bdun gsungs pas khyod yod par 'grub pa'i phyir dang /
gzhan yang /
mdo las /
bar 'da' ba gcig /
skyes 'da' ba gsum /
gong du 'pho ba dang lnga gsungs pa'i phyir dang /
skyes bu dam pa'i 'gro ba bdun zhes bya ba'i mdo las kyang /
myur bar 'da' ba /
myur ba ma yin par 'da' gdus yun ring mo zhig nas mya ngan las 'da' ba'i bar 'da' ba gsum gsungs pa'i phyir /
phal chen las sangs rgyas 'od srung gi nyan thos shig gi dbu la bdud sun 'byin byed kyis rdo bsnun ste bkrongs pas /
lus de nyid la mes bskor te /
dmyal par skyes par bshad pa'i rigs pa byed pa mi 'thad de /
de ni mthong chos myong 'gyur la dgongs pa'i phyir /
gsum pa ni /
mi'i bar srid pa chos can /
rang gang du skye 'gyur gyi mi'i sngon dus kyi srid pa'i kha dog dang dbyibs sogs sha tshugs can du 'byung ste /
de ni mi'i sngon dus kyi srid pa dang 'phen byed kyi las gcig gis 'phangs par rigs gcig pa'i phyir /
sron dus kyi srid pa de ni chos can /
khyod yod de /
skye srid grub pa'i skad cig gnyis pa lan chad nas 'chi ba'i srid pa'i sngon rol tshun chad la 'jog pa'i phyir /
mi'i bar srid chos can /
khyod kyis lha'i bar srid mi mthong ste /
khyed kyi nang phan tshun ris mthun rnams mthong la ris mi mthun pa rnams mi mthong ba gang zhig /
mi'i bar srid yin pa'i phyir /
'dod gzugs kyi bar srid thams cad chos can /
khyod mthong ba'i mig yod de /
skyon bcu gcig dang bral ba'i lha'i mig rnam par dag pas mthong ba'i phyir /
bar srid pa chos can /
rdzu 'phrul dang ldan te /
las kyi rdzu 'phrul gyis nam mkha' la 'gro ba'i phyir /
de chos can /
shugs dang ldan ten gang ru bsams pa'i gnas der skad cig gis 'phro nus pa'i phyir /
de chos can /
dpang po kun tshad thogs pa med pa dang ldan te /
ring pa sogs la yang mi thogs pa'i phyir /
mi'i bar srid chos can /
khyod grub nas mi'i sngon dus su 'gro bar nges te /
gzhan @# / /
du mi ldog pa'i phyir /
de ni chos can /
dri ba zhes brjod pa'i rgyu mtshan yod de /
'dod pa'i bar srid pa gang zhig des zas su dri za ba'i phyir /
de chos can /
khyod kyi tshe tshad yod de /
zhag bdun du gnas shing /
skye ba'i tshogs pa ma rnyed na shi nas di nyid du skye ba'i phyir / /
gsum pa de skye gnas su bgrod pa'i tshul la /
dngos dang /
skye gnas su 'jug pa'i dbye sgo gnyis /
dang po ni /
mngal dang sgo nga las skyes pa gnyis ni chos can /
khyod skye gnas su bgrod tshul yod de /
blo ni phyen ci log tu gyur pas rtse zhing dga' ba'i rnam pas 'gro ba'i yul skye gnas der 'gro ba'i phyir /
drod gsher skyes dang rdzus skyes gnyis 'jug tshul yod de /
snga ma dri dang /
phyi ma gnas la mngon par 'dod pas 'jug pa'i phyir /
gnas la mngon par 'dod pas 'jug tshul yod de /
tsha dmyal sogs kyi bar srid grub tshe /
reg bya shin tu grang bas nyen nas tsha ba'i gnas 'tshol 'dod pas de la mngon par dga' ba sogs kyi 'jug pa'i phyir /
bar srid kyi 'gro tshul yod de /
dmyal ba yi ni bar srid spyi bo tshugs su 'gro la /
mi dang /
dud 'gro /
yi dwags gsum gyi thad ka /
lha'i de gyen la 'gro ba'i phyir /
de dag gi kha dog yod de /
dmyal ba'i bar srid sdong dum mes 'tshig pa lta bu /
yi dwags chu /
dud 'gro du ba /
mi dang 'dod lha gser /
gzugs mkhams pa snam bu dkar po lta bur yod pa'i phyir /
gnyis pa ni /
shis bya chos can /
blo phyin ci ma log par mngal du 'jug tshul gsum dag yod de /
ge rim bzhin 'khor los bsgyur ba dang /
rang sangs rgyas dang /
rdzogs pa'i sangs rgyas rnams su yod pa'i phyir /
dang po der thal /
gcig 'khor los bsgyur ba'i rgyal po ni shes bzhin du 'jug pa'i phyir /
de chos can /
gnas pa dang 'byung ba mi shes te /
bsod nams kyi las rgya chen po tsam dang ldan pa'i phyir /
gzhan rang sangs rgyas ni chos can /
snga ma las lhag ste /
gnas pa yang shes bzhin du gnas pa'i phyir /
de chos can /
'byung ba mi shes te /
ye shes kyi tshogs rgya che ba tsam yin pa'i phyir /
rdzogs pa'i sangs rgyas ni chos can /
'byung ba'ang shes bzhin du 'byung ste /
tshogs gnyis ka rgya che bas de ltar yin pa'i phyir /
de las gzhan pa'i mngal skyes ni chos can /
'byung 'jug gnas gsum ga mi shes te /
de thams cad la rmongs pa'i phyir /
sgong las skyes pa chos can /
dus rtag tu gsum ga las rmongs te /
skye gnas gnyis pa can yin pa'i phyir /
smras pa /
las kyi gzhan dbang can gyur bar srid dag /
mkha' la rlung gis shing ba la bskyod pa ltar / /
thogs med rgyu ba'i tshul 'di bsams pa na / /
dal 'byor don ldan byed pa'i lcag cig byung / /
mi rtag snang tshul bsams na long med skye / /
mkhas pa'i bstan bcos mthong na blo sna ring / /
thos bsam res 'jog byed pa'i ban+de khyod / /
da dung 'chad rtsod rtsom pa dang du longs / /
dbyar gyi lang tsho rgyas pa'i bzhin ras nas / /
smin ma'i lo 'dab g.yo ba'i dpag bsam ljon / /
mngar ba'i kha yi dri ldan lus phra ma'i / /
rmad byung bde bas 'dod lngan dga' skyed na / /
mi shes mun pa'i tshogs rnams rab sel ba'i / /
blang dor snang ba'i gzugs phung ma lus pa / /
mthong byed chos mngon mdzod kyi bstan bcos kyis / /
shes lngan kun gyi brtan pa cis mi 'phrog /
ces bya ba ni bar skabs kyi tshigs su bcad pa'o / /
! / /
gnyis ba skye tshul rten 'brel gyi rang bzhin la /
dngos dang /
zhar la srid pa bzhi'i khyad par la dpyad pa gnyis /
dang po la /
'khor bar 'jug tshul gyi sgo nas mdor bstan /
grub pa'i 'khor brgyas par bshad /
nyon mongs pa gsum dbes mtshon tshul gyi sgo nas don bsdu ba'o / /
dang po la /
'khor bar 'jug tshul dngos dang /
srid pa'i rgyun thog med du bstan pa gnyis /
dang @# / /
po ni /
shes bya chos can /
rgol ba khyed kyis skye bsnga phyir nying mtshams sbyor ba la tho tshom pa mi 'thad par thal /
spyir bdag med cing phung bo tsam la der 'dogs pa nyid yin yang /
skye ba snga mar nyon mongs pas kun nas bslang ste zag bcas kyi las kyis mngon par 'du byas pa las srid pa bar ma'i sems kyi rgyun 'byung /
de las skye srid kyi sems rgyun 'byung ba nyid kyis na /
mar me gcig las gnyis mchod pa bzhin du mngal skyes sogs skye gnas bzhir 'gro ba'i phyir / /
gnyis pa ni /
srid pa'i 'khor lo chos can /
thog ma med de /
sngon ma rig pas kun nas bslang ste /
zag bcas kyi las bsags pas /
yang srid phyi mar yang dang yang du ji lta rang ba ngas ba bzhin /
skye ba snga mar ma rig pa dang /
zag bcas kyi las sngon du song ba las /
'dir rim gyis phung po'i rgyun 'byung zhing /
'dir skyes nas las nyon gyi stobs kyis yang srid phyi mar 'grol / /
de las nyon mongs kyis las bsags pas yang 'jig rten pha rol dag tu 'gro ba'i phyir / /
gnyis pa la /
bye brag tu smra ba dang /
mdo sde ba'i lugs gnyis /
dang po la /
rdzogs tshul dang /
bsdu ba /
'khor tshul dang gsum /
dang po la /
mdor bstan pa /
rgyas par bshad pa /
don bsdu ba gsum /
dang po la /
tshig don dang /
mtha' dpyad pa gnyis /
dang po ni /
shes bya chos can /
srid pa 'khor ba'i 'khor lo la thog ma med de /
de ltar ma dmigs pa'i phyir /
shes bya chos can /
phung ba'i rgyun skye ba'i gnas skabs gsum po de ni /
rten cing 'brel bar 'byung ba'i yan lag bcu gnyis dang ldan te /
ma rig pa nas rga shi'i bar dang ldan pa'i phyir /
de chos can /
cha gsum du 'dus te /
'das ma 'ongs da ltar gyi cha gsum du 'dus pa'i phyir /
de chos can /
tshe gsum la rdzogs te /
skye ba snga ma ma rig pa dang 'du byed gnyis sngon du song ba las /
bar du rnam shes nas tshor ba'i bar lnga dang /
tshe mjug la sreg len srid pa gsum ste brgyad 'byung /
de gsum sngon du song ba las skye ba phyi mar sbye rga gnyis 'byung ba'i phyir /
shes bya chos can /
mtha' gcig tu nges pa ni ma yin te /
skye gnas gzhan gsum /
dus min du 'chi ba dang /
rdzus skyes la ma nges pa'i phyir / /
gnyis pa mtha' dpyad pa la /
kha cig /
rten 'brel yan lag bcu gnyis po de tshe gsum la nges par rdzogs dgos zer na /
nges par rdzogs mi dgos par thal /
de tshe gnyis la rdzogs pa yod pa'i phyir /
der thal /
mi zhig 'dod lhar skye ba'i 'du byed kyi las ma rig pa'i dbang gis rang gi rnam shes kyi steng du bsags /
las de la sred len gnyis kyis gsos btab pa las /
de'i nus pa mthu can du byas pa la brten nas /
skye ba phyi ma 'dod ltar skye ba yod pa'i phyir /
der thal /
'dod lhar skye ba'i skyes nas myong 'gyur gyi las yod pa'i phyir /
gzhan yang /
de mi 'thad par thal /
de tshe gcig la rdzogs pa yod pa'i phyir /
der thal /
tshar mi gcig pa'i rten 'brel yan lag bcu gnyis tshe gcig la rdzogs pa yod pa'i phyir /
kha cig /
ma rig pa'i rten 'brel yin na /
ma rig pa yin pas khyab zer na /
ma rig pa'i rten 'brel du gyur pa'i gzugs phung chos can /
der thal /
de'i phyir /
'dod na /
shes pa yin par thal lo / /
kha cig /
reg pa brjod par bya ste /
reg drug 'dus te byung ba yin / /
zhes pa'i skabs nas dngos su bstan pa'i reg pa yin na /
reg pa de sdug la sogs kyi / /
rgyu shes nus pa tshun chad do / /
zhes pa'i skabs nas dngos su bstan pa'i reg pa yin pas khyab zer na /
mi 'thad par thal /
gzhung phyi ma'i skabs nas dngos su bstan pa'i reg pa yin na /
yan lag bcu gnyis kyi nang tshan du gyur pa'i reg pa yin pas /
khyab reg pa brjod par bya ste /
zhes pa'i skabs nas dngos su bstan pa'i reg pa yin na /
yan lag bcu gnyis kyi nang tshan du gyur @# / /
pa'i reg pa yin pas ma khyab pa'i phyir /
dang po der thal /
ma rig nyon mongs sngon gnas skabs / /
zhes pa'i skabs nas dngos su bstan pa'i ma rig pa yin na /
yan lag bcu gnyis kyi nang tshan du gyur ba'i ma rig pa yin dgos pa'i phyir /
phyi ma ma grub na /
zag med yid kyi 'dus te reg pa chos can /
der thal /
de'i phyir /
der thal /
gzhung 'di'i skabs nas dngos su bstan pa'i zag med yid kyi 'dus te reg pa yin pa'i phyir /
de der thal /
gzhung 'di'i skabs nas dngos su bstan pa'i zag med kyi yid kyi 'dus te reg pa yod pa'i phyir /
der thal| rig dang ma rig dang gzhan rig /
ces pa'i skabs nas dngos su bstan pa'i reg par gyur pa'i zag med kyi chos shig yod pa'i phyir /
der thal /
dri med nyon mongs can lhag ma / /
zhes pa'i gzhung 'dis /
rig dang ma rig dang gzhan rig /
ces pa'i skabs nas dngos su bstan pa'i reg pa gsum po 'di ngos bzung ba'i phyir / /
gnyis pa ni /
shes bya chos can /
ma rig pa yod de /
sngon 'phen par byed pa'i las kun nas slong bzhin pa'i gnas skabs kyi phung po lnga la byed pa'i phyir /
shes bya chos can /
'du byed dag yod de /
sngon las gsog pa'i gnas skabs kyi de la byed pa'i phyir /
shes bya chos can /
rnam shes yod de /
skye ba snga ma nas 'dir nyid mtshams sbyor bzhin pa'i skabs kyi phung po lnga la byed pa'i phyir /
shes bya chos can /
ming gzugs yod de /
nying mtshams sbyar ba de phan chad nas skye mched drug dod pa tshun chad kyi de la byed pa'i phyir /
shes bya chos can /
skye mched de ni yod de /
de dod nas yul dbang rnam shes gsum 'dus pa tshun chad de ma 'dus pa'i skabs kyi de la byed pa'i phyir /
shes bya chos can /
rig pa yod de /
'dus ba de nas tshor ba bde sdug la sogs pa rnams kyi rgyu shes nus pa tshun chad kyi de lnga la byed pa'i phyir /
shes bya chos can /
tshor ba yod de /
rgyu shes pa nas nang gi longs spyod 'khrig pa spyod par nus pa tshun chad kyi de lnga la byed pa'i phyir /
shes bya chos can /
sred pa yod de /
nang gi longs spyod 'khrig pa chags can gyi yul yongs su 'tshol ba la zhugs pa'i de lnga la byed pa'i phyir /
shes bya chos can /
nye bar len pa yod de /
de nas longs spyod rnams thob par bya ba'i phyir du yongs su rgyug pa'i skabs kyi de lnga la byed pa'i phyir /
srid pa yod de /
rgyug pa de srid du 'bras bu 'byung bar 'gyur ba'i las byed kyi skabs lnga la byed pa'i phyir /
shes bya chos can /
skye ba yod de /
'di nas yang srid phyi mar nyid mtshams sbyor bzhin ba'i de lnga la byed pa'i phyir /
shes bya chos can /
rga shi yod de /
de phan chad nas tshor ba'i bar gyi skabs kyi de lnga la byed pa'i phyir /
'di ni rten 'brel la skad cig ba dang /
rgyud chags pa dang /
'bral ba can dang /
gnas skabs pa'i rten 'brel bzhi las| gnas skabs par 'dod do /
yan lag de dang de'i skabs kyi phung po lnga la /
de dang de'i rten 'brel du bzhag pa'i phyir /
shes bya chos can /
skabs 'dir ma rig pa zhes smos pa la skyon med de /
de gtso bo yin pa'i phyir na yan lag phung po gzhan rnams la'ang de skad bsgrags pa'i phyir| dper na /
rgyal po 'khor bcas byon pa la rgyal po byon zhes brjod pa bzhin yin pa'i phyir / /
gsum pa ni /
cha gsum du bsdus nas bstan pa la chos can /
dgos pa yod de /
sngon gyi mtha' dang /
phyi ma'i mtha' dang /
bar ma da ltar ba dag la rmongs pa rnam par bzlog pa'i ched min pa'i phyir te /
dang po'i dbang du byas nas ma rig pa dang 'du byed gnyis /
gnyis pa'i dbang du byas nas skye rga gnyis /
gsum pa'i dbang du byas nas lhag ma brgyad bstan pa'i phyir / /
gnyis pa la /
nyon mongs pa gsum du bsdu ba /
rgyu 'bras gnyis su bsdu ba gnyis /
dang po ni /
@# / /
bcu gnyis po 'di chos can /
khyod nyon mongs pa dang /
las dang /
gzhi gsum du 'du ste /
nyon mongs pa la ma rig pa dang sred len gsum /
las la 'du byed dang srid pa gnyis /
gzhi la rnam shes sogs lhag ma bdun yod pa'i phyir / /
gnyis pa ni /
shes bya chos can| bdun po gzhi'i yin pa de bzhin du 'bras bu'i yang yin te /
lhag ma lnga ni rgyu'i rten 'brel yin pa'i phyir /
rgyu gsum dang /
'bras bu lnga bshad nas /
sngon mthar rgyu bsdus shing /
phyi mthar 'bras bu bsdus pa la chos can /
dgos pa yod de /
snga phyi'i mtha' gnyis kyi rim pa bzhin rgyu dang 'bras bu mdor bsdus pa ni /
bar ma'i rgyu 'bras rgyu bskyed pa'i rjes su dpag pa las snga phyi'i rgyu 'bras kyang rgyas par go nus pa'i ched yin pa'i phyir / /
gsum pa 'khor tshul ni /
ma rig pa la rgyu dang /
rga shi la 'bras bu yod pas yan lag bcu gnyis kyi grangs nges nyams pa'i skyon med de /
nyon mongs pa las nyon mongs pa skyes pa sred pa dang len pa /
nyon mongs pa las bya ba'i las nyid kyi len pa las srid pa dang /
ma rig pa las 'du byed /
las de las gzhi 'du byed las rnam shes dang /
srid pa las skye ba /
gzhi de las gzhi rnam shes las ming gzugs sogs dang /
skye ba las rga shi /
gzhi las nyon mongs pa skyes pa tshor ba las sred pa /
de ltar bshad pa 'di ni srid pa'i yan lag lugs 'byung du bcom ldan 'das kyis bstan pa'i phyir /
shes bya chos can /
'byung ba dang byung ba zhes pa la khyad par yod de /
'dir 'byung ba zhes pa ni rgyu'i rten 'brel gyi dbang du byas pa dang /
byung ba ni 'bras bu'i rten 'brel gyi dbang du byas pa yin pa'i phyir / /
gnyis pa mdo sde ba'i lugs la /
skabs su bab brten 'brel bzhi'i rang bzhin dang /
lhag ma bshad 'chad la ltos par bstan ba'o / /
dang po la /
ma rig pa dang /
ming dang /
reg pa dang /
tshor ba'i rten 'brel bzhi /
dang po ni /
ma rig pa chos can /
khyed kyi mtshan nyid yod de /
rig pa ye shes dang 'dzin stangs dngos su 'gal ba'i sems byung rmongs pa de de yin pa'i phyir /
rig pa bkag tsam gyi med dgag khyod ma rig par 'jog pa mi 'thad de /
de de'i mthun phyogs su gyur ba'i chos rdzas gzhan zhig la 'jog dgos pa'i phyir /
der thal /
dper na /
mdza' ba'i mi mthun phyogs rdzas gzhan la mi mdza' ba dang /
bden pa'i mi mthun phyogs rdzas gzhan la rdzun par 'jog pa'i phyir /
gzhan yang /
de mi 'thad de /
mdo las  rig pa ni /
kun sbyor bar /
sogs pas 'ching ba dang /
bra rgyas dang /
chu bo dang /
sbyor ba'i tshig gis bstan la /
rig pa bkag tsam de dag tu 'os pa ma yin pa'i phyir /
gal te shes rab ngan pa nyon mongs can la ma rig par 'dod do zhe na /
mi 'thad de /
de lta ba yin pa'i phyir /
khyab ste| lta ba ma rig pa de dang mtshungs ldan du bshad pa'i phyir /
shes rab de dang ma rig pa gnyis nyon mongs bya mongs byed du bstan pa'i phyir ro / /
phyi ma grub ste /
mdo las /
'dod chags kyis ste bar nyon mongs ba can du gyur ba'i sems ni rnam par mi 'grol lo / /
ma rig pas nye bar nyon mongs pa can du gyur ba'i shes rab ni rnam par mi 'dag go /
zhes gsungs pa'i phyir / /
gnyis pa ni /
ming gi rten 'brel chos can /
khyod yod de /
gzugs can ma yin pa'i phung po bzhis bsdus pa'i 'dus byas de khyod yin pa'i phyir / /
gsum pa ni /
reg pa'i rten 'brel chos can| khyod yod de /
yul dbang rnam shes gsum 'dus pa la yul gyi 'gyur ba rang stobs kyis spyod pa'i sems byung de khyod yin pa'i phyir /
de chos can /
khyod la rkyen gyi sgo nas dbye na drug yod de /
mig gi 'dus te reg pa sogs drug yod pa'i phyir /
dang po lnga ni chos can /
thogs pa'i @# / /
reg pa zhes bya ste /
bdag rkyen dbang po gzugs can pa la brten pa'i reg pa yin pa'i phyir /
drug pa chos can /
bla dwags kyi tshig gi reg pa zhes bya ste /
bdag rkyen yid dbang la brten pa'i reg pa yin pa'i phyir /
de chos can /
khyod la mtshan gzhi'i sgo nas dbye na gsum yod de /
rig pa'i dang /
ma rig pa'i dang /
de gnyis las gzhan pa'i reg pa dang gsum yod pa'i phyir /
dang po yod de /
dri med kyi reg pa de yin pa'i phyir /
gnyis pa yod de /
nyon mongs can gyi reg pa de yin pa'i phyir /
gsum pa yod de /
dge ba zag bcas dang /
ma bsgribs lung ma bstan gyis bsdus pa'i reg pa de yin pa'i phyir /
nyon mongs can gyi reg pa chos can /
khyod la mtshungs ldan gyi sgo nas gsum yod de /
khyod la ma rig pa dang /
gnod sems dang /
rjes su chags pa dang mtshungs par ldan pa'i reg pa gsum yod pa'i phyir /
de chos can /
'bras bu'i sgo nas dbye na gsum yod de /
bde ba myong bar 'gyur ba dang /
la sogs pas sdug bsngal dang /
ba dang snyoms myong 'gyur gyi reg pa dang gsum yod pa'i phyir /
bzhi pa la /
spyin bstan pa dang /
yid tshor bye brag tu bshad pa gnyis /
dang po ni /
tshor ba chos can /
khyod yod de /
rang stobs kyis nyams su myong ba'i sems byung de khyod yin pa'i phyir /
de chos can /
khyod la dbyen drug yod de /
khyod la mig gi 'dus te reg pa las byung ba'i tshor ba sogs drug yod pa'i phyir /
dang po lnga ni chos can /
lus kyi tshor ba zhes bya ste /
thun mong min pa'i bdag rkyen dbang po gzugs can pa la brten pa'i tshor ba yin pa'i phyir / /
gnyis pa la /
grangs kyi sgo nas mdor bstan /
yul la 'jug tshul gyi sgo nas rgyas par bshad /
ngo bo'i sgo nas don bsdu ba dang gsum /
dang po ni /
yid tshor de chos can /
yid yul la nye bar rgyu ba las rnam pa dag ni bco brgyad yod de /
yul gzugs tshor drug la dmigs pa'i yid bde drug /
cig shos drug /
btang snyoms drug rnams su yod pa'i phyir / /
gnyis pa la 'dod pa /
gzugs /
gzugs med kyi dbang du byas pa gsum las /
dang po ni /
shes bya chos can /
'dod pa na bco brgyad po thams cad yod de /
de thams cad rang sa'i yul drug la dmigs pa can yin pa'i phyir /
shes bya chos can /
'dod pa'i yid tshor spyod yul gzugs khams can ni bcu gnyis yin te /
dri ro la nye bar rgyu ba drug po ma gtogs pa gzhan rnams yin pa'i phyir /
shes bya chos can /
des gong ma gzugs med pa la dmigs tshe gsum gyi spyod yul can yin te /
chos la nye bar rgyu ba gsum po de yin pa'i phyir / /
gnyis pa la /
bsam btan dang po gnyis kyi dbang du byas pa dang /
bsam gtan phyi ma gnyis kyi dbang du byas pa gnyis /
dang po ni /
bsam gtan dang po gnyis chos can /
'dod pa'i yul drug la 'gro zhing dmigs pa'i tshe bcu gnyis yod de /
yid mi bde drug ma gtogs pa rnams yod pa'i phyir /
de chos can /
rangs gzugs khams la dmigs pa'i tshe brgyad yod de /
de las dri ro la rgyu ba bzhi ma gtogs pa rnams yod pa'i phyir /
de chos can /
gzugs med pa'i yul la dmigs pa'i tshe gnyis yod de /
chos la rgyu ba'i yid bde ba dang btang snyoms gnyis yod pa'i phyir / /
gnyis pa ni /
bsam gtan phyi ma gnyis chos can /
khyod na drug yod de / /
byod na btang snyoms kyi nyer rgyu dag kho na ste de drug gi dmigs pa ni 'dod pa'i yul drug la dmigs pa'i phyir /
de chos can /
rang sa'i yul la dmigs pa'i tshe bzhi yod de /
de'i tshe dri rom gtegs pa'i bzhi yod pa'i phyir /
de chos can /
gong ma gzugs med la dmigs pa'i tshe gcig yod de /
de'i tshe chos la rgyu ba kho na yin pa'i phyir / /
gsum pa la /
nyer bsngogs dang /
dngos gzhi'i dbang du byas @# / /
pa gnyis /
dang po ni /
gzugs med nam mkha' mtha' yas skye mched chos can /
khyod kyi nyer bsdogs la bzhi yod de /
gzugs med nas bsam gtan bzhi pa'i yul bzhi la 'gro zhing dmigs pa bzhi yod pa'i phyir /
de chos can /
gong ma gzugs med bar 'gro zhing dmigs pa gcig yin te /
chos la rgyu ba kho na yin pa'i phyir / /
gnyis pa ni /
gzugs med chos can /
khyod kyi dngos gzhin chos rgyu'i tshor ba gcig pu yin te /
der rang sa'i yul can gyi chos la nyer rgyu gcig kho nar nges pa'i phyir / /
gsum pa ni /
'dir bstan pa'i yid tshor bco brgyad po thams cad chos can /
zag pa dang bcas pa yin te /
kun nas nyon mongs kyi rten 'brel yin pa'i phyir / /
gnyis pa ni /
shes bya chos can /
skabs 'dir rten 'brel bzhi kho na ston pa'i rgyu mtshan yod de /
rnam shes dang skye mched dang gzugs ni bshad zin la /
gzhan 'du byed dang srid pa ni las bstan dang /
srid len gnyis phra rgyas bstan pas 'chad par 'gyur ba'i phyir / /
smras pa /
mi lus yid bzhin nor bu mchog /
mi gtsang nyon mongs 'dam rdzab kyis / /
mi shes mthu yis gos gyur pa / /
mi 'am ci ltar rmongs min nam / /
dbyig gnyen zhal lung kun gsal 'gram pa las / /
nyon mongs phra zhing 'ja' tshon gsar pa 'di / /
blo gsal mig gis ltos la spong ba'i thabs / /
brtson pas sgrubs dang thar pa cis mi 'thob / /
rang cag kun gyi rgyud la 'dzad med du / /
rgyal po'i gan mdzod lta bur ches gang ba'i / /
dug gsum nyon mongs mang po'i spyad dngos la / /
da dung lo 'ga'i bar du spyad kyis dwogs / /
zhes bya ba ni bar skabs kyi tshigs su bcad pa'o / /
! / /
gsum pa nyon mongs pa gsum dpes mtshon tshul gyi sgo nas don bsdu ba la /
nyon mongs pa'i kun nas nyon mongs pa dpe lngas mtshon tshul /
las kyi kun nas nyon mongs pa dpe gsum gyis mtshon tshul /
gzhi'i kun nas nyon mongs pa dpe gcig gis mtshon tshul dang gsum /
dang po ni /
nyon mongs pa'i kun nas nyon mongs pa chos can /
khyod dpe lngas mtshon tshul yod de /
sa bo na dang /
klu dang /
shing gi rtsa ba dang /
ljon shing dang /
shun lpags bzhin du 'dod pa'i phyir /
dang po grub ste /
sa bon las myu gu 'byung ba ltar /
khyod las las dang gzhi rnams 'byung ba'i phyir /
gnyis pa grub ste /
klu yod sar mtsho mi bskams pa ltar /
khyod yod na skye ba'i rgya mtsho mi bskams pa'i phyir /
gsum pa grub ste /
shing rtsa ba ma bcad na yal ga 'byung ba ltar /
khyod ma spangs na 'khor bar skye ba'i phyir /
bzhi pa grub ste /
shing las 'bras bu 'byung ba bzhin /
khyod las las dang gzhi 'byung ba'i phyir /
lnga pa grub ste /
shun lpags med pa'i 'bras kyis myu gu skyed mi nus pa ltar /
nyon mongs dang bral ba'i las kyis rnam smin skyed mi nus pa'i phyir / /
gnyis pa ni /
las chos can /
dpe gsum gyis mtshon te /
shun pa dang bcas pa'i 'bras dang 'dra ba dang /
de bzhin du sman dang /
me tog bzhin yin pa'i phyir /
dang po grub ste /
shun pa dang bcas pa'i 'bras kyis myu gu skyed nus pa bzhin /
nyon mongs dang bcas pa'i las kyis rnam smin skyed nus pa'i phyir /
gnyis pa grub ste /
nus pa byung zin pa'i sman gyis slar nus pa mi 'byin pa ltar /
rnam smin phyung zin pa'i las kyis slar rnam smin mi 'byin pa'i phyir /
gsum pa grub ste /
me tog 'bras bu'i nye rgyu yin pa bzhin du /
las kyang rnam smin gyi nye rgyu yin pa'i phyir / /
gsum pa ni /
gzhi bdun po chos can /
dpe gcig gis mtshon te /
bza' btung g.yos legs par grubs de longs spyod bya kho na yin pa bzhin du bdun po de yang las nyon gyi 'bras bu grub zin pas slar @# / /
rnam smin mi 'byin pa'i phyir / /
gnyis pa srid pa bzhi'i khyad par la dpyad pa ni /
srid pa chos can /
khyod la bzhi yod de /
khyod la bar srid /
skye srid /
sngon dus /
'chi ba'i srid pa rnams su yod pa'i phyir /
de dag las skye ba'i srid pa ni /
nyon mongs pa can kho na yin te /
de la dge ba dang ma bsgribs lung ma bstan med pa'i phyir /
de chos can /
byed tshul yod de /
rang gis pa'i nyon mongs pa kun gyis nyon mongs par byed pa'i phyir /
srid pa gzhan gsum po ni chos can /
khyod la mi dge ba kho nar ma nges te /
khyod la de gsum g.yod pa'i phyir /
de yang 'dod gzugs gnyis na srid pa bzhi g.yod la /
gzugs med na gsum las med de /
der bar srid med pa'i phyir /
gsum pa skye ba gnas pa'i thabs la /
zas kyi byed las mdor bstan /
so so'i rang bzhin rgyas par bshad /
grangs nges kyi sgo nas don bsru ba'i / /
dang po ni /
sngar bshad pa'i 'gro ba lnga po chos can /
khyod zas kyis gnas pa yin te /
de ltar yin par mdo las bshad pa'i phyir /
gnyis pa la /
gzugs can gyi zas /
gzugs can ma yin pa'i zas /
bar srid kyi ming gi rnam grangs dang gsum /
dang po ni /
de 'dra'i zas de chos can /
khyod gzhag tu yod de /
kham du bcad cing mid pa zhig la 'jog pa'i phyir /
de chos can /
khyod 'dod pa na dri ro reg bya'i skye mched gsum gyi bdag nyid yin la /
gzugs kyi skye mched ni kham zas ma yin te /
des rang gi dbang po dang phrad pa'i sgo nas dbang po la mi phan ba'i phyir /
dper na kham zas dang bral ba'i grol bar phyir mi 'od dang dgra bcom pa la zas shin tu yid du 'ong ba mthong bas mi phan pa bzhin no / /
gnyis pa ni /
de 'dra'i zas chos can /
khyod yod de /
zag pa dang bcas pa'i reg pa dang /
sems pa dang /
rnam par shes pa gsum po de khyod yin pa'i phyir /
de gsum po chos can /
khyod ni khams gcig tum nges te /
de gsum dgan yod pa'i phyir / /
gsum pa ni /
bar srid pa la ni yid las byung ba zhes bya ste /
de khu khrag las ma byung bar yid tsam las byung ba'i phyir /
de chos can /
srid 'tshol zhes bya ste /
skye srid 'tshol ba'i phyir /
de chos can /
dri za zhes bya ste /
zas su dri za ba'i phyir /
de chos can /
srid pa bar ma zhes bya ste /
'chi srid dang skye srid gnyis kyi bar du grub pa'i phyir /
de chos can /
'grubs zhes bya ste /
skye srid 'grub pa la mngon du phyogs pa'i phyir / /
! / /
gsum pa grangs kyi sgo nas don bsdu pa ni /
shes bya chos can /
de ltar bzhir grangs ma nges pa'i skyon med de /
go rim bzhin tshe 'di la gnas pa'i dbang bcas kyi lus dang ni /
brten pa sems sems byung rgyas pa'i don du kham zas dang reg pa'i zas gnyis dang /
srid ba gzhan 'phen pa dang 'grub pa'i don du sems pa dang rnam shes kyi zas gnyis te bzhir bzhag pa'i phyir / / /
! bzhi pa gnas pa 'chi 'pho ba'i sems la /
sams gang gis 'chi ba /
tshor ba gang gis 'chi ba zhar byung dang bcas pa /
lus kyi phyogs gang nas 'chi ba /
gnad gcod pa'i rgyu dang bzhi /
dang po ni /
sams gang gis 'chi ba yod de /
dge rtsa chad pa /
mtshams sbyor ba /
'dod chags dang bral ba /
de las nyams pa /
'chi 'pho ba /
skye ba rnams ni yid kyi rnam shes kyi byed pa kho na las 'byung bar bshad pa de'i phyir / /
gnyis pa ni /
tshor ba gang gis 'chi ba yod de /
'chi 'pho ba dang skye ba tshor ba btang snyoms la yod kyi /
tshor ba gzhan la med pa'i phyir /
shes bya chos can /
rtse gcig mnyam gzhag /
sems med 'gog pa /
'du shes med pa'i snyoms 'jug la gnas bzhin pa'i ngang nas skye 'chi byed pa med de /
de la gnas na sngar bshad pa rnams mi tshang ba'i phyir /
shes bya chos can /
lhag med du mya ngan las 'da' ba ni lung bstan ma yin pa'i bye brag spyod @# / /
lam pa'am /
rnam smin skyes btang snyoms pa gnyis la gnas nas 'da' ste /
de gnyis mi gsal zhing nyam chung bas sems chad pa dang rjes su mthun pa'i phyir / /
! / /
gsum pa ni /
rim gyis 'chi ba ni ngan song ba rnams chos can /
phyogs gang nas 'chi tshul yod de /
rkang pa nas 'chi pa'i phyir /
mi chos can /
phyogs gang nas 'chi tshul yod de /
lte ba nas 'chi ba'i phyir /
lta dang 'gra bcom pa chos can /
de yod de /
snying bar yid 'chi 'pho ba'i phyir /
bzhi pa ni /
gnad gcod par byed pa yod de /
de rlung mkhris pad kan gsum la brten nas rlung me chus gcod pa'i phyir / /
lnga pa sems can gyi tshogs gsum du bsdu pa ni /
shes bya chos can /
tshogs dang po mang dag par nges pa yong de /
'phags pa rnams bdag med mngon sum du rtogs pa'i sgo nas myang 'das mngon du byed pa'i phyir /
shes bya chos can /
tshogs gnyis pa log pa nges pa yod de /
mtshams med kyi las byed pa rnams de nyid du nges pa'i phyir /
shes bya chos can /
tshogs gsum pa ma nges pa yod de /
de las gzhan ba'i gang zag rnams de yin pa'i phyir /
smras pa ji lta ji snyed shes bya'i yol go'i nang /
legs bshad rin chen 'phyur bur spungs pa 'di / /
kun mkhyen rgyal ba'i dbang po tsong kha pa / /
yab sras brgyud par bcas la legs yul te / /
snod kyi 'jig rten sgyu 'phrul dra ba'i gar / /
sngon med gtam gyi gos rgyan dang bcas te / /
grangs me bskye bo'i mig gi dga' ston du / /
spel gyi dang du longs dang shes ldan rnams / /
'di na khams gsum snod bcud khyad par kun / /
ji tsam dpyad kyang b+dzad med yid kyi bcud / /
'chi med bdud rtsi'i dpal la 'gran byed na / /
shes rab snyis bas chus dang don kun 'grub / /
ces bya ba ni bar skabs kyi tshigs su bcad pa'o / /
! / /
gnyis pa phyi snod kyi 'jig rten bshad pa la /
rten gyi dkyil 'khor gsum ngos gzung ba /
brten pa ri mtsho gling gsum bshad pa /
tsha grang dmyal ba'i gnas bshad pa /
nyi zla'i 'char tshul dang tshad bshad pa /
lha rnams kyi gnas bshad pa /
stong gsum ngos gzung ba /
'gro ba rnams kyi lus tsho'i tshad bshad pa /
tshad de gzhal ba'i thabs /
snod bcud kyi khyad chos bye brag tu bshad pa dang dgu /
dang po la /
rlung /
chu /
sa gsum las /
dang po ni /
shes bya chos can /
snod bcud kyi 'jig rten gnyis yod pa de la snod kyi 'jig rten gyi khams chags pa'am gnas par 'dod pa'i 'og dag gi rlung gi dkyil 'khor chags tshul yod de /
sems can spyi mthun gyi las las rlung 'jam bu 'khrigs te chags pa'i phyir /
rlung gi dkyil 'khor chos can /
khyod kyi tshad yod de /
rngams te dbangs su dpag tshad sa ya gcig dang drug 'bum yin la /
rgyar dpag tshad grangs med gcig yin pa'i phyir / /
gnyis bzhi /
shes bya chos can /
chu dkyil chags tshul yod de /
sems can spyi mthun gyi las las sprin gser gyi snying po can 'dus te /
char gyi rgyun babs pa las chags pa'i phyir /
de chos can /
khyod kyi tshad yod de /
rngams su dpag tshad 'bum phrag bcu gcig dang /
stong phrag dag ni nyi shur yod pa'i phyir / /
gsum pa ni /
shes bya chos can /
sa dkyil chags tshul yod de /
sngar bshad pa'i chu dkyil de dus phyis ni rngams su dpag tshad 'bum phrag brgyad du gyur nas /
lhag ma sum 'bum nyi khri ngag ni chu de'i steng du 'om la spis ma chags pa ltar gser gyi dkyil 'khor du gyur pa'i phyir /
chu dang gser gyi dkyil 'khor gnyis po ni chos can /
khyod kyi rgya tshad yod de /
tha dkar che chung med par mnyam zhing dpag tshad 'bum phrag bcu gnyis dang /
stong phrag gsum dang brgya phrag ni phyed dang lnga rnams kho nar yod pa'i phyir /
de @# / /
gnyis chos can /
khyod kyi khor yug gi tshad yod de /
zheng gi sum 'gyur sa ya gsum dang drug 'bum khri sum brgya lnga bcu yod pa'i phyir / /
gnyis pa la /
ri dgu rgyu dang chad dbyibs gi sgo nas bshad pa /
mtsho brgyad kyi tshad dbyibs bshad pa /
gling bzhi gling phun brgyad kyi tshad dbyibs bshad pa /
'dzam bu gling gi yon tan bye brag tu bshad pa dang bzhi /
dang po ni /
shes bya chos can /
gser gyi dkyil 'khor de la lhun pod phus na mod de /
dal gnya' shing 'dzin /
gshol mda' 'dzin /
seng ldeng can /
de bzhin du ba ltan sdug ri dang /
rta rna dang ni /
rnam 'dud dang /
mu 'khyud 'dzin ri rnams gru bzhir bskong nas yod pa'i phyi rol don gling rnams kyang yod pa'i phyir /
shes bya chos can /
de dag gi phyi rol na 'khor lo lta bu'i khong yug gi ri yod cing de dag gi rgyu yod de /
gnya' shing 'dzin sogs bdun gser dang /
khor yug gi rgyu lcags las byas pa yin pa'i phyir /
lhun po ni chos can /
rin po che bzhi'i rang bzhin las grub ste /
shar dngul /
lho baiDUr+ya /
nub shel /
byang gser las grub pa'i phyir /
ri dgu po chos can /
khyod kyi dpangs chad yod de /
chu'i nang du gser gyis gzhi la thug pa /
dpag tshad brgyad khri mnyam par nub cing /
de bzhin du lhun po ni /
ri gzhan brgyad dang mi 'dra bar chu yi steng du yang dpag tshad dag ni brgyad khri 'phags pa'i phyir /
ri gzhan brgyad po ni chos can /
chu'i steng du rngams su snga ma snga ma las phyi ma phyi ma phyer phyed dbri ste /
dang po la bzhi khri /
gnyis pa la nyi khri /
gsum pa la chig khri /
bzhi pa la lnga stong /
lnga pa la nyis stong lnga brgyad drug pa la chig stong phyed sum brgya /
bdun pa la drug brgya nyi shu rtsa lnga yod pa'i phyir /
ri dgu po de dag chos can /
khyod kyi rdams tshad yod de /
de'ang rang rang gi 'phang dang mnyam pa'i phyir /
ri bdun po chos can /
khyod kyi dkyus tshad yod de /
snga ma snga ma las phyi ma phyi ma che ba'i phyir /
dang po chos can /
de yod de /
dpag tshad sum 'bum nyi khri mtha' skong dus pa gcig nyis 'bu ba brgyad khri yod pa'i phyir / /
gnyis pa chos can /
de yod de /
bzhi 'bum bzhi khri mtha' skor dus ya gcig dang bdun 'bum drug khri yod pa'i phyir /
gsum pa chos can /
de yod de /
lnga 'bum dang /
mtha' skor dus la gnyis yod pa'i phyir /
bzhi pa chos can /
de yod de /
lnga 'bum lnga khri dang /
mtha' skor dus ya gnyis dang nyis 'bum yod pa'i phyir /
lnga ba chos can /
de yod de /
lnga 'bum bzhi khri lnga stong dang /
mtha' skor du sa ya gnyis dang tshig 'bum brgyad khri yod pa'i phyir /
drug pa chos can /
de yod de /
lnga 'bum lnga khri nyis stong dang lnga brgya /
mtha' skor dus ya gnyis nyis 'bum chig khri yod pa'i phyir /
bdun pa chos can /
de yod de /
lnga 'bum lnga khri drug stong nyis brgya dang /
mtha' skor dus ya gnyis dang /
nyis 'bum nyi khri bzhi stong brgyad brgya yod pa'i phyir /
gnya' shing 'dzin chos can /
sgra bshad du yod de /
nyi zla gnya' shing gi tshul du 'dzin pas na de ltar brjod pa'i phyir /
gnyis pa chos can /
sgra bshad du yod de /
rtse mo ba /
shol mda' ltar yod pas de ltar brjod pa'i phyir /
gsum pa chos can /
sgra bshad du yod de /
seng ldeng gi nags stug po dang ldan pas de ltar brjod pa'i phyir /
bzhi ba chos can /
sgra bshad du yod de /
shin tu mdzes pas de ltar brjod pa'i phyir /
lnga pa chos can /
sgra bshad du yod de /
rtse mo rtsa'i rnal ltar yod pas de ltar brjod pa'i phyir /
drug pa chos can sgra bshad du yod de /
gtso bo la 'dud pa lta bur yod pas de ltar brjod pa'i phyir /
bdun ba chos can /
sgra bshad du yod de /
mu khyud kyi 'khor lo ltar yod pas de ltar brjod pa'i phyir /
gnyis pa ni /
mtsho bdun po yod de /
mu khyud 'dzin la thug pa de dag gi bar gyi mtsho bdun po de yin pa'i @# / /
phyir| rol mtsho dang dpon chos can /
khyod kyi zhang tshad yod de /
stong phrag brgyad cu yin pa'i phyir /
de chos can /
nang gi rgya mtsho yin te /
mtsho brgyad gyi nang ma yin pa'i phyir /
de chos can /
khyod kyi ngos tshad yod de /
rang gi thad ka'i sum 'gyur yin pa'i phyir /
rol mtsho gzhan drug po'i zhing tshad yod de /
snga ma snga ma las phyi ma phyi ma phyod phyed kyis chung ba'i phyir /
chung tshul yong de /
gnyis pa la bzhi khri /
gsum pa la nyi khri /
bzhi pa la chig khri /
lnga pa la lnga stong /
drug pa la phyed dang sum stong /
bdun pa la stong nyis brgya lnga bcu yod pa'i phyir /
mtsho de rnams chos can khyod kyi dkyus tshad yod de /
snga ma snga ma las phyi ma phyi ma dkyus su che ba'i phyir /
rol mtshe dang po chos can /
khyod kyi ngos tshad yod de /
khyod kyi ngos re la dpag tshad nyis 'bum bzhi khri /
khor yug tu dgu 'bum drug khri yod pa'i phyir /
gnyis pa chos can /
de yod de /
bzhi 'bum dang /
khor yug tu sa ya gcig dang drug 'bum yod pa'i phyir /
gsum pa chos can /
de yod de /
bzhi 'bum brgyad khri dang /
khor yug tu sa ya gcig dang dgu 'bum nyi khri yod pa'i phyir /
bzhi pa chos can /
de yod de /
lnga 'bum nyi khri dang /
khor yug tu sa ya gnyis dang brgyad khri yod pa'i phyir /
lnga pa chos can| de yod de /
lnga 'bum bzhi khri dang /
khor yug tus ya gnyis dang tshig 'bum drug khri yod pa'i phyir /
drug pa chos can /
de yod de /
lnga 'bum lnga khri dang /
khor yug tu sa ya gnyis dang nyis 'bum yod pa'i phyir /
bdun pa chos can /
de yod de /
lnga 'bum lnga khri lnga stong dang /
khor yug tu sa ya gnyis nyis 'bum nyi khri yod pa'i phyir /
bdun po chos can /
sgra bshad du yod de /
klu chen brgyad po rol zhing rtse ba'i gnas yin pas de ltar brjod pa'i phyir /
mtsho bdun gyi lhag ma mu khyud 'dzin dang khor yug gi bar gyi mtsho tshes can /
phyi'i rgya mtsho chen po yin te /
mtsho brgyad kyi phyi ma yin pa'i phyir /
de chos can /
khyod kyi zheng tshad yod de /
de la dpag tshad 'bum phrag gsum dang /
stong phrag dag ni nyi shu rtsa gnyis yod pa'i phyir / /
! / /
gsum pa gling bzhi gling phran brgyad po rnams dbyibs tshad kyi sgo nas bshad pa ni /
shes bya chos can /
gling bzhi gling phran brgyad gang la chags yod de /
phyi'i rgya mtsho chen po de la ni chags pa'i phyir /
ri rab kyi lho phyogs na yod pa'i 'dzam bu'i gling ni chos can khyod kyi dbyibs yod de /
shing rta'i dbyibs su yod pa'i phyir /
de chos can /
khyod kyi tshad yod de /
ngos gsum la dpag tshad stong phrag gnyis gnyis dang /
lcags ri'i phyogs kyi ngos gcig la dpag tshad phye dang bzhi yod pa'i phyir /
de chos can /
sgra bshad du yod de /
'dzam bu tri sha'i lngon pas mtshan pas de ltar brjod pa'i phyir /
ri rab kyi shar phyogs kyi lus 'phags gling chos can /
khyod kyi dbyibs yod de /
zlag ma dang 'dra ba'i phyir /
de chos can /
khyod kyi tshad yod de /
ngos gsum 'dzam bu gling 'di dang 'dra ba la /
lcags ri'i phyogs kyi ngos gcig la dpag tshad sum brgya dang lnga bcu yod pa'i phyir /
de chos can /
sgra bshad du yod de /
lus khyad par du 'phags shing mdzes pas de ltar brjod pa'i phyir /
ri rab kyi nub phyogs kyi ba lang spyod gling chos can / /
khyod kyi dbyibs yod de /
zlum po yin pa'i phyir /
de chos can /
khyod kyi tshad yod de /
mtha' skor du dang ga tshad stong phrag phyed dang brgyad dang /
de'i dbus tha dkar zheng la dpag tshad stong phrag phyed dang gsum yod pa'i phyir /
de chos can /
sgra bshad du yod de /
sems can ba lang la gtso bor longs spyod pas de ltar du brjod pa'i phyir /
ri rab kyi byang phyogs kyi gling sgra mi snyan chos can /
khyod kyi chad dbyibs yod de /
dpag ched stong phrag brgyad kyi tshad dang /
dbyings gru bzhir mnyam pa'i phyir / /
de chos can /
sgra bshad du yod de /
'chi khar sgra me snyan pas de ltar du brjod pa'i phyir /
sngar @# / /
bshad pa'i gling gzhi po ni chos can /
khyod la gling zhes brjod pa'i rgyu mtshan yod de /
mtha' chus bskor te gzhan dang ma 'brel pas de ltar brjod pa'i phyir /
de chos can /
bya ba byed tshul gyi khyad par yod de /
gling gzhan gsum na ched du byas pa'i kha zas za zhing /
gnas khang 'dums pa dang /
nor la nyo 'tshong /
bag ma gtong len yod /
sgra mi snyan na de star med pa'i phyir /
de chos can /
bde sdug gi khyad par yod de /
gzhan gsum na /
'thab rtsod /
tsha grang /
yid mi bde ba sogs yod la /
sgra mi snyan na de ltar med pa'i phyir /
gling bzhi po de'i bar gyi gling brgyad ni yod de /
shar du lus dang lus 'phags /
byang du sgra mi snyan dang de'i zla dang ni /
lhor rnga yab dang rnga yab gzhan /
nub tu g.yo ldan dang lam mchog 'gro rnams yod pa'i phyir /
de rnams chos can /
khyod kyi dbyibs yod de /
rang rang gi rtsa ba'i gling dang mtshungs pa'i phyir /
gling bcu gnyis po ni tshes can /
khyod kyi rtsa ba'i rngams tshad yod de /
dang ba /
tshad brgyad khri re yod pa'i phyir / /
smras pa /
mang du thos shing sbyangs pa'i gru rdzings dag /
rnam dpyod mthun pa'i rlung dang rab 'grogs nas / /
legs bshad nor bu'i gling der bgrod pa na / /
chibs mas 'grub pa'i dbang gi rgyal po rnyed / /
khengs pa'i chang gis myos pa'i rang gzhan gyi / /
mkhas rlom glang po'i bstan bcos nga ro'i tshogs / /
dka' ba'i gnas bzhag don med tshig tshogs rnams / /
mthong bas nyi ring 'phul ba'i gzu bor mngon / /
ri mtsho gling gi tshad dbyibs srad bu'i tshogs / /
'khrul med grangs kyi thags su legs gtags te / /
tshig nyung don rgyas ri mo rnam bkrabs / /
stong 'khun lus phra'i dar gyi khengs pa 'phrogs / /
zhes bya ba ni bar skabs kyi tshigs su bcad pa'o / / / /
bzhi pa 'dzam gling gi yon tan bye brag tu bshad pa ni /
shes bya chos can /
de 'tshad tshul yod de /
'phags pa'i yul 'di nas brtsis pa'i byang du ri nag po dgu 'das pa'i pha rol na ri bo gangs can zhes bya ba'i gangs ri yod pa'i phyir /
gzhan yang yod de /
de nas kyang pha rol na ni spos ngad ldang ba'i ri yod cing /
de'i dpag tshad bcu'i tshur rol lho phyogs na mtsho ma dros pa zhes bya ba chu zheng dpag tshad lnga bcu yod pa'i mtsho yod pa'i phyir /
lan lag brgyad ldan gyi chus gang ba'i mtshod chos can /
khyod kyi dbyibs tshad yod de /
dbyibs gru bzhi pa /
chu zheng gnyis kar dpag tshad lnga bcur yod pa'i phyir /
de chos can /
khyod kyi sgra don yod de klum 'dros pa gnas pas /
de ltar brjod pa'i phyir /
de chos can /
khyod kyi dbus na phun sum tshogs pa'i shing yod de /
den 'dzam bu brik+Sha zhes bya ba 'bras bu mngar bo dang ldan pa lha rnams kyis longs spyod pa'i shing yod pa'i phyir /
chu bo gaM ga chos can /
yod de /
mtsho de'i shar na dngul gyi brag glang po che'i kha 'drab nas /
dngul gyi bye ma 'dren cing babs nas bskor ba lan bdun byas te 'gro ba'i phyir /
sin+d+hu chos can /
yod de /
lho phyogs na gsar gyi brag khyu mchog gi kha 'dra ba nas gseng gyi bye ma 'dren cing sngar bzhin 'gro ba'i phyir /
puk+Shu chos can /
yod de /
nub phyogs na baiDUr+ya'i brag rta'i kha 'dra ba nas baiDUr+ya'i bye ma 'dren cing sngar bzhin 'gro ba'i phyir /
si ta chos can /
yod de /
byang phyogs na brag seng ge'i kha 'dra ba nas babs te sngar bzhin 'gro pa'i phyir /
spos dad ldang chos can /
khyod kyi byang phyogs dpag tshad nyi shu na brag rib sar gyi bya skyibs bya ba yod de /
de rang dang mtshungs pa'i gser gyi bya skyibs brgya stong gis bskor ba yod pa'i phyir /
de chos can /
khyod kyi tshad dbyibs yod de /
zheng du dpag tshad lnga bcu /
'phad du dpag tshad byed bzhi /
dbyibs mdzes shing blta na sdug pa zhig yod pa'i phyir /
bya skyibs de chos can /
khyod kyi byang phyogs dpag tshad nyi shun shings la'i rgyal po rab tu @# / /
brtan pa zhes bya ba yod de /
de na des la'i phreng ba rim pa bdun gyis bskor ba yod pa'i phyir /
de chos can /
khyod kyi shar phyogs dpag tshad nyi shu na rdzing bu dal gyis 'bab pa zhes bya ba yod de /
de na de sgrang rtse lta bu'i chus gang ba de'i ro dang ldan pa yod pa'i phyir /
de chos can /
khyod kyi tshad yod de /
khyod kyi zheng du dpag tshad lnga bcu dang /
mtha' skor du dpag tshad nyis brgya yod pa'i phyir /
khyod kyi yon tan yod de /
ut+pal la sogs pa'i me tog sdong gu gshol mda' tsam dang /
me tog shing rta'i 'phang lo tsam /
lo ma ba glang gi ko ba tsam /
rtsa ba skyes bu chen po'i brla sha tsam| khor yug tu rdzing bu brgya stong gis bskor ba yod pa'i phyir /
shes bya chos can /
sngar bshad pa de dag gi nye skor du lha rnams kyi glang po che g.yul ngor spyod pa rab brtan yod de /
'khor glang po che brgyad stong dang bcas nas dgun zla bzhir brag gser gyi bya skyibs dang /
dbyar zla bzhir shings la la'i rgyal po rab brtan gyi nye skor du gnas pa'i phyir /
lho 'dzam bu gling chos can /
khyod la yon tan khyad par can gzhan yang yod de /
dbus su rdo rje gdan zhes bya ba bskal bzang gi sangs rgyas stong mngon par rdzogs par 'tshang rgya ba'i gnas bskal ba 'jig pa'i tshe yang mi 'jig par gnas pa dang /
shar phyogs na 'phags pa 'jam dpal gyi gnas ri bo rtse lnga /
lho phyogs na phyag na padma'i gnas ri bo gru 'dzin /
nub phyogs na mkha' 'gro'i gsang mdzod u rgyan gyi yul /
byang phyogs na chos rgyal rigs ldan sum cu rtsa gsum gyi gnas sham+b+ha la yod pa'i phyir / /
! gsum pa dmyal pa'i gnas bshad pa ni /
'dzam bu gling 'di chos can /
khyod kyi 'og dpag tshad stong phag nyi shun mnar med pa'i dmyal ba yod de /
de na rnga mas dang rgyar dpag tshang stong phrag nyi shu de tsam phyi de yod pa'i phyir /
de chos can /
khyod kyi steng na dmyal ba gzhan yod de /
de na yang gsos la sogs pa bdun po yod pa'i phyir /
tsha dmyal brgyad po de dag chos can /
khyod las thar kyang sdug bsngal myong ba'i gnas lhag ma nye 'khor bzhi bzhi ste bcu drug yod de /
khyod rnams kyi ngos bzhin mi ma mur /
ro myags kyi 'dam /
spu gri'i lam /
chu bo rabs med rnams yod pa'i phyir /
sngar bshad pa'i tsha dmyal brgyad po chos can /
khyod rnams kyi thad kar gzhan grang ba'i dmyal ba brgyad yod de /
des chu bur can la sogs pa rnams yod pa'i phyir /
nga na song gzhan yi drags kyi gnas kyang yod de /
phal cher ni rgyal po'i khab kyi 'og na yod cing /
kha 'thor ba rnams ni sa gzhi ri klung phal cher na yod pa'i phyir /
dud 'gro chos can /
khyod kyi gnas yod de /
phal che ba ni phyi'i rgya mtsho'i nang na gnas shing /
kha 'thor ba ni lha mi'i gnas gang du'ang yod pas ma nges pa'i phyir / /
bzhi pa nyi zla'i 'char tshul bshad pa la /
dngos dang /
dus tshigs kyi rnam gzhag gnyis /
dang po ni /
nyi zla gnyis chos can /
khyod kyi 'char sa yod de /
lhun po'i chu mtshams yan chad kyi phyed /
gnya' shing 'dzin gyi rtse dang mnyam pa nas 'char ba'i phyir /
zla ba'i dkyil 'khor chos can /
khyod kyi tshad yod de /
zheng du dpag tshad lnga bcu /
mtha' skor du dpag tshad phyed dang nyis brgya /
rngams su dpag tshad phyed dang drug dang /
gcig gi bco brgyad cha gcig yod pa'i phyir /
de chos can /
khyod kyi rgyu yod de /
chu shel yas grub cing /
gser gyi rabs bskor ga rin po che'i them skas dang pha gu sogs kyis spras shing /
skyed mos tshal gyis rnam par mdzes pa /
lha'i bu bu mo rnams rol mo dang gar sgyur ba sogs byed pa yod pa'i phyir /
nyi ma chos can /
khyod kyi tshad yod de /
zheng du dpag tshad lnga bcu rtsa gcig /
mtha' skor du dpag tshad brgya lnga bcu rtsa gsum dang bcas shing /
rngams su dpag tshad phyed dang drug dang /
gcig @# / /
gi bco brgyad cha gcig yod pa'i phyir /
de chos can /
rgyu yod de /
me shel las grub cing /
gzhan sngar dang 'dra ba'i phyir /
skar ma chos can /
khyod kyi tshad yod de /
che ba la rgyang grags bco brgyad /
chung ba la rgyang grags gcig yod pa'i phyir /
nyi zla gnyis chos can /
gling la bya ba byed tshul yod de /
sgra mi snyan du nam phyed pa dang /
lus 'phags gling du nyi ma nub pa dang /
'dzam bu gling du nyi ma phyed pa dang /
ba glang spyod du nyi ma 'char ba rnams dus gcig tu yod pa'i phyir / /
gnyis pa dus tshigs kyi rnam gzhag la /
tshig don /
spyi don /
mtha' dpyad pa dang gsum las| dang po ni /
shes bya chos can /
dus tshigs la gsum du phye ba'i dbyar gyi zla ba gnyis pa yi tha ma'i tshes dgu nas mtshan mo ring bar 'gyur te /
de ltar mtshan mo yud tsam bco brgyad kyi bar du 'phel ba las rim gyis 'gribs pa na dgun rnams kyi zla ba bzhi pa la nyin mtshan yud tsam bco lngar mnyam pa las rim gyis nyin mtshan go bzlog ste mtshan thung dur gyur nas nyin mo ring bar 'gyur ba'i phyir /
nyin mtshan chos can /
khyod ring thung du 'gyur ba la thang gcig las mi 'byung ste /
chu tshod kyi dbang gis zhag re la de ltar 'phel 'grib byed pa'i phyir /
der thal /
nyi ma 'dzam bu'i gling du lho phyogs su rgyu ba'i tshe mtshan mo ring /
byang phyogs su rgyu ba'i tshe nyin mo ring bar 'gyur ba'i phyir /
tshes gsum gyi zla ba'i dkyil 'khor de yongs su ma rdzogs par snang ba la rgyu mtshan yod de /
de'i tshe zla ba'i dkyil 'khor de nyi ma'i dkyil 'khor dang nye ba las nyi ma'i 'od zla ba'i gzhal med khang la babs pa na pha rol kyi ngos su zla ba rang gi grib ma babs pas 'grib par snang ba'i phyir te /
dper na /
ka ba la mar me'i 'od nye ba na ka ba rang gi grib mas bsgribs pas cung zad 'gyur /
shin tu nye ba na rang gi grib mas mi snang bar 'gyur ba'i phyir / /
gnyis pa spyi'i don la| dus tshigs gang las byung /
byed po yod med la dpyad /
dus ngos gzung ba'o / /
dang po ni /
bskal ba mar 'grib kyi dus shed bu dang /
shed las skyes gnyis kyis sa'i zhag zos pas lus kyi 'od nyams te mun pa byung bas de'i tshe nyi zla skar ma rnams /
'gro ba spyi mthun gyi bsod nams las byung ste /
gdags pa las /
sems can de dang /
gis kham gyi zas zos pa des na /
de dag gi lus la mkhrang ba dang /
lci ba zhugs par gyur te /
'od dang kha dog gi mdog gang yin pa de ni med par gyur to / /
zhes dang /
chos nyid kyis na 'jig rten du mun pa byung pa na /
nyi ma dang zla ba 'di gnyis 'jig rten du byung bar gyur to / /
rgyu skar rnams dang /
mtshan mo dang /
nyin mo rnams dang /
dus tshigs rnams dang /
skad cig dang /
thang cig dang /
yud tsam rnams 'jig rtan du byung bar gyur to / /
zhes bshad pa'i phyir / /
gnyis pa ni /
lo zla tshes grangs gza' skang gyi go rim gyi byed po yod de /
rang re'i ston pa shAkya'i rgyal po 'di nyid sku tshe snga ma zhig la /
drang srong rnga bod du gyur dus lo drug khrir dka' thub bsgrubs pas /
srid pa gsum na mthu che bar gyur te tshangs ba sogs lha rnams kyis zhus pa'i ngor rgyu skar sogs kyi go rim mdzad pa'i phyir / /
ji skad du mdo nyi ma'i snying po las /
lo ni drug khra tham par yang / /
rkang ba gcig gis dka' thub gnas / /
zhes dang /
re zhig dang por smin drug ces / /
rgyu skar dkyil 'khor thams cad la / /
nangs kyi dang por gzhag par bya / /
zhes 'byung ba'i phyir /
gsum pa ni /
skyes bu gcig gi mig 'dzum bco brgyad la mthar gnas gcig /
de sum cu la skad cig gcig /
de bcu gnyis la yud tsam gcig /
de sum cu la nyin zhag gcig /
de bco lnga la phyogs gcig /
de gnyis la zla ba gcig /
de gnyis la tshigs pa gcig /
de gsum la bgrod pa gcig /
de gnyis la lo @# / /
gcig tu 'jog pa'i phyir /
ji skad du 'chi med mdzod las /
mig 'dzum bco brgyad mthar gnas la / /
de sum cu la skad cig bgrang / /
de ni bcu gnyis yud tsam yin / /
de sum cu la nyin zhag gcig /
de dag bco lnga phyogs su grags / /
lnga phyi'i phyogs ni dkar nag gnyis / /
da gnyis bsdoms pa 'jal byed do / /
mchu zla la sogs gnyis gnyis la / /
de tshigs de gsum bgrod pa gcig /
lho byang bgrod pa gnyis la lo / /
zhes gsungs pa'i phyir /
de yang lo'i skang dod war+Sha zhes pa nges chig gis bshad na bzhir 'gyur te /
yongs bgrang /
bgrang bzhi /
rang skyob /
'dor byed ces bya ba yin pa'i phyir /
ji skad du 'chi med mdzod las /
yongs bgrang bgrang bzhi rang skyob dang / /
'dor byed ces bya lo yi ming / /
zhes gsungs pa'i phyir /
spyir rgya gar na rgyal po rang rang gi rgyal srid kyi lo la mnga' ris kyi bu lon sbyangs nas /
lo de nas 'go 'dzin pa shas che ste /
lugs kyi bstan bcos rnams su /
g.yul brtan 'og tu nyis stong lon / /
zhes sogs 'byung ba ltar yin pa'i phyir /
'on kyang gsung rab las ni /
lo drug cur byed de /
bde mchog bstod 'grel las /
rab byung rnam byung dkar po dang / /
zhes sogs 'byung ba'i phyir /
lo de la dus tshigs ji tsam du 'byed tshul yod de /
gsum /
bzhi /
lnga /
drug rnams su 'byed pa'i phyir /
gsum du 'byed pa'i rgyu mtshan yod de /
sos ka ni tsha bar mtshungs pas dpyid du bsdus /
ston ni char 'bab pas dbyar du bsdus te /
dgun /
dpyid /
dbyar gyi dus gsum du 'chad rigs pa'i phyir /
de yang yod de /
mgo /
rgyal /
mchu /
dbo'i zla ba bzhi dang po /
nag pa /
sa ga /
snron /
chu stod kyi zla ba bzhi gnyis pa /
gro zhun /
khrums /
tha skar /
smin drug gi zla ba bzhi gsum par 'jig pa'i phyir /
bzhir 'jog rigs te /
dbyar dgun ston dpyid du phye nas bzhir 'jog pa'i phyir /
ji skad du /
rgya las 'gyur ba'i myang 'das las / /
zla ba gsum ni dpyid kyi dus / /
zla ba gsum ni dbyar gyi dus / /
zla ba gsum ni ston gyi phyogs / /
zla ba gsum ni dgun zhes bya / /
zhes pa dang /
so thar gyi mdo las /
byin 'phrog ston zla tha chung dang / /
zhes 'byung ba'i phyir /
dus tshigs la lngar 'byed rigs te /
'dul ba lung las /
dus tshod ni lnga ste /
dgun gyi dus dang /
dpyid kyi dus dang /
dbyar gyi dus dang /
dbyar thung du'i dus dang /
dbyar ring po'i dus so / /
zhes bshad pa'i phyir /
dus tshigs la drug tu 'byed rigs te /
myang 'das las /
gnyis gnyis dus tshigs gcig byas nas / /
lo gcig dus tshigs drug tu 'gyur / /
zhes dang /
yan lag brgyad pa las /
dgun zla ra ba sogs gnyis gnyis / /
rim bzhin dus ni drug tu 'dod / /
ces bshad pa'i phyir /
dus tshigs la gsum du phye ba la chos can /
dgos pa yod de /
phyag dar khrod pa'i gos shes pa'i ched yin pa'i phyir /
bzhir phye ba la chos can /
dgos pa yod de /
bod kyi tha snyad du ra 'bring tha gsum dang /
rgya gar bas dgun dpyid dbyar ston bzhir phye ba'i lugs dang mthun pa'i ched yin pa'i phyir /
chos rje bsod grags pas /
'jig rten dang mthun par dgun dpyid dbyar ston te bzhi gsungs /
dgos pa ni gsung rab las /
rab 'bring /
tha chung gsum gsungs zhes pa ni mi 'thad de /
rgya dpe na /
de 'dra'i skad dod med pa'i phyir /
rgya dpe la /
'phal gu ni zhes pa bod skad du lo tsA ba rnams kyis dbo can zhes pa thon yong rgyu la| bod dang bstun nas dpyid rar bsgyur ba'i phyir /
dus tshigs la lngar phye ba la chos can /
dgos pa yod de /
dbyar thung du shes pa'i ched yin pa'i phyir /
dus tshigs la drug tu phye ba la chos can /
dgos pa yod de /
zhag mi thub shes pa'i ched yin pa'i phyir /
lo 'go ngos 'dzin tshul @# / /
la| shes bya chos can /
lo 'go 'dzin tshul yod de /
hor zla bcu pa'i mar ngo'i tshes bcu drug nas 'dzin pa'i phyir /
der thal /
dgun nas 'dzin dgos pa'i phyir /
der thal /
dge slong gi lo dri ba las /
dus du yod ce na lnga'o / /
lnga lo dag gang zhe na /
dgun dang /
sos ka dang /
dbyar dang /
dbyar thung du dang /
dbyar ring po zhes bya'o / /
zhes dang /
rgya cher 'grel las /
dus tshigs drug po dgun dang /
dgun smad dang /
dpyid dang /
sos ka dang /
zhes sogs gsungs pa'i phyir /
dbyar gyi zla ba gnyis pa yi / /
tha ma'i tshes dgun sa mtshan ring / /
dgun rnams kyi ni bzhi pa la / /
zhes sogs kyi gzhung 'di'i shugs la nyin mtshan ring ba mthar thug pa'i dus su dbyar dgun gyi nyi ma ljog pa bstan kyang /
rang gzhan gyi mkhas pa mang po nyin mo bzlog ces ba mtshan mo las bzlog ste nyin mo ring du song ba ma dgongs par /
nyi ldog par snyag pa'i bshad pa mdzad pas /
dpyid dang ston gyi dus su nyi ma ldog dgos pa lta bu'i mu cor gyi gtam gyis shes ldan rnams lnga ci smos /
bod kyi gnag rdzi rgan po rnams kyang khrel ba'i gnas so / /
kar lugs pa kha cig /
zla ba brgyad par lo 'go 'dzin pa sogs ni dpyad pa bya ba'i yul yin no / /
sa skya pa'i mkhas pa kha cig /
dbyar gyi zla ba gnyis pa khrums kyi zla ba yi tha ma mar ngo sngod du song ba'i yar so'i tshes brgyad la dbyar nyi ldog ste /
zhes smra ba ni mi 'thad de /
de ltar na khrums zla zla ba brgyad pa yin pa gang zhig /
zla ba brgyad pa la dbyar nyi ldog ba mi srid pa'i phyir /
der thal /
zla ba brgyad pa la ston nyin mtshan mnyam pa gang zhig /
dbyar nyi ldog pa'i tshe /
nyi ma ring ba'i mthar thug pa'i dus yin pa'i phyir /
zla ba shol 'byung ba'i rgyu mtshan yod de /
tshes zhag gis nyin zhag gi dod ma thub pa la brten nas /
lo lnga lnga la zla bshol re re 'don pa dang /
tshes zhag gis khyim zhag gi dod ma thub pa la brten nas /
lo gnyis dang zla ba phyed dang dgu nas 'don pa'i lugs gnyis yod pa'i phyir /
dang po grub ste /
lo re la tshes zhag drug drug lhag pa gang zhig /
de bsags pas lo lnga na zhag sum cur longs pa'i phyir /
dang po grub ste /
nyin zhag gi zla ba gnyis dang /
tshes zhag gi zla ba gnyis do bsngos pa na tshes zlas nyin zla'i dod ma thub pas nyin zhag gcig lhag pa'i do mnyam la tshes zhag gcig bsnan pas rags rtsis la yun mnyam yang /
zhag grangs gcig gis ches zla de mang bas de 'dra'i zhag re bsags pas lo gcig la zhag drug lhag pa'i phyir /
zhag mi thub ces pa 'di'i de na du 'chad dgos la /
de lta bu'i gnad ma shes par rang gzhan gyi mtshan nyid pa rgan po rnams /
zhag mi thub kyi bshad pa sna tshogs byed pa ni rtsis kyi bzhug lag la byang ba zhig gis bltas na shin tu nongs pa'i gnas so / /
de yang lo lnga nas zla bshol 'byung ste /
gzhung dam pa'i gleng gzhi'i skabs las /
ston pa mnyan yod kyi rgyal byed tshal na bzhugs pa'i tshe na dge slong rnams la lo lnga ldan bshon dor cig /
ces gsungs nas lo lnga lnga na bshol dor re / /
zhes gsungs pa'i phyir /
gong gi rtsa rtags gnyis pa grub ste /
lo gcig la zhag bcu gcig 'brang bcas re lhag pa gang zhig /
de bsags pas lo gnyis dang zla ba phyed dang dgun zla gcig tu longs pa'i phyir /
dang po grub ste /
khyim zla re dang tshes zla re do bsngos pas zhag re bag med re ma thub pas /
de gnyis dod mnyam pa la zhag re bag med re bsnan pas /
don la yun mnyam yang /
bag med re lhag pa de bsags pas /
lo gcig la zhag bcu gcig 'brang bcas lhag pa'i phyir /
gnyis pa grub ste /
lo gnyis la zhag nyi shu rtsa @# / /
gnyis lhag pa gang zhig /
de'i rigs pas zla ba phyed dang dgu na zhag brgyad lhag pa rnams bsdoms pas zla ba gcig tu 'gyur ba'i phyir /
nyin mtshan gyi khyad par gzhag tu yod de /
skya rengs shar nas 'od dmar gyi bar nyin mo dang /
de nas mtshan mo'i mtha'i skad cig ma'i bar mtshan mor 'jog pa'i phyir /
'di dag ni 'dul mngon gyi lugs gtso bor bkod pa yin la /
rgya gar gyi mkhas pa gzhan gyi bzhed pa dang /
dus kyi 'khor lo /
dbyangs 'char /
nag rtsis sogs sgo bstun pa'i legs pa'i cha phyogs gcig tu bsdus nas /
phyogs bral gyi gsung rab la sbyangs pa'i mkhas pa rnams spro ba skyed par nus mod /
gsung rab phyogs re la zhen pa'i deng sang gi rigs lam pa rnams la byis pa la lha khang bstan pa ltar dgos nus mi 'byung bas de tsam las ma spros so / /
smras pa /
legs par bshad pa'i dbyangs kyi 'gyur khugs can / /
khungs ldan mkhas pa'i gtam gyi rgyud mang dang / /
lhan cig brdungs tshe dri za'i pi wang mkhan / /
skyengs te lto phyogs rgya mtsho'i mtha' ru bros / /
tshul 'di'i phra zhib dka' ba'i gnad rnams la / /
'grel bshad byed po phal cher mi smra ba'i / /
brtul zhugs 'dzin zhing 'ga' zhig mu cor tshig /
bong bu'i skad gsang lta bur sgrogs pa mthong / /
de 'dra'i dgongs don log par bkral ba dag /
gcig tu sangs rgyas bstan la rma 'byin mod / /
'on kyang 'bri stag phyag rgya'i khyu mthong tshe / /
mang du thos pas cung zad rjes yi rang / /
zhes bya ba ni bar skabs kyi tshigs su bcad pa'o / /
gnyis pa mtha' dpyad pa la /
chos rje bsod nams grags pa rjes 'brang dang bcas pa rnams na re /
dus bzhi cig car ba yin te /
'dzam bu gling du dgun yod ba'i dus su gling gzhan gsum du'ang dgun grub pa'i phyir| zer na /
'dzam bu gling du dgun grub pa'i dus yin na /
sgra mi snyan du dgun grub pa'i dus yin dgos par thal /
'dod pa'i phyir /
'dod na /
'dzam bu gling du dgun grub pa'i dus med par thal /
der de grub ma thag ba'i dus med pa'i phyir /
der thal /
der hor zla bcu pa'i tshes bcu drug gi skya rengs dang po shar ma thag pa'i dus de 'dzam bu gling du dgun grub ma thag pa'i dus ma yin pa gang zhig /
'dzam bu gling du hor zla bcu pa'i tshes bcu drug gi skya rengs dang po shar ba dang /
'dzam bu gling du dgun grub pa dus mnyam pa'i phyir /
dang po ma grub na /
sgra mi snyan du hor zla bcu pa'i tshes bcu drug gi skya rengs dang po shar ma thag pa'i dus de /
sgra mi snyan du dgun grub ma thag pa'i dus yin par thal /
sgra mi snyan du hor zla bcu pa'i tshes bcu drug nas hor zla bcu gcig pa'i tshes bco lnga'i bar de dgun zla dang por 'jog pa'i phyir /
'dod na /
gling bzhir nyi ma cig car du 'char bar thal /
'dzam bu gling du nyi ma shar ba'i tshe sgra mi snyan du nyi ma 'char ba'i phyir /
der thal /
'dzam bu gling du hor zla bcu pa'i tshes bcu drug gi nyi ma shar ma thag pa'i dus su /
sgra mi snyan du hor zla bcu pa'i tshes bcu drug gi nyi ma shar ma thag pa yin pa'i phyir /
ma grub na /
der thal /
'dzam bu gling du hor zla bcu pa'i tshes bcu drug gi skya rengs dang po shar ma thag pa'i dus de /
sgra mi snyan du hor zla bcu pa'i tshes bcu drug gi skya rengs dang po shar ma thag pa yin pa'i phyir /
der thal /
de der dgun grub ma thag ba'i dus yin pa'i phyir /
ma grub na /
'dzam bu gling du hor zla bcu pa'i tshes bcu drug gi skya rengs dang po shar ma thag pa'i dus chos can /
sgra mi snyan du dgun grub ma thag pa'i dus yin par thal /
'dzam bu gling du dgun grub ma thag pa'i dus yin pa'i phyir /
'khor gsum /
gzhan yang /
'dzam bu gling du dbyar nyi ring ba mthar thug @# / /
pa'i dus su sgra mi snyan du dbyar nyi ring ba mthar thug pa'i dus yin par thal /
dam bca' 'thad pa'i phyir /
'dod na /
'dzam bu gling du nyin mo ring ba mthar thug pa'i dus su 'dzam bu gling du mtshan mo'ang ring ba mthar thug pa'i dus yin par thal /
'dod pa'i phyir /
'dod na /
dgun zla tha chung gi yar ngo'i tshes brgyad la 'dzam bu gling du mtshan mo yud cam bco brgyad yod pa ltar /
nyin mo'ang yung tsam bco brgyad yod par thal /
'dod pa'i phyir /
'dod mi nus te /
gdags pa las /
dgun zla tha chung yar gyi ngo'i tshes brgyad la mtshan mo yud tsam bco brgyad /
nyin mo yud tsam bcu gnyis yod /
tshes dgu phan chad nas mtshan mo ni 'bri /
nyin mo ni bskyed de /
zhes gsungs pa'i phyir /
byas pa la kho na re /
nam phyed nyi ma nub pa dang / /
zhes sogs kyi don /
ston dbyid nyin mtshan mnyam pa zhag gcig kho na la 'byung ba'i don yin pas skyon med do / /
zer na /
'o na| ston nyin mtshan mnyam nas zhag gnyis song ba'i skabs su /
nyin mtshan ring thung dod mi mnyam pa skyes bu mtha' dag gis mngon sum du shes pa zhig 'byung bar thal /
'dod pa'i phyir /
'dod mi nus te /
yud tsam gyi 'phel 'grib rim gyis byed dgos pa'i phyir dang /
zhag gcig gnyis kyi bar la nyin mtshan gyi ring thung mngon pa mngon sum du mi 'byung ba deng sang gi btsun chung bsdus grwa ba yan chad kyis kyang shes pa'i phyir /
dus bzhi cig car ba la zhen ba kha cig na re /
'dzam bu gling du nyi ma byang bgrod mthar thug pa'i tshe sgra mi snyan du lto bgrod mthar thug ba 'byung bar thal /
dam bca' thad ba'i phyir /
'dod na /
nyi mas nyin zhag phrugs gcig la'i rab la bskor ba'i tshe 'khyog por bskor bar thal /
'dod pa'i phyir zer na /
dang lugs la 'dod lan 'debs la /
khos /
de mi 'thad de /
dus 'khor ba ltar mtho dman dang /
sgang gshongs sogs mi byed par tha dkar rgyus chog pa'i phyir /
zher ba ni /
dus 'khor dang /
go la'i rnam gzhag ma thos pa'i gtam yin zhing /
chos mngon ba 'chad pa'i skabs su dus 'khor sogs lugs mi gcig pa'i khungs 'dren pa ni /
mu to ba'i phye dang 'dra bas kho bo ni mi smra 'o / /
bsdus grwa ma chags pa kha cig na re /
gling bzhir dus bzhi cig car du 'byung zer na /
'dzam bu gling du dus bzhi cig car du 'byung bar thal /
gling bzhir dus bzhi cig car du 'byung ba'i phyir /
'dod na /
'dzam bu gling du dbyar dgun cig car du 'byung bar thal /
'dod pa'i phyir /
'dod na /
'dzam bu gling pa'i mis dbyar dgun gyi tsha grang gi reg bya cig car du myong bar thal lo / /
'dod na /
tsha grang gnyis po gcig gis gcig gi gos 'gog nus ba ma yin par thal /
'dod pa'i phyir /
'dod mi nus so / /
! / /
lnga pa lha rnams kyi gnas bshad pa la /
sa dang 'brel ba'i gnas bshad /
ma 'brel ba'i gnas bshad /
zhar byung sems can gyi khyad chos bshad /
bar gyi thag tshad bshad pa dang bzhi /
dang po la /
rgyal chen rigs bzhi pa dang /
sum bcu rtsa gsum ba'i gnas gnyis /
dang po ni /
shes bya chos can /
ri rab 'di la chu mtshams yan la bang rim bzhi yod de /
de bzhi'i bar gyi thag dpag tshad stong phrag bcu bcu yod pa'i phyir /
bang rim bzhi po de dag chos can /
ri rab las cung zad 'phags te /
dang po la stong phrag bcu drug dang /
gnyis pa la brgyad dang /
gsum pa la bzhi dang /
bzhi ba la gnyis phyir 'phags pa'i phyir /
bang rim de rnams chos can /
khyod la gnas pa'i lha yod de /
rim pa bzhin gnod sbyin lag na gzhong thogs dang /
phreng thogs dang /
rtag myos dang /
bzhi pa la rgyal tshan bzhi dang de'i 'khor gyi lha rnams gnas pa'i phyir /
gser phyi ri bdun po dag la yang @# / /
chos can /
khyod la gnas pa yod de /
khyod la rgyal chen rigs bzhi pa'i lha rnams kyi grong dang grong rdal dpag tu med pa yod pa'i phyir /
gnyis pa la /
mdor bstan pa dang /
rgyas par bshad pa gnyis /
dang po ni /
lhun po chos can /
khyod kyi rtse na gnas yod de /
sum cu rtsa gsum pa'i lha gnas yod pa'i phyir /
lhun po'i rtse chos can /
khyod kyi tshad yod de /
ngos re la dpag tshad brgyad khri re yod pa'i phyir /
shes bya chos can /
de'i phyogs mtshams na dpag tshad lnga brgya'i tshad tsam gyi brtsegs pa bzhi la gnas pa'i lha yod de /
gnod sbyin lag na rdo rje gnas pa'i phyir /
gnyis pa rgyas par bshad pa la /
grong dang tshal dang sa dang shing dang mdun sa'i mngon par dga' ba bshad pa lnga /
dang po ni /
sngar bshad pa'i rtse de chos can /
khyod kyi dbus na gnas yod de /
brgya byin gyi grong khyer blta na sdug ces bya ba yod pa'i phyir /
de chos can| khyod kyi tshad yod de /
ngos re la dpag tshad nyis stong lnga brgya /
'phang du dpag tshad phyed dang gnyis yod pa'i phyir /
de chos can /
rang bzhin khyad par can dang ldan pa yin te /
gzhi gser las grub pa /
sa gzhi 'ja' tshon ltar bkra ba /
rkang pa bzhag na zhe ma nem pa dang /
bteg na spar bar byed pa'i mnyen pa yod pa'i phyir /
shes bya chos can /
grong khyer gyi dbus de na brgya byin gyi khang bzang rnam par rgyal byed yod de /
ngos re la dpag tshad nyis brgya lnga bcu re yod pa'i phyir / /
gnyis pa ni /
grong khyer de chos can /
khyod kyi phyi rol ngos bzhin /
lha'i skyed tshal bzhi yod de /
shing rta sna tshogs tshal dang /
sleb pa tsam gyis shes pa rtsub par 'gyur ba'i tshal dang /
lha'i bu bu mo rnams 'dres shing 'dod yon la spyong pa'i tshal dang /
yid dga' bskyed pa'i tshal dang bzhis brgyan pa'i phyir /
shing rta sna tshogs kyi tshal de chos can /
khyod na glang po che khyad par du 'phags pa yod de /
khyod nas srung gi bu gzugs bzang zhing mdzes pa /
dkar ba /
yan lag bdun legs par gnas pa /
mgo dmar ba /
mche drug pa /
srid du dpag tshad gcig dang /
khor yug tu bdun yod pa /
'khor glang po che brgyad stong dang ldan pa /
mgo sum cu rtsa gsum du sprul zhing mgo re lam che ba drug drug dang /
mche ba re la rdzing bu bdun bdun dang /
rdzing bu re la padma'i sdong po bdun bdun dang /
padma re la lha mo bdun bdun dang /
de re la g.yog mo bdun bdun dang /
de re la sil snyan 'khrol ba bdun bdun dang ldan par sprul te /
mgo dbus ma la dbang po dang /
gzhan rnams la nye dbang so gnyis dang /
glang po che gzhan rnams la 'khor rnams zhon nas 'gro ba'i phyir /
gsum pa ni /
shes bya chos can /
skyed tshal de rnams kyi phyogs bzhi na /
gnas bzhi yod de /
dpag tshad nyi shus bcad pa na /
sa gzhi bzang po tshal de dag la 'gran pa bzhi yod pa'i phyir /
bzhi pa ni /
grong khyer de'i byang shar gyi mtshams na shing yongs 'dus brtol yod de /
de dpag tshang lnga thur du zug pa /
brgya gyen du 'phags pa /
yal ga dang 'dab mas lnga bcur khyab pa /
me tog rgyas pa'i dri bzang po dpag tshad brgyar ldang ba sogs kyi yon tan dang ldan pa yod pa'i phyir /
lnga pa ni /
lho nub kyi mtshams na /
lha rnams kyi bka' bgro ba'i gnas yod de /
de na chos bzang lha'i mdun sa yod pa'i phyir / /
! / /
gnyis pas dang ma 'brel ba'i gnas ni /
shes bya chos can /
de yod de /
sum cu rtsa gsum de'i steng na 'thab bral sogs 'dod gzugs kyi lha rnams ni nam mkha' la gzhal med khang dang bcas par yod pa'i phyir /
gsum pa zhar byung sems can gyi khyad chos la /
'dod pa la spyod pa dang /
lha'i bu skye ba dang /
'dod bde bsten tshul dang @# / /
gsum /
dang po ni /
shes bya chos can /
lha rnams 'dod pa la spyod tshul drug yod de /
rim pa bzhin 'og ma gnyis ni /
mi ltar dbang po gnyis sprad nas 'khrig pa bsten par byed /
gsum pa 'khyud pa dang /
bzhi pa lag pa bcangs pa dang /
lnga pa rgod pa dang /
drug pa bltas pa tsam gyis 'khrig pa'i bde ba myong bar byed pa'i phyir / /
gnyis pa ni /
shes bya chos can /
'dod pa'i lha mo rnams la bu mngal nas btsa' ba ma yin te /
de dag gi pang du byis ba lo lnga lon pa tsam nas lo bcu lon pa'i bar dag tu rim bzhin de rnams su skye ba'i phyir /
thams cad yin nam zer na /
ma yin te /
brgya byin ni rdzogs bar skye bas snga phyi brjes ba gzhan gyis mi shes ba'i phyir /
shes bya chos can /
gzugs can gyi lha rnams ni thog ma nyid nas lus kun rdzogs shing /
gos dang bcas pha nyid du skye ste /
de rnams 'dod khams pa dang mi 'dra bar ngo tsha khrel yod shas che ba'i phyir / /
gsum pa ni /
shes bya chos can /
de yod de /
'dod pa'i ltar gnas pa dang /
rang gi sprul ba dang /
gzhan gyis sprul ba la dbang byed pa'i skye ba gsum po ni /
rim pa bzhin /
'dod lha dang po bzhi mir bcas pa rnams dang /
'phrul dga' ba dang /
gzhan 'phrul dbang byed pa rnams yin la /
dben pa las skyes ba dang /
ting nge 'dzin las skyes ba dang /
dga' ba med pa'i bde ba can gyi skye ba gsum ni /
rim pa bzhin bsam gtan dang po gsum gyi skye ba ste /
de re re las gsum gsum ste dgu yod pa'i phyir /
bzhi pa bar gyi thag tshad ni /
shes bya chos can /
de yod de /
rgyal chen rigs bzhi ba'i gnas nas /
de'i 'og ma 'dod khams 'dzam bu gling la dpag tshad bzhi khri yod pa de bzhin du /
de'i gong ma sum cu rtsa gsum gyi bar la yang de ltar yod pa'i phyir /
gnas 'og ma'i gang zag rnams rang stobs kyis gnas gong ma rnams su bgrod mi nus te /
rdzu 'phrul dang gzhan la bsten pa ma gtogs pa rnams kyis sa gong mar 'gro ba dang de dag mthong ba med pa'i phyir / /
! / /
drug pa stong gsum ngos gzung ba ni /
shes bya chos can /
stong spyi phud kyis 'jig rten gyi khams yod de /
gling bzhi ba dang nyi zla dang / /
ri rab dang ni 'dod lha dang / /
tshangs ba'i 'jig rten bsam gtan dang po man chad stong la ni de yin par 'dod pa'i phyir /
stong gnyis ba bar ma'i 'jig rten gyi khams chos can /
yod de /
sngar bshad ba'i stong spyi phud da stong la shes par bya ba yin ba'i phyir /
stong gsum gyi 'jig rten chos can /
yod de /
stong gnyis ba de stong la byed ba'i phyir /
stong gsum bad chos can /
'chags 'jig rim can du mi 'byung ste /
me sogs kyis 'jig pa dang /
de'i rjes su 'byung ba ste mnyam du 'chags pa'i phyir /
bdun pa 'gro ba rnams kyi lus tshe'i tshad bshad ba la /
lus tshad bshad pa dang /
tsha tshad bshad pa gnyis /
dang po la /
mi'i lus tshad dang /
lha'i lus tshad gnyis /
dang po ni /
gling bzhi'i mi rnams kyi lus tshad yod de /
'dzam bu gling pa rnams kyi tshad ni /
kha cig khru bzhi dang /
phal cher khru phyed dang bzhi yin la /
shar 'khru brgyad /
ba glang spyod pa bcu drug /
sgra mi stan ba so gnyis zhes bya ba /
snga ma las phyi ma nyis 'gyur du bskyed pa'i phyir / /
gnyis pa la 'dod lha'i lus tshad dang /
gzugs kyi lus tshad gnyis /
dang po ni /
shes bya chos can /
'dod dang ldan ba'i lha'i lus tshad yod de /
rgyal chen rigs bzhi brgyad grags kyi bzhi cha nas /
dga' ldan pa gcig dang /
gzhan 'grul dbang byed brgyad grags phyed dang gnyis kyi bar rgyang grags bzhi cher bskyed pa'i phyir / /
gnyis pa ni /
shes bya chos can /
@# / /
de yod de /
gzugs can dang po tshangs rigs pa la dpag tshad phyed dang /
de'i gong ma phyed phyed bskyed cing /
'od chung ba rnams kyi lus tshad dbag tshad gnyis /
de'i ltag tshad med 'od yan chad kyi lus ni /
'og ma bas gong ma nyis 'gyur nyis 'gyur gyis che ba la /
sprin med bas 'og ma'i nyis 'gyur las dpag tshad gsum dor bas brgya nyer lnga /
'og min pa khri drug stong gi bar yod ba'i phyir / /
gnyis pa tshe tshad la /
bde 'gro'i tshe tshad /
ngan 'gro'i tshe tshad /
ma nges ba'i 'chi ba yod med la dpyad ba dang gsum /
dang po la /
mi'i tshe tshad dang /
lha'i tshe tshad gnyis /
dang po ni /
shes bya chos can /
de yod de /
sgra mi snyan na tshe lo stong /
nub dang shar gnyis na de'i phyed phyed spangs bste lnga brgya dang /
phyed sum brgya /
'dzam bu gling 'dir ma nges pa ste /
tha mar lo bcu dang /
bskal ba dang po'i tshe dpag tu med pa yod pa'i phyir / /
gnyis ba la 'dod lta'i tshe tshad dang /
gzugs kyi tshe tshad /
gzugs med khams ba'i tshe tshad dang gsum /
dang po ni /
shes bya chos can /
'dod lha'i tshe tshad yod de /
mi rnams kyi lo lnga bcu la /
'dod pa'i lha 'og ma rgyal chen rigs bzhi ba'i nyin zhag gcig /
de sum cu la zla ba /
de bcu gnyis la lor byas pa'i rang lo lnga brgya yin zhing /
gong ma sum cu rtsa gsum ba nas gzhan 'phrul dbang byed pa'i bar la /
mi lo ba rgya /
nyis brgya sogs dang /
rang yo gnyis gnyis 'gyur du byas bas /
mthar rang lo khri drug stong 'byung ba'i phyir /
rgyal chen rigs bzhi ba chos can| khyod kyi tshe tshad mi lo'i grangs yod de /
de la mi los ya dgu yod pa'i phyir /
sum cu rtsa gsum pa chos can /
yod de /
bye ba gsum dang sa ya drug yod ba'i phyir /
mtha' bral ba chos can /
yod de /
dung 'phyur gcig /
bye ba bzhi /
sa ya bzhi yod ba'i phyir /
dga' ldan pa chos can /
yod de /
dung 'phyur lnga /
bye ba bdun /
sa ya drug yod pa'i phyir /
'phrul dga' ba chos can /
yod de /
ther 'bum gnyis /
dung 'phyur gsum /
sa ya bzhi yod ba'i phyir /
gzhan 'phrul dbang byed pa chos can /
yod de /
ther 'bum dgu /
dung 'phyur gnyis /
bye ba gcig /
sa ya drug yod pa'i phyir / /
gnyis pa ni /
gzugs kyi lha chos can /
khyod rnams la nyin mtshan gyi tha snyad med kyang /
tshe tshad ni gzhag tu yod de /
rang gi lus gzhal ba'i dpag tshad kyi grangs kyi bskal bas 'jal pha'i phyir /
dper na /
tshangs rigs gras pa lus dpag tshad phyed yin pa bzhin du /
tshe bskal ba phyed yin pas mtshon nus pa'i phyir / /
gsum pa ni /
gzugs med kyi lha rnams khyod kyi tshe tshad yod de /
dang po'i tshe tshad bskal ba stong phrag nyi shu dang /
lhag ma gsum po nyi shu res lhag pas lhag pa yin pa'i phyir /
sngar bshad pa'i bskal pa de rnams chos can /
ngos gzung du yod de /
'od chung nas bzung ste bskal chen dang /
de'i 'og ma tshangs chen sogs ni phyed bskal te bskal chen phyed la bskal par byed ba'i phyir / /
gnyis pa ngan 'gro'i tshe tshad la /
tshad myal ba /
dud 'gro /
yi dwags /
grang dmyal gyi tshe tshad dang bzhi /
dang po ni /
yang gsos la sogs ba'i dmyal ba drug chos can /
khyod kyi tshe tshad yod de /
rim pa bzhin 'dod lha rigs drug gi tshe tshad dang /
rang gi nyin zhag mnyam la /
zhag de grangs pa'i de rnams kyi tshe ni 'dod lha rigs drug dang lo grangs 'dren tshul 'dra ba yin pa'i phyir /
rab tu tsha ba dang mnar med gnyis kyi tshe tshad yod de /
snga ma tshe bar bskal phyed dang /
phyi ma bar bskal gcig yin ba'i phyir /
yang gsos chos can /
khyod kyi tshe tshad yod de /
de mi lo khrag khrig chen po gcig dang /
khrag khrig drug dang /
ther 'bum chen po gnyis yod ba'i phyir /
thig nag chos can /
de yod de /
de rab bkram @# / /
gcig dang /
khrag khrig chen po gnyis /
khrag khrig dgu /
ther 'bum chen bo drug yod pa'i phyir /
bsdus 'joms chos can /
de yod de /
de rab bkram chen bo gcig dang /
khrag khrig chen po gsum /
khrag khrig drug /
ther 'bum chen po brgyad yod pa'i phyir du 'bod chos can /
de yod de /
de rab bkram chen bo brgyad /
rab bkram gnyis /
khrag khrig chen pe dgu /
khrag khrig bzhi /
ther 'bum chen bo bzhi rnams yod ba'i phyir /
du 'bod chen po chos can /
de yod de /
de gtams drug /
rab bkram chen po drug /
rab bkram gsum /
khrag khrig chen po lnga dang /
khrag khrig lnga /
ther 'bum chen po gnyis yod pa'i phyir /
tsha ba chos can /
de yod de /
de gtams chen lnga /
gtams gsum /
rab bkram brgyad /
khrag khrig chen po bzhi /
khrag khrig gcig /
ther 'bum chen po drug yod pa'i phyir / /
gnyis pa ni| dud 'gro rnams chos can /
de yod de /
khyod tshe mchog tu ring bal bar bskal gcag yod ba'i phyir / /
gsum pa ni /
yi dwags rnams chos can /
de yod de /
de mi'i zla ba la zhag tu byas pa'i rang lo lnga brgya yin pa'i phyir /
mi lo dang sbyor tshul yod de /
khri lnga stong yin pa'i phyir|| bzhi pa ni /
grang dmyal gyi tshe tshad yod de /
ma ga ng+ha'i til khal brgyad cu sheng ba'i til gyi sbyang nang 'phyur bur bkang ba'i nang nas mi lo brgya ren til nyag gcig re phyung bas zad par gyur ba ni chu bur can gyi cho tshad yin la /
gzhan lhag ma bdun la nyi shu nyi shus 'phar ba'i phyir /
chu bur can chos can /
de yod de /
mi lo khrag khrig brgyad dang / /
ther 'bum gcig yod pa'i phyir /
chu bur rdol ba chos can /
de yod de /
de rab bkram gcig /
khrag chen drug dang /
ther chen gnyis yod pa'i phyir /
so tham la chos can /
de yod de /
de rab bkram gsung dang /
khrag chen gnyis /
thar chen bzhi yod pa'i phyir /
a chu ba chos can /
de yod de /
de rab bkram bzhi /
khrag chen brgyad /
ther chen drug yod pa'i phyir /
kye hud pa chos can /
de yod de /
de rab bkram drug /
khrag chen bzhi /
ther chen brgyad yod ba'i phyir /
at+pal ltar gas pa chos can /
de yod de /
de rab bkam brgyad /
khrag khrig gcig yod ba'i phyir /
padma ltar gas pa chos can /
de yod de /
de rab bkram dgu /
khrag chen drug /
khrag khrig gcig dang /
ther chen gnyis yod pa'i phyir /
bad chen ltar gas pa chos can /
de yod de /
de rab chen gcig /
rab bkram gcig /
khrag chen gnyis /
khrag khrig gcig /
ther 'bum chen po bzhi yod pa'i phyir / /
! / /
gsum pa ma nges pa'i 'chi ba yod med la dpyad pa ni /
sgra mi snyan pa chos can /
khyod ma gtogs zhes dmigs kyis bsal ba la dgos pa yod de /
khyod kyis sems par lo stong thub la /
gzhan rnams dus min du 'chi ba yod pa'i phyir / /
smras pa /
rigs drug las kyis 'phangs pa'i tshe yi tshad / /
shin tu phra bas gtan la phab pa 'di / /
tha snyad rig pa'i tshul la ma sbyangs pa'i / /
mkhas rlom gzhan gyi rna ba'i spyod yul man / /
'di ltar brjod pa rang nyid grags 'dod tsam / /
don du gnyer min gzhan dag blo gsal tshogs / /
spro ba bskyed dang yongs 'dzin bla ma la / /
chos phyir legs bshad rol mo 'khrol ba yin / /
zhes bya ba ni bar skabs kyi tshigs su bcad ba'o / /
! / /
brgyad ba tshad de gzhal thabs la /
'jog gzhi ngos gzung ba dang /
bskal ba ngos gzung ba gnyis /
dang po la /
dpag tshad rgyang grags ngos gzung ba dang /
lo ngos gzung ba gnyis /
dang po la mdor bstan pa dang /
rgyas par bshad pa gnyis /
dang po ni /
shes bya chos can /
gzugs dang /
ming dang /
dus kyi chung tha dang thung tha @# / /
yod de /
rdul phra rab de gzugs kyi chung mtha' /
yi ge lta bu ming gi thung mtha' /
dus mtha'i skad cig ma de dus kyi thung mtha' yin pa'i phyir / /
gnyis pa ni /
shes bya chos can /
lus tshad gzhal bya'i rgyang grags dang /
dpag tshad ngos gzung du yod de /
phra rab kyi rdul dang /
rdul phran dang /
de bzhin du lcags rdul dang /
chu rdul dang /
ri bong gi rdul dang /
lug rdul dang /
glang rdul dang /
nyi zer gyi rdul dang /
sro ma dang /
de las byung ba shig dang /
de bzhin du nas dang /
sor tshigs rnams ni gong nas gong du bdun du 'gyur bar shes par bya ba yin pa'i phyir /
shes bya chos can /
khru tshad sogs yod de /
sor mo nyi shu rtsa bzhi la khru gang /
khru bzhi la gzhu gang ste 'dom gang /
gzhu 'dom de dag lnga brgya rnams la rgyang grags te /
de tsam grong nas 'phags pa la dgon par 'dod pa'i phyir /
dpag tshad chos can /
yod de /
sngar bshad pa'i rgyang grags brgyad la byed pa'i phyir / /
gnyis pa lo ngos gzung ba ni /
shes bya chos can /
thang cig rtsom gzhi yod de /
dus mtha'i skad cig ma brgya nyi shu la de'i skad cig ma gcig /
de'i skad cig ma de dag kyang drug cu la ni thang gcig go /
zhes 'jog pa'i phyir /
yud tsam chos can /
yod de /
thang cig sum cu la byed pa'i phyir /
nyin zhag chos can /
yod de /
yud tsam sum cu la byad pa'i phyir /
zla ba chos can /
yod de /
nyin zha gsum cu la byas bas sngar bshad pa gsum po de gong nas gong du sum cur 'gyur ba'i phyir /
shes bya chos can /
lo yod de /
lo re la zhag mi thub drug drug dor ba dang bcas pa yi zla ba bcu gnyis la lor 'jog pa'i phyir / /
gnyis pa la /
mdor bstan pa dang /
rgyas par bshad pa gnyis /
dang po ni /
bskal pa chos can /
rnam pa mang du yod de /
khyod la 'jig bskal /
stongs bskal /
'chags bskal /
gnas bskal /
bskal pa chen po sogs bshad pa'i phyir / /
gnyis pa la /
'jig bskal /
'chags bskal /
gnas bskal /
zhig nas 'dug pa'i bskal ba /
bskal pa chen po dang lnga /
dang po ni /
shes bya chos can /
de yod de /
'jig pa'i bskal pa ni dmyal ba'i srid pa med pa ste der sems can gsar skye med pa nas /
snod zad pa'i bar la 'jog pa'i phyir / /
gnyis pa ni /
shes bya chos can /
de yod de /
'chags pa'i bskal pa ni dang po rlung gi dkyil 'khor chags pa nas ni /
dmyal ba'i srid pa grub pa'i bar la 'jog pa'i phyir / /
gsum pa la /
bar bskal gyi tshad ya thog gzhag pa /
bar gyi khug pa /
mtha'i ma thog /
yar 'phel bcu dgu'i mtshams /
de rnams gnas pa'i bskal par bstan pa'o / /
dang po ni /
shes bya chos can /
bar gyi bskal ba'i tshad yod de /
mi rnams kyi tshe lo dpag med nas 'gribs te| tshe lo bcu ba'i bar la bar bskal gcig tu 'jog pa yo thog ring mo zhes grags pa'i phyir / /
gnyis pa ni /
shes bya chos can /
bar bskal de la bco brgyad du 'gyur te /
tshe lo bcu pa nas yar skye ste brgyad khri'i bar du 'gyur ba dang /
brgyad khri nas mar bri ste bcu par gyur ba'i bar gyi bskal pa gzhan ni bco brgyad 'byung ba la bar gyi khug pa zhes bya ba'i phyir / /
gsum pa ni /
shes bya chos can /
bar gyi bskal pa nyi shu las gcig ni yar la skye ba kho nar 'gyur te /
de 'phel la mi 'bri ba'i phyir / /
bzhi pa ni /
shes bya chos can /
yar 'phel de dag gi tshad kyang yod de /
tshe lo brgyad khri'i bar du yar 'phel bar 'gyur ba'i phyir / /
lnga pa ni /
shes bya chos can /
de ltar 'jig rten 'chags pa dang ni gnas pa dang /
'jig pa dang /
zhig nas 'dug pa dag dus mnyam ste /
bar bskal nyi shur 'chags /
nyi shur gnas /
nyi shur @# / /
'jig /
nyi shur stobs nas 'dug pa'i phyir / /
lnga pa la gnyis /
dngos dang /
zhar la gang zag gsum gyi 'byung tshul lo / /
dang po ni /
shes bya chos can /
bskal chen phyi chad yod de /
bar bskal de dag brgyad cu la der 'jog pa'i phyir / /
gnyis pa la sangs rgyas /
rang sangs rgyas /
'khor los bsgyur rgyal 'byung tshul dang gsum /
dang po ni /
shes bya chos can /
sangs rgyas 'byung tshul yod de /
bskal chen grangs med gsum du tshogs bsags pa las de 'byung ba'i phyir /
grangs med de ni grangs gtan med ma yin te /
lung sil bu las /
gcig bcu brgya stong khri 'bum dang / /
sa ya bye ba drung 'phyur rnams / /
rkyang ba'i grangs su shes par bya / /
chen po'i zla dang bcas pa ni / /
ther 'bum khrag khrig rab bkram dang / /
gtams dkrigs mi 'khrugs khyad phyin dang / /
bang steng der 'dren mtha' snang dang / /
rgyu rig 'od mdzes dbang bo dang / /
legs phyin rtogs 'gro 'bying rdul dang / /
rgya rtags stobs 'khor brda shes dang / /
rnam 'byung stabs mig nyi zhu gcig /
bar du brgyad ni ma rnyed pas / /
rang gi ming gang rung ba bzhug /
grangs med bar du bcu 'gyur bsgres / /
zhes pa ltar ro / /
sangs rgyas 'byung ba'i dus yod de /
mi rnams kyi tshe lo brgyad khri ba las mar ni 'grib pa yi brgya yi bar la rde dag 'byung ba'i phyir / /
gnyis pa la 'byung ba'i dus dang /
tshogs gsog pa'i tshad gnyis /
dang po ni /
shes bya chos can /
rang sangs rgyas rnams 'byung ba'i dus yod de /
de yar 'phel mar 'grib gnyis ka la 'byung ba'i phyir / /
gnyis pa ni /
bse ru lta bu'i rang rgyal chos can /
khyod kyi rgyu yod de /
bskal pa brgyar byang chub kyi tshogs bsags pa las 'byung ba'i phyir / /
! / /
gsum pa 'khor los bsgyur ba'i rgyal po 'byung tshul la /
tshig don dang /
spyi don gnyis /
dang po la /
'byung ba'i dus /
ji ltar 'khor los bsgyur chul /
sangs rgyas kyi mtshan gyi khyad par dang gsum /
dang po ni /
shes bya chos can /
'khor los rgyal srid la dbang bsgyur ba'i dang tshul can 'byung ba'i dus ni yod de /
de tshe lo dpag med nas stong phrag brgyad cu yan la 'byung gi de las 'phyi ba la mi 'byung ba'i phyir / /
gnyis pa ni /
shes bya chos can /
'khor los sa la dbang bsgyur tshul yod de /
gser gyi 'khor los bsgyur ba'i rgyal pos gling bzhi /
dngul gyi 'khor los bsgyur ba'i rgyal pos gling gsum /
zangs kyi 'khor los bsgyur ba'i rgyal pos gling gnyis /
lcags kyi 'khor los bsgyur ba'i rgyal bos gling gcig la rim bzhin du dbang bsgyur ba'i phyir /
shes bya chos can /
gling gcig tu 'khor los bsgyur ba'i rgyal po gnyis cig car du mi 'byung ste| des 'gran zla med pa'i las bsags pa'i phyir /
dper na bstan pa gcig la de'i bdag 'o sangs rgyas gnyis ma 'byung ba bzhin no / /
shes bya chos can /
'khor los bsgyur ba'i rgyal po de kun las rnam par rgyal tshul yod de /
gser gyi 'khor los bsgyur ba'i rgyal po la ni rgyal phran rnams kyis phas bsus nas 'dud /
dngul la ni /
rang nyid der 'gro bas 'dud /
grangs la ni /
g.yul bshams ba tsam gyis 'dud /
lcags la ni mtsho na gdengs pa tsam gyis 'dud cing /
rang nyid rgyal yang gzhan la gnod cing 'tshe ba med pa'i phyir / /
gsum pa ni| 'khor bsgyur dang /
thub pa'i mtshan gyi khyad par yod de /
phyi ma ni /
rang gi yul rnams na ma 'dres par gnas pa dang /
'od gsal la cha shas rdzogs pas khyad par du 'phags pa'i phyir / /
gnyis pa spyi'i don la /
'khor los bsgyur rgyal 'byung ba'i rgyu /
dus la dpyad pa /
@# / /
ji ltar 'byung tshul /
yon tan gyi khyad par gang dang ldan tshul /
dgos pa ci'i don du 'jig rten du 'byung ba dang lnga /
dang po ni /
tshogs gnyis kyi mthu dpag tu me dpa las rgyal ba'i sras po rnams sems can gyi don du 'khor los bsgyur ba'i rgyal po'i srid 'dzin pa yin te /
lugs gzhan la /
mdo sde rgyan las /
byang chub sems dpa' rtag tu ni / /
khyim pa 'khor los bsgyur rnams su / /
gyur nas skye ba thams cad du / /
sems can rnams kyi don byed do / /
zhes dang /
mdo sdes bcu pa las / /
sa dang po la gnas pa phal cher 'dzam bu /
gling gi dbang phyug ser sna'i dri ma dang bral ba /
sems can rnams kyi ser sna'i dri ma sel ba'i bdag por gyur to / /
zhes 'byung ba dang cha 'dra'o / /
gnyis pa ni /
'khor los bsgyur ba'i rgyal po ni rdzogs ldan gyi dus ma gtogs de las 'phyi bar mi 'byung ste /
dus der de'i longs spyod phun sum tshogs pa de mi rdzogs pa'i phyir /
rang 'grel las /
mi rnams kyi tshe dpag tu mad pa nas brgyad khri'i bar du 'khor los bsgyur ba rnams 'byung ngo /
'og tu mi ma yin te /
de bas thung ba'i tshe ni phun sum tshogs pa de'i snod ma yin pa'i phyir ro / /
zhes gsungs pa'i phyir /
zhes dang /
'dul ba lung las /
gzhon nu don thams cad grung ba bltams pa'i dus su /
ri bo kun 'dzin nas drang srong nyon mongs med ces bya ba 'ongs te /
rgyal po la smras pa las kyang /
sa bdag rtogs pa po rnams blo gros 'khrul / /
rtsod pa'i dus na 'khor los bsgyur mi 'byung / /
bsod nams mchog gi chos kyi mdzod 'di ni / /
nyes las rnam par rgyal nas sangs rgyas 'gyur / /
zhes gsungs pa'i phyir /
de lta na yang /
dus 'og ma rnams la stobs kyi 'khor los bsgyur ba mi 'byung ba ni ma yin te /
'phags pa'i yul du chos rgyal mya nga med /
rgya nag po'i yul du jing gir /
gzhan gangs ris bskor ba'i ljongs 'dir chos rgyal mes dbon gsum dang /
dpal phag mo gru ba'i sde srid lta bu bsod nams kyi 'khor lo yongs su 'bar ba'i bdag nyid can dag yod pa'i phyir / /
gsum pa ni /
sa thams cad la dbang sgyur bar byed pa'i 'khor lo de ni /
mgar ba sogs bzo bos ched du ma byas par /
brgya byin gyis sbyin zhing /
rgyal rigs spyo bo nas dbang bskur ba /
tshes bco lnga'i dus na rgyal po gso sbyong la gnas pa'i tshe rang bzhin gyis 'byung ba zhig dgos te /
rgya cher rol pa las /
'khor los bsgyur ba'i rgyal po'i 'khor lo rin po che rnam pa ji lta bu dang ldan par 'gyur zhe na /
'di la rgyal po rgyal rigs spyi bo nas dbang bskur ba /
gso sbyong gi nyi ma tshos bco lnga la mgo lus byas t /
e dbu gzungs su gnas shing /
steng gi khyams na bud med kyis kun nas bskor zhing 'dug pa'i tshe /
shar gyi phyogs nas lha'i 'khor lo rin po che /
rtsibs stong yod pa mu khyud dang ldan pa lte ba dang bcas pa gser las grub pa / /
mgar bas ma byas pa /
'phang du shing ta la bdun tsam nas 'byung ste /
zhes 'byung pa ltar 'dir yang 'dod rigs pa'i phyir /
bzhi pa yon tan gyi khyad par ni| 'khor los bsgyur ba thams cad la rin po che sna bdun 'byung ba yin te /
rgya cher rol ba las /
gzhon nu don thams cad grub pa btsas pa'i dus na /
bram ze mtshan mkhan rnams la bstan pa'i tshe /
de rnams kyis smras pa /
gzhon nu khyim na gnas pa'i tshe /
'khor los bsgyur ba'i rgyal po mtha' bzhi las rnam par rgyal ba /
chos dang ldan pa chos kyi rgyal po rin po che sna bdun dang ldan par 'gyur te / /
de'i rin po che sna bdun ni 'di lta ste /
'khor lo rin po che dang /
glang po rin po che dang /
rta rin po che dang /
bud med rin po che dang /
nor bu rin po che dang /
khyim bdag @# / /
rin po che dang /
blon po rin po cha dang bdun no / /
zhes 'byung ba 'dir yang mtshungs pa'i phyir /
rin po che bdun po de la yon tan khyad par can mang du yod de /
'khor lo la yon tan lnga /
nor bu la yon tan brgyad /
bud med la yon tan lnga /
khyim bdag la yon tan bzhi /
glang po la yon tan brgyad /
rta mchog la yon tan brgyad /
blon po la yon tan brgyad yod pa'i phyir /
dang po yod de /
rtsi bas stong pa /
dpag tshad lnga brgya pa /
nam mkha' la dang ga tshad 'bum du nyi ma gcig la thogs med du 'gro ba /
gling gzhan dang rgyal chen bzhi'i gnas la phyin pa dbung tshogs gzhan rnams rjes su 'brang dgos pa /
gzhan mtha' dag ngang gis 'dud dgos pa ste lnga yod pa'i phyir /
gnyis pa yod de /
mun pa la dpag tshad brgya'i bar du yod 'byung ba /
chu med pa'i sar yan lag brgyad ldan gyi chu 'byung ba /
don rnams bas bab tsam gyis 'grub pa /
kha dog sna lnga dang ldan pa /
dpag tshad brgya chun du nad mi 'byung ba /
yul dgon pa skyed mos tshal rnams phun sum tshogs pa /
char bzang po dus su 'bab pa /
'gro ba rnams dus min du mi 'chi ba rnams yod pa'i phyir /
gsum pa yod de /
bsam pa mthun pa /
bu mang po btsa' ba /
rigs mthun pa| srid mtho ba /
bud med gzhan la phrag dog mi byed pa rnams yod pa'i phyir /
bzhi pa yod de /
dpag tshad brgya tshun chad mthong ba /
yid gzhungs pa /
lha'i mig dang ldan pa /
'byor bzang pa med pa rnams yod pa'i phyir /
lnga pa yod de /
cang shes pa /
mchog tu bka' nyan pa /
pha rol kyi sde las rgyal ba /
nam mkha' la 'gro ba /
rdzu 'phrul dang ldan pa /
thams cad thal kar du gyur ba /
yan lag shin tu gnas pa /
gser gyi rgyan dang ldan pa rnams yod pa'i phyir /
drug pa yod de /
kha dog mdzes pa /
dbyings phun sum tshogs pa /
nyin cig la 'dzam bu gling la lam gsum bskor nus pa /
lus la nad med pa /
rdzu 'phrul dang ldan pa /
nam mkha' la 'gro ba /
zhon na gus par byed pa /
rnam par 'phrul ba'i chos can rnams yod pa'i phyir /
bdun nga yod de /
shin tu rdzogs pa dang /
de bsags pa dang /
ma chags pa dang /
chos ma yin pa rnam par spangs pa dang shin tu rigs par rtsom pa dang /
yul dang dus ldan pa dang /
nyon mongs med pa dang /
skye bo la rnam par mi 'tshe ba rnams yod pa'i phyir /
de yang med rnam su blon po las /
dmag dpon zhes ming ma bshad kyang /
don la khyad par med de /
dpag bsam 'khri shing las /
de nas de yi rin chen bdun / /
de tshe 'gyur 'gyur 'khor lo rta / /
nor bu glang bo bud med dang / /
khyim bdag dmag dpon sngon 'gro ba'o / /
zhes 'byung ba'i phyir / /
lnga pa dgos pa ci'i phyir du 'byung ba ni /
mdo las /
srog chags kun la phan pa yi / /
byang chub tu ni sems bskyed nas / /
'jig rten mgon gyi mchod rten la / /
su zhig bskor ba byed pa ni / /
tshe rabs dag ni thams cad du / /
zhes pa nas /
ris bskor rgya mtsho tshun chad kyi / /
gling bzhi dag gi dbang phyug bla / /
rgyal po chos dang ldan par 'gyur / /
'khor los bsgyur ba rdzu 'phrul che / /
rin chen bdun dang ldan par 'gyur / /
zhes gsungs pa'i phyir / /
smras pa /
mi dge'i rnyog ma mtha' dag rgyang bsings shing / /
dge bcu'i chu klung dwangs pa 'khyil ba'i nang / /
rdzogs ldan cha shas gang ba'i zla ba'i nges / /
'khor los bsgyur rgyal ri dwags gzugs kyis mdzes / /
su zhig gsar ba'i gtam dang mi ldan par / /
sngar bas rnying ma'i bgros la bdag gir byed / /
la la gang byung bris pa'i 'gal bsdum la / /
bstan bcos yin zhes blun po'i dbus su ngoms / /
sngon chad mkhas la cung zad ma grags pa'i / /
legs bshad bdag 'dras smra ba ches dka' yang / /
gzhung don log bar smra ba'i ba bcol tshig / /
brjod pas @# / /
mkhas mang dbus su gnod ma dgos / /
zhes bya' ni bar skabs kyi tshigs su bcad pa'o / /
! / /
dgu ba snod bcud kyi khyad chos la /
dngos dang /
'jig bskal bye blag tu bshad pa gnyis /
dang po la /
bskal ba dang po'i khyad par /
de las ji ltar 'grib tshul /
'gribs pa'i mthar ji ltar 'byung tshul dang gsum /
dang po ni /
shes bya chos can /
sngar bskal ba dang por byung ba'i sems can rnams la rje 'bangs kyi tha snyad med de /
gzugs can gyi lha bzhin du rdzu 'phrul gyis nam mkha' la 'gro ba dang /
rang 'od kyis mun pa sel zhing dga' ba zas su za ba'i phyir|| gnyis pa ni /
shes bya chos can /
de yod de /
bskal pa de rim gyis 'grib pa na skyes bu brkam chags can zhig gis sbrang rtsi lta bu'i rol chags shig de nas gzhan zhig gis ma rmos pa'i lo tog la le los gsog 'jog byas /
de rjes bdag tu 'dzin pa dang bcas pa rnams kyis zhing btab pas /
gcig gi de la gzhan gyis longs spyad pas rtsod pa byung ste /
thams cad kha 'cham par /
dbon du na /
nga bos bkur ba'i rgyal po bskos pa'i phyir /
shes bya chos can /
de ltar 'byung ba'i nyes spyod rnams kyang las ngan la brten nas 'byung ste /
der ma zad las ngan pa'i lam rnams lhag par spyad pas tshe thung zhing lo ni bcu par 'gyur ba yin pa'i phyir ro /
gsum pa ni /
shes bya chos can /
mtha' ji ltar 'byung tshul yod de /
bcud kyi bskal ba ni /
mtshon gyi bskal ba bar ma dang /
nad kyi bskal ba bar ma dang /
mu ge'i bskal ba bar ma dag gis tshar phyin pa'i phyir /
go rim bzhin de rnams kyi yun tshad yod de /
mtshon bskal zhag bdun /
nad bskal zla ba bdun dang zhag bdun /
mu ge'i bskal ba lo bdun dang zla ba bdun dang zhag bdun 'byung ba'i phyir /
gnyis pa 'jig bskal bye brag tu bshad pa la /
gang gis 'jig pa'i rkyen /
gang 'jig pa'i ngo bo /
'jig pa'i rgyu mtshan /
'jig tshul dang bzhi /
dang po ni /
shes bya chos can /
de yod de /
de nyi ma bdun gyi me dang /
char pa'i chu dang /
rlung gis rab tu 'jig pa dag ni yin pa'i phyir ro / /
gnyis pa ni /
shes bya chos can /
de yod de /
bsam gtan gnyis pa dang /
sogs pas gsum pa dang /
bzhi pa ste /
gsum po ni 'jig pa de dag gi rtse mo ste gong ma mi 'jig ma yin la /
lhag ma rnams go rim bzhin du 'jig pa'i phyir / /
gsum pa ni /
shes bya chos can /
de'i rgyu mtshan yod de /
de dang de'i sems can gyi nang gi skyon dang po na rtog dpyod me lta bu dang /
gnyis pa na /
dga' bde chu lta bu dang /
gsum pa na dbugs 'byung rdub kyi rlung yod pa dang chos mtshungs pa'i phyir /
shes bya chos can /
bsam gtan bzhi ba na 'jig bde gsum med de /
nang gi skyon dang bral bas mi g.yo ba yin pa'i phyir /
'on de rtag pa yin nam zer na /
mi rtag pa yin te /
bzhi pa de'i gzhal med khang rnams skar ma ltar chang nas ma 'dres pas na sems can dang bcas te cig car 'byung zhing 'jig pa'i phyir / /
bzhi pa ni /
'jig tshul yod de /
me yis bar med par 'jig pa bdun /
de nas chu yis gcig /
rim pa de lta bu 'byung ba'i chu bdun thal nas ni /
slar yang me yis bdun /
de nas ni mjug tu rlung gis 'jig pa gcig yin pa'i phyir /
de ltar na bskal chen drug cu rtsa bzhi re na rlung gis 'jig pa re 'byung ngo / /
shes bya chos can /
chos mngon pa mdzod kyi chig le'ur byas pa las /
gnas gsum pa zhes bya ba gtan la bab pa yin te /
snod bcud kye 'jig rten mdor bstan rgyas bshad kyi sgo nas legs par bshad pa'i phyir / /
smras pa /
snod bcud 'jig rten snang tshul mtha' klas pa / /
rnam dpyod pir gyis yid kyi rtsig ngos la / /
ma 'dres gsal bar bris pa'i rang rtags su / /
dkar 'jam shog bu'i ngos kyang dog por bgyis / /
@# / /
lha mi'i lang tsho dar ba'i bde ba dang / /
ngan song bzod par dka' ba'i sdug bsngal dag /
bsams tshe blang dor bya ba'i blo skye yang / /
tshul bzhin de rgyu sgrub pa'i skye bo dkon / /
dge dang mi dge mtha' dag 'byed pa la / /
dbyig gnyen gzhung lugs dag la nan tan du / /
dang por thos dang bar du de don soms / /
tha mar nyams su longs dang shes ldan kye / /
chos mngon ba mdzod gsal bar byed pa chos mngon rin chen 'dren pa'i shing rta zhes pa las /
gnas gsum pa'i tshig don mtha' dpyod ji snyed pa bshad zin to / /
! / /
rgyal ba kun gyi gsang gsum ma lus pa| |rgyal sras gzhon nu'i gar gyis rnam rol ba'i / /
rgyal ba'i yab gcig rje btsun 'jam pa'i dbyangs / /
rgyal ba'i bstan pa spel phyir dur smrig gar / /
rnam mang mkhyen dang brtse bas rol mdzad pa'i / /
rnam 'dren rgyal ba'i dbang po tsong kha par / /
rnam dkar las kyi sa bon bskrun ba nas / /
rnam 'dren ma thob bar du phyag btsal te / /
bzhi pa las dang 'bras bu'i tshul / /
tshul bzhin ma nor ston byed na / /
na tshod lta bur blo phra yang / /
yang yang bsams te bshad par bya / /
! / /
gnyis pa spang bya kun 'byung bden pa gtan la dbab ba la /
las kyi kun 'byung dang /
nyon mongs pa'i kun 'byung gnyis /
dang po la /
mdor bstan pa /
rgyas par bshad pa /
las kyi rnam grangs gzhan bstan pa'i sgo nas don bsdu ba dang gsum /
dang po la /
tshig don dang /
mtha' dpyad pa gnyis /
dang po ni /
'jig rten sna tshogs chos can /
khyod kyi rgyu yod de /
sems can gyi las bzang ngan las skyes pa'i phyir /
gnyis pa /
mtha' dpyad pa la /
kha cig na re /
las yin na /
bde ba myong 'gyur /
sdug bsngal myong 'gyur /
bar ma myong 'gyur gyi las gang rung yin pas khyab zer na /
zag med kyi las chos can /
der thal /
de'i phyir /
'dod na /
zag bcas yin par thal /
'dod pa'i phyir /
'dod mi nus so / /
kha cig /
rnam gsum dri med gzugs gsungs dang / /
'phel dang ma byas lam sogs phyir / /
zhes ba'i skabs nas dngos su bstan pa'i gzugs yin na /
rnam par rig byed ma yin pa'i gzugs yin pas khyab zer na /
lus kyi rnam par rig byed kyi las chos can /
der thal /
de'i phyir /
der thal /
rnam gsum zhes pa'i skabs nas dngos su bstan pa'i gzugs yin pa'i phyir /
der thal /
bstan yod thogs bcas kyi gzugs /
bstan med thogs bcas kyi gzugs /
bstan med thogs med kyi gzugs gsum po gang rung yin pa'i phyir /
der thal /
bstan med thogs bcas kyi gzugs yin pa'i phyir /
der thal /
mig shes kyi yul du bstan du med pa gang zhig /
rang gi go sar gzugs can gyi dngos po gzhan 'byung ba la thogs pa'i gzugs yin pa'i phyir /
dang po grub ste /
de bye brag tu smra bas mig shes kyi yul du ma gyur ba dang /
mdo sde pas| de las bzlog ste khas len pa'i khyad par 'thad pa'i phyir /
der thal /
gnyis gzung 'gyur te zhes pa'i chig zur gyi 'gyur te zhes pas lus kyi rnam par rig byed kyi gzugs de dbang po gnyis kyi gzung byar med pa'i 'dod pa bstan pa'i phyir /
kha cig lus ngag gi las yin na /
zag /
bcas kyi las yin pas khyab zer na /
dgra bcom ba'i rgyud kyi lus kyi las su gyur ba'i zag med kyi sdom pa chos can /
der thal /
de'i phyir /
der thal /
lus kyi las yin pa'i phyir /
der thal /
de'i rgyud kyi lus kyi las su gyur ba'i sdom pa yod pa'i phyir / /
gnyis pa la /
bstan bcos nas bshad pa'i las kyi rnam gzhag dang /
mdo nas gsungs pa'i las kyi rnam grangs gnyis /
dang po la /
spyir bstan pa dang /
rig byed min pa bye brag tu bshad pa'o / /
dang po la /
sems ba dang bsam pa'i las ngos gzung ba /
rig byed dang rig byed ma yin pa ngos gzung ba /
de dag la dge sogs @# / /
gsum du 'jog tshul lo / /
dang po ni /
las de chos can /
gnyis su yod de /
sems pa'i las dang /
des byas ba'i las gnyis su yod pa'i phyir /
sems pa'i las chos can /
yid kyi las yin te /
des gtso bor bsgrubs pa'i las yin pa'i phyir / /
des bskyed pa'i las chos can lus ngag gi las yin te /
de gnyis kyis gtso bor bsgrubs pa'i las yin pa'i phyir / /
gnyis pa la /
mdor bstan pa dang /
rgyas par bshad pa gnyis /
dang po ni /
lus ngag gi las de dag chos can /
gnyis yod de /
rnam par rig byad dang /
rnam par rig byed ma yin pa gnyis yod pa'i phyir / /
gnyis pa la /
rnam par rig byed dang /
rnam par rig byed ma yin pa gnyis /
dang po la /
lus kyi rig byed /
ngag gi rig byed gnyis /
dang po la bye brag tu smra ba'i lugs gzhag /
rang sde gnas ma bu pa'i lugs dgag /
mdo sde pa'i lugs brjod pa dang gsum /
dang po ni /
lus kyi rnam par rig byed chos can /
lus kyi dbyibs su 'dod de /
lus kyi bkod pa yin pa'i phyir / /
gnyis pa ni /
shes bya chos can /
gnas ma pu pas lus gang du skyes pa'i gnas der mi 'chi bar yul gzhan du 'gro ba lus kyi rig byed du 'dod pa mi 'thad par thal /
lus gang du skyes pa'i gnas der mi 'chi bar 'gro ba ma yin pa'i phyir /
rgyu mtshan gang gi phyir na bcom ldan 'das kyis 'dus byas ni skad cig mar gsungs pas na ltos med du 'jig pa'i phyir ro / /
byas pa la kho na re /
'dus byas skad cig mar gsungs pa ni glog dang /
mar me dang /
sems byung sogs la dgongs te /
bum pa sogs skad cig gis mi 'jig pa'i phyir /
der thal /
de 'jig pa la byis 'byung gi rgyu thob lta bu la ltos dgos pa'i phyir na /
phyis 'byung ba'i 'jig rgyu la ltos ba med pa las dngos po 'ga' yang 'byung bar mi 'gyur bar thal /
bum pa 'jig pa phyis 'byung gi rgyu la ltos pa'i phyir /
byas pa la /
kho na re /
thob chos can /
bum pa'i 'jig rgyu yin par thal /
bum pa'i dbyibs dang kha dog gzhan du sgyur ba'i phyir na /
bum pa 'chos bar byed pa'i rgyu de yang bum pa 'jig pa por 'gyur bar thal /
des bum pa kha dog dang dbyibs gzhan du sgyur ba'i phyir / /
gsum pa ni /
lus kyi dbyibs chos can /
rdzas sum grub ste /
khyod kha dog gi rdul btags yod yin pa'i phyir /
byas pa la /
lus kyi dbyibs chos can /
rdzas su grub par thal /
mig shes kyi gzung bya yin pa'i phyir /
de der thal /
mig gis lus la bltas pa na /
zlum po 'di /
gru bzhi 'di snyam pa'i blo skye ba'i phyir zer na /
lus kyi dbyibs de lus shes kyi gzung bya yin par thal /
dbyibs la lus kyis reg pa na /
zlum po 'di'o gru bzhi 'di'o snyam pa'i blo skye ba'i phyir /
'dod na /
dbyibs de dbang shes rigs mi mthun gnyis kyi gzung byar 'gyur ta /
mig shes dang lus shes gnyis kyi gzung bya yin pa'i phyir /
dbyibs ni rdzas su med de /
kha dog sngon po dbyibs gru bzhi yin pa bcom nas rdul phran du gyur pa'i tshe /
rdul phran la kha dog sngon po yod kyang dbyibs gru bzhi med pa'i phyir / /
gnyis pa ngag gi rig byed ni /
ngag gi rnam par rig byed ni chos can /
khyod kyi ngo bo yod de /
ngag gi sgra la 'jog pa'i phyir / /
gnyis pa rig byed ma yin pa'i gzugs bshad pa la /
dbye ba /
sgrub byed /
khyad chos dang gsum /
dang po ni /
rnam par rig byed ma yin pa'i gzugs chos can /
dbye na gsum du yod de /
bstan du yod la thogs pa dang bcas pa'i gzugs dang /
bstan du med pa la thogs pa dang bcas pa dang /
bstan du yang med la thogs pa yang med pa'i gzugs gsum du mdo las gsungs pa'i phyir dang /
dri med zag med kyi gzugs gsungs pa'i phyir / /
gnyis pa sgrub byed ni /
rnam par rig byed ma yin pa'i gzugs chos can /
yod de /
kun dga' rab gtsug lag khang / /
mal stan 'tsho ba nar ma dang / /
glo bur nad pa nad g.yog @# / /
dang / /
yul ngan dus su byin ba ni / /
rdzas las byung ba'i bsod nams bdun / /
zhes pa ltar bdun po de rnam par rig byed ma yin pa'i gzugs yin pa'i phyir /
ji skad du rdzas las byung ba'i dngos po bdun dang ldan pa'i gang zag ni /
nyal yang rung /
'dug kyang rung /
bsod nams rnam par 'phel bar 'gyur ro / /
zhes dang /
rang gis ma byas par srog gcod pa la sogs pa'i las lam 'grub pa yod pa'i phyir / /
gsum pa khyad chos la /
rgyu'i khyad chos /
sa'i khyad chos /
ngo bo'i khyad chos /
rgyu'i khyad chos gzhan bshad pa dang bzhi /
dang po ni /
'dod bar gtogs pa'i rnam par rig byed ma yin pa'i skad cig dang po phyin chad chos can /
khyod kyi rgyu yod de /
'das pa'i 'byung ba las skye ba'i phyir / /
gnyis pa ni /
shes bya chos can /
zag pa dang bcas pa'i lus ngag gi las rang gi sa'i 'byung bdag rgyur byas nas skye ste /
'byung ba des de la phan btags pa'i phyir /
zag med kyi lus ngag gi las chos can /
rgyu yod de /
rang sa gang du skyes pa ste gtogs pa'i 'byung ba las skyes pa yin pa'i phyir / /
gsum pa ni /
rnam par rig byed ma yin pa chos can /
khyad chos gsum dang ldan te /
ma zin pa dang /
rgyu mthun las byung ba dang /
sems can du ston pa yin pa'i phyir /
bzhi pa ni /
de chos can /
rgyu gnyis las 'byung ste /
rgyu mthun dang /
zin pa'i 'byung ba las skyes ba'i phyir /
ting nge 'dzin las skyes pa'i bsam gtan dang zag med kyi sdom pa chos can /
rgyu gnyis las skye ste /
ma zin pa'i 'byung ba dang /
rgyas pa las byung ba'i phyir /
de chos can /
skye tshul khyad par can dang ldan te /
'byung ba rigs tha dad ma yin pa las skyes pa'i phyir / /
gsum pa de dag la dge sogs gsum du 'jog tshul la /
dngos /
dge sogs gsum gyi dbye ba /
kun slong bye brag tu bshad pa'o / /
dang po la tshig don dang /
mtha' dpyad pa gnyis /
dang po ni /
shes bya chos can /
rnam par rig byed min pa ni lung du bstan pa ma yin pa med de /
de dag dge mi dge gang rung yin pa'i phyir /
gzhan rnam par rig byed ni chos can /
rnam pa gsum yod de /
dge mi dge lung ma bstan gsum yod pa'i phyir /
mi dge ba'i rnam par rig byed ni chos can| khams gzhan na med de /
'dod pa kho na'i sas bsdus pa'i phyir /
shes bya chos can /
gzugs khams na las gnyis yod de /
rnam par rig byed dang /
rnam par rig byed ma yin pa gnyis yod pa'i phyir /
shes bya chos can /
rnam par rig byed kyi las la /
rtog dpyod dang bcas pa dag na dge ba dang lung ma bstan gnyis yod de /
de'i kun slong rtog dpyod gnyis yod pa'i phyir /
shes bya chos can /
'dod pa na yang bsgribs pa'i rnam par rig byed med de /
gang gi phyir na de'i kun slong med pa'i phyir / /
gnyis pa mtha' dpyad pa la /
kha cig /
dkar nag la sogs bye brag gis / /
las ni rnam pa bzhi yin no / /
zhes ba'i skabs nas bstan pa'i las yin na /
las yin pas khyab zer na /
log lta chos can /
der thal /
de'i phyir /
der thal /
las nag la rnam smin nag pa'i las lam yin pa'i phyir /
der thal /
gzugs gyi sas bsdus kyi dge ba da las dkar la rnam sman dkar ba'i las yin pa'i phyir /
der thal /
'dod pa'i sas bsdus kyi dge ba de dkar nag 'dres ma'i las yin pa'i phyir /
rtsa bar 'dod na /
ma yin par thal /
las ma yin la las lam yin pa'i khyad par 'thad pa'i phyir /
der thal /
brnab sems la sogs las min yang / /
zhes gsungs pa'i phyir /
kha cig /
'dod pa'i dge ba de dkar nag gnyis ka'i las yin zer na /
dkar nag gnyis ka'i las yin pa srid pa'i chos yin par thal /
'dod pa'i phyir /
'dod mi nus /
kha cig /
bsam gtan bzhi la chags pa dang bral ba'i sgom lam bar chad med lam dgu bo de dkar po zad byed kyi las @# / /
yin zer na /
dgra bcom pa'i rgyud kyi dkar bo dge ba'i las de /
dkar po zad pa'i las yin par thal /
cig shos de yin pa'i phyir /
kha cig /
gzugs med khams na gzugs yod par thal /
de na de rgyud ldan gyi gang zag yod pa'i phyir na ma khyab /
ma grub na /
de yod bar thal de na zag med kyi sdom pa rgyud ldan gyi gang zag yod pa'i phyir /
der thal /
'dod dang gzugs skyes lha rnams la / /
bsam gtan skyes yod zag med ni / /
bsam gtan khyad par 'du shes med / /
sems can ma gtogs gzugs med na'ang / /
zhes gsungs pa'i phyir /
kha cig /
sgra mi snyan pa'i rgyud la dge ba'i las lam bdun mngon gyur tu yod par thal /
de la mi dge ba'i las lam bdun mngon gyur tu yod pa'i phyir /
der thal /
de na yid kyi gsum po ldan pa'i sgo nas yod /
lus ngag gi bdun po mngon gyur tu yang yod par bshad pa'i phyir /
der thal /
sgra mi snyan na gsum yod de / /
de na 'dun ba dngos su yang / /
zhes gsungs pa'i phyir na 'gal khyab yin te des de na de bdun ba ngag bkyal yod par bshad kyi de bdun po yod par ma bshad pa'i phyir /
kha cig /
mi dge ba'i las yin na /
bdag 'bras 'byin nges yin pas khyab ste /
thams cad bdag po rgyu mthun dang / /
rnam smin 'bras bu 'byin par 'dod / /
ces gsungs pa'i phyir na /
ma khyab ste /
de ni bsags la ma sbyangs ba'i srog gcod kyi las lta bu la dgongs pa'i phyir /
kha cig /
dgra bcom pa bsad pa'i srog gcod kyi las yin na /
mtshams med kyi las yin pas khyab zar na /
phyir mi 'ong gi rten la 'chi nges pa'i mtshon bsnun pa la brten nas /
dgra bcom pa thob nas srog chad pa'i srog gcod kyi las chos can /
der thal /
de'i phyir /
'dod na /
dgra bcom pa bsad pa'i mtshams med kyi las yin par thal /
'dod pa'i phyir /
'dod na /
gang zag de la dgra bcom pa bsad pa'i mtshams med kyi las 'byung bar thal /
'dod pa'i phyir /
'dod na /
mi 'byung bar thal /
dgra bcom ba bsad pa'i mtshams med kyi las 'byung pa la gsod pa'i sbyor ba de yang dgra bcom pa'i rten la nges par byas pa zhig dgos pa'i phyir /
der thal /
bsnun 'og dgra bcom pa la min / /
zhes gsungs pa'i phyir /
byas pa la kho na re /
de la de 'byung bar thal /
de 'dra'i srog gcod pa'i dge slong la de 'byung ba'i phyir /
der thal /
de la dgra bcom pa bsad pa'i srog gcod kyi pham pa 'byung ba'i phyir na ma khyab /
der thal /
mdo rtsa bar /
gnas skabs gzhan thob pa ni gzhan nyid ma yin no / /
zhes gsungs pa'i phyir /
gzhan yang /
khyod kyi dam bca' de mi 'thad par thal /
ma ning gi rten la dgra bcom pa bsad na sog gcod kyi las 'byung yang mtshams med kyi las mi 'byung ba'i phyir /
der thal /
mtshams med gling gsum dag na yod / /
za ma sogs la mi 'dod do / /
zhes pa'i sogs khongs nas ma ning 'dren rigs pa'i phyir /
gzhan yang /
ma bsad pa'i srog gcod kyi las yin na /
mtshams med kyi las yin dgos par thal /
'dod pa'i phyir /
'dod na /
de yin na /
bud med bsad pa'i srog gcod kyi las yin dgos par thal /
'dod pa'i phyir /
'dod na /
rang gi ma phyis skyes bar mtshan 'gyur ba'i skyes pa bsad pa'i las de chos can /
der thal /
de'i phyir /
der thal /
de la de 'byung ba'i phyir /
der thal /
mtshan ni gzhan du gyur kyang 'gyur / /
zhes gsungs pa'i phyir /
gzhan yang /
de bzhin gshags pa la ngan sems kyis khrag phyung ba'i las yin na /
mtshams med kyi las yin dgos par thal /
'dod pa'i phyir /
'dod na /
de bzhin gshegs pa la brdeg sems tsam gyis khrag phyung ba'i las de chos can /
der thal /
de'i phyir /
'dod na /
de bzhin gshegs pa bkrong sems @# / /
kyis kun nas bslang ste khrag phyung ba'i las yin par thal /
'dod pa'i phyir / /
gnyis pa ni /
thar pa chos can /
don dam pa'i dge ba yin te /
sdug bsngal nye bar zhi ba'i 'gog pa yin pa'i phyir /
dge ba'i rtsa ba gsum dang /
ngo tsha shes pa dang /
khrel yod ba chos can /
bdag nyid kyi dge ba yin te /
dkar bo'i ngo bor lung du bstan pa yin pa'i phyir / /
dge ba de dag dang mtshungs ldan gyi sems byung chos can /
mtshungs ldan gyi dge ba yin te /
mtshungs ldan gyi dbang gis dkar por skyes ba'i phyir / /
dge bas kun nas bslang ba'i lus kyi bya ba la sogs pa chos can /
dge ba yin te /
kun slong gi dbang gis dkar po'i ngo bor skyes pa'i phyir /
thar ba las bzlog pa 'khor ba chos can /
don dam par mi dge ba yin ta /
sdug bsngal gyi gnas yin pa'i phyir /
sngar bstan pa'i so sor brtags mid kyi dgog pa dang /
'dus ma byas kyi nam mkha' dag chos can /
don dam par lung du ma bstan pa yin te /
kun slong dkar nag gang du yang ma bstan pa'i chos yin pa'i phyir / /
gsum pa la kun slong gi dbye ba dang /
mu bzhi'i sgo nas rgyas par bshad pa gnyis /
dang po ni /
las kyi kun slong chos can /
rnam pa gnyis yod de /
rgyu'i kun slong dang ni dus kyi kun slong zhes bya ba gnyis yod pa'i phyir /
de gnyis las dang po chos can /
rab tu 'jug byed ces bya ste /
las rgyud nas 'phen pa'i kun slong yin pa'i phyir / /
gnyis pa de'i dus kyi kun slong chos can /
rjes su 'jug byed yin te /
las la dngos su 'jug pa'i kun slong yin pa'i phyir / /
gnyis pa ni /
shes bya chos can /
mu bzhid yod de /
rab tu 'jug byed yin la rjes su 'jug byed ma yin pa'i mu /
gnyis ka yin pa'i mu /
rjes 'jug yin la rab tu 'jug byed ma yin pa'i mu /
gnyis ka ma yin pa'i mu dang bzhi yod pa'i phyir /
dang po grub ste mthong bas spang bar bya ba'i rnam shes 'khor dang bcas pa ni rab tu 'jug byed kho na yin pa'i phyir / /
der thal /
kha nang bltas su nges pa'i lus ngag gi rig byed de'i snga rol tu 'byung ba de yin pa'i phyir / /
gnyis pa grub ste /
sgom pas spang bar bya ba la gnyis ka'i cha yod pa'i phyir /
der thal /
lus ngag gi rig byed kyi snga rol tu byung ba dang /
lhan cig tu byung ba sna tshogs yod pa'i phyir /
gsum pa grub ste /
sgo lnga'i dbang shes de rjes su 'jug byed kho na yin pa'i phyir /
der thal /
de lus ngag gi rig byed dang lhan cig tu 'byung gi snga rol tu ma yin pa'i phyir /
bzhi pa sla /
shes bya chos can /
rab tu 'jug byed dge mi dge sogs las rjes su 'jug byed kyang rnam pa gsum du 'gyur te /
dge mi dge lung ma bstan gsum du 'gyur ba'i phyir /
thams cad la der ma nges te /
thub pa sangs rgyas bcom ldan 'das kyi kun slong dge ba las dge bar 'dra ba'am /
lung ma bstan de las dge ba 'byung ba'i phyir /
shes bya chos can /
rnam smin las skyes pa'i sems pa ni rab tu 'jug byed dang /
rjes su 'jug byed gnyis ka ma yin te /
de stobs chung bas de ltar mi nus pa'i phyir / /
gnyis pa rig byed ma yin pa bye brag tu bshad pa la /
mdor bstan pa dang /
rgyas par bshad pa gnyis /
dang po ni /
rnam rig ma yin pa'i las chos can /
rnam pa gsum bu shes par bya ste /
sdom pa dang /
sdom pa ma yin pa dang /
gzhan bar ma gsum du yod pa'i phyir / /
gnyis pa la /
sdom pa khyad par du bshad pa dang /
thams cad thun mong du bshad pa gnyis /
dang po la /
mdor bstan pa /
rgyas par bshad pa gnyis /
dang po ni /
sdom pa chos can /
gsum yod de /
so sor thar ces bya ba'i sdom pa dang /
de bzhin du zag med kyi sdom pa dang /
bsam gtan skyes te bsam gtan gyi sdom pa dang gsum yod pa'i phyir / /
gnyis pa la /
so thar gyi sdom pa /
bsam gtan @# / /
zag med kyi sdom pa /
sdom pa'i rnam grangs gzhan bshad pa dang gsum /
dang po la /
dbye ba /
bsdu ba /
ldan tshul /
ngo bo /
rnam grangs /
sgra bshad /
rten gyi gang zag bshad pa dang bdun /
dang po la /
tshig don dang /
mtha' dpyad pa gnyis /
dang po ni /
so sor thar ces bya ba'i sdom pa chos can /
rnam pa brgyad yod de /
dge slong pha ma /
dge chu la pha ma /
dge bsnyen pha ma /
dge slob ma /
bsnyen gnas kyi sdom pa rnams su yod pa'i phyir / /
gnyis pa mtha' dpyad pa la /
kha cig /
so thar gyi sdom pa skye ba'i rten can yin na /
gling gsum gyi skyes pa dang bud med gang rung yin pas khyab zer na /
de 'dra'i 'dzam bu gling pa'i mi chos can /
der thal /
de'i phyir /
'dod na /
ma yin par thal /
dang po ma yin pa gang zhig /
phyi ma ma yin pa'i phyir /
dang po ma grub na /
gling gsum gyi skyes pa yin pa yod par thal /
'dod pa'i phyir /
'dod mi nus so / /
kha cig /
chos mngon pa nas bshad pa'i tshul khrims rnam par dag pa'i gang zag yin na /
spyir tshul khrims rnam par dag pa'i gang zag yin pas khyab zer na /
skyen 'phen pa kha cig na re /
mdo rtsa ba la yang des khyab par thal /
'dod pa'i phyir /
'dod na /
rtsa ba'i sde ba bzhi po gang rung gcig gi lugs kyi tshul khrims rnam par dag na spyir tshul khrims rnam par dag pas khyab par thal /
'dod pa'i phyir /
'dod na /
phal chen sde ba'i lugs kyi tshul khrims rnam par dag na /
thams cad yod smra'i lugs kyi tshul khrims rnam par dag pas khyab bar thal /
'dod pa'i phyir na ma khyab /
'dod na /
phal chen sde pa'i lugs kyi nub lhag por nyal ba'i ltung byed ma byung na /
thams cad yod smra'i lugs kyi nub lhag por nyal ba'i ltung byed ma byung bas khyab par thal /
'dod pa'i phyir /
'dod na /
thams cad yod smra'i lugs la yol bas nub lhag chod par thal /
cig shos la chod pa gang zhig /
dam bca' 'thad pa'i phyir /
'dod mi nus /
byas pa la kho na re /
mi tshangs par spyad pa'i dge slong de la phal chen sde pa'i lugs kyi rtsa ltung mi 'byung bar thal /
yol bas mtshams bcad pa la phal chen sde pa'i lugs la nub lhag nyal gyi ltung ba mi 'byung ba'i phyir na ma khyab /
byas pa la kho na re /
khyab par thal| phal chen sde pa'i lugs la /
dge slong pha la rtsa ltung bzhir grangs nges pa gang zhig /
mi tshangs spyod rtsa ltung du bgrangs na rtsa ltung lngar 'gyur ba'i phyir /
der thal /
chang rtsa ltung du 'dren pa'i phyir zer ba ni /
snga rabs pa mang po zhig la grags kyang /
'gos lo gzhon nu dpal bas /
phal chen sde pa'i rgya dper mi tshangs spyod rtsa ba dang /
chang yan lag tu bshad gsungs 'dug pas /
da dung rgya dpe la blta ba'i spobs pa yod na dpyad dgos 'dug go /
! / /
gnyis pa ni /
shes bya chos can /
de dag kyang rdzas su rnam pa bzhis bsdus pa yin te /
dge slong /
dge tshul /
dge bsnyen /
bsnyen gnas rnams su 'dus pa'i phyir /
der thal /
dge slong pho mtshan gyur pa las dge slong mar ming 'pho ba yin gyi /
de'i tshe sdom pa mi gtong ba'i phyir / /
gsum pa ni /
shes bya chos can /
tha dad de dag kyang gang zag gcig gi rgyud la cig car du ldan pa la 'gal ba med de| de gsum thob byed kyi rgyus thob /
gtong byed kyi rgyus ma btang ba'i gzugs can ngo bo tha dad yin pa'i phyir / /
bzhi pa ni /
shes bya chos can /
dge bsnyen du 'gyur ba'i dus yod de /
dge bsnyen gyi ched du spang bya srog gcod /
ma byin len /
'dod log /
rdzun smra /
'bru'i chang lnga spong ba mnos shing khas blangs pa las gang zag de dag bsnyen du 'gyur ba'i phyir /
de bzhin du /
bsnyen gnas dang /
dge tshul dang /
dge slong nyid kyi ched du spang bya brgyad dang /
bcu dang ni /
lus ngag gi bdun po thams cad spong ba mnos pa las /
bsnyen gnas dang /
dge tshul dang /
dge @# / /
slong nyid du 'gyur ba'i phyir /
lnga ba ni /
so thar gyi sdom pa chos can /
tshul khrims dang ni /
legs spyad dang /
las dang /
sdom pa zhes sgra bshad par bya ste /
bsil ba'i dngos po yin pa dang /
mkhas bas bsngags par bya ba dang /
bya ba'i rang bzhin yin pa dang /
lus dang ngag gi nyes spyod las sdom pa yin pa'i phyir / /
drug ba ni /
so thar gyi sdom pa skad cig dang bo chos can /
rnam pa gnyis su yod de /
rnam par rig byed dang /
rnam bar rig byed ma yin pa gnyis su yod pa'i phyir /
de chos can /
so sor thar pa dang bya ba'i lam zhes bya ste /
dang por sdom min las thar ma thag ba las lam gyi dngos gzhi yin pa'i phyir / /
bdun pa ni /
so thar gyi sdom pa dang ldan pa'i gang zag chos can /
khyod la dbye na brgyad yod de /
dge slong nas bsnyen gnas kyi bar brgyad du yod ba'i phyir / /
smras pa /
yongs 'dzin ded dpon mchog gi bka' drin dang / /
so thar sdom pa'i gru rdzings thos bsam gyi / /
mthun pa'i rlung gis bskul las myang 'das kyi / /
gtan bde'i rin chen gling du bgrod bar rigs / /
nges 'byung chu yis ra brgyud tha ba'i tshogs / /
brlan par ma byas tshul 'chos rdzu bag gis / /
shAkya'i rnam bzhi'i 'khor gyi gral ring der / /
bsnyegs kyang por bus gzig lpags gyon 'a bzhin / /
khyim pa mgo reg mthong na gad mo bro / /
'dul mngon gzhung lugs mthong na sgyid pa skyur / /
khrims ldan dge sbyong mthong na spro ba 'phel / /
chos ldan grogs po mthong na dge la sbyor / /
gro nas btab pa'i zhing sar so so'i 'bras / /
ma 'dres smin pa ji bzhin dge sdig las / /
bde sdug so sor 'byung ba'i tshul bsams na / /
mkhas rlom phal cher dred po chos sgyus mkhan / /
'on kyang mi shes rmongs dang blo ldan gyi / /
sdig la lci yang 'byung bar gsung rab las / /
bshad na thos nyung sgom chen rgan po las / /
mang thos mtshan nyid 'dus sde gu re yangs / /
zhes bya ba ni bar skabs kyi tshigs su bcad pa'o / /
! / /
gnyis pa bsam gtan zag med kyi sdom pa bshad pa ni /
shes bya chos can /
bsam gtan gyi sdom pa yod de /
bsam gtan gyi nyer bsdogs dang dngos gzhi gang rung mngon du gyur ba'i stobs kyis skyes pa'i gzugs can gyi sdom pa de yin pa'i phyir /
bsam gtan gyi sdom pa chos can /
khyod rgyud la ldan pa'i gang zag yod de /
sngar bshad pa gang rung rgyud la skyabs pa la byed pa'i phyir /
shes bya chos can /
'phags pa'i sems can de zag med kyi sdom pa dang ldan te /
de ba dan pa mngon rtogs rgyud la skyes ba'i gang zag yin pa'i phyir /
tha ma bsam gtan dang /
zag med kyi sdom pa gnyis ni chos can /
sems kyi rjes su 'brang ba yin te /
sems dang lhan cig tu 'jug pa'i sdom pa yin pa'i phyir / /
shes bya chos can /
sdom pa de gnyis bar chad med lam gyi ngo bor skyes shing /
mi lcegs med la brten pa'i tshe spong ba'i sdom pa zhes bya ste /
de'i tshe de 'chal ba'i tshul khrims dang /
de'i kun slong 'gog pa'i sdom pa yin pa'i phyir / /
gsum pa sdom pa'i rnam grangs gzhan bshad pa ni /
shes bzhin dang ni dran pa dag gnyis chos can /
yid dang dbang po'i sdom pa zhas bya ste /
lus ngag nyes spyod mas sdom pa'i blo yin pa'i phyir / /
gnyis pa thams cad khun mong du bshad pa la /
ldan pa'i tshul /
'thob pa'i tshul /
gtong ba'i rgyu /
ldan ba'i gang zag dang bzhi /
dang po la /
rig byed ma yin pa'i ldan tshul /
rig byed kyi ldan tshul /
sdom min gyi ming gi rnam grangs /
mu bzhi'i sgo nas drogs pa dpyad pa'o / /
dang po la /
sdom pa dang sdom min gyi ldan tshul dang /
bar ma'i ldan tshul lo / /
dang po ni /
so thar gyi sdom pa chos can /
ldan tshul khyad par can dang ldan pa yin te /
so sor thar pa la gnas pa @# / /
ni thob nas ji srid ma gtang gi bar du rtag tu da ltar gyi rnam par rig byed ma yin pa dang ldan la /
skad cig dang po phyin chad 'das pa'i rig byed ma yin pa dang ldan pa'i phyir /
shes bya chos can /
sdom min la gnas ba'i ldan tshul yang yod de /
snga ma de dang 'dra ba'i phyir| bsam gtan gyi sdom pa dang ldan pa ni chos can /
ldan tshul khyad par can yod de /
thob nas ma gtang gi bar du rtag tu 'das pa dang ma 'ongs pa'i rnam par rig byed ma yin pa dang ldan pa'i phyir /
'phags pa zag med kyi sdom pa dang ldan pa ni chos can /
ldan tshul khyad par can yod de| skad cig ma dang po 'das pa'i rnam par rig byed dang ldan pa ma yin la /
gzhan rnams sngar dang mtshungs pa'i phyir /
mnyam gzhag 'phags lam gyi sas bsdus pa'i bsam gtan dang zag med kyi sdom pa de gnyis chos can /
ldan tshul khyad par can yod de /
da ltar gyi rnam par rig byed ma yin pa dang ldan pa'i phyir / /
gnyis pa ni /
bar ma dge ba yang chos can /
ldan tshul yod da /
bar ma la gnas pa yod na dang po bar gyi de da ltar gyi rnam par rig byed ma yin pa dang ldan pa'i phyir dang /
skad cig ma dang po phyin chad 'das pa dang da ltar gyi dus gnyis ni rnam par rig byed ma yin pa dang ldan pa'i phyir /
shes bya chos can /
sdom pa min pa la gnas pa dge ba'i rig byed ma yin pa dang ldan pa dang /
sdom pa la gnas pa mi dge ba'i rig byed ma yin pa dang ldan pa yod de /
ji srid de gnyis la gnas bzhin du rab tu dang ba drag pos phyag 'tshal ba dang /
nyon mongs shugs drag po'i sgo nas gsod pa dang 'ching ba sogs byed pa'i tshe rim pa bzhin du ldan pa'i phyir / /
gnyis pa rig byed kyi ldan chul ni /
rnam par rig byed chos can /
ldan tshul khyad par can yod de /
sdom pa dang sdom pa min pa la sogs ba'i rnam par rig byed ni thams cad byed pa la ma btang bar du da ltar dang ldan zhing /
skad cig ma dang po phyin chad 'das pa dang ldan gyi /
ma ngo nga ba dang ldan ba ni med pa'i phyir /
shes bya chos can /
bsgribs pa dang ni ma bsgribs pa'i rnam par rig byed ma 'ongs par ma zad /
'das pa dag dang yang ldan pa med de /
de gnyis shin tu stobs chung ba'i phyir / /
gsum pa sdom min gyi rnam grangs ni /
shes bya chos can /
sdom pa min pa'i rnam grangs gzhag tu yod de /
nyes spyad dang /
'chal ba'i tshul khrims dang /
las dang /
de'i lam zhes ba rnams yin pa'i phyir / /
bzhi ba mu bzhi'i sgo nas dwogs pa dpyad pa ni /
shes bya chos can /
rnam par rig byed dang ldan zhing /
rnam par rig byed ma yin ba dang mi ldan pa yod de /
sems zhan pas bar ma dor gnas shing dge mi dge byed pa na /
rnam par rig byed nyid dang ldan pa'i phyir /
shes bya chos can /
rnam par rig byed ma yin pa dang ldan zhing /
rnam par rig byed dang mi ldan pa'ang yod de /
rnam par rig byed btang ba dang /
de ma skyes pa'i 'phags pa'i gang zag rnam par rig byed ma yin pa nyid dang ldan pa'i phyir / /
gnyis pa 'thob pa'i tshul la /
rgyu gang la brten pa dang /
gzhi gang la brten pa'o / /
dang po la /
bsam gtan zag med kyi sdom pa dang /
so thar gyi sdom pa rgyu gang la brten nas 'thob pa gnyis /
dang po ni /
bsam gtan las skyes pa bsam gtan gyi sdom pa chos can /
'thob tshul yod de /
bsam gtan sa drug tu skyes pa nyid kyis 'thob pa'i phyir /
zag med kyi sdom pa ni chos can /
'thob tshul yod de /
'phags pa zag med sa drug tu skyes pa des 'thob pa'i phyir / /
gnyis pa la /
spyir bstan pa dang /
bye brag tu bshad pa gnyis /
dang po ni /
so sor thar ces bya ba'i sdom pa chos cad /
gang zag gzhan gyi rnam par rig byed sogs kyis 'thob @# / /
ste| da ltar gyi cho ga dang sngon chog sogs la brten nas 'thob ba'i phyir / /
gnyis pa la /
dus /
bsnyen gnas /
dge bsnyen /
che chung gi /
skyabs su 'gro ba'i rten /
bslab bya'i khyad par la dpyad pa dang drug /
dang po ni /
so thar rigs bdun po chos can /
len tshul yod de /
snga ma rnams tshe ji srid 'tsho dang /
bsnyen gnas kyi sdom pa nyin zhag gcig tu yang dag bar blang bar bya ba yin pa'i phyir /
shes bya chos can /
nyin zhag gcig ba'i sdom min ni med de /
de de ltar nod pa med ces grag pa'i phyir / /
gnyis pa la /
len tshul /
bslab bya /
len pa'i gang zag la dpyad pa dang gsum /
dang po ni /
shes bya chos can /
bsnyen gnas kyi sdom pa de len tshul gyi khyad par bzhi yod de /
kun spyod kyi khyad par slob dpon las stan dma' bar 'dug cing /
rgyan gsar du mi 'dogs pa /
len tshul gyi khyad par gzhan gyis smras pa'i rjes zlos byed pa /
dus kyi khyad par nam nangs nas nyi ma ma shar gyi bar du /
yan lag gi khyad par bsnyen gnas yan lag brgyad tshang bar ni nangs bar len pa'i yul sdom ldan gzhan las nor bar byed dgos pa'i phyir / /
gnyis pa ni /
rtsa ba bzhi spong ba chos can /
tshul khrims gyi yan lag yin te /
tshul 'chal gyi dngos gnyen yin pa'i phyir /
myos 'gyur spong ba gcig ni chos can /
bag yod ba'i yan lag yin te /
bag med kyi dngos gnyen yin pa'i phyir /
gar sogs gsum spong ba ni chos can /
brtul zhugs kyi yan lag yin te /
rim ba bzhin du brtul zhugs ngan pa'i dngos gnyen yin pa'i phyir /
shes bya chos can /
yan lag rnams ma spangs pa skyon du 'gyur te /
myos 'gyur 'thung ba de yis bya ba dang bya ba ma yin pa'i dran pa nyams par 'gyur /
dus min gyi zas la longs spyad bas bsnyan gnas kyi dran pa dang /
skye ba'i dran pa nyams bar 'gyur /
khri stan mthon po dang chen po dang /
glu gar /
phreng ba rnams la spyad na rgyud dregs par 'gyur ba'i phyir / /
gsum pa ni /
shes bya chos can /
bsnyen gnas 'di dge bsnyen kho na la yod pa ni ma yin te /
khyim pa gzhan la'ang bsnyen gnas kyi sdom pa skye ba yod pa'i phyir /
shes bya chos can /
'on kyang dkon mchog gsum la skyabs su ma song ba la ni med de /
skyabs 'gro rtsom byed du byas pa'i sgo nas khas len dgos pa'i phyir / /
gsum pa dge bsnyen gyi khyad par ni /
shes bya chos can /
skyabs su song ba tsam gyis dge bsnyen gyi sdom pa 'thob pa ma yin te /
dge bsnyen nyid du khas blangs pa las dge bsnyen gyi sdom pa 'thob pa'i phyir /
'on kyang bslab pa bstan pa la dgos pa yod de /
blang dor shes pa'i ched yin pa'i phyir /
dper na dge slong gi gdams ngag brjod pa bzhin no / /
shes bya chos can /
gal te dge bsnyen thams cad sdom pas bsdams pa yin na /
sna gcig spyod pa dang phal cher spyod pa sogs kyi dge bsnyen bshad pa ji lta bu snyam pa'i skyon yod pa ni ma yin te /
dang por len pa'i tshe dge bsnyen tsam du khas blangs nas phyis spang bya de dag bsrung ba la| sna gcig spyod pa sogs su gsungs zhes grag pa'i phyir / /
bzhi pa ni /
shes bya chos can /
sdem pa de la chung 'bring chen po gsum yod de /
lan 'dod kyi kun slong de la chung du dang la sogs pa 'bring dang /
chen po'i yid gsum yod pa ji lta ba bzhin du sdom pa skye ba'i phyir|| lnga pa ni /
gang zag gang zhig dkon mchog gsum la skyabs su 'gro ba de chos can /
khyod kyi skyabs yul yod de /
sangs rgyas su byed pa'i chos mi slob pa dang /
dge 'dun du byed pa'i chos slob mi slob gnyis ka dang /
chos su byed pa'i chos mya ngan las 'das pa la skyabs @# / /
su 'gro ba'i phyir /
gzugs phung ni zag bcas yin pas sangs rgyas dkon mchog ma yin yang sangs rgyas su 'dod de /
'grel pa las /
sangs rgyas su byed pa'i chos zhes 'byung ste /
de'i phyir rten sangs rgyas nyid dum bkag bas de ni klan kar mi rung ba nyid do / /
zhes gsungs pa'i phyir / /
drug pa ni /
shes bya chos can /
dge bsnyen gyi bslab pa'i yan lag tu log g.yam spong ba 'jag ba'i rgyu mtshan yod de /
de ni 'jig rten na shin tu smad pa'i phyir dang /
khyim pas de spong sla zhing /
'phags pa rnams kyis tshe rabs gzhan du 'ang mi byed pa thob pa'i phyir ro / /
shes bya chos can /
dge bsnyen gyis chung ma blangs na sdom pa gtong bar mi 'gyur te /
dge bsnyen gyi sdom pa ni /
'dod pas log bar g.yem pa spong ba zhes /
ji ltar khas blangs pa bzhin 'thob kyi /
bud med gang yang rung ba'i rgyud la mi tshangs par spyod ba spong dgos ba ma yin pa'i phyir /
shes bya chos can /
ngag gi nyes spyod rnams kyi nang nas rdzun spong ba dge bsnyen gyi bslab pa'i yan lag tu bzhag ba la rgyu mtshan yod de /
bslab pa'i yan lag thams cad las 'das shing bral bar gyur kyang /
de ltar ma byas so zhes rdzun du thal bar 'gyur ba de dag dgag pa'i ched yin pa'i phyir /
bcas pa'i kha na ma tho ba rnams las myos 'gyur spong ba dge bsnyen gyi bslab pa'i yan lag tu bzhag ba la rgyu mtshan yod de /
myos 'gyur spangs ba las yan lag gzhan rnams bsrung pa'i grogs su 'gyur ba'i phyir ro / /
'dul ba 'dzin pa rnams myos par 'gyur ba 'thung ba ni rang bzhin gyi kha na ma tho ba yin te /
shAkya nad pa rnams la yang myos 'gyur 'thung ba ma gnang ba dang /
dge slong dag /
bston pa yin par smra ba rnams kyis myos par 'gyur ba rtswa'i rtse mos kyang btung bar mi bya'o / /
zhes gsungs so zhes 'chad do / /
gnyis pa gzhi gang la brten nas 'thob pa la /
sdom pa /
sdom min /
bar ma dang gsum /
dang po la /
so thar gyi sdom pa dang /
bsam gtan zag med kyi sdom pa gnyis /
dang po ni /
'dod par gtogs pa'i so thar gyi sdom pa chos can /
'thob tshul dang ldan te /
sbyor dngos thams cad dang /
gzhi sems can dang sems can ma yin pa gnyis ka dang /
dus da ltar gyi phung khams skye mched dag las thob bar 'gyur ba'i phyir / /
gnyis pa ni /
bsam gtan dang zag med kyi sdom ba gnyis ni chos can /
'thob tshul dang ldan te /
las lam gyi dngos gzhi dang /
dus ni gsum po thams cad kyi phung khams skye mched las 'thob ba'i phyir /
so thar gyi sdom pa chos can /
sems can kha yar ba tsam las 'thong ba ma yin te /
yul sems can thams cad las 'thob pa'i phyir /
shes bya chos can /
so thar gyi sdom pa de 'thob ba'i yan lag dang rgyu la dbye ba yad de /
dge slong gi sdom pa ni yan lag thams cad las 'thob /
so thar lhag ma rnams ni yan lag 'ga' zhig las 'thob /
rgyu la yang chung 'bring gi dbye ba yod pa'i phyir / /
gnyis pa ni /
sdom min chos can /
'thob tshul gnyis dang ldan te /
yul sems can thams cad dang /
yan lag kun las rgyus 'thob pa ma yin ba'i phyir /
shes bya chos can /
sdom pa min pa'i 'thob tshul gnyis su yod de /
bshan ba sogs kyi rigs su skyes pa ni srog gcod la sogs pa'i bya ba la zhugs pa'am /
de'i rigs su ma skyes kyang /
bdag srog gcod bas 'tsho bar bya'o / /
zhes khas len ba las thob bar 'gyur ba'i phyir / /
gsum pa ni /
sdom ba dang sdom min gyi lhag ma bar ma'i dge ba'i rnam par rig byed ma yin ba ni chos can /
'thob tshul yod de /
kun dga' rab 'bul ba sogs /
zhing dang /
dkon mchog la phyag ma byas bar zas mi za zhes khas @# / /
len pa dang /
phyag 'tshal ba la sogs pa'i gus bar byed ba las 'thob pa'i phyir / /
gsum ba gtong ba'i rgyu la /
sdom ba /
sdom min /
bar ma /
zhar la gzugs can min ba gzhan gtong pa'i rgyu dang bzhi /
dang po la /
so thar dang /
bsam gtan zag med kyi sdom ba gtong ba'i rgyu gnyis /
dang po ni /
so sor zar ba'i 'dul ba ste sdom pa chos can /
gtong ba'i tshul yod de /
brda 'phrod ba'i gang zag la bslab ba bsam pa thag bas phul ba dang /
shi 'phos ba dang /
mtshan gnyis dag ni cig car du byung ba dang /
dge ba'i rtsa ba chad na gtong ba'i phyir /
dang po grub ste| de'i tshe sdom pa'i mi mthun phyogs grub pa yin pa'i phyir /
gnyis pa grub ste /
sdom pa'i rten bor ba'i phyir /
gsum ba grub ste /
sdom ba'i rten nyams ba'i phyir /
bzhi pa grub ste /
sdom ba'i rten gzhi med ba'i phyir /
bsnyen gnas kyi sdom pa chos can /
gtong rgyu lnga yod de /
snga ma bzhi'i steng du mtshan mo 'das pa na gtong ba'i phyir /
mdo sde ba kha cig na re /
dge slong gi sdom ba yang gtong rgyu lnga yod de /
snga ma bzhi'i steng du rtsa ltung byung bar gyur ba las gtong ba'i phyir /
zhes smra /
gos dmar ba'i sde pa gzhan dag na ra /
yod de /
snga ma bzhi'i steng du dam pa'i chos nub pa las gtong ba'i phyir zer /
thogs med sku mched ni /
lung gi dam chos nub pa'i tshe /
sdom pa sngar med gsar du mi skye yang /
sngar yod gtong ba ma yin te /
lung gi dam chos nub bas rtogs pa'i dam chos nub pa'i nges ba med pa'i phyir zhes gsungs /
kha che bye brag smra ba rnams ni /
rtsa ltung gang rung gcig byung yang gzhan rnams ma byung na sdom pa zad par gtong ba ma yin te /
de tshul khrims dang ldan pa dang /
tshul 'tshal gnyis su 'dod pa'i phyir te /
dper na mi 'ga' zhig la nor yang yod cing /
bu lon kyang chags na de nor can dang bu lon can gnyis ka yin ba dang mtshungs pa'i phyir te /
des bu lon gzhal zin pa dang cig shos kyis ltung ba bshags zin pa mtshungs pa'i phyir zer ro / /
gnyis pa ni /
bsam gtan du gtogs pa'i dge ba bsam gtan gyi sdom pa ni chos can /
gtong ba'i rgyu yod de /
gongs nas 'og sar 'phros pa dang /
sdoms 'jug las nyams ba dag gis gtong bar 'gyur ba'i phyir /
de bzhin du /
gzugs med du gtogs pa'i dge ba yang chos mtshungs so / /
'phags pa zag med kyi sdom pa chos can /
gtong ba'i rgyu gsum yod de /
'bras bu gsar du thob pa dang /
dbang po sbyangs pa dang /
nyams ba las gtong bar 'gyur ba'i phyir / /
gnyis pa ni /
sdom min gyi rnam par rig byed chos can /
gtong ba'i rgyu gsum yod de /
gnyen bo sdom pa thob pa dang /
rten de shi 'phos pa dang /
rten de la mtshan gnyis cig car du byung ba las gtong bar 'gyur ba'i phyir /
dang po grub ste /
gnyen bo stobs dang ldan pa'i phyir /
gnyis ba grub ste /
lus bor ba'i phyir /
gsum pa grub ste /
lus rten nyams pa'i phyir / /
gsum pa ni /
shes bya chos can /
bar ma'i dge ba gtong ba'i rgyu drug yod de /
dge bde bya ba'i shugs chad pa dang /
bdag mi byed do zhes khas blangs pa chad pa dang /
bya ba de rgyun chad pa dang /
kun dga' ra ba zhig pa sogs don chad pa dang /
tshe chad pa dang /
dge ba'i rtsa ba chad pa las gtong bar 'gyur ba'i phyir / /
bzhi ba ni /
'dod bar gtogs pa'i dge ba gzugs can ma yin pa ni chos can /
gtong ba'i rgyu gnyis yod de /
dge rtsa chad pa dang /
gong sar skyes ba las gtong bar 'gyur ba'i phyir /
nyon mongs can gzugs can ma yin pa ni chos can /
gtong ba'i rgyu yod de /
rang gi ngo skal gyi gnyen po skyes pas rnam par nyams par 'gyur ba'i phyir / /
bzhir ldan pa'i gang zag la /
sdom min dang /
sdom pa @# / /
dang ldan ba'i gang zag gnyis /
dang po ni /
mtshan gtan nas med pa'i zam dang /
yod kyang don byed mi nus pa'i ma ning dang /
mtshan gnyis cig car du byung ba dang /
byang sgra mi snyan ba ma gtogs pa'i gling gsum gyi mi rnams chos can /
sdom min dang sdom pa'i yang rten du rung ste /
khyod la de gnyis skye rung ba'i phyir / /
gnyis pa ni /
lha chos can /
khyod la'ang sdom pa yod de /
khyod la bsam gtan gyi sdom pa yod pa'i phyir /
mi rnams chos can /
khyod la sdom pa gsum yod de /
khyod la so thar /
bsam gtan /
zag med kyi de gsum yod pa'i phyir /
bsam gtan skyes bsam gtan gyi sdom pa chos can /
khyod kyi rten yod de /
'dod ba dang gzugs khams su skyes ba'i lha rnams la khyod yod pa'i phyir /
zag med kyi sdom ba chos can /
khyod kyi rten yod de /
bsam gtan khyad par can dang /
'du shes med ba'i sems can ma gtogs ba gzugs med khams na'ang yod pa'i phyir / /
gnyis ba mdo nas gsungs pa'i las kyi rnam grangs la /
thun mong du bshad pa dang /
so sor bshad ba gnyis /
dang po la /
rgyu 'bras kyi sgo nas dbye ba dang /
las kyi rnam grangs dum bstan pa /
las gang gis 'bras bu gang 'grub chul /
las kyi rnam grangs gzhan bshad ba'o / /
dang po la /
'bras bu'i sgo nas dbye ba /
rgyu'i sgo nas d+ph+ye ba /
rgyu 'bras gnyis ka'i sgo nas dbye ba dang gsum /
dang po la /
dge sogs gsum du dbye ba /
bsod nams sogs gsum du dbye ba /
myong 'gyur las kyi byad par bstan pa'o / /
dang po na /
dge bzag bcas kyi las chos can /
las bde ba yin te /
rnam smin bde ba 'byin byed yin pa'i phyir /
chags sogs mi dge ba chos can /
las mi bde ba yin te /
rnam smin sdug bsngal 'byin byed yin pa'i phyir /
gzhan spyod lam pa la sogs pa ni chos can /
bde mi bde las gzhan yin te /
rnam smin bde sdug gang yang 'byin mi nus pa'i las yin pa'i phyir / /
gnyis pa la /
mdor bstan ba /
rgyas bar bshad ba gnyis /
dang po ni /
shes bya chos can /
bshad ma thag bde la gsum yod de /
bsod nams dang /
bsod nams ma yin pa dang /
mi g.yo ba'i las rnams su yod pa'i phyir / /
gnyis pa ni /
'dod khams kyi dge ba'i las chos can /
bsod nams kyi las yin te /
dkar po'i ngo por lung du bstan pa'i las yin pa'i phyir /
khams gong mar skyes pa'i dge las chos can /
mi g.yo ba'i las yin te /
gang gi phyir na rang gi sa ni de dag tu las rang gi rnam smin smin ba'i phyir na 'bras bu gzhan du mi g.yo ba'i phyir ro / /
gsum pa la myong 'gyur gsum du dbye ba /
myong 'gyur lngar dbyes /
las nges ma nges kyi khyad par bshad pa dang gsum /
dang po la /
mdor bstan pa /
rgyas par bshad pa gnyis /
dang po ni /
shes bya chos can /
las de la gsum du yod de /
bde ba myong 'gyur dang /
la sogs ba sdug bsngal myong 'gyur dang /
btang snyoms myong bar 'gyur ba gsum yod ba'i phyir /
gnyis pa ni /
'dod khams nas bsam gtan gsum pa'i bar gyi dge ba chos can /
bde ba myong bar 'gyur ba'i las yin te /
tshor ba bde ba 'dren pa'i las yin pa'i phyir /
bsam gtan gsum pa de yan chad kyi dge ba'i las chos can /
sdug min bde min myong 'gyur gyi las yin te /
btang snyoms myong bar 'gyur ba'i las yin pa'i phyir /
'dod khams 'di'i mi dge 'chos can /
sdug bsngal myong 'gyur gyi las yin te /
'bras bu yin du mi 'ong ba 'byin byed yin pa'i phyir /
bsam gtan bzhi pa'i 'og na'ang bar ma btang snyoms myong 'gyur gyi las yod de /
gang gi phyir na bsam gtan khyad par can gyi rnam smin gyi 'bras bu mtshungs ldan grub pa @# / /
las so / /
zhes sde pa kha cig zer ro / /
snga phyi med par rgyud gcig la tshor ba bde sdug btang snyoms gsum smin pa yod de /
bde ba myong bar 'gyur ba ni gzugs /
sdug bsngal myong bar 'gyur ba ni sems dang sems byung /
btang snyoms myong 'gyur ni ldan min 'du byed ces mdo las gsungs pa'i phyir ro / /
gnyis pa ni /
shes bya chos can /
myong 'gyur rnam pa lnga yod de /
ngo bo nyid kyis myong bar 'gyur ba dang /
mtshungs ldan gyis myong bar 'gyur ba dang /
dmigs bas myong bar 'gyur pa dad ni /
rnam smin gyis myong bar 'gyur ba dang /
mngon sum du gyur pa'i myong 'gyur rnams su yod pa'i phyir / /
gsum pa la /
mdor bstan pa /
rgyas par bshad pa gnyis /
dang po ni /
bde ba myong bar 'gyur ba la sogs pa'i las de yang chos can /
gnyis su yod de /
nges pa'i las dang ma nges pa'i las gnyis su yod ba'i phyir / /
gnyis pa la /
dpye ba sbyir bstan pa /
khyad chos so sor bshad pa /
myong nges bye brag tu bshad ba dang gsum /
dang po ni /
mngon sum du myong bar nges pa'i las chos can /
rnam pa gsum du yod de /
tshe 'dir mthong ba'i chos la myong bar 'gyur ba dang /
la sogs bskye ba phyi mar myong bar 'gyur bskyes nas myong 'gyur dang /
yang phyi ma la myong bar 'gyur ba /
lan grangs gzhan la myong 'gyur rnams su yod pa'i phyir /
sde ba kha cig na re /
las de la rnam ba lnga yod de /
sdam gsum gyi steng du nges ma nges rnams su yod ba'i phyir zhes zer /
dpe ston sde pa gzhan dag na re /
mu ni bzhi yod de /
rnam smin nges la gnas skabs ma nges pa /
de las bzlog ba /
gnyis ka nges ba /
gnyis ka nges pa rnams su yod pa'i phyir zhes zer ro / /
gnyis pa ni /
lan grangs gzhan la myong 'gyur dang /
skyes nas myong 'gyur dang /
ma nges pa'i las gsum po chos can /
rang gi ris ni 'phen par byed de /
rang gi rigs mthun sgrub pa'i phyir /
khams gsum po thams cad na ni las kyi 'phen ba bzhi yod de /
mthong chos dang /
skyes nas dang /
lan grangs gzhan la myong bar 'gyur ba dang /
ma nges pa'i las rnams su yod pa'i phyir / /
ba na ni dge ba'i las rnams kyi 'phen pa gsum yod de /
mthong chos la myong 'gyur ma gtogs ba yod ba'i phyir /
sa gang las 'dod chags dang bral bar brtan par byas ba'i byis ba so so skye 'o chos can /
der skyes nas myong bar 'gyur ba'i las mi byed de /
de mi gsog pa'i phyir /
sa gang las 'dod chags dang bral ba brtan bar byas pa'i 'phags pa chos can /
der lan grangs gzhan du'ang myong 'gyur gyi las mi byed de /
de mi gsog pa'i phyir /
'dod khams dang srid rtse'i 'dod chags dang bral ba mi brtan pa nyams pa'i chos can gyi 'phags pa yang chos can| sa der myong 'gyur gyi las byed pa ma yin te /
de mi gsag ba'i phyir /
shes bya chos can /
bar ma don yang las 'phen pa yod de /
srid pa bar ma la gnas pa'i gang zag da 'dod khams su 'phen byed kyi las gsog pa na /
bar do dang de mngal gyi gnas skabs lnga /
btsas pa'i gnas skabs lnga /
de re re la nges ma nges gnyis gnyis te rnam pa nyi shu rtsa gnyis 'phen par byed pa'i phyir /
srid pa bar ma'i las nges pa bcu gcig bshad pa gang yin pa de ni chos can /
mthong ba'i chos la myong nges kyi 'bras bu yin te /
de ni 'phen byed kyi las gcig gis 'phangs pa'i 'bras bu ris gcig kho nar nges pa yin pa'i phyir / /
gsum pa la myong nges spyir bstan pa /
mthong chos la myong nges bye brag tu bshad pa /
zhar byung gi don dang gsum /
dang po ni /
nges pa'i las de chos can /
drug tu yod de /
nyon mongs pa drag pos byas pa dang /
rab @# / /
tu dang ba drag pos byas pa dang /
yon tan gyi zhing dkon mchog sogs la phan gnod byas pa dang /
dus rgyun chags su byas pa gang zhig yin pa dang /
pham gsod pa la sogs pa'i las gang yin pa de dag ni myong bar nges pa'i las yin pa'i phyir / /
gnyis pa ni /
mthong chos 'bras bu can gyi las de la gnyis su yod de /
zhing gi khyad par dge 'dun la bud med ces skur pa btab pas mtshan gyur pa dang /
bsam pa'i khyad par glang gi mchen gcod pa las thar par byas pas skyes par gyur pa lta bu yin pa'i phyir /
rnam smin nges pa'i las gang yin pa de dag ni chos can /
khyod 'grub pa'i rgyu yod de /
dge mi dge'i sa de'i 'dod chags dang gtan nas bral bar byas ba las khyod 'grub pa'i phyir /
nges pa'i las de chos can /
khyod la drug yod de /
gang zag gzhan gang dag 'gog ba'i snyoms 'jug dang /
byams pa dang /
nyon mongs med pa'i ting nge 'dzin dang /
mthong lam dang /
dgra bcom pa'i 'bras bu thob ma thag pa dang /
'bras bu las langs ma thag pa de la phan pa dang gnod pa byas ba yis 'bras bu mthong chos la 'phral du myong bar 'gyur ba'i phyir / /
gsum pa la /
las gang gi 'bras bu ngos gzung ba dang /
g.yeng ba'i sems ngos gzung ba gnyis /
dang po ni /
rnam par rtog pa med pa'i dge ba'i las kyi rnam smin ni chos can /
sems kyi tshor ba kho na yin te /
rtog pa dang bral ba'i tshor ba yin pa'i phyir / /
mi dge ba'i rnam smin ri lus kyi tshor ba yin te /
de dang sems kyi tshor ba'i gzhi mthun pa med pa'i phyir /
gnyis pa ni /
g.yengs pa'i sems ni chos can /
rten yod de /
yid kyi sems la brten pa'i phyir /
de ni chos can /
rgyu yod de /
las kyi rnam par smin pa las skyes pa'i phyir /
de chos can /
rgyu bzhi yod de /
mi ma yin gyis skrag par byas pa dang /
gnod pa byas pa dang /
rlung mkhris bad kan ma mnyam par 'khrugs pa dang /
mya ngan gyis gzir ba las skyes pa'i phyir /
sems g.yeng ba de chos can /
khyod kyi rten yod de /
sgra mi snyan pa ma gtogs pa'i 'dod pa dang ldan pa'i gang zag rnams de de yin pa'i phyir|| gnyis pa rgyu'i sgo nas dbye ba ni /
shes bya chos can /
yon po'i las dang /
skyon can gyi las dang /
snyigs mar gsungs pa'i las kyi rgyu yod de /
de rnams g.yo sgyu dang /
zhe sdang dang /
'dod chags las rim pa bzhin skyes pa'i phyir / /
gsum pa rgyu 'bras gnyis ka'i sgo nas dbye ba la /
mdor bstan pa /
rgyas par bshad pa gnyis /
dang po ni /
shes bya chos can /
las ni rnam pa bzhi yod pa yin te /
dkar la rnam smin dkar ba /
nag la rnam smin nag pa la sogs pa dkar nag gnyis ka'i don du yod pa'i las /
de dag zad byed kyi bye brag gis de ltar yod pa'i phyir / /
gnyis pa la /
so so'i ngo bo spyir bstan pa /
zag med kyi las bye brag tu bshad pa /
gzhan gyi 'dod pa brjod pa dang gsum /
dang po ni /
'dod par gtogs pa'i mi dge ba chos can /
gnag la rnam smin gnag pa'i las yin te /
rnam smin gnag pa'i ngo bor lung du bstan pa gang zhig /
sdug bsngal 'byin byed yin pa'i phyir /
gzugs khams kyi dge ba chos can /
dkar la rnam smin dkar ba'i las yin te /
dkar ba'i las gang zhig /
mi dge ba dang ma 'dres pa'i phyir /
'dod khams kyi dge ba chos can /
dkar nag gnyis ka'i don tshang ba'i las su bshad du rung ste /
dkar ba'i las gang zhig /
mi dge ba 'dres pa'i phyir / /
gnyis pa ni /
nag po de zad par byed pa'i las yod de /
zag med kyi lam de /
de zad byed yin pa'i phyir /
nag po zad par byed pa'i las chos can /
sems pa rnam pa bcu gnyis su yod de /
sdug bsngal chos @# / /
bzod sogs bzod pa bzhi dang /
'dod pa la 'dod chags dang bral ba yi sgom lam bar chad med lam dang po brgyad gang yin pa rnams su yod pa'i phyir /
'dod pa la 'dod chags dang bral ba'i bar chad med lam dgu pa'i sems pa gang yin pa de ni chos can /
dkar po rnam byang dang nag po nyon mongs la dmigs pa'i nyon mongs rnams zad byed yin te /
de rnams 'joms byed yin pa'i phyir /
bsam gtan gyis las 'dod chags dang bral ba'i bar chad med lam skyes pa'i tha ma dgu pa de chos can /
dkar po zad par byed pa'i las zhes bya ste /
bsam gtan bzhi pa'i dge ba la dmigs pa'i nyon mongs rnams 'dun pa la chags bral gyi tshul gyis zad bar byed pa yin pa'i phyir / /
gsum pa ni /
slob dpon gzhan dag ni /
dmyal ba myong 'gyur gyi las la nag la rnam smin nag pa zhes bya ste /
'phen rdzogs gnyis ka nag pa'i phyir| dmyal ba las gzhan pa'i 'dod par myong 'gyur gyi las ni /
dkar nag gnyis su 'dres pa'i las zhes bya ste /
de dag na dge ba dang mi dge ba'i rnam par smin pa yod pa'i phyir /
gzhan ni mthong bas spang bya la nag ces bya ste /
de dang dge ba'i gzhi mthun med pa'i phyir /
gzhan 'dod pa las skyes pa'i sgom spang ni dkar nag 'dres ma zhes bya ste /
de la dge mi dge lung ma bstan gsum gyi cha yod pa'i phyir zhes zer ro / /
gnyis pa las kyi rnam grangs du ma bstan pa la /
dbye ba spyir bstan pa dang /
las lam bye brag tu bshad pa gnyis /
dang po ni /
shes bya chos can| thub pa de la gsum yod de /
mi slob pa'i lus kyi las dang /
ngag gi las dang /
yid kyi las nyid lus kyi thub pa /
ngag gi thub pa /
yid kyi thub pa zhes bzhag pa'i phyir /
lus ngag yid kyi legs par spyad pa gsum po thams cad ni chos can /
go rim bzhin du lus ngag yid gsum gyi gtsang byed rnam pa gsum zhes bshad pa la rgyu mtshan yod de /
de gsum gyi dri ma 'khrud byed yin pa'i phyir / /
nyes par spyad pa de la gsum du 'dod de /
lus kyi las mi dge ba dang /
la sogs pa ngag dang /
yid kyi las lam mi dge ba rnams su yod pa'i phyir /
yid kyi nyes par spyad pa rnam pa gsum du yod de /
las dngos min yang brnab sems dang /
la sogs pa gnod sems dang /
log lta rnams su yod ba'i phyir /
legs par spyad ba de la rnam pa gsum du yod de /
nyes par spyad pa las bzlog pa rnam pa gsum du yod pa'i phyir / /
gnyis pa la /
mdor bstan pa /
rgyas par bshad ba gnyis /
dang po ni /
shes bya chos can /
dge mi dge'i las kyi lam ni bcur gsungs pa yin te /
legs spyad /
nyes spyad /
de las rags pa che long rnams bsdus nas ni dge mi dge ci rigs par bcur gsungs pa'i phyir / /
gnyis pa la /
rig byed dang rig byed ma yin ba ngos gzung /
rtsa ba gsum du bstan /
rdzogs byed gsum du bstan /
so so'i ngo bo zhar byung dang bcas pa bzhi /
dang po la /
dngos gzhi la dwogs pa spyad pa dang /
sbyor mjug la dwogs pa spyad pa gnyis /
dang po ni /
ngag gi bzhi dang /
srog gcod /
ma byin len te /
mi dge ba drug ni chos can /
rnam bar rig byed ma yin te /
rnam par rig byed ma yin pa'i rang bzhin yin pa'i phyir / /
gcig 'dod log chos can /
rnam pa gnyis su yod de /
rnam par rig byed dang /
rnam par rig byed ma yin pa gnyis su yod pa'i phyir /
gong gi drug po de dag kyang gnyis su 'gyur te /
rang gi byed pa'i che na rig byed dang /
rig byed ma yin pa gnyis su yod pa'i phyir /
lus ngag gi dge ba bdun bo chos can /
rnam pa gnyis su 'gyur te /
rig byed dang rig byed ma yin pa gnyis su yod pa'i phyir /
ting nge 'dzin las skyes ba'i bsam gtan dang zag med kyi sdom pa chos can /
rnam @# / /
par rig byed ma yin te /
rig byed ma yin pa kho nar yod pa'i phyir / /
gnyis pa ni /
las lam gyi nyar bsdogs te sbyor ba rnams ni chos can /
rnam par rig byed ma yin te /
byed pa la ltos pa'i phyir /
dang bo /
drag po'i kun dkris kyis drag pos 'jug pa na nyer bsdogs rnam par rig byed ma yin pa yod par 'gyur ram zhes na ma yin te /
nyer bsdogs las bzlog pa ni las kyi mjug ces sgra bshad par bya rigs pa'i phyir / /
gnyis pa ni /
mi dge ba bcu'i sbyor ba chos can /
rgyu yod de /
dug gsum gyi rtsa ba las skyes pa'i phyir /
brnab sems dang /
la sogs pa gnod sems dang log lta chos can /
dug gsum gyi rtsa ba las skyes te /
de'i mjug thogs las byung ba'i phyir /
dag ba bcu'i sbyor ba mjug dang bcas pa rnams chos can /
rgyu yod de /
chags sdang gti mug med pa'i dge rtsa las skyes pa'i phyir / /
gsum pa rdzogs byed gsum du bstan pa la /
dngos dang /
gzhi gang la brten nas 'byung ba'o / /
dang po ni /
gsod dang /
gnod sems dang /
tshig rtsub rnams chos can /
zhe sdang gis rdzogs par byed de /
kun nas mnar sems kyis mthar phyin par byed pa'i phyir /
'dod pas log par g.yem ba dang /
brnab sems dang /
ma byin len chos can /
chags pas rdzogs par byed de /
de'i sgo nas mthar phyid par byed pa'i phyir /
log par lta ba chos can /
gti mug gis mthar phyin par byed de /
rmongs pas rdzogs par byed pa'i phyir /
de dag gi lhag ma rdzun du smra ba dang /
phra ma dang /
tshig bkyal pa rnams chos can /
gsum gyis rdzogs par 'dod de /
res 'ga' 'dod chags /
res 'ga' zhe sdang /
res 'ga' gti mug gis mthar phyin par byed pa'i phyir / /
gnyis pa ni /
srog gcod chos can /
khyod kyi gzhi yod de /
sems can las khyod grub pa'i phyir /
'dod pas log g.yem chos can /
yod de /
phyi nang gi longs spyod la brten nas grub pa'i phyir /
log lta chos can /
yod de /
ming dang gzugs kyi phung po la brten nas grub pa'i phyir /
ngag gi las bzhi chos can /
yod de /
ming la brten nas grub pa'i phyir / /
bzhi pa so so'i ngo bo zhar byung dang bcas pa la /
las lam so so'i ngo bo /
sems pa gang las lam du dang lhan cig tu 'byung dpyad pa /
'gro ba gang na las lam du yod dpyad /
las kyi 'bras bu zhar byung dang bcas pa bshad pa'o / /
dang po la /
lus kyi las /
ngag gi las /
yid kyi las gsum /
dang po la /
srog gcod pa /
ma byin len /
log g.yem dang gsum /
dang po ni /
shes bya chos can| zhe sdang gis kun nas bslang nas 'chi nges kyi mtshon bsnun pa na gsad bya shi ba na gsod pa po la las lam 'byung bas ma khyab sta /
cig shos kyi snga rol tu shi ba'am mnyam du shi ba la las lam gyi dngos gzhi med pa'i phyir /
der thal /
sbyor ba'i skabs dang 'phen pa mi gcig pa'i lus gzhan skyes zin pa'i phyir ro / /
shes bya chos can /
srog gcod kyi las la ma 'byung ba la rang gis dngos su byas pa mi dgos te /
gros mthun pa'i dmag dang /
lings 'debs pa sogs byed tshe don du gnyer bya gcig pa'i phyir na /
de'i mi thams cad dngos su byed pa po bzhin du las lam ldan pa yod pa'i phyir /
srog gcod pa ni chos can /
khyod 'grub pa'i rgyu tshogs yod de /
bsams bzhin du ma nor bar ni gzhan pha rol po bsad pa las 'grub pa'i phyir / /
gnyis pa ni /
ma byin len chos can /
khyod 'grub pa'i rgyu yod de /
bsams bzhin du gzhan gyi nor mthus 'phrogs pa dang /
'jabs bu ste brkus nas bdag gir byed pa las 'grub pa'i phyir / /
gsum pa ni /
log g.yem chos can /
rnam pa bzhi yod de /
sring mo sogs bgrod bya ma yin pa la bgrod pa dang /
kha dang bshang lam sogs lam ma yin pa la 'grod pa dang /
mchod rten gyi drung sogs yul ma yin pa dang /
sbrum ma sogs dus ma yin pa @# / /
la 'gro bar 'dod pas bgrod dang rnams yin pa'i phyir / /
gnyis pa la /
rdzun /
phra ma /
tshig rtsub /
ngag 'khyal bzhi las /
dang po la /
dngos dang /
zhar byung gnyis /
dang po ni /
rdzun tshig chos can /
khyod 'grub pa'i rgyu yod de /
bden pa'i 'du shes las gzhan du bsgyur ba'i ma nor bar smras pa'i tshig pha rol pos don mngon par go ba na grub pa'i phyir / /
gnyis pa ni /
mthong ba dang /
thos pa dang /
rnam par shes pa dang /
rtogs pa'i rnam gzhag kyang yod de /
mig dang /
rna ba dang /
yid kyi rnam par shes pa dang /
sna lce lus gsum gyi rnam shes kyis nyams su myong ba gang yin pa de la| mthong ba dang /
thos pa dang /
rnam par shes pa dang /
rtogs pa zhes rim pa bzhin du bshad pa'i phyir / /
gnyis pa phra ma ni /
de chos can /
khyod yan lag du ma las 'grub ste /
pha rol po mthun pa dbye ba'i phyir du nyon mongs can gyi sems kyi tshig smras pa la pha rol pos don go ba na 'grub pa'i phyir / /
gsum pa ni /
tshig rtsub chos can /
yod de /
nyon mongs pas kun nas bslang nas pha rol po la mi snyan pa smra ba de yin pa'i phyir / /
bzhi pa ni /
tshig bkyal pa chos can /
dum yod de /
sems nyon mongs can gyis smras pa'i tshig kun yin pa'i phyir /
sde pa gzhan ni /
gsum po de las gzhan pa'i nyon mongs can gyi tshig la bkyal bar 'dod de /
'og 'tsho'i phyir du kha gsal byed pa dang /
chags pas glu len zhing /
zlos gar gyi bstan bcos ngan pa 'don pa rnams bzhin yin pa'i phyir /
gsum pa la /
brnab sems /
gnod sems /
log lta gsum las /
dang po ni /
brnab sems ni chos can /
khyod kyi ngo bo yod de /
sems phyin ci log pas gzhan gyi nor la chags pa'i blo de yin pa'i phyir / /
gnyis pa ni /
gnod sems chos can /
yod de /
khong khro bas sems can gzhan la sdang ba de yin pa'i phyir / /
gsum pa la /
dngos dang /
zhar byung gnyis /
dang po ni /
dge ba dang mi dge ba med par lta ba chos can /
log lta yin te /
las 'bras phyin ci log tu 'dzin pa'i shes rab nyon mongs can yin pa'i phyir /
sgro 'dogs kyi log par lta ba chos can /
yod de /
'jig rten snod bcud tshangs ba dang dbang phyug gis byas bar lta ba de yin pa'i phyir /
yid kyi las gsum po chos can /
lam zer ba'i rgyu mtshan yod de /
ngan song du 'phen byed yin pa'i phyir /
lus ngag gi 'dun ni chos can /
der ma zad las kyang yin te /
bya ba'i rang bzhin can yin pa'i phyir / /
gnyis pa ni /
las 'bras med par lta ba chos can /
dge rtsa gcod byed yin te /
chad lta yin pa'i phyir /
las rgyu 'bras la skur pa 'debs pa'i lta ba chos can /
khyod kyi gcad bya'i dge rtsa yod de /
'dod par gtogs pa'i dge ba skyes nas thob pa rnams khyod kyis gcod pa'i phyir /
shes bya chos can /
log lta kun gyis dge rtsa gcod de /
rim gyis chung 'bring chen po rnams kyis dge rtsa yang chung 'bring chen po rnams gcod pa'i phyir /
ngan song ba'i nang du dge rtsa mi gcod de /
mi'i nang du gcod dgos pa'i phyir /
ma ning dang /
zam sogs kyis kyang mi gcod de /
skyes pa dang bud med sogs kyis gcod dgos pa'i phyir /
de yang lta ba spyad pa'i rten la gcod de /
de sdig sems brtan cing goms pa can yin pa'i phyir /
sred pa spyad pa ni ma yin no / /
log ltas dge rtsa bcad pa de dag ni chos can /
dge rtsa dang mi ldan pa zhes bya ste /
de dang bral ba yin pa'i phyir /
shes bya chos can /
dge rtsa mtshams sbyor ba'i dus kyang yod de /
dge rtsa'i mtshams ni las 'bras yod snyam pa'i the tshom don 'gyur can skyes ba dang de yod par lta ba'i lta ba yang dag pas 'byor pa'i phyir /
mtshams med byed pa'i dge rtsa ni tshe 'di la mtshams sbyor pa ma yin te /
phyi ma sogs lo na la mtshams sbyor dgos pa'i phyir / /
gnyis pa sems pa gang las lam du dang lhan cig tu 'byung dpyad pa la /
mi dge ba'i dbang du byas pa dang /
dge ba'i dbang du byas pa gnyis /
dang po ni /
sems pa chos @# / /
can| mi dge ba du ma dang cig car lhan cig 'byung ste /
mi dge ba gcig nas brgyad kyi bar dag dang lhan cig tu 'grogs pa'i phyir / /
gnyis pa ni /
sems pa chos can /
dge 'du ma dang lhan cig tu 'grogs te /
dge ba gcig nas bcu'i bar dag dang lhan cig tu 'byung ba'i phyir /
dge ba gcig kho na dang /
brgyad kho na dang lnga kho na dang 'grogs pa med de /
de ltar mi srid pa'i phyir / /
gsum pa 'gros gdan las lam du yod dpyad pa la /
mi dge ba'i dbang du byas pa dang /
dge ba'i dbang du byas pa gnyis /
dang po ni /
shes bya chos can /
dmyal ba na ni mi dge ba gsum yod de /
tshig bkyal pa dang /
tshig rtsub dang /
gnod sems rnams mngon gyur dang ldan pa rnam pa gnyis yod pa'i phyir /
de na mi dge ba gzhan yang rnam ba gnyis yod de /
brnab sems dang /
log lta ldan pa'i sgo nas yod pa'i phyir /
sgra mi snyan na mi dge ba gsum yod de /
de na brnab sems gnod sems log lta rnams ldan ba'i sgo nas yod pa'i phyir /
de na mi dge ba bdun pa ngag bkyal ba dngos su yang yod de /
nyon mongs can gyi glu len ba sogs yod pa'i phyir /
dmyal ba dang /
sgra mi snyan de las gzhan ba'i 'dod khams na mi dge ba bcu yod de /
de rnams ldan pa dang mngon gyur ci rigs kyi sgo nas yod pa'i phyir / /
gnyis pa ni /
yid kyi dge ba gsum ni chos can /
khyod khams gsum thams cad na yang yod de /
de na rnyed pa dang mngon gyur ci rigs kyi sgo nas yod pa'i phyir /
gzugs med khams pa dang 'du shes med pa'i sems can chos can /
lus ngag gi dge ba bdun yod de /
de rnyed ba'i sgo nas yod pa'i phyir /
de gnyis lhag mar byas pa'i bams dang /
'gro ba rnams na bdun po de mngon du gyur pa'i sgo nas yod de /
de na de rnams dngos su spyod pa'i sgo nas yod pa'i phyir /
thams cad la yod pa ni ma yin te /
dmyal ba dang bcas pa /
sgra mi snyan pa ni ma gtogs zhes dngos su med par bshad pa'i phyir /
bzhi ba las kyi 'bras bu zhar byung dang bcas pa la /
las kyi 'bras bu dang /
zhar byung gnyis las /
dang po ni /
mi dge ba thams cad kyang chos can /
'bras bu 'phyin par 'dod de /
bdag po dang rgyu mthun dang /
rnam smin gyi 'bras bu 'byin pa'i phyir /
srog gcod kyi las chos can /
'bras bu rnam pa gsum du 'byung ste /
rnam smin gyi 'bras bu dmyal bar sdug bsngal dang /
rgyu mthun gyi 'bras bu tshe thung zhing gzhan gyis gsod pa dang /
bdag 'bras sa phyogs gzi byin med par 'gyur ba'i phyir / /
gnyis pa ni /
lus dang ngag gi las 'dod chags las skyes pa de chos can /
log 'tsho zhes logs shig tu bstan pa la rgyu mtshan yod de /
spyang dka' bas bsgrims te spang bar bya ba yin pa'i phyir /
gal te yo byad la chags pas kun nas bslang ba'i lus dang ngag kho na la log 'tshor 'chad pa mi 'thad de /
mdo dang 'gal ba'i phyir /
tshul khrims kyi phung bo'i mdo las /
glang po che 'thab pa la lta ba sogs log 'tshor gsungs pa'i phyir / /
gsum pa las gang gis 'bras bu gang 'grub tshul la /
mdor bstan pa /
rgyas par bshad pa gnyis /
dang po ni /
drir bcas kyi spong ba'i lam dag gi las ni lnga yi 'bras bur bcas pa yin te /
rnam smin gyi 'bras bu sogs lnga skyed bar byed pa yin pa'i phyir /
dri med kyi spong lam zag med kyi las ni chos can /
'bras bu bzhi dang ldan te /
rnam smin gyi 'bras bu ma gtogs pa dang ldan pa'i phyir /
spong lam las gzhan pa'i dge ba zag bcas dang mi dge ba gang yin ba chos can /
'bras bu bzhi dang ldan te /
bral 'bras ma gtogs pa'i 'bras bu dang ldan pa'i phyir /
spong lam las gzhan pa'i zag pa med pa lhag ma dang lung bstan ma yin pa'i las chos can /
'bras bu gsum dang bcas te /
rnam smin dang bral 'bras ma gtogs ba 'byung ba'i phyir / /
gnyis pa rgyas par bshad pa la /
dge sogs gsum du bshad /
'das sogs gsum du bshad /
khams sogs gsum du bshad /
slob sogs gsum du bshad /
@# / /
mthong spang sogs gsum du dbye ba dang lnga /
dang po la /
dge mi dge lung ma bstan gsum las /
dang po ni /
shes bya chos can /
las dge ba'i 'bras bu dge ba bzhi yod de /
rnam smin gyi 'bras bu ma gtogs pa bzhi yod pa'i phyir /
sogs pas ni /
de'i 'bras bu mi dge ba gnyis yod de /
skyes bdag gnyis yod pa'i phyir /
de'i 'bras bu lung ma bstan gsum yod de /
rgyu bral gnyis ma gtogs pa gsum yod pa'i phyir / /
gnyis pa ni /
shes bya chos can /
mi dge ba 'bras bu la dge ba gnyis yod de /
skyes bdag gnyis yod pa'i phyir /
de'i 'bras bu la mi dge ba gsum yod de /
rgyu bdag skyes gsum yod pa'i phyir /
de'i 'bras bu lung ma bstan la bzhi yod de /
bral 'bras ma gtogs pa bzhi yod pa'i phyir / /
gsum pa ni /
lung du bstan pa ma yin pa rnams kyi 'bras bu dge ba gnyis yod de /
skyes ba dag gnyis yod pa'i phyir /
de'i 'bras bu mi dge ba gsum yod de /
rgyu bdag skyes gsum yod pa'i phyir /
de'i 'bras bu lung ma bstan gsum yod de /
rnam smin dang bral 'bras ma gtogs pa yod pa'i phyir / /
gnyis pa la /
'das pa /
da ltar ba /
ma 'ongs pa gsum las /
dang po ni /
'das pa'i las chos can /
khyod kyi 'bras bu dus gsum ga yod kyi /
de thams cad bzhi dang bcas pa yin te /
phral 'bras ma gtogs pa'i bzhi yod pa'i phyir / /
gnyis pa ni /
bar ma yi ni ste /
bar ma da ltar ba'i las kyi 'bras bu ma 'ongs pa la bzhi yod de /
bral 'bras ma gtogs bzhi yod pa'i phyir /
bar ma da ltar ba'i las kyi 'bras bu da ltar ba gnyis yod de /
skyes bdag gnyis yod pa'i phyir gsum ba ni /
ma skyes pa ste ma 'ongs pa'i las kyis ma 'ongs pa'i las skyed pa la 'bras bu gsum 'byung ste /
rgyu mthun dang bral 'bras ma gtogs pa 'byung ba'i phyir / /
gsum pa khams sogs gsum du dbye ba ni /
rang gis ba'i las kyis rang sa'i las sgrub pa la 'bras bu bzhi yod de /
bral 'bras ma gtogs pa yod pa'i phyir /
des gzhan gyis pa'i las sgrub ba la 'bras bu gsum mam gnyis 'byung ste /
zag med grub na rnam smin dang bral 'bras ma gtogs pa 'byung /
zag bcas grub na skyes bdag gnyis 'byung ba'i phyir / /
bzhi ba slob sogs gsum du dbye ba la /
slob pa /
mi slob pa /
gnyis ka ma yin pa'i chos kyi dbang du byas pa gsum las /
dang po ni /
slob pa'i las kyis slob ba'i las sgrub pa la 'bras bu gsum 'byung ste /
rnam smin dang bral 'bras ma gtogs pa 'byung ba'i phyir /
sogs pas mi slob pa dang slob pa'ang ma yin mi slob pa'ang ma yin pa'i las sgrub ba la'ang 'bras bu gsum 'byung ste| dang po la snga ma ltar dang /
phyi ma la rgyu mthun dang rnam smin ma gtogs 'byung ba'i phyir / /
gnyis pa ni /
mi slob pa'i las kyis 'bras bu slob pa'i chos te las sgrub pa la 'bras bu gcig 'byung ste /
bdag 'bras 'byung ba'i phyir /
la sogs pas des mi slob pa'i las sgrub pa la 'bras bu gsum 'byung ste /
rnam smin dang bral 'bras ma gtogs 'byung ba'i phyir /
des slob pa'ang ma yin mi slob pa'ang ma yin pa sgrub pa la 'bras bu gnyis 'byung ste /
skyes bdag gnyis 'byung ba'i phyir / /
gsum pa ni /
de las gzhan mi slob pa'ang ma yin pa'i las kyis slob pa'i las dang /
sogs kyis mi slob pa'i las sgrub pa la 'bras bu gnyis gnyis 'byung ste /
skyes bdag gnyis 'byung ba'i phyir /
de'i rigs 'dra sgrub pa la 'bras bu 'byung ste /
'bras bu lnga 'byung ba'i phyir / /
lnga ba mthong spang sogs gsum du dbye ba la /
mthong spang /
sgom spang /
spang bya ma yin pa'i dbang du byas pa dang gsum las /
dang po ni /
mthang bas spang bya'i las kyis mthong spang phyi ma de sgrub pa la 'bras bu gsum 'byung ste /
rnam smin dang bral 'bras ma gtogs 'byung ba'i phyir /
sogs pas de'i sgom spang sgrub pa la 'bras bu bzhi 'byung ste /
bral 'bras ma gtogs 'byung ba'i phyir /
bs+pang bya ma yin pa'i sgrub pa la 'bras bu gcig 'byung ste /
bdag 'bras kho na 'byung ba'i phyir / /
gnyis pa ni /
bsgoms @# / /
pas spang bar bya ba'i las kyi /
'bras bu gsum po las mthong spang sgrub pa la 'bras bu gnyis 'byung ste /
skyes bdag gnyis 'byung ba'i phyir /
des bsgom spang sgrub pa la 'bras bu bzhi 'byung ste /
bral 'bras ma gtegs 'byung ba'i phyir /
spang bya ma yin pa'i sgrub pa la 'bras bu gsum 'byung ste /
rnam smin dang rgyu mthun ma gtogs 'byung pa'i phyir / /
gsum pa ni /
spang bya ma yin pa'i las de dag las mthong spang sgrub pa la 'bras bu gcig 'byung ste /
bdag 'bras kho na 'byung ba'i phyir /
des sgom spang sgrub pa la 'bras bu gnyis 'byung ste /
skyes bdag gnyis 'byung ba'i phyir /
des spang bya ma yin pa'i las sgrub pa la 'bras bu bzhi 'byung ste / /
rnam smin ma gtogs 'byung ba'i phyir / /
smras pa /
rig pa 'bum phrag gsung ba'i rgyal ba yis / /
rigs gsum chos kyi 'khor lo bskor ba'i bcud / /
rigs gzhung kun gyi yang snying chos mngon pa / /
rigs pa'i bdag nyid dbyig gnyen zhal gyi lung / /
lung dang rigs bas gtan la phab pa'i tshe / /
tshe 'dir shes bya'i gnas lugs ma lus pa / /
pa sangs mdog ltar gsal bas thams cad mkhyen / /
mkhyen nges nyi ma'i gnyen gyi go 'phang gang / /
gang zhig bsgrub ces ri phug stong pa na / /
na tshod smin pa'i sgom chen rgan po'i lugs / /
lugs srol de 'dra spangs te gsung rab dag /
dag dang ma dag dpyad pas chos kun rtogs / /
las dang 'bras bu'i rnam gzhag ches phra bas / /
de don rang gi thog tu smin pa'i tshul / /
legs par soms la chung du'i sdig pa yang / /
spongs dang thos pa'i skya bo rnams / /
zhes bya ba ni skabs kyi tshigs su bcad pa'o / / / /
bzhi pa las kyi rnam grangs gzhan bshad pa ni /
rigs pa ma yin pas bskyed pa'i las chos can /
khyod kyi ngo po yod de /
nyon mongs can gyis bskyed pa'i las de yin pa'i phyir /
kha cig /
'gro 'dug la sogs pa'i cho ga nyams pa'ang de yin zhes zer ro / /
gong du bshad pa'i las de rnams las /
las gcig gis skye ba du ma 'ben pa ni ma yin te /
skye ba gcig kho na 'phen pa'i phyir /
'o na /
gnas brtan ma 'gags pas bsod snyoms gcig phul pa'i rnam smin la brten nas sum cu rtsa gsum gyi lhar lan bdun skyes pa'i mthar /
shAkya phyug po'i rigs su skyes pas gnod dam snyam na mi gnod de /
bsod nams de'i mthu las skye ba brgyad rgyun chags su byung ba la dgongs pa'i phyir /
dper na /
gser gyi dong rtse tshong bsgyur mang du byas pa'i stobs kyis /
phyug por gyur ba'i mi gcig gser gyi dong rtse gcig gis phyug por gyur /
ces ba lta bu yin pa'i phyir /
las gcig gis 'bras bu yongs su rdzogs ba bskyed ba ni du ma yin te /
dang po tshang mtshang yongs su rdzogs pa byed pa'i phyir /
sems med 'gog pa'i snyoms par 'jug ba dang /
'du shes med pa'i snyoms par 'jug ba dag skye ba 'phen par byed pa ma yin te /
las dang ltan cig mi 'byung ba'i phyir /
las rnams kyi thob ba'ang 'phen byed ma yin te /
las dang 'bras bu ma gcig pa'i phyir / /
gnyis pa so sor bshad pa la /
spang bya sgrib pa gsum /
bsten bya bsod nams kyi gzhi gsum /
cha mthun gyi dge ba gsum bshad pa'o / /
dang po la /
spyir bstan pa dang /
'gro ba gang na sgrib pa du yod la dpyad ba /
las sgrib bye brag tu bshad pa dang gsum /
dang po ni /
shes bya chos can /
sgrib pa la gsum du yod de /
las kyi sgrub pa /
nyon mongs kyi sgrib pa /
rnam smin gyi sgrib pa dang gsum yod pa'i phyir /
der thal /
mtshams med pa yi las rnams las kyi sgrib pa dang /
nyon mongs shas chen po'i sgrib pa rnams nyon mongs pa'i sgrib pa dang /
ngan 'gro rnams dang /
'du shes med pa'i sems can dang /
byang gi sgra mi snyan pa rnams rnam smin gyi sgrib pas bsdus pa'i phyir / /
gnyis pa ni /
mtshams med lnga ni sgra mi snyan na med de /
gling gsum kho na dag na yod pa'i phyir /
za ma dang ma ning sogs la mtshams med yod par mi 'dod de /
phan pa dang ngo tsha khrel yod chung ba'i phyir na /
sdom pa dang sdom min gyi rten du mi rung ba'i phyir /
lhag ma nyon mongs pa'i sgrib pa dang /
rnam smin gyi sgrib pa chos can /
'dzam @# / /
bu gling kho nar yod pa ma yin te /
lha sogs 'gro ba lnga dag na yod pa'i phyir / /
gsum pa la /
mtshams med dang /
nye ba'i mtshams med zhar byung dang bcas pa gnyis /
dang po la /
dge 'dun gyi dbyen gyi mtshams med ngos gzung /
de dag mtshams med yin pa'i rgyu mtshan /
de la gzhan gyi dwogs pa spang ba /
dge mi dge'i 'bras bu che tshad ngos gzung ba dang bzha /
dang po la /
dge 'dun gyi dbyen ngos gzung /
de'i mtshams med kyi las ngos gzung /
de'i khyad chos dang gsum /
dang po la /
tshig don dang /
mtha' dpyad pa gnyis /
dang po ni /
dge 'dun gyi dbyen ni chos can /
khyad chos gsum dang ldan te /
dge 'dun thugs mi 'phrod par byed pa'i rang bzhin gyi ldan ba ma yin pa'i chos dang /
nyon mongs can ma yin pa dang /
lung du bstan pa ma yin pa'i chos dang ldan pa'i phyir /
dbyen de dang ldan pa yod de /
bye ba'i dge 'dun 'ga' zhig dang yang dag par ldan pa'i phyir / /
gnyis pa mtha' dpyad pa la kha cig /
dge 'dun dbyen ni mi 'phrod ba'i / /
rang bzhin ldan pa ma yin chos / /
zhes pa'i skabs nas dngos su bstan pa'i dge 'dun gyi dbyen yin na /
dge slong lta spyad tshul ldan pas / /
'byed do gzhan du'o byis pa rnams / /
zhes pa'i skabs nas dngos su bstan pa'i dge 'dun dbyen yin pas khyab zer na /
las kyi dge 'dun dbyen chos can| der thal /
de'i phyir /
der thal /
gzhung des las kyi dge 'dun gyi dbyen dang /
'khor lo'i dge 'dun gyi dbyen gnyis ka dngos su bstan pa'i phyir /
der thal /
de gnyis ngo bo dge 'dun thugs mi 'phrod pa'i rang bzhin gyi ldan min 'du byed yin pa dang /
dge mi dge gang rung ma yin pa'i ma bsgribs lung ma bstan yin pa dang /
de gnyis gang zag gnyis ka la ldan pa'i phyir /
zhes 'chad pa la /
dge 'dun dbyen ni mi 'phrod pa'i / /
zhes sogs sh+lau ka gcig 'byung ba'i phyir /
kha cig /
dge 'dun dbyen yin na /
dge 'dun dbyen gyi mtshams med kyi las yin bas khyab zer ma mi 'thad par thal /
dge 'dun dbyen de dge mi dge gang rung ma yin pa'i lung ma bstan yin /
de'i mtshams med kyi las de rnam smin bskal par mnar med du skye ba'i mi dge ba'i las yin pa'i phyir /
phyi ma der thal /
de /
de yi khan mtho rdzun / /
de dang 'byed po yang dag ldan / /
bskal par mnar med bar smin 'gyur / /
zhes pa'i skabs kyi rdzun smra ba la byed pa'i phyir / /
gnyis pa ni /
de'i kha na ma thob yod de /
de rdzun smra ba'i kha na mtho ba dang bcas pa'i phyir /
kha na ma tho ba de dang ldan pa yod de /
de dang 'byed po lha sbyin lta bu yang dag par ldan pa'i phyir / /
gsum pa la /
'bras bu'i khyad par /
gang zag gang gis /
tshul ji ltar /
gnas gang du /
dus nam gyi tsho byed pa dang lnga /
dang po ni /
de'i rnam par smin pa yod de /
bar gyi bskal bar mnar med bar smin par 'gyur ba'i phyir /
mang nyung gi khyad par yod de /
tshe gcig la mtshams med gcig las lhag pa byas pa'i gang zag la lus gzhan las lhag pa thob nas gnod pa yang lhag par 'phel bar 'gyur ba'i phyir / /
gnyis pa ni /
dbyen byed pa po de yang khyim pa sogs ma yin te /
dge slong yin pa /
lta ba gtso bor spyad pa /
tshul khrims dang ldan pas 'byed dgos ba'i phyir / /
gsum pa ni /
ston pa mngon sum du bzhugs pa de las lkog tu byis pa so skye rnams khon 'byed dgos te /
'phags pa rnams 'byed mi nus pa'i phyir /
bye ba'i tshad yod de /
sangs rgyas las gzhan pa'i ston pa dang /
de'i bstan pa las gzhan pa'i lam la bzod cing bkod pa na bye bar gyur pa'i phyir /
dbyen de ni chos can /
zhag gcig las ring du mi gnas te /
gdon mi za bar sang na ma ma langs ba kho nar dge 'dun rnams slar thugs bsdums bar 'gyur ba'i phyir /
dbyen de ni chos can /
'khor lo'i dbyen du 'dod pa la rgyu mtshan yod de /
chos kyi 'khor lo 'byed pa'i las ngan yin pas de ltar bshad pa'i phyir / /
bzhi pa ni /
de 'dra'i dbyen de chos can /
gling gzhan du mi 'byung ste /
'dzam bu gling kho nar 'byung ba'i phyir /
dge 'dun du ma longs par de ltar 'byed mi nus te /
dge slong dgu yan chad tsha 'dogs pa'i phyir /
der thal /
phyogs @# / /
re la bzhi bzhi dang /
'byed pa po dang dgu dgos pa'i phyir /
las kyi dbyen ni chos can /
gling gsum na yod de /
sgra mi snyan ma gtogs pa na 'byung ba'i phyir /
las kyi dbyen de ni chos can /
dge 'dun du ma longs pas 'byed mi nus te /
dge slong brgyad dag yan chad kyis 'byed dgos pa'i phyir / /
lnga pa ni| 'khor lo'i dbyen dus drug dag tu mi 'byung ste /
dang po ston pa sangs rgyas ma thag dang /
tha ma mya ngan las 'da' kha dang khar du bstan pa la skyon ma byung gi bar dang /
nyan thos kyi mchog zung gcig gi snga rol dang /
thub pa nongs pa ste mya ngan las 'das pa'i rjes dang /
las kyi mtshams ma bcad pa dag tu yang 'khor lo'i dbyen mi 'byung ba'i phyir /
der thal /
rim pa bzhin thams cad dad pa shas che ba dang /
skyo ches che ba dang /
gzhi med pa dang /
'khor lo'i dbyen bsngams pa la mchog zung gcig dgos pa dang /
'gran zla med pa dang /
mtshams nang gcig tu gnas pa la da mi 'byung ba'i phyir / /
gnyis pa de dag mtshams med yin pa'i rgyu mtshan ni /
shes bya chos can /
de lnga mtshams med yin te /
phan 'dogs pa'i zhing bsam pa'i sgo nas spangs shing /
sbyar ba'i sgo nas med par byas pa la pha ma gsod pa'i mtshams med gnyis /
yon tan gyi zhing de bzhin gshegs pa dge 'dun dgra bcom pa rnams bsam pas spangs shing sbyor bas med pa sogs byas pa'i phyir / /
gsum pa ni /
mtshan gzhan du gyur kyang mtshams med du 'gyur ba yod de /
ma skyes par mtshan gyur pa dang /
pha bud med du mtshan gyur ba bsad na mtshams med du 'gyur ba'i phyir /
bud med 'gas rang gi nur nub po /
gzhan gyi mngal du blug cing btsas na /
de'i ma gang zhe na /
gang gi zla mtshan las byung ba ni de'i ma yin zhing /
de bsad na mtshams med du 'gyur te /
de skyed byed kyi ma dang /
phyi ma skyong byed kyi ma yin pa'i phyir /
sangs rgyas la brdeg par bsams btsam gyis khrag phyung ba la mtshams med 'byung ba ma yin te /
mtshams med 'byung ba la sangs rgyas bkrong 'dod kyi blo dgos pa'i phyir /
mtshon bsnun pa'i 'og tu dgra bcom pa bsad pas /
dgra bcom pa bsad pa'i mtshams med kyi las 'byung bar ma nges te /
dgra bcom thob ka ma la mtshon bsnun pas 'chi ba'i tshe dgra bcom yin pa yang yod pa'i phyir /
mtshams med kyi sbyor ba byas pa'i gang zag la tshe 'dir 'dod chags dang bral ba mi srid de /
de las sgrib stobs ldan gyis bsgribs pa'i phyir / /
bzhi pa dge mi dge'i 'bras bu tshe tshe dngos gzung ba ni /
dge 'dun dbye ba'i phyir rdzun smra ba'i mtshams med ni chos can /
kha na ma tho ba rab tu che bar 'dod de /
khyod byas pa la bar bskal gcig mnar med myong dgos pa'i phyir /
'jig rten pa yi dge ba la srid rtse'i sems ba rnam smin gyi 'bras bu rab tu che ste /
de'i rnam smin la bskal chen brgyad khrir rab tu zhi bar gnas pa'i phyir / /
gnyis pa la nye ba'i mtshams med dngos /
las lam gyi gegs ngos gzung ba /
byang chub sems dpa' nges gnas bshad pa dang gsum /
dang po ni| shes bya chos can /
mtshams med kyi las dang cha 'dra ba'i nyes pa lnga yod de /
ma dang dgra bcom ma mi tshangs spyod kyis sun dbyung bar byas pa dang /
byang chub sems dpa' bskal pa brgya nas 'tshang rgya ba'i nges ba la gnas pa bsad pa dang /
'phags pa slob ba bsad pa dang /
dge 'dun gyi zhal gyi 'du ba'i sgo'i 'tsho ba 'phrog pa dang /
sku gsung thugs kyi mchod rten 'jig par byed pa lnga pa yin pa'i phyir / /
gnyis pa ni /
yon tan khyad par can 'thob pa la shin tu gegs byed pa gsum yod de /
bzod pa 'thog par byed pa'i gags phyi ma ngan song du skye 'gyur gyi las dang /
phyir mi 'ong 'thob pa'i gegs 'dod par skye nges pa'i las dang /
dgra bcom pa 'thob pa'i gegs /
khams gong du skye nges kyi las rnams yin pa'i phyir / /
gsum pa la /
byang chub sems dpa' nges gnas kyi khyad chos /
sngon byung ston pa'i rnam thar dang gnyis /
dang po ni /
dus gang nas byang chub sems dpa' nges gnas @# / /
yin tshul yod de /
gang phan chad nas mtshan gyi rnam par smin par 'gyur ba'i las byed bde nas nges gnas zhes bshad pa'i phyir /
nges gnas chos can /
yon tan lnga dang ldan te /
bde 'gro rigs mtho bar skye ba dang /
dbang po kun tshang ba dang /
pho kho nar 'gyur ba dang /
tshe rabs dran pa dang /
lam las mi ldog pa dang ldan pa'i phyir /
de chos can /
yon tan grub tshul khyad par can dang ldan te /
'dzam bu gling gi pho nyid du gyur nas sangs rgyas la mngon sum du sems pa dang bsams pa las byung ba'i bsod nams /
'tshang rgya ba la bskal pa brgya lus bdag tu 'phen cing sgrub par byed pa'i phyir /
mtshan de rnams chos can /
bsod nams khyad par can dang ldan te /
khyod kyi cha shas re re'ang bsod nams brgya brgya las skyes pa'i phyir / /
gnyis pa sngon byung ston pa'i rnam thar la bsod nams bsag pa'i tshul dang /
phar phyin drug rdzogs tshul lo / /
dang po ni /
'o skol gyi ston pa shAkya thub pa chos can /
khyod kyis bskal pa grangs med gsum gyi tha mar sangs rgyas gsum byung ba la thug gi bar sangs rgyas rab tu mang po la tshogs bsags te /
dang po'i tha mar rin chen gtor can /
gnyis pa'i tha mar mar me mdzad /
gsum pa'i tha mar rnam gzigs byung ba'i phyir /
de chos can /
khyod kyis dang por tshogs bsags pa'i yul yod de /
shAkya thub ba chen po'i drung du tshogs bsags pa'i phyir / /
gnyis pa ni /
'o skol gyi ston pa chos can /
khyod kyis slob pa lam gyi gnas skabs su phar phyin gang rdzogs tshul yod de /
rgyal po thams cad sgrol du gyur pa'i tshe sems can kun la lus longs spyod thams cad snying rje yis sbyin par byed bas ni sbyin pa'i phar phyin rdzogs pa'i phyir /
de chos can /
bzod ba dang tshul khrims ba kyi phar phyin rdzogs tshul yod de /
drang srong bzod ba can du gyur ba'i tshe chags pa dang bcas bzhin du rang gi yan lag bcad kyang ni khong mi 'khrugs pas bzod pa dang tshul khrims kyi phar phyin rdzogs pa'i phyir /
de chos can /
brtson 'grus kyi phar phyin rdzogs tshul yod de /
de bzhin gshegs pa skar rgyal me'i khams la snyoms par zhugs pa mthong nas rkang pa ya gcig gis 'greng ste tshigs su bcad pa'i sgo nas bstod pas brtson 'grus kyi phar phyin rdzogs pa'i phyir /
de chos can /
bsam gtan dang shes rab kyi bar phyin rdzogs tshul yod de /
byang chub kyi snga logs de ma thag la ting nge 'dzin bsam gtan dang /
blo shes rab kyi phar phyin rdzogs pa'i phyir / /
gnyis pa bsten bya bsod nams kyi gzhi gsum la /
mdor bstan pa /
rgyas par bshad pa /
zhar byung dang gsum /
dang po ni /
shes bya chos can /
bsod nams bya ba'i gzhi la gsum yod de /
sbyin pa las byung ba'i bsod nams bya ba'i gzhi /
tshul khrims dang bsgoms pa las byung ba'i gzhi rnams su yod pa'i phyir /
bsod nams kyang yin la /
gzhi yang yin pas de'i gzhi zhes bya ste /
dper na las kyi lam bzhin no / /
gnyis pa la /
sbyin pa /
tshul khrims /
bsgoms pa las byung ba'i bsod nams kyi gzhi dang gsum /
dang po la /
ngo bo /
dbye ba /
khyad chos /
zhar byung dang bzhi /
dang po ni /
shes bya chos can /
sbyin pa'i ngo bo yod de /
gang zag gang gis 'jigs ba dang /
lan la re ba dang /
chags pas sbyin par byed pa de'ang sbyin pa tsam yin pa'i phyir /
sbyin pa khyad par can yod de /
dkon mchog mchod pa dang /
dman pa la phan gdags par 'dod pas sbyin par byed pa'i lus ngag gi las kun slong dang bcas pa la sbyin ba zhes bshad pa'i phyir /
sbyin pa de chos can /
'bras bu dang bcas te /
ma 'ongs pa na longs spyod chen po can du 'byung ba'i phyir / /
gnyis pa ni /
de chos can /
dbyen bzhi yod de /
bdag kho na'i phyir sbyin pa /
gzhan kho na'i phyir sbyin pa /
gnyis ka'i don gyi phyir sbyin pa /
sbyin yul dang sbyin pa po gnyis ka'i don du ma yin par sbyin pa dang bzhi yod pa'i phyir /
dang po grub ste /
so so skye bos mchod rten la phul ba de yin pa'i phyir /
gnyis pa grub ste /
'phags pa @# / /
chags bral gyis so skye la sbyin pa de yin pa'i phyir /
gsum pa grub ste /
'phags pa 'dod chags dang ma gral bas gzhan la sbyin pa de yin pa'i phyir /
bzhi pa grub ste /
'phags pa chags bral gyis mchod rten la phul ba de yin pa'i phyir /
kha cig /
'phags pa chags bral gyis mchod rten la phul bde bdag gzhan gnyis ka'i don ma yin par sbyin pa yin zer na /
mi 'thad par thal /
de gzhan don du sbyin pa'i phyir /
der thal /
des gzhan sems can myang 'das thob phyir du sbyin pa'i phyir /
der thal /
des gzhan sems can myang 'das thob phyir du bsngo ba'i phyir /
der thal /
de'i rgyud la gzhan myang 'das thob 'dod kyi blo yod pa'i phyir /
der thal /
de'i rgyud la gzhan sdug bsngal dang bral 'dod kyi blo yod pa'i phyir /
der thal /
de'i rgyud la sems can la dmigs pa'i snying rje yod pa'i phyir / /
gsum pa la /
mdor bstan pa /
rgyas par bshad pa gnyis /
dang po ni /
shes bya chos can /
sbyin pa de yi khyad par yod de /
sbyin bdag dang /
dngos po dang /
zhing gi khyad par las khyad par du 'gyur ba'i phyir / /
gnyis pa la /
sbyin bdag /
dngos po /
zhing gi khyad par dang gsum las /
dang bo ni /
shes bya chos can /
sbyin bdag khyad 'phags de la bzhi yod de /
dad cing gus bas sbyin pa dang /
sogs pas rang gi lag gis sbyin pa dang /
dus su sbyin pa dang /
gzhan la mi gnod par sbyin pa rnams su yod pa'i phyir /
de ltar sbyin pa'i 'bras bu'i khyad par yod de /
sbyin tshul dang pos ma 'ongs pa na bkur sti dang bcas pa dang /
gnyis pas longs spyod rgya chen po dang /
gsum pas zas gos dus su rnyed pa dang /
bzhi pas longs spyod bar chad med bar rnyed pa'i phyir / /
gnyis pa ni /
sbyin bya'i dngos po phun sum tshogs pa de chos can /
khyod la bzhi yod de /
kha dog phun sum tshogs pa dang la sogs pas dri ro reg bya phun sum tshogs pa'i dngos po sbyin pa rnams su yod pa'i phyir /
de ltar sbyin pa'i 'bras bu'i khyad par yod de /
sbyin tshul dang pos gzugs bzang ba dang /
gnyis bas snyan grags dang ldan ba dang /
gsum bas ro dga' ba nyams su myong ba dang /
bzhi pas lus shin tu gzhon sha can dang /
dus su reg na bde ba'i lus su 'gyur ba'i phyir / /
gsum pa ni /
sbyin yul khyad par can de la bzhi yod de /
dud 'gro las mi'i 'gro ba khyad par du 'phags pa dang /
nad pa sogs sdug bsngal gyi zhing dang /
pha ma sogs phan 'dogs kyi zhing dang /
tshul khrims dang ldan pa sogs yon tan gyi zhing khyad du 'phags pa rnams su yod pa'i phyir /
dang po grub ste /
dud 'gro la sbyin na rnam smin brgya 'gyur /
tshul 'chal la sbyin na stong 'gyur yod pa'i phyir /
gnyis pa grub ste /
de 'dra'i mgon med pa la sbyin na bsod nams gzhal du med pa'i phyir / /
gsum pa grub ste /
snga ma dang 'dra ba'i phyir /
bzhi pa grub ste /
rnam smin 'bum 'gyur 'byung ba'i phyir /
sbyin pa'i mchog ni chos can /
rnam pa gsum yod de /
grol ba dgra bcom pas grol ba dgra bcom pa la sbyin pa dang /
byang chub sems dpas sems can kun la snying rje sbyin pa dang /
brgyad pa sems kyi rgyan la sogs pa thob phyir du sbyin pa rnams yod pa'i phyir /
brgyad po yod de /
nye ba la sbyin pa /
'jigs pas sbyin pa /
bdag la byin pas sbyin pa /
bdag la sbyin par 'gyur ba'i sbyin pa /
pha mes kyis sbyin pa byin pas sbyin pa /
mtho ris kyi don du sbyin pa /
grags pa'i don du sbyin pa /
sems kyi rgyan rdzu 'phrul dang /
sems kyi yo byad 'phags lam brgyad dang /
sems kyi rnal 'byor ting nge 'dzin gyi tshogs dang /
don gyi mchog mya ngan las 'das pa thob pa'i phyir du sbyin pa rnams de yin pa'i phyir / /
'phags pa ma yin pa'i sbyin yul khyad par du 'phags pa la sbyin pa bzhi yod de /
pha ma la sbyin pa /
nad pa la sbyin pa /
chos smra ba po la sbyin pa /
skye mtha' ste srid pa tha ma pa'i byang chub sems dpa' la sbyin pa rnams de yin pa'i phyir / /
bzhi ba zhar byung la /
las che chung @# / /
gi khyad par /
bsags ma bsags kyi khyad par /
las kyi 'bras bu la dogs pa dpyad pa dang gsum /
dang po ni /
shes bya chos can /
las de la lci yang gnyis su yod de /
las kyi mjug dang /
de'i zhing dang /
de'i dngos bzhi dang /
de'i sbyor ba dang /
de mthar phyin par byed pa'i sems pa dang /
bsam pa ste| kun slong de dag chung ba dang /
che ba las /
las kyang chung ba yang ba dang /
che ba lci ba nyid du 'gyur ba'i phyir / /
gnyis pa ni /
bsags pa'i las su gyur ba rnam pa drug yod de /
las de bsams bzhin du byas pa dang /
mjug yongs su rdzogs par byas pa dang /
mthar mi 'gyod pa dang /
dngos gzhi'i dus su gnyen po med pa dang /
mi dge ba yin na 'khor yang mi dge ba dang /
rnam par smin pa 'byin par nges pa las bsags pa'i las zhes bya ba yin pa'i phyir / /
gsum pa ni /
mchod rten dang sku gzugs sogs la phul ba la de len pa dang spyod pa med na'ang /
bsam pa bzang pos dngos po btang bas de las byung ba'i bsod nams 'thob ste /
byams sogs tshad med dang yang dag pa'i lta ba bsgoms pas rang gi sems kyi mthus bsod nams 'thob pa bzhin yin pa'i phyir /
ngan pa'i zhing la sbyin pa btang ba la 'ang /
'bras bu yid du 'ong ba longs spyod 'byung ste /
rgyu dge ba las 'bras bu bde ba 'byung ba mi 'khrul ba'i phyir / /
gnyis pa tshul khrims las byung ba'i bsod nams bya ba'i gzhi ni /
'chal ba'i tshul khrims chos can /
khyod kyi ngo bo yod de /
rig byed min pas bsdus pa'i gzugs can gyi mi dge ba de yin pa'i phyir /
'chal tshul de spong ba'i tshul khrims chos can /
rnam pa gnyis su yod de /
rig byed dang rig byed ma yin pa gnyis su yod pa'i phyir /
sangs rgyas kyis ni bcad pa'i kha na ma tho ba yang 'chal tshul yin la de spong ba'i tshul khrims chos can /
rnam pa gnyis su yod de /
rig byed dang /
rig byed ma yin pa gnyis su yod pa'i phyir /
tshul khrims rnam dag chos can /
yon tan bzhi dang ldan te /
'chal ba'i tshul khrims kyis 'phen pa ma byung ba dang /
de'i rgyu nyon mongs kyis 'phen ma byung ba dang /
de'i gnyen po dran shes bzhin la brten pa dang /
de'i gzhi myang 'das su bsngos pa la brten pa rnams su yod pa'i phyir / /
gsum pa bsgoms pa las byung ba'i bsod nams bya ba'i gzhi ni /
mnyam par bzhag pa'i dge ba ting nge 'dzin ni chos can /
sgom pa zhes brjod pa'i rgyu mtshan yod de /
sems rgyud la yon tan sgo byed yin pas de ltar brjod pa'i phyir /
tshul khrims dang sgom pa la 'bras bu yod de /
mtho ris kyi don du tshul khrims gtso bor 'jug /
sems nyon mongs dang 'bral ba'i don du sgom pa gtso bor 'jug pa'i phyir /
gsum pa zhar byung la /
tshangs pa'i bsod nams dang /
chos kyi sbyin pa ngos gzung ba gnyis /
dang po ni /
sngon de bzhin gshegs pa'i sku gdung gi snying po can gyi mchod rten med pa'i sa phyogs su de byed pa dang /
phyogs bzhi'i dge 'dun la kun dga' rab 'bul zhing der gtsug lag khang rtsig pa dang /
dge 'dun bye ba bsdum pa dang /
byams pa'i sems rgya chen po sgom pa ste /
mdo las tshangs pa'i bsod nams bzhi zhes bshad pa de dag chos can /
tshangs pa'i bsod nams zer ba'i rgyu mtshan yod de /
byed pa po tshangs pa mdun na 'don gyi tshe tshad bzhin bar bskal bzhi bcur 'dod par lha mi'i tshe yang yang len par byed pa'i phyir / /
gnyis pa ni /
chos kyi sbyin pa chos can /
khyod kyi ngo bo yod de /
rnyed pa dang bkur sti la sogs pa la lta ba'i sems nyen mongs can ma yin pas mdo dang bstan bcos sogs don yang dag par ji lta ba bzhin du ston pa de yin pa'i phyir / /
gsum pa cha mthun gyi dge ba gsum bshad pa ni /
shes bya chos can /
de gsum yod de /
myang 'das don gnyer gyi bsam pas ma zin pa'i dge ba ni bsod nams cha mthun / /
sbyor lam ma skyes gong gi myang 'das don gnyer gyi bsam pas zin pa'i dge ba ni thar pa cha mthun /
sbyor lam drod sogs bzhi nges 'byed cha mthun gyi dge ba yin pa'i phyir / /
gsum pa las kyi rnam grangs gzhan bstan pa'i sgo nas don bsdu ba ni /
shes bya chos @# / /
can| yig 'bru dang rgya 'dri ba dang 'grang ba dang bcas pa'i snyan ngag dang rtsis sdom pa'i grangs kyi las kyang bzhag rgyu yod de /
rigs pas rab tu 'jug pa'i lus ngag yid rnam pa gsum gyi las kun klong dang bcas pa ni /
de dag tu go rim bzhin du bzhag pa'i phyir /
nyon mongs can gyi chos chos can| rnam grangs du ma dang ldan te /
bsgribs pa dang /
ngan pa dang /
kha na ma tho ba dang bcas pa dag tu yod pa'i phyir /
zag med kyi dge ba chos can /
rnam grangs du ma dang ldan te /
dri ma med pa dang /
gya nom pa gnyis su yod pa'i phyir /
'dus byas kyi dge ba chos can /
rnam grangs dang ldan te /
rgyud la bsten bya yin pa'i phyir /
thar ba myang 'das ni chos can /
bla na med pa yin te /
slob pa'i chos thams cad las byad bar du 'phags pa'i phyir /
shes bya chos can /
chos mngon pa mdzod kyi tshig le'ur byas pa las /
gnas bzhi ba zhes bya ba gtan la phab pa yin te /
las kyi rnam gzhag mdor bstan rgyas bshad kyi sgo nas legs par bshad pa'i phyir / /
smras pa /
kun mkhyen min pa gzhan gyis rtogs dka' phra zhing las 'dras rnam gzhag tshul / /
ji ltar mkha' la zla ba shar tshe dangs ba'i chu la gzugs 'char ltar / /
chos mngon rgya mtsho'i nying khu las 'ongs dbyig gnyen zhabs kyi gsung rab tshogs / /
blo gros dag gis zhib mor dpyad tshe kun mkhyen rgyal ba'i 'gran zlar byas / /
ha cang tshig gi spros pa'i lo 'dab kyis / /
don bzang 'bras bu sgrib pa ma yin zhing / /
nyung dus gzhan gyis rtogs dka'i skyon med pa'i / /
blo ldan skye bo'i ngo mtshar dga' ston byas / /
deng dus skye bo'i bag yangs spyod tshul dang / /
bslu med rgyu las 'bras bu 'byung tshul dang / /
sngon byon dam pa'i rnam thar tshul bsams na / /
bdag dang bdag 'dra phal cher smyon par nges / /
tshe 'di'i bde sdug phra mo tsam la yang / /
dga' dang mi dga'i snang ba cher skyen / /
dkar nag rgyu las bde sdug 'bras 'byung bar / /
rgyal bas gsungs la ras su bor 'di nongs mun pa'i rum du cha med rgyu ba ltar / /
rmongs pa'i skye bo de las 'os med kyang / /
rang cag cung zad thos par rlom bzhin du / /
shes bzhin khyad du gsod 'di ngo re tsha / /
las 'bras ston pa'i bstan bcos 'di nyid kyi / /
dgongs don cung zad bshad pa'i dge bas kyang / /
dkar po'i las bsags 'bras bu bde ba mchog /
mtha' klas mar gyur 'gro 'dis sbyod gyur cig /
chos mngon pa mdzod gsal bar byed pa chos mngon rin chen 'dren pa'i shing rta zhes bya ba las /
gnas bzhi pa'i tshig don mtha' dpyod ji snyed pa bshad zin to / /
! / /
rgyal ba kun gyi mkhyen brtse'i yon tan rab tu mnga' ba'i dri bsung dag /
chos sku'i ma la ya yi skyed mos tshal nas gcig tu 'dren mkhas pa'i / /
zas gtsang sras po'i snying stobs dri bzhon mchog gi byed pos skal bzang 'gro'i / /
snying la ga bur reg bya dang mtshungs bde ba stsol phyir phyag gi yul / /
phul byung blo gros gser skyogs kyis / /
rgyal gsung bdud rtsi'i bum bzang nas / /
bcus pa'i bdud rtsis gangs can pa / /
ngal bsor gyur ces grags pa 'bar / /
thob bya'i gtsor gyur dkon mchog gi /
mthar thug mi gnas myang 'das chos / /
'gro la 'phel ba'i byed po pa / /
yongs 'dzin bla ma'i zhal lung ltar / /
sngar bshad las kyi kun 'byung de / /
ma lus skyed par byed pa yi / /
nyon mongs kun 'byung rnam gzhag dag /
'chad kyi shes ldan rna ba nyon / /
gnyis pa nyon mongs pa'i kun 'byung bshad pa la /
spang bya phra rgyas nyon mongs bshad /
spong byed gnyen po bshad /
spangs pa'i 'bras bu de'i yongs shes bstan pa dang gsum /
dang po la /
dbye ba /
skye tshul /
rnam grangs dang gsum /
dang po la /
ngo bo'i sgo nas dbye ba /
rnam pa'i sgo nas dbye ba /
bcas ma bcas kyi sgo nas dbye ba dang gsum /
dang po la /
spyir bstan pa /
lta ba dang nga rgyal bye brag tu bshad pa dang gnyis /
dang po la /
rtsa ba'i sgo nas dbye ba /
yan lag gi sgo nas dbye ga gnyen po'i sgo nas dbye ba dang gsum /
dang po la /
tshig don dang /
mtha' @# / /
'byad pa gnyis /
dang po ni /
phra rgyas de dag kyang chos can /
drug tu yod de /
'dod chags dang /
de bzhin du khong khro dang /
nga rgyal dang /
ma rig pa dang /
yang dag pa ma yin pa'i lta ba dang /
the tshom ste drug tu yod pa'i phyir /
drug po de chos can /
srid pa'i rtsa ba zhes bya ste /
'khor ba'i rtsa ba yin pa'i phyir| de drug kyang chos can /
bdun du bshad tshul yang yod de /
'dod chags la 'dod pa'i 'dod chags dang /
srid pa'i 'dod chags gnyis su dbye bas de ltar 'byung ba'i phyir /
khams gong ma gnyis las skyes pa'i 'dod chags chos can /
srid pa'i 'dod chags zhes bshad pag rgyu mtshan yod de /
phal cher snyoms 'jug la chags shing /
kha ni nang du bltas pa'i phyir /
de ltar bshad pa la chos can /
dgos pa yod de /
khams gong ma gnyis la thar ba yin pa'i 'du shes bzlog par bya ba'i phyir du de ltar bshad pa'i phyir /
gnyis pa mtha' dpyad pa la /
kha cig /
srid pa'i rtsa ba phra rgyas drug /
ces pa'i skabs nas dngos su bstan pa'i phra rgyas yin na /
gang zhig kun la zhes sogs kyi skabs nas dngos su bstan pa'i mun pa yin pas khyab /
de yin na /
gnas dang po'i skabs nas dngos su bstan pa'i mun pa yin pas khyab zer na /
srid pa'i rtsa ba zhes sogs kyi skabs nas dngos su bstan pa'i phra rgyas sems byung chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
gnas dang po'i skabs nas dngos su bstan pa'i mun pa yin par thal /
'dod pa'i phyir /
'dod na /
de chos can /
mun pa yin par thal /
'dod pa'i phyir /
'dod na /
gzugs yin par thal /
'dod pa'i phyir /
khyab ste /
snang mun gnyis gzugs kyi dbye ba'i ya gyal yin pa'i phyir /
'dod na /
de chos can /
gzugs ma yin par thal /
shes pa yin pa'i phyir te /
sems byung yin pa'i phyir /
kha cig /
'dir bstan phra rgyas yin na sgom spang yin pas khyab zar na /
mthong spang du gyur ba'i 'jig lta chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
nyan thos kyi mthong lam par chad med lam gyi ngo skal gyi spang byar gyur ba'i 'jig lta yod pa'i phyir /
rtsa bar 'dod mi nus te /
chos can de yin pa'i phyir / /
gnyis pa ni /
phra rgyas chos can /
khyod la nang tshan gyi sgo nas dbye na bcu yod de /
lta ba lnga| lta min lnga rnams su yod pa'i phyir /
dang po yod de /
'jig tshogs la lta ba dang /
log lta dang /
mthar 'dzin gyi lta ba dang /
mchog 'dzin dang ni /
tshul khrims dang brtul zhugs mchog tu 'dzin pa'i lta ba rnams su yod pa'i phyir / /
gsum pa la /
dngos dang /
gnyen pos spang bya spong tshul gnyis /
dang po la /
'dod pa /
gzugs /
gzugs med kyi sas bsdus pa'i spang bya dang gsum /
dang po la /
mthong spang dang /
sgom spang gnyis /
dang po ni /
'dod pa na phra rgyas sum cu rtsa drug yod de /
sdug bsngal mthong spang la bcu /
kun 'byung dang /
'gog pa la 'jig lta /
mthar lta /
tshul khrims brtul zhugs mchog 'dzin gyi lta ba gsum ma gtogs pa'i bdun bdun /
lam mthong spang la 'jig lta dang mthar lta gnyis ma gtogs pa'i brgyad /
sgom spang la bzhin rnams su yod pa'i phyir /
'dod pa'i khams na sdug bsngal mthong spang dang /
la sogs pa kun 'byung mthong spang rnams spong byed yod de /
mthong ba'i lam gyis rim pa bzhin du spong ba'i phyir / /
gnyis pa la /
tshig don dang /
mtha' dpyad pa gnyis /
dang po ni /
'dod chags /
kho 'khro /
nga rgyal /
ma rig pa bzhin chos can /
bsgoms pas spang bar gya ba yin te /
bden pa mthong zin pas phyis goms par byas nas sdong ba'i phyir / /
gnyis pa la /
kha cig /
srid ba'i rtsa ba phra rgyas drug /
ces pa'i skabs nas dngos su bstan pa'i phra rgyas yin na /
de dag bcu dang bdun bdun brgyad / /
ces pa'i skabs nas dngos su bstan pa'i phra rgyas yin pas khub zer na /
bzhi ni bsgoms pas spang bya yin / /
zhes pa'i skabs nas dngos su bstan pa'i phra rgyas chos can /
der thal /
@# / /
de'i phyir /
ma grub na /
der thal /
de ltar dgu bcu brgyad du 'dod / /
ces pa'i skabs nas dngos su bstan pa'i phra rgyas yin pa'i phyir /
der thal /
ches can de yin pa'i phyir /
rtsa bar 'dod na /
'dod pa'i sas bsdus kyi mthong spang du gyur ba'i phra rgyas yin par thal /
'dod pa'i phyir /
khyab ste /
de dag bcu dang zhes pa 'dis 'dod pa'i sas bsdus kyi bsdug bsngal mthong spang bcu po de dngos su bstan /
bdun bdun zhes pa'i dang pos 'dod pa'i sas bsdus kyi kun 'byung dang /
phyi mas 'gog pa mthong spang bstan /
brgyad ces pas de'i sas bsdus kyi lam mthong spang brgyad po de bstan pa'i phyir /
rtsa bar 'dod na| de chos can /
mthong spang ma yin par thal /
sgom spang yin pa'i phyir /
chos can de yin pa'i phyir /
kha cig /
sgom spang du gyur pa'i phra rgyas yin na /
bzhi ni bsgoms pas spang bya yin / /
zhes pa'i skabs nas dngos su bstan pa'i phra rgyas yin pas khyab zer na /
gzugs kyi sas bsdus kyi 'dod chags lhan skyes chos can /
der thal /
de'i phyir /
ma grub na /
der thal /
chos can de yin pa'i phyir /
ma grub na /
de der thal /
de yod pa'i phyir /
der thal /
gzugs kyi sas bsdus kyi 'dod chags lhan skyes /
nga rgyal lhan skyes /
ma rig pa lhan skyes gsum ga yod pa'i phyir /
rtsa bar 'dod na /
de chos can /
'dod pa'i sas bsdus kyi sgom spang du gyur ba'i phra rgyas yin par thal /
'dod pa'i phyir /
khyab ste /
bzhi ni bsgoms pas zhes sogs kyis 'dod pa'i sas bsdus kyi sgom spang phra rgyas dngos su bstan pa'i phyir /
der thal /
khams gong gi sas bsdus kyi de bzhin med pa'i phyir /
der thal /
de 'dra'i khong khro med pa'i phyir /
der thal /
khong khro ma gtogs da dag nyid / /
ces gsungs pa'i phyir /
kha cig /
mthong spang du gyur pa'i phra rgyas yin na /
nges par mthong lam bar chad med lam gyis spong dgos pas khyab zer na /
ci yang med pa'i sas bsdus kyi mthong spang du gyur pa'i phra rgyas chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
de chos can /
khyod nges par mthong lam bar chad med lam gyis spong mi dgos par thal /
khyod spong bar byed pa'i 'jig rten pa'i sgom lam yod pa'i phyir /
de der thal /
srid rtse'i lhag ma ci yang med nas 'dod pa'i bar gyi mthong spang du gyur pa'i phra rgyas spong bar byed pa'i 'jig rten pa'i sgom lam dang mthong lam gnyis ka yod pa'i phyir /
der thal /
lhag skyes mthong dang sgom gnyis kyis / /
zhes gsungs pa'i phyir / /
gnyis pa ni /
gzugs khams na spyod pa'i phra rgyas sum cu rtsa gcig yod de /
de na khong khro lnga ma gtogs pa'i so gcig po de dag nyid yod pa'i phyir / /
gsum pa ni /
gzugs med na'ang de yod de /
gzugs khams dang 'dra bar so gcig yod pa'i phyir /
de ltar na phra rgyas dgu bcu rtsa brgyad du 'dod de /
mthong spang brgyad cu gya brgyad dang /
sgom spang bcu yod pa'i phyir / /
gnyis pa ni /
srid rtse las skyes pa'i spang bya bzod pa yis gzhom bya yin pa'i phra rgyas chos can /
mthong bas spang bya nyid yin te| bden pa mngon du mthong tsam gyis spong ba'i phyir /
sa lhag ma las skyes pa'i phra rgyas chos can /
mthong sgom gnyis kyis spang bar bya ba yin te /
'das lam la brten na mthong lam gyis spong /
'jig rten pa'i lam la brten pa'i tshe sgom lam gyis spong ba'i phyir /
bzad pas gzhom bya ma yin pa'i phra rgyas chos can /
sgom lam kho nas spang par bya ba yin te /
bden pa mthong zin gyi sgom pas spong dgos pa'i phyir / /
gnyis pa lta ba dang nga rgyal bye brag tu bshad pa la /
lta ba bshad pa /
nga rgyal bshad pa gnyis /
dang po la /
dngos dang /
dwogs dpyod gnyis /
dang po la /
tshig don dang /
mtha' dpyad pa gnyis /
dang po ni /
shes bya chos can /
lta ba lnga'i ngo bo yod de /
nyer len gyi phung bo la bdag dang bdag gi bar lta ba de 'jig lta dang /
de la dmigs nas rtag chad gang rung du 'dzin pa mthar 'dzin dang /
las rgyu 'bras med par 'dzin pa log lta dang /
dman pa la dmigs nas mchog tu 'dzin pa mchog lta @# / /
dang /
dbang phyug sogs snod bcud kyi rgyu ma yin pa dang /
tshul khrims dang brtul zhugs ngan ba sogs la ma ma yin pa la rgyu dang lam der lta ba ni /
tshul khrims dang brtul zhugs mchog 'dzin te /
de dag la lta ba lnga zhes bya ba yin pa'i phyir ro / /
gnyis pa mtha' dpyad pa la /
kha cig| tshul khrims brtul zhugs mchog 'dzin gyi lta ba yin na /
sdug bsngal mthong spang yin pas khyab zer na /
lam mthong spang du gyur ba'i tshul khrims brtul zhugs mchog 'dzin gyi lta ba chos can /
der thal /
de'i phyir /
der thal /
de yod pa'i phyir /
der thal /
lam mthong spang de la 'jig lta /
mthar 'dzin gyi lta ba rnams ma gtogs pa'i lhag ma gsum dang /
lta min lnga ste brgyad yod pa'i phyir /
rtsa bar 'dod na /
de chos can /
de ma yin par thal /
lam mthong spang yin pa'i phyir /
kha cig /
'dir bstan phra rgyas yin na /
'dir bstan kun 'gro yin pas khyab zer na /
'dod pa'i sas bsdus kyi sgom spang du gyur ba'i khong khro chos can /
der thal /
de'i phyir /
der thal /
de yod pa'i phyir /
'dod na /
de chos can /
sdug bsngal rgyu mthong spang bya ba / /
lta dang de bzhin the tsham dang / /
gang de lhan cig ma 'dres pa'i / /
ma rig gang yin kun tu 'gro /
zhes pa'i skabs nas dngos su bstan pa'i kun 'gro bcu gcig po gang rung yin par thal /
'dod pa'i phyir /
'dod na /
mthong spang du gyur ba'i phra rgyas yin par thal /
'dod pa'i phyir /
'dod mi nus te /
chos can de yin pa'i phyir /
kha cig /
sdug bsngal mthong spang dang kun 'byung mthong spang gang rung yin na /
'dir bstan kun 'gro yin pas khyab zer na /
sdug bsngal mthong spang du gyur ba'i khong khro chos can /
der thal /
de'i phyir /
der thal /
sdug bsngal mthong spang yin pa'i phyir /
der thal /
chos can de yin pa'i phyir te /
de yod pa'i phyir /
der thal /
sdug bsngal mthong spang de la lta min lnga dang lta ba lnga ste bcu yod pa'i phyir /
rtsa bar 'dod na /
de chos can /
gzhung gong ma'i skabs nas dngos su bstan pa'i kun 'gro bcu gcig po gang cung yin par thal / /
'dod pa'i phyir / /
'dod na /
de nyon mongs can gyi lta ba dang /
the tshom nyon mongs can dang /
ma rig pa gsum po gang rung yin par thal /
'dod pa'i phyir /
'dod mi nus /
kha cig /
lam mthong spang yin na /
lam bden la dmigs pas khyab /
'gog pa mthong spang yin na /
'gog bden la dmigs pas khyab zer na /
lam mthong spang du gyur pa'i 'dod chags /
zhe sdang /
nga rgyal /
tshul khrims brtul zhugs mchog 'dzin gyi lta ba /
lta ba mchog 'dzin gyi lta ba lnga chos can /
der thal /
de'i phyir /
'dod na /
zag med la dmigs par thal /
'dod pa'i phyir /
'dod na /
ma dmigs par thal /
de re re nas ma dmigs pa'i phyir /
dang po der thal /
zag bcas nyer len gyi phung po la dmigs pa gang zhig /
de spang bya yin pa'i phyir /
gnyis ba der thal /
gnod byed la dmigs pa gang zhig /
lam bden kyis gnod pa med pa'i phyir /
gsum ba der thal /
der gyur pa'i nga rgyal de /
zag bcas la dmigs pa gang zhig /
lam bdan des zag bcas nyer len gyi phung po nye bar zhi bar byed pa'i phyir /
bzhi ba der thal /
des dag grol ma yin pa la dag grol du dmigs pa gang zhig /
lam bden dag grol yin pa'i phyir /
lnga pa ma grub na /
de 'dra'i lta ba des zag med la ma dmigs par thal /
des lta ba mchog ma yin pa la mchog tu dmigs pa gang zhig /
lam bden de mchog yin pa'i phyir / /
gnyis pa ni /
dbang phyug dang skye dgu'i bdag po sogs 'jig rten gyi rgyur mngon par zhen pa de chos can /
sdug bsngal mthong bas spang bar bya ba nyid yin te /
rtag pa dang /
bdag tu lta ba phyin ci log pa yis rab tu 'jug pas der bzhag pa'i phyir /
gcang bde rtag bdag tu lta ba'i phyin ci log bzhi yod de /
'jig lta /
rtag pa'i mthar lta /
lta ba mchog 'dzin gsum las phyin ci log de dag 'byung ba'i phyir /
de ltar @# / /
bzhag pa la chos can /
rgyu mtshan yod de /
phyin ci log pa'i phyir dang /
nges par rtog pa'i phyir dang /
sgro 'dogs pas de ltar bzhag pa'i phyir /
sems phyin ci log dang /
'du shes phyin ci log 'ding dngos sum bstan ba la rgyu mtshan yod de /
lta ba phyin ci log de'i dbang gis de gnyis kyang 'byung bsam bstan pa'i phyir / /
gnyis pa la /
nga rgyal gyi dbye ba dang /
dwogs dpyod gnyis /
dang po ni /
nga rgyal chos can /
bdun du yod de /
mnyam mo mnyam pa'i nga rgyal dang /
lhag pa'i nga rgyal dang /
nga rgyal las kyang nga rgyal dang /
nga'o snyam pa'i nga rgyal dang /
mngon pa'i nga rgyal dang /
cung zad snyam pa'i nga rgyal dang /
log pa'i nga rgyal rnams su yod pa'i phyir /
'o na /
bstan bcos las /
bdag mchog yin no / /
bdag dang mnyam ba yin no / /
bdag cung zad dman pa yin no snyam pa gsum dang /
bdag pas mchog yod do / /
bdag dang mnyam pa yod do / /
bdag pas dman pa yod do snyam pa gsum /
bdag pas mchog med do / /
bdag dang mnyam ba med do / /
bdag pas dman pa med do snyam pa gsum ste dgu gsungs pa dang 'gal lam snyam na mi 'gal te /
dgu po ni nga rgyal dang /
lhag pa'i nga rgyal dang /
cung zad snyam pa'i nga rgyal gsum gyis bsdus pa'i phyir / /
gnyis pa ni /
nga rgyal chos can /
khyod kyi gnyen po yod de /
mthong lam dang sgom lam gyis zad bar bya ba yin pa'i phyir /
sgom pas spang bar bya ba ni chos can /
du ma yod de /
gsod pa nas /
sogs pas rdzun du smra ba'i bar gyi kun dkris rnams su yod pa'i phyir /
de bzhin du 'jig pa'i sred pa dang /
skye ba'i sred pa chos can /
sgom spang yin te /
gnyen po sgom lam gyis gzhom par bya ba yin pa'i phyir /
shes bya chos can /
'phags pa la nga rgyal gyi rnam pa sogs nga'o snyam pa dang /
'jig sred sogs mi 'byung ste /
de la log lta sogs mi 'byung ba'i phyir /
khyab ste /
de dag ni log lta dang 'jig tshogs la lta ba las rgyas par 'gyur ba'i phyir ro / /
'phags pa la 'gyod pa mi dge ba'ang mi 'byung ste /
de la the tshom nyon mongs can mi 'byung ba'i phyir / /
gnyis pa rnam pa'i sgo nas dbye ba la /
kun 'gro yin min gyi sgo nas /
zag med la dmigs ma dmigs kyi sgo nas /
dmigs pa dang mtshungs ldan gyi sgo nas /
mi dge ba dang lung ma bstan gyi sgo nas /
dus gsum la phra rgyas ldan tshul gyi sgo nas dbye ba dang lnga /
dang po ni /
shes bya chos can /
phra rgyas kun 'gro de la bcu gcig yod de /
sdug bsngal mthong spang gi lta ba lnga dang /
rgyu kun 'byung mthong bas spang bar bya ba'i log lta dang lta ba mchog 'dzin gnyis te lta ba bdun dang /
de bzhin du sdug kun mthong spang gi the tshom gnyis dang /
gang de dag dang lhan cig pa ste mtshungs lngan gyi ma rig pa dang /
rtsa nyon gzhan dang ma 'dres pa'i sdug kun mthong spang gi ma rig pa gang yin pa rnams skal ba mnyam pa'i khams kun du 'gro ba'i phyir /
bcu gcig bo de dag las dgus khams gong ma la dmigs te /
'jig lta dang mthar lta gnyis po ma gtogs pas de la dmigs pa'i phyir /
'jig lta dang mthar lta gnyis de la dmigs pa ma yin te /
de la rang rgyud kyi phung po lnga kho na'am bzhi kho na la dmigs pa'i phyir /
de dag dang ni lhan cig tu 'byung ba'i sems sems byung gang yin pa de yang chos can /
kun du 'gro ba yin te /
rgyu mtshan sngar bshad pa de'i phyir /
thob pa ni kun 'gror ma gtogs so / /
gnyis pa la /
zag med la dmigs pa dang /
ma dmigs pa'i nyon mongs pa gnyis las /
dang po ni /
'gog pa dang la ma mthong bas spang ba'i bya ba'i log lta dang /
the tshom dang /
de dag dang mtshungs par ldan pa'i ma rig pa dang /
'ba' zhig ste ma 'dres pa'i ma rig pa dang drug ni chos can /
zag pa med ba'i spyod yul can yin te /
rang gis pa'i 'gog pa dang lam la dmigs pa'i phyir /
de ltar dmigs te /
bsam gtan sa drug /
gzugs med dang po gsum gyi sa dgu'i spyod yul can gyi lam ni phan tshun mnyam pa dang /
khyad par can gyi skal mnyam gyi rgyu yin pa'i phyir / /
gnyis pa ni /
shes bya chos can /
'dod chag @# / /
ni zag med la dmigs pa ma yin te /
'dod chags spang bya yin pa'i phyir /
zhe sdang yang 'gog lam la dmigs pa ma yin te /
de gnod byed las skyes /
'gog la ma des gnod pa mi byed pa'i phyir /
nga rgyal yang 'gog lam la dmigs pa ma yin te /
de ni ma zhi ba'i rnam pa la 'jug la /
'gog lam zhi ba yin ba'i phyir /
tshul khrims brtul zhugs mchog 'dzin yang zag med la dmigs ba ma yin te /
zag med yang dag pa'i don du dag pa'i phyir /
lta ba mchog 'dzin yang zag med la dmigs pa ma yin te /
de ni dman pa la mchog tu lta ba yin la /
zag med ni mchog tu gyur pa yin pa'i phyir / /
gsum pa dmigs pa dang mtshungs ldan gyi sgo nas dbye ba ni /
phra rgyas de la dmigs pa'i sgo nas rgyas 'gyur gnyis yod de /
phra rgyas kun du 'gro ba ni /
dmigs pa'i sgo nas rang gis thams cad du ni rgyas par 'gyur ba dang /
kun 'gro min pa rnams ni dmigs pa'i sgo nas rang rang gi ris su rgyas par 'gyur ba'i phyir /
phra rgyas zag med la dmigs pa rnams ni dmigs pa'i sgo nas rgyas 'gyur ma yin te /
des dmigs pa de 'dag gir ma byas pa'i phyir /
phra rgyas gong ma'i yul can rnams ni dmigs pa'i sgo nas rgyas par mi 'gyur te /
gongs ni 'og sa'i gnyen po yin pa'i phyir /
phra rgyas gang zhig sems gang dang mtshungs par ldan pa de ni der mtshungs ldan gyi sgo nas rgyas par 'gyur te /
de de dag dang mtshungs ldan rnam pa lnga mtshungs yin pa'i phyir / /
bzhi pa la dbye ba spyir bstan pa /
de dag tu 'jog pa'i rtsa ba ngos gzung ba /
dri lan gyi rnam gzhag gtan la phab pa dang gsum /
dang po la /
tshig don dang /
mtha' dpyad pa gnyis /
dang po ni /
khams gong ma'i phra rgyas thams cad chos can /
lung ma bstan yin te /
bsgribs lung ma bstan yin pa'i phyir /
'dod pa na 'jig tshogs la lta ba dang /
mthar 'dzin gyi lta ba dang /
de gnyis dang lhan cig pa'i ma rig pa chos can /
lung ma bstan yin te /
rgyu mtshan sngar bshad pa ltar yin pa'i phyir /
gsum po de'i lhag mar gyur pa'i phra rgyas rnams chos can /
'dod ba 'dir mi dge ba yin te /
'dir rnam par gnag pa'i ngo bor lung du bstan pa'i phyir / /
gnyis pa mtha' dpyad pa la /
kha cig /
'dod pa'i sas bsdus kyi phra rgyas yin na /
mi dge ba yin pas khyab zer na /
'dod pa'i sas bsdus kyi 'jig lta /
mthar 'dzin gyi lta ba /
de gnyis dang mtshungs ldan du gyur ba'i ma rig pa dag chos can /
der thal /
de'i phyir /
der thal /
de yod pa'i phyir /
rtsa bar 'dod na /
de chos can /
mi dge ba ma yin par thal /
bsgribs lung ma bstan yin pa'i phyir /
der thal /
de gsum po lung ma bstan yin zhing /
'dod pa'i sas bsdus kyi phra rgyas lhag ma rnams mi dge ba yin pa'i khyad par 'thad pa'i phyir /
kha cig /
mi dge ba'i rtsa ba yin na /
mi dge ba yin pas khyab zer na /
'dod pa'i sas bsdus kyi 'jig lta dang mtshungs ldan du gyur pa'i ma rig pa chos can /
der thal| de'i phyir /
der thal /
chos can de yin pa'i phyir /
khyab ste /
'dod pa'i sas bsdus kyi 'jig lta mthar lta gnyis dang mtshungs ldan du gyur pa'i ma rig pa dang gsum po de mi dge ba'i rtsa ba yin kyang mi dge ba ma yin pa'i khyad par 'thad pa'i phyir /
der thal /
'dod na 'dod chags khong khro dang / /
rmongs rnams mi dge'i rtsa ba yin / /
zhes gsungs pa'i phyir / /
gnyis pa la /
'dod pa'i nyon mongs mi dge ba dang /
khams gong gi nyon mongs pa lung ma bstan du 'jog ba'i rtsa ba ngos gzung ba gnyis /
dang bo ni /
'dod pa na 'dod chags dang /
khong khro dang /
rmongs ba ma rig pa rnams mi dge ba'i rtsa ba yin te /
de na de rnams rtsa nyon gtso bo yin pa'i phyir / /
gnyis pa la /
kha che ba'i lugs dang /
nyi 'og pa'i lugs gnyis /
dang po ni /
lung ma bstan pa'i rtsa ba de ni chos can /
gsum yod de /
sred ba dang /
ma rig pa dang /
blo shes rab rnams su yod pa'i phyir /
de las gzhan @# / /
the tshom dang nga rgyal gnyis rtsa ba min te /
the tshom ni yul la rnam pa gnyis su 'jug /
nga rgyal ni ma thon por 'jug pa'i phyir na rtsa ba dang chos mi mthun pa'i phyir / /
gnyis pa ni /
nyi 'og bye brag tu smra ba rnams na re /
lung ma bstan gyi rtsa ba de dag chos can /
bzhi yod de /
sred pa dang /
lta ba dang /
nga rgyal dang /
rmongs pa rnams su yod pa'i phyir /
de rnams de yin pa'i rgyu mtshan yod de /
bsam gtan de la sred pa dang /
lta ba dang /
nga rgyal gsum shas che ba dang /
de yang ma rig pa'i dbang las 'byung ba'i phyir / /
gsum pa dri lan gyi rnam gzhag gtan la dbab pa ni /
dri ba lung du bstan tshul de chos can /
bzhi yod de /
mgo gcig tu lung du bstan pa dang /
rnam par phye sta lung du bstan pa dang /
dri bas lung du bstan pa dang /
gzhag par lung du bstan pa rnams su yod pa'i phyir /
shes bya chos can /
dri ba bzhi yod de /
sems can thams cad 'chi bar 'gyur ram zhes pa dang /
skye'am zhes pa dang /
mi 'di khyad par du 'phags sam dman zhes pa dang /
bdag ni phung po las gzhan yin nam ma yin zhes pa rnams yin pa'i phyir /
dang po'i len yod de /
mgo gcig pa'i dri ba yin pas /
sems can skyes nas 'chi ba las ma 'das pas 'chi'o zhes mtha' gcig tu lung bstan par bya ba yin pa'i phyir /
gnyis pa yod de /
rnam par phye nas lung ston pa'i dri ba yin pas /
nyon mongs can rnams skye la de'i cig shos ni mi skye'o zhes 'chad pa'i phyir /
gsum pa yod de /
dris nas lung bstan par bya ba'i dri ba yin pas /
lha la ltos na dman la /
'gro ba gzhan la ltos nas khyad par du 'phags so zhes 'chad ba'i phyir /
bzhi pa yod de /
phung bo rnams la bdag dang sems can la sogs pa las /
gzhan yin min dri ba la cang mi gsung bas bzhag pa lta bu yin pa'i phyir / /
smras pa /
yid 'ong nor rdzas skyes bur chags pa'i chu / /
'dod pa'i rab rlabs ches cher 'khrug pa yi / /
'khor pa'i rgya mtshe chen por sgyur byed na / /
sred ba'i yul las mi sdug bsgom re ran / /
mi bzad zhe sdang rnon po'i me phung la / /
'phral rkyen bud shing dag gis cher sbar te / /
srid pa'i btson rar 'jug pa'i byed po 'di / /
'gro kun pha mar shes pa'i blo yis choms / /
blang dang dor byas lta la cher rmongs ba'i / /
gti mug mun pas legs byas kun 'tshil / /
zum par byed na chos mngon shes rab kyi / /
zla rgyas gsar bas snang ba'i go skabs phye / /
nyon mongs kun 'byung 'di ko ma spangs na / /
des bskyed las kyi kun 'byung cis mi 'phel / /
rgyu las 'bras bu 'byung phyir 'khor ba 'dis / /
btsan po'i mkhar ltar 'khra phur btsugs kyis dwogs / /
zhes bya ba ni bar skabs kyi tshigs su bcad pa'o / /
! / /
lnga pa dus gsum la phra rgyas ldan tshul gyi sgo nas dbye ba la /
phra rgyas kyi dmigs yul / /
dus gsum ldan tshul la dpyad pa /
dus gsum gyi rnam gzhag spangs kyang ldan pa'i tshul /
sems kyi dmigs pa bye brag tu bshad pa bzhi /
dang po la /
dmigs yul nges pa can gyi nyon mongs rang mtshan pa dang /
de nges med kyi nyon mongs spyi mtshan pa gnyis las /
dang po ni /
shes bya chos can /
'das pa dang /
nyer gnas dang /
da ltar ba'i 'dod chags dang /
khong khro dang /
nga rgyal dag gis ni rgyud gang la de skyes nas ma spangs kyi bar du dngos po de dag dang ldan pa yin te /
de rnams nyon mongs rang gi mtshan nyid pa'i sa pa yin pa'i phyir /
yid shes 'khor gyi dug gsum po de dag ma 'ongs pas dus gsum kun dang ldan te /
yid ni dus gsum gyi yul can yin pa'i phyir /
gzhan dbang shes 'khor gyi nyon mongs de dag rang dus da ltar ba dang ldan te /
de dag dbang shes da ltar ba'i yul yin pa'i phyir /
dbang shes mi skye ba'i chos can rnams kyi dus gsum po thams cad dang ldan te /
de yul dus gsum la dmigs pa srid pa'i phyir / /
gnyis pa ni /
lhag ma lta ba dang /
the tshom ma rig pa kun gyi yul dus gsum po kun dang ldan te /
de gsum yul dus gsum ga la dmigs pa'i phyir / /
gnyis pa dus gsum @# / /
dang ldan tshul dpyad pa la /
dus gsum rdzas yod du grub pa /
dus gsum gyi 'jog tshul /
de la mdo sde ba'i gnod byed brjod pa /
bye brag smra ba rang gis lan btab ba dang bzhi /
dang po la /
lung dang /
rigs ba'i sgrub byed gnyis las /
dang po ni /
dus gsum bo rnam pa kun du rdzas su yod de /
bcom ldan 'das kyis /
dge slong dag /
gal te 'das pa'i gzugs shig yod par ma gyur na 'phags pa nyan thos pa dang ldan pa 'das pa'i gzugs la mi lta bar yang mi 'gyur ba zhig na /
gang gi phyir 'das pa'i gzugs yod pa de'i phyir /
'phags pa nyan thos thos pa dang ldan pa /
'das pa'i gzugs la mi lta ba yin no / /
zhes de bzhin du ma 'ongs pa la'ang sbyar nas gsungs pa'i phyir / /
gnyis pa ni /
'das ma 'ongs rdzas su yod de /
de gnyis la dmigs pa'i rnam shes kyi yul yod pa'i phyir dang /
las 'gags nas yun ring du yon pa las 'bras bu 'byung ba yod pa'i phyir /
gzhi thams cad yod par smra ba dus gsum rdzas yod du 'dod de /
de rdzas yod du kha che ba smra ba'i phyir / /
gnyis pa ni /
thams cad yod par smra ba de dag kyang rnam pa bzhi ste /
dngos po dang /
mtshan nyid dang /
gnas skabs dang /
snga phyi gzhan dang gzhan du 'gyur bar smra ba ste bzhi yod pa'i phyir /
dang po yod de /
btsun pa chos skyob na re /
dus gsum dngos po gzhan 'gyur yin gyi /
rdzas gzhan 'gyur ma yin te /
ma 'ongs ba nas da ltar ba /
de nas 'das bar 'gyur ba'i tshe /
ma 'ongs pa'i dngos po dor nas da ltar ba'i dngos por 'gyur /
de dor nas 'das pa'i dngos por 'gyur gyi rdzas la 'gyur ba med pa'i phyir /
dper na /
'o ma zho /
zho mar du 'gyur ba'i tshe /
ro nus gzhan du 'gyur gyi /
kha dog mi 'gyur ba ltar yin pa'i phyir /
gnyis pa yod de /
btsun pa dbyangs sgrog na re /
mtshan nyid gzhan 'gyur yin gyi /
rdzas gzhan 'gyur ma yin te /
ma 'ongs pa da ltar ba sogs su 'gyur ba'i tshe /
dus gsum re re bzhin dus gsum ga'i mtshan nyid dang ldan yang /
shes che ba'i dbang dub yas nas de dang der 'jog pa'i phyir /
dper na /
srid sgrub nag mo snyan sgrogs ma la lhag par chags pas /
chags zhes brjod kyi /
bud med gzhan la chags ba dang bral ba ma yin pa bzhin no / /
gsum pa yod de /
btsun ba dbyig pa shes na re /
dus gsum gnas skabs gzhan 'gyur yin gyi| rdzas gzhan 'gyur ma yin te /
ma 'ongs ba nas da ltar ba sogs su 'jug pa'i tshe /
chos gcig bya ba mi byed pa'i gnas skabs la ma 'ongs pa /
bya ba byed pa'i gnas skabs la da ltang ba /
bya ba byas zin pa'i gnas skabs la 'das par 'jog pa'i phyir /
dper na /
rtsis mkhan gyi yi ge gcig ba gcig gi go sar bzhag na gcig dang /
bcu'i go sar bzhag na bcu /
stong gi go sar bzhag na stong 'byung pa bzhin no / /
bzhi pa yod de /
btsun pa sangs rgyas lha na re /
dus gsum snga phyi gzhan dang gzhan du 'gyur ba yin gyi /
rdzas gzhan du mi 'gyur te /
dngos po rnams re re la yang snga phyi bar ma gsum gsum dang ldan zhing /
snga ma'i cha la 'das pa /
phyi ma'i cha la ma 'ongs pa /
bar gyi cha la da ltar bar 'jog pa'i phyir /
dper na /
dngul srang gang /
gser srang gang la ltos te ngan pa dang /
zangs srang gang la ltos te bzang ba bzhin no / /
shes bya chos can /
lugs de rnams las btsun pa dbyig bshes kyi lugs de cung zad bzad ste /
bya ba mi byed pas dang /
byed pa yis dus gsum po rnams kyi rnam gzhag mdzad pa'i phyir ro / /
gsum pa ni /
'das ma 'ongs kyis 'bras bu skyed pa'i bya ba byed par thal /
de gnyis kyis 'bras bu skyed pa la gegs su byed pa ci yang med pa'i phyir /
bya ba byas zin 'das pa'i dus dang /
byed 'gyur ma 'ongs pa'i dus su mi rung bar thal /
bya ba mi byed pa la sogs pa de yang rgyu mtshan ji ltar na dus gsum las gzhan ma yin snyam pa yin pa'i phyir /
ma 'ongs ba ci'i phyir ma skyes shig ste skyes par thal /
de da ltar ba de bzhin du rdzas su yod pa'i phyir / /
bzhi pa ni /
bye brag smra ba na re /
mdo sde bas brjod pa'i skyon @# / /
de ni mi 'jug ste /
'das ma 'ongs rdzas su yod kyang zhig pa la 'das pa dang /
ma skyes pa la ma 'ongs par 'jog pa'i rten 'brel gyi chos nyid dag ni zag pa yin pa'i phyir / /
gsum pa dus gsum gyi rnam gzhag spangs kyang ldan pa'i tshul ni /
sdug bsngal mthong bas spang bar bya ba mtha' dag spangs kyang ldan pa yod de /
kun 'gro lhag ma kun 'byung mthong spang rnams kyi dmigs par ldan pa yod pa'i phyir /
phyir mi 'ong gi 'bras bu thob pa'i tshe 'dod pa'i sas bsdus kyi sgom spang dang po'i rnam pa ste /
chen po spangs kyang ldan pa yod de /
sgom spang chen po de'i yul can gyi dri ma lhag ma rnams kyis dmigs par ldan pa yod pa'i phyir /
bzhi pa sems kyi dmigs pa bye brag tu bshad pa ni /
'dod khams las skyes pa'i sdug bsngal mthong spang dang de'i rgyu kun 'byung mthong spang dang /
goms pas spang bar bya ba rnams chos can /
sems lnga'i dmigs pa yin te /
rang gi sar gtogs pa'i gsum dang /
gzugs su gtogs pa'i sgom spang gcig dang /
dri med zag med kyi rnam shes kyis spyod yul du gyur pa'i phyir /
gzugs khams las skyes pa'i spang bya gsum po chos can /
sems brgyad kyi dmigs pa yin te /
rang gi sa'i gsum dang /
'og sa'i 'dod khams kyi gsum /
gongs gzugs med khams kyi sgom spang gcig dang dri med kyi shes pa'i spyod yul du gyur pa'i phyir /
gzugs med khams las skyes pa'i spang bya gsum po chos can /
chos bcu'i dmigs pa yin te /
khams gsum du gtogs pa'i sdug bsngal mthong spang /
kun 'byung mthong spang /
sgom spang gsum gsum dang /
zag med kyi spyod yul yin pa'i phyir /
'gog pa mthong spang dang /
lam mthong bas spang bar bya ba kun chos can /
chos du ma'i dmigs pa yin te /
sngar bstan pa'i steng du rang gis glags pa ste bsnan pa'i spyod yul du gyur pa'i phyir /
zag med chos can /
sa bcu'i dmigs pa yin te /
khams gsum gyi spang bya'i mtha' 'gog pa dang /
lam mthong spang dang /
sgom spang gsum gsum dang /
zag pa med pa'i sems kyi spyod yul du gyur ba'i phyir / /
gsum pa bcas ma bcas kyi sgo nas dbye ba ni /
nyon mongs can gyi phra rgyas chos can /
rgyas tshul rnam ba gnyis yod de /
dmigs ba dang mtshungs ldan gyi sgo nas rgyas par 'gyur ba'i phyir /
sems nyon mongs can ma yin ba'i phra rgyas chos can /
rgyas tshul gcig yod de /
dmigs ba'i sgo nas rgyas bar 'gyur ba'i phyir / /
gnyis pa skye tshul la /
skye ba'i go rim dang /
skye ba'i rgyu gnyis las /
dang po ni /
shes bya chos can /
phra rgyas rnams kyi 'jug pa'i rim pa yod de /
dang bor bden pa rnams la rmongs bas 'jug /
de nas bden pa rnams la the tshom skye /
de nas de las bden pa rnams med snyam pa'i log lta /
de nas phung po la bdag tu lta ba'i 'jig tshogs la lta ba /
de nas de la rtag chad du lta ba'i mthar 'dzin /
de nas ni de nyid la tshul khrims dang brtul zhugs mchog 'dzin /
de nas lta ngan de mchog tu 'dzin ba'i lta'am mchog 'dzin de las rang gi lta ba lang rgyal dang 'dod chags /
gzhan gyi lta ba la zhe sdang /
de ltar rim ba bzhin du skye ba'i phyir / /
gnyis pa ni /
phra rgyas nyon mongs chos can /
rgyu gsum las skye ste /
phra rgyas nyon mongs spangs pa ma yin pa dang /
gzugs mdzes pa la sogs pa'i yul ni nye bar gnas ba dang / /
tsang bde la sogs pa'i tshul bzhin ma yin pa yid la byed pa las khyod skye ba'i rgyu ni tshang ba'i phyir / /
gsum pa rnam grangs la /
mdo nas gsungs pa'i rnam grangs /
bstan bcos las bshad pa'i rnam grangs /
zhar byung mtshungs ldan bshad pa /
spang bya sgrib pa lnga bshad pa dang bzhi /
dang po la /
so sor bshad pa /
nges tshig bsdus te bltan ba dang gnyis /
dang po la /
zag ba bshad /
chu sbyor bshad /
nyer len bshad pa'o / /
dang po la /
'dod pa'i zag pa /
srid pa'i zag pa /
ma rig pa'i zag pa dang gsum /
dang po ni /
'dod pa na gti mug ma gtogs pa'i nyon mongs pa kun nas dkris pa dang bcas pa chos can /
zag pa yin te /
@# / /
'khor bar zag byed yin pa'i phyir / /
gnyis pa ni /
gzugs khams dang gzugs med pa'i khams na ma rig pa ma gtogs pa'i phra rgyas kho na la srid pa'i zag pa zhes bya ste /
de de rnams khams gong mar zag byed yin pa'i phyir /
khams gong ma'i ma rig pa ma gtogs pa'i nyon mongs de rnams chos can /
srid pa'i zag pa zhes gcig tu 'chang pa'i rgyu mtshan yod de /
lung du ma bstan pa dang /
kha nang du bltas pa dang /
mnyam gzhag gis pa yin pas de ltar bshad pa'i phyir / /
gsum pa ni /
ma rig pa logs shig tu ni zag par bstan pa'i rgyu mtshan yod de /
ma rig pa de nyon mangs pa'i rtsa ba yin pas de ltar bshad pa'i phyir / /
gnyis pa ni /
shes bya chos can /
chu bo dang /
sbyor ba la'ang du ma yod de /
zag pa de bzhin du 'dod pa'i chu bo /
'dod pa'i sbyor ba /
srid pa'i chu bo /
srid pa'i sbyor ba /
ma rig pa'i chu bo /
ma rig pa'i sbyor ba rnams su yod pa'i phyir /
lta ba rnams lta ba'i chu bo zhes logs shig tu bstan pa la rgyu mtshan yod de /
lta ba rnams dmigs rnam gsal bas de ltar bshad pa'i phyir /
lta ba rnams zag bar bshad ba ma yin pa la rgyu mtshan yod de /
de rnams ma rig pa'i grogs med par 'khor bar 'jog pa'i rjes su mi mthun pa'i phyir ro / /
gsum pa nyer len bshad pa ni /
gong du ji skad bshad pa nyid kyi phra rgyas ma rig pa dang bcas pa chos can /
nyer len yin te /
'khor bar nye bar 'dzin phyed yin pa'i phyir /
lta ba la nyer len rnam pa gnyis yod de /
de la lta ba nye bar len pa dang /
tshul khrims brtul zhugs nye bar len pa gnyis kyis phye ba'i phyir /
ma rig pa nyon mongs pa dang bsres nas nyer len du bshad pa la rgyu mtshan yod de /
ma rig pa rkyang bas 'khor bar 'dzin par byed pa ma yin pa'i phyir / /
gnyis pa nges tshig ni /
shes bya chos can /
rtsa nyon lnga sogs phra rgyas dag tu bshad pa yin te /
gang gi phyir de dag phra zhing rtogs par dka' ba dang /
thob pa rjes su 'brel ba dang /
dmigs pa dang mtshungs ldan rnam pa gnyis kyis rgyas par 'gyur ba dang /
bzlog kyang yang dang yang du rjes su 'brang bas de ltar bshad pa de'i phyir /
shes bya chos can /
zag pa sogs kyi sgra don yod de /
phra rgyas de dag 'khor bar 'jog par byed pa dang /
zag par byed pa dang /
'khor bar 'khyor bar byed pa dang /
'khor ba la 'byar bar byed ba dang /
'khor ba nye bar 'dzin ba'i phyir na /
zag pa la sogs pa chu bo dang /
sbyor ba dang /
nye bar len pa de dag gi ni nges tshig de ltar yin ba'i phyir / /
gnyis pa bston bcos las bshad ba'i rnam grangs la /
mdor bstan ba /
rgyas bar bshad pa gnyis /
dang po ni /
phra rgyas de dag chos can /
yang rnam pa lngar bshad de /
kun du sbyor ba dang /
sogs bas 'ching ba dang /
phra rgyas dang /
nye ba'i nyon mongs dang /
kun dkris kyi dbyebs de ltar yod pa'i phyir / /
gnyis pa la /
kun sbyor /
'ching ba /
nye nyon /
kun dkris dang bzhi /
dang po la /
dngos dang /
zhar byung gnyis /
dang po ni /
lta ba mchog 'dzin dang tshul khrims brtul zhugs mchog 'dzin gyi lta ba gnyis lta ba'i kun du sbyor ba gzhan gsum las gzhan gyi kun sbyor du bshad pa'i rgyu mtshan yod de /
de gnyis lta ba'i kun sbyor gzhan dang rdzas bco brgyad bco brgyad du 'dra ba dang /
gnyis po de mchog tu 'dzin par 'dra bas de ltar bshad pa'i phyir /
shes bya chos can /
phrag dog dang ser sna kun dkris brgyad du bshad pa de dag las te de'i nang nas logs shig tu kun sbyor gnyis su bshad pa'i rgyu mtshan yod de /
gang gi phyir na de gnyis ka gcig tu ni mi dge ba yin pa dang /
nye nyon rang dbang can yin bde'i phyir / /
gnyis ba zhar byung la /
tha ma'i cha mthun lnga bshad /
kun sbyor gsum bshad /
gong ma'i cha mthun lnga bshad pa'o / /
dang po ni /
kun tu sbyor ba tha ma'i cha dang mthun pa rnam pa lnga yod de /
'dod pa la 'dun pa dang /
gnod sems dang /
'jig lta dang /
tshul khrims brtul zhugs mchog 'dzin dang /
the tshom rnams su yod pa'i phyir /
tha ma'i cha mthun lnga'i @# / /
byed las yod de /
dang po gnyis kyis khams tha ma 'dod pa las mi 'da' bar byed la /
phyi ma gsum po yis ni khams gong mar skyes kyang /
phyir zlog par byed pa'i phyir / /
gnyis pa ni /
rgyun du zhugs pas kun sbyor tha ma gsum spangs zhes bshad pa la rgyu mtshan yod de /
'dzin lta dang /
tshul khrims brtul zhugs mchog 'dzin dang /
the tshom gsum gyis nyon mongs pa'i sgo bsdus pa dang /
rtsa ba bsdus pas de ltar bshad pa'i phyir /
yang gong gi de yin te /
thar par bgrod pa'i gegs byed pa'i gtso bo la gsum po de snyed cig tu nges pa de'i phyir na kun sbyor gsum bstan pa'i phyir /
de yang 'jig ltas thar par 'gro mi 'dod par byed pa dang /
tshul khrims brtul zhugs mchog 'dzin gyis lam nor bar byed pa dang /
the tshom gyis thar ba'i lam la the tshom za bar byed pa'i phyir / /
gsum pa ni /
kun tu sbyor ba gong ma'i cha dang mthun pa chos can /
lnga nyid yod de /
gzugs khams dang gzugs med khams las skyes pa'i 'dod chags gnyis dang /
rgod pa dang /
nga rgyal dang /
rmongs ba ste ma rig pa rnams su yod pa'i phyir / /
gnyis pa 'ching ba bshad pa ni /
shes bya chos can /
'ching ba gsum yod de /
tshor ba bde ba'i dbang gis 'dod chags kyi 'ching ba /
sdug bsngal gyi dbang gis zhe sdang gi 'ching ba /
btang snyoms kyi dbang gis gti mug gi 'ching ba gsum yod pa'i phyir / /
gsum pa nye nyon ni /
rtsa ba'i nyon mongs pa las gzhan nyon mongs can sems byung 'du byed kyi phung po zhes pa de dag gang yin pa de yang chos can /
nye ba'i nyon mongs pa yin te /
nyon mongs gang zhig /
rtsa ba'i nyon mongs zhes mi bya ba'i phyir / /
bzhi ba kun dkris bshad pa la /
dngos dang /
zhar byung nyon mongs kyi dri ma drug bshad /
khyad chos dang gsum /
dang po la /
dbye ba /
myu gang las 'byung ba gnyis /
dang po la /
bstan bcos rab tu byed pa nas bshad pa'i tshul dang /
bye smra spyi'i lugs gnyis /
dang po ni /
kun dkris rnam pa brgyad yod de /
ngo tsha med pa dang /
khrel med pa dang /
phrag dog /
ser sna /
rgod dang /
'gyod pa dang /
rmugs pa dang /
gnyid dang brgyad yod pa'i phyir / /
gnyis pa ni /
shes bya chos can /
bcu yod de /
sngar bshad pa'i steng du /
khro ba dang /
'chab pa gnyis su yod pa'i phyir / /
gnyis pa ni /
ngo tsha med pa dang /
rgod pa dang /
ser sna chos can /
khyod kyi rgyu yod de /
'dod chags kyis bslang ba yin pa'i phyir /
'chab pa'i rgyul rtsod par byed do / /
kha cig ni rtsod pa'i rgyu las byung zhes zer zhing /
gzhan dag ni ma rig pa'i rgyu las byung zhes zer /
rmugs pa dang /
gnyid dang khrel med chos can /
rgyu yod de /
ma rig pa las byung ba'i phyir /
'gyod pa chos can /
rgyu yod de /
the tshom las byung ba'i phyir /
khro ba dang phrag dog chos can /
rgyu yod de /
khong khro'i rgyu las byung ba'i phyir / /
gnyis pa la /
dbye ba dang /
rgyu gang las byung ba gnyis /
dang po ni /
gzhan yang nyon mongs pa'i dri ma chos can /
drug yod de /
sgyu dang /
g.yo dang /
rgyags pa dang /
de bzhin du /
'tshig pa dang /
'khon du 'dzin pa dang /
rnam 'tshe rnams su yod pa'i phyir /
gnyis pa ni /
sgyu dang rgyags pa ni chos can /
rgyu yod de /
'dod chags las skyes pa'i phyir /
'khon 'dzin dang /
rnam 'tshe chos can /
rgyu yod de /
khong khro las skyes pa'i phyir /
'tshig pa chos can /
rgyu yod de /
lta ba mchog 'dzin las skyes pa'i phyir /
g.yo chos can /
rgyu yod de /
lta ba ngan pas kun nas bslang ba'i phyir / /
gsum pa khyad chos la /
mthong spang dang sgom spang gi khyad par /
dge ba dang lung ma bstan gyi khyad par /
khams dang sa'i khyad par dang gsum /
dang po ni /
kun dkris de las ngo tsha med pa dang /
khrel med pa /
rmugs pa /
gnyid /
rgod pa rnams chos can /
mthong spang dang sgom spang rnam pa gnyis yod de /
mthong spang dang mtshungs par ldan pa rnams mthong spang /
de las gzhan du gyur pa rnams sgom pas spang bar bya ba yin pa'i phyir /
de las gzhan phrag dog /
ser sna /
khro 'chab /
'gyod pa rnams ni chos can /
sgom pas spang bar bya ba yin te /
bden pa mthong zin sgom pas spong dgos pa'i @# / /
phyir| de chos can /
nyon mongs rang dbang can yin te /
ma rig pa tsam dang mtshungs par ldan pa'i phyir /
de bzhin du nyon mongs pa'i dri ma drug po rnams chos can /
sgom spang yin te /
rtags sngar bzhin yin pa'i phyir / /
gnyis pa ni /
nye ba'i nyon mongs pa bcu drug bo de rnams phal cher /
mi dge ba yin te /
der de rnams rnams smin yid mi 'ong 'byin byed yin pa'i phyir /
rmugs rgod gnyid gsum chos can /
rnam pa gnyis yod de /
mi dge ba dang /
lung ma bstan gnyis yod pa'i phyir /
khams de yan chad ni chos can /
khyod kyi nyon mongs yod de /
de lung ma bstan kho na yin pa'i phyir / /
gsum pa ni /
g.yo rgyu chos can /
khams gnyis na yod de /
'dod khams dang /
bsam gtan dang bo na yod pa'i phyir /
bsam gtan dang po na g.yo sgyu yod de /
tshangs bas gzhan 'drid cing slu bar byed pa yod pa'i phyir /
rmugs pa dang /
rgod pa dang /
rgyags pa rnams chos can /
yod de /
phams gsum na yod pa'i phyir /
nye nyon bcu drug las bshad ma thag pa lnga las gzhan pa bcu gcig ni chos can /
khams gong ma gnyis na med de /
'dod khams khon las skyes pa'i phyir / /
gsum pa zhar byung mtshungs ldan bshad pa la /
gtso bo sems gang du mtshungs par ldan pa dang /
tshor ba gang dang mtshungs par ldan pa gnyis /
dang po ni /
mthong bas spang bar bya ba dang /
gnyid dang nga rgyal dang bcas pa chos can /
yid kyi rnam par shes pa'i sa pa yin te /
yid shes kho na'i 'khor du 'byung ba'i phyir /
phrag dog sogs nye ba'i nyon mongs rang dbang can yang chos can /
rtags bsal sngar bzhin no / /
'dod chags dang khong khro sogs rtsa nyon dang /
nye nyon gzhan ni chos can /
rnam par shes pa tshogs drug gi rten can yin te /
de'i 'khor du 'byung ba'i phyir / /
gnyis pa la rtsa nyon tshe rab gang dang mtshungs bar ldan ba /
nye nyon tshe rab gang dang mtshungs par ldan pa gnyis /
dang po ni /
'dod chags ni bde ba dang /
yid bde bdag dang mtshungs ldan yin te /
dag pa'i rnam pas 'jug pa'i phyir /
zhe sdang chos can /
bde ba las bzlog pa dang /
sdug bsngal dang /
yid mi bde dang mtshungs par ldan te /
skyo ba'i rnam pas 'jug pa'i phyir /
ma rig pa dag chos can /
khyod tshor sogs dbang po thams cad dang mtshungs par ldan te /
nyon mongs kun dang mtshungs par ldan pa'i phyir /
med lta chos can /
yid bde ba'i dbang po dang /
sdug bsngal gyi dbang po gang rung dang mtshungs par ldan te /
dga' skyo sna tshogs 'byung ba'i phyir /
the tshom chos can /
yid mi bde dang mtshungs par ldan te /
skyo ba'i rnam pas 'jug pa'i blo yin pa'i phyir /
gzhan lta ba lhag ma bzhi dang /
nga rgyal chos can /
yid bde dang mtshungs par ldan te /
dag pa'i rnam pas 'jug pa'i blo yin pa'i phyir /
de dag 'dod pa las skyes pa'i dbang du byas so / /
tshor ba btang snyoms dang phra rgyas kun mtshungs par ldan pa yod de /
de gang dang yang rnam pa mi 'gal ba'i phyir /
sa gong ma'i phra rgyas rnams ni sa gang la tshor ba gang yod pa ji lta ba bzhin du rang rang gi tshor ba dang mtshungs bar ldan te /
de ltar ci rigs bar ldan pa'i phyir ro / /
gnyis pa ni 'gyod pa dang phrag dag dang /
khro ba dang /
rnam 'tshe dang /
'khon du 'dzin pa dang /
'tshig pa rnams chos can /
yid mi bde ba dang mtshungs par ldan te /
skye ba'i rnam pas 'jug pa'i blo yin pa'i phyir /
ser sna dag ni chos can /
de las bzlog ste /
chags ba'i rgyu las byung zhing dga' bas 'jug pa'i blo yin pa'i phyir /
g.yo dang /
sgyu dang /
'chang ba dang /
gnyid rnams chos can /
yid bde ba dang mi bde ba gnyis ka dang mtshungs par ldan te /
res 'ga' dga' zhing res skye ba'i rnam pas 'jug pa'i blo yin pa'i phyir /
bde ba dang yid bde dag dang rgyags pa mtshungs par ldan te /
bsam gtan gsum pa man chad na yid bde dang /
bsam gtan gsum par sems bde ba dang /
bsam gtan bzhi pa yan chad na btang snyoms dang mtshungs par ldan pa'i phyir /
btang snyams ni nye nyon thams cad kyi mtshungs ldan kun tu 'gro ste /
de ma rig pa bzhin du de kun la mtshungs par @# / /
ldan pa dgag tu med pa'i phyir /
gzhan ngo tsha khrel med rmugs rgod bzhi ni chos can /
tshor ba'i dbang po lnga dag dang mtshungs par ldan te /
mi dge ba dang nyon mongs pa'i sa mang po pa yin pa'i phyir / /
bzhi pa sgrib pa lnga bshad pa ni /
'dod pa na sgrib pa lnga nyid yod de /
'dod la 'dun pa /
gnod sems /
rmugs gnyid /
rgod 'gyod /
the tshom dang lnga yod pa'i phyir /
rmugs gnyid gnyis chos can /
sgrib pa rigs gcig tu 'jog pa'i rgyu mtshan yad de /
mi mthun pa'i phyogs dang /
zas dang bya ba gcig pa'i phyir /
rgod 'gyod gnyis chos can /
gcig tu bgrangs pa la rgyu mtshan yod de /
rtags sngar bzhin yin pa'i phyir /
sgrib pa de la lngar bzhag pa la rgyu mtshan yod de /
tshul khrims kyi phung po la gnod byed 'dod pa la 'dun pa dang gnod sems gnyis pa zhag /
shes rab la rmugs gnyid gnyis bzhag /
ting nge 'dzin la rgod 'gyod gnyis bzhag /
gsum ga la gnod pa'i dbang du byas nas the tshom bzhag pa'i phyir|| smras pa /
sna tshogs thabs kyis grangs med bskal pa nas / /
ches cher bskrun pa'i rtsa nyon sdong po la / /
nye nyon lo ma'i khur gyis rab lcibs / /
phan dang bde ba'i nyi 'od ci yang bsgribs / /
chos kun 'byed pa'i shes rab mtshon cha yis / /
dug gsum ljon pa'i phung po rtsad bcad na / /
bde ba'i rta ljang 'od kyi phang pa ru / /
dus kun skyid pa'i dga' ston ci yang 'phel / /
sngar bshad nyon mongs ma lus gzhom byed la / /
tshad pa'i nad la ga bur thigs pa ltar / /
dmigs dang yongs su shas sogs la brten nas / /
spong ba'i thabs kyi legs bshad 'di na'o / /
zhes bya ba ni bar skabs kyi tshigs su bcad pa'o / / / /
gnyis pa spong byed gnyen po bshad pa la /
gnyen po gang gis spang bya gang spong ba'i tshul /
gnyen po'i dbye ba /
thag sring ba'i gnyen po bya brag tu bshad pa /
rten gyi gnyen po bye brag tu bshad pa dang bzhi /
dang po ni /
shes bya chos can /
phra rgyas spong tshul yod de /
dmigs pa yongs su shes pas spong ba dang /
kun 'gro de la dmigs par byed pa yang dag par zad pas spong ba dang /
dmigs par bya ba spangs pas spong ba dang /
gnyen po skyes pas zad par 'gyur ba rnams yod pa'i phyir / /
gnyis pa ni /
phra rgyas spong ba'i gnyen po chos can /
rnam pa bzhi yod de /
spong ba'i gnyen po dang /
gzhi'i gnyen po dang /
thag sring ba'i gnyen pa nyid dang /
rnam par sun 'byin pa'i gnyen po zhes bya ba rnams su yod pa'i phyir /
shes bya chos can /
gang la brten nas phra rgyas spong tshul yod de /
yul gang la phyin ci log tu 'dzin pa'i zhen yul med pa la dmigs pa las nyon mongs pa ni spang bar bya bar 'dod pa'i phyir / /
gsum pa ni /
shes bya chos can /
thag sring ba'i gnyen po bzhi yod de /
mtshan nyid mi mthun pas ring ba /
mi mthun phyogs kyis ring ba /
yul rnam par chad pas ring ba dang /
dus kyi ring ba rnams su yod pa'i phyir /
dang po yod de /
'byung ba bzhi lta du yin pa'i phyir /
gnyis pa yod de /
tshul 'chal dang tshul khrims lta bu yin pa'i phyir /
gsum pa yod de /
shar phyogs kyi rgya mtsho dang /
nub phyogs kyi rgya mtsho lta bu yin pa'i phyir /
bzhi pa yod de /
'das ma 'ongs kyi dus gnyis ring ba lta bu yin pa'i phyir / /
bzhi pa ni /
nyon mongs lan cig tu zad pa de dag gi bral ba'i thob pa chos can /
yang dang yang du thob pa yod de /
ngo skal gyi gnyen po skyes pa dang /
dge sbyong tshul gyi 'bras bu thob pa dang /
dbang po rtul po rnon por rnam par 'phel ba'i skabs rnams thob pa'i phyir / /
gsum pa spangs pa'i 'bras bu yongs shes la /
yongs shes kyi dbye ba /
sa lam gang las skye ba'i tshul /
yongs shes su 'jog pa'i rgyu mtshan /
gang zag gang la ldan pa /
bral thob kyi khyad par dang lnga las /
dang po la /
tshig don dang /
mtha' dpyad pa gnyis las /
dang po ni /
shes bya chos can /
yongs shes zhes bya ba dgu yod de /
'dod pa'i khams na dang po sdug kun mthong spang rnam gnyis zad pa la yongs shes gcig /
'gog lam mthong srad gnyis zad pa la ni yongs shes de gnyis /
de bzhin du khams gong ma'i mthong spang spangs pa'i yongs @# / /
shes de gsum nyid dang /
mthong spang las gzhan sgom spang spangs pa'i spangs pa yongs su shes pa gsum rnams su yod pa'i phyir /
sgom spang spangs pa'i yongs shes gsum yod de /
tha ma'i cha dang mthun pa lnga spangs pa'i yongs shes /
gzug ma khams kyi zag pa zad pa'i yongs shes /
khams gsum gyi zag pa kun zad pa'i spangs pa yongs shes rnams su yod pa'i phyir / /
gnyis pa mtha' dpyad pa la /
kha cig /
yongs shes la dbye na dgu yod de /
mthong spang spangs pa'i yongs shes drug /
sgom spang spangs pa'i yongs shes gsum ste dgu yod pa'i phyir /
dang po drug yod de /
'dod pa'i sas bsdus kyi sdug kun mthong spang spangs pa'i spangs pa yongs shes /
de'i sas bsdus kyi 'gog pa mthong spang spangs pa'i spangs pa yongs shes /
de'i sas bsdus kyi lam mthong spang spangs pa'i spangs pa yongs shes dang gsum /
khams gong gi de gsum /
tha ma'i cha mthun lnga spangs pa'i yongs shes /
gzugs kyi zag pa zad pa'i yongs shes /
zag pa kun zad pa'i yongs shes te dgu rnams su yod pa'i phyir /
zhes zer na /
'dod pa'i sas bsdus kyi sdug kun mthong spang spangs pa'i yongs shes yin na /
mthong spang spangs pa'i yongs shes yin dgos par thal /
'dod pa'i phyir /
'dod na /
de spangs ba'i gang zag yin na /
cig shos spangs pa'i gang zag yin dgos par thal /
'dod pa'i phyir /
'dod na /
'dod pa'i sas bsdus kyi sdug kun mthong spang spangs shing /
cig shos kyi de ma spangs pa'i gang zag de chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
de chos can ma yin par thal /
de spong dgos kyi gang zag yin pa'i phyir /
der thal /
khams gong gi sas bsdus kyi mthong spang spong dgos kyi gang zag yin pa'i phyir /
de'i sdug kun mthong spang spong dgos kyi gang zag yin pa'i phyir /
kha cig /
srid pa'i rtsa ba zhes sogs kyi skabs su phra rgyas dngos su bstan nas /
de spangs pa'i yongs shes la dbye na 'dod pa'i sas bsdus kyi sdug bsngal mthong spang spangs ba'i yongs shes sogs dgu yod pa de gzhung 'dis bstan zer na /
spang bya phra rgyas spangs pa'i yongs shes de la de ltar dbye rigs par thal /
'dod pa'i phyir /
'dod na /
'dod pa'i sas bsdus kyi sdug kun mthong sang spangs pa'i yongs shes sogs dgu po gang rung yin na /
spang bya phra rgyas spangs pa'i yongs shes yin dgos par thal /
'dod pa'i phyir /
'dod na /
de spangs pa'i gang zag la khyad par thal /
'dod pa'i phyir /
'dod na /
nyan thos kyi sgom lam rdo rje lta bu'i ting nge 'dzin la gnas pa'i gang zag chos can /
der thal /
de'i phyir /
der thal /
'dod pa'i sas bsdus kyi sdug kun mthong spang spangs pa'i gang zag yin pa'i phyir /
der thal /
khams gsum ga'i sas bsdus kyi de sdangs pa'i gang zag yin pa'i phyir /
'dod na /
de chos can /
phra rgyas spangs pa'i gang zag ma yin par thal /
nyon sgrib spangs pa'i gang zag ma yin pa'i phyir te /
de'i dngos gnyen la gnas pa'i gang zag yin pa'i phyir /
kha cig /
yongs su shes dgu zhes pa'i skabs nas bstan pa'i yongs shes yin na /
'dod pa'i sas bsdus kyi sdug kun mthong spang spangs pa'i yongs shes sogs dgu bo gang rung yin pas khyab zer na /
dgra bcom pa'i rgyud kyi so sor brtags 'gog chos can /
der thal /
de'i phyir der thal /
de'i skabs nas dngos su bstan pa'i spangs pa yongs shes yin pa'i phyir /
der thal /
chos can de yin pa'i phyir /
'dod na /
de chos can /
yongs shes yin par thal /
'dod pa'i phyir /
'dod na /
ye shes yongs shes yin par thal /
'dod pa'i phyir /
khyab ste /
spangs pa yongs shes de yongs shes kyi sgras btags pa tsam yin pa'i phyir /
kha cig /
'dod pa'i sas bsdus kyi sdug kun mthong spang spangs pa gang zhig /
yongs shes yin na /
'dod pa'i sas bsdus kyi sdug kun mthong spang spangs pa'i yongs shes yin pas khyab zer na /
'dod pa'i sas bsdus kyi 'gog ba mthong spang spangs pa gang zhig /
yongs shes yin na /
de'i sas @# / /
bsdus kyi 'gog pa mthong spang spangs pa'i yongs shes yin dgos par thal /
'dod pa'i phyir /
'dod na /
de'i sas bsdus kyi lam mthong spang la yang de ltar khyab par thal /
'dod pa'i phyir /
'dod na /
khams gong gi sas bsdus kyi sdug kun mthong spang la yang de ltar khyab par thal /
'dod pa'i phyir /
'dod na /
'dod ba la 'dod chags dang bral ba'i phyir mi 'ong 'bras gnas kyi rgyud la yongs shes dang po bdun ga yod par thal /
de'i rgyud kyi yongs shes de /
de bdun ga yin pa'i phyir /
der thal /
dang po gang zhig /
phyi ma rnams re re nas yin pa'i phyir /
dang po der thal /
de'i rgyud kyi yongs shes de 'dod pa'i sas bsdus kyi sdug kun mthong spang spangs pa'i yongs shes yin pa'i phyir te /
de spangs pa gang zhig /
yongs shes yin pa'i phyir /
des rtags lhag ma lnga la rigs 'gre /
bdun pa ma grub na /
de'i rgyud kyi yongs shes de tha ma'i cha mthun lnga spangs ba'i yongs shes yin par thal /
de'i rgyud kyi tha ma'i cha mthun lnga spangs pa'i yongs shes de lta yod pa'i phyir /
der thal /
tha ma'i cha mthun lnga spangs pa'i yongs shes rgyud la ldan pa'i phyir mi 'ong yod pa'i phyir /
rtsa bar 'dod na /
de'i rgyud la yangs shes bdun ga med par thal /
dang po drug mad cing tha ma'i cha mthun lnga spangs pa'i yongs shes yod pa'i khyad par 'thad pa'i phyir /
der thal /
khams las 'dod chags bral ba dang / /
'bras bu thob phyir de dag sdom / /
zhes gsungs pa'i phyir / /
gnyis pa ni /
khams gsum gyi mthong spang spangs pa'i yongs shes drug chos can /
chos bzod kyi 'bras bu zhes bya ste /
de'i bral 'bras yin pa'i phyir /
lhag ma sgom spang spangs pa'i yongs shes gsum rnams ni chos can /
chos shes pa'i rgyu mthun gyi 'bras bu yin zhes btags pa yin te /
de'i bral 'bras yin pa'i phyir /
bsam gtan dang po'i nyer bsngogs mi lcogs med chos can /
khyod kyi 'bras bu du ma yod de /
yongs shes dgu po thams cad khyod la brten nas thob pa yod pa'i phyir /
bsam gtan gyi dngos gzhi rnams chos can /
khyod kyi 'bras bu yongs shes la lnga yod de /
khams gong gi mthong spang spangs pa'i yongs shes gsum /
gzugs kyi zag pa zad pa'i yongs shes /
zag pa kun zad pa'i yongs shes rnams su yod pa'i phyir /
btsun pa dbyangs sgrog kyi lugs la brgyad yod de /
gong ma lnga'i steng du 'dod pa'i mthong spang spangs pa'i yongs shes gsum rnams su yod pa'i phyir /
gzugs med nam mkha'i nyer bsngogs chos can /
khyod kyi 'bras bu yongs shes gcig yod pa yin te /
gzugs kyi zag pa zad pa'i yongs shes de yin pa'i phyir /
gzugs med kyi dngos gzhi dang po gsum chos can /
khyod la yang 'bras bu yongs shes gcig yod de /
khyod kyi 'bras bu zag pa kun zad pa'i yongs shes yod pa'i phyir /
'phags pa'i lam chos can /
khyod kyi 'bras bu yongs shes du ma yod pa yin te /
yongs shes dgu po thams cad khyod la brten nas 'thob pa'i phyir /
'jig rten pa'i lam chos can /
khyod kyi 'bras bu la de gnyis yod de /
de la tha ma'i cha mthun lnga spangs pa'i yongs shes dang /
gzugs kyi zag pa zad pa'i yongs shes gnyis su yod pa'i phyir /
rjes shas chos can /
khyod la 'bras bu yongs shes gnyis yod de /
khyod kyi 'bras bu sgom spang spangs pa'i yongs shes tha ma gnyis yod pa'i phyir /
chos shes de ches can /
gsum yod de /
sgom spang spangs pa'i yongs shes gsum yod pa'i phyir /
chos shes de'i phyogs mthun chos can /
drug yod de /
'dod pa'i mthong spang spangs pa'i yongs shes gsum dang /
sgom spang spangs pa'i yongs shes gsum yod pa'i phyir /
rjes shes de'i phyogs mthun chos can /
lnga yod de /
khams gong ma'i mthong spang spangs pa'i yongs shes gsum /
sgom spang spangs pa'i yongs shes tha ma gnyis rnams su yod pa'i phyir / /
gsum pa ni /
shes bya chos can /
rgyu gsum gyis mthong spang spangs pa'i yongs shes dang /
rgyu bzhis sgom spang spangs pa'i yongs shes su bzhag ste /
bral ba'i thob pa zag med skyes pa dang /
srid rtse'i sdug bsngal mthong spang nyams par byas pa dang /
sdug kun mthong spang gi @# / /
kun 'gro'i rgyu gnyis kun du bcom pas dang /
gsum po de dag dang bzhi pa khams gsum las 'das pa las yongs shes kyi ming thob pa'i phyir / /
bzhi ba ni /
shes bya chos can /
so so skye bo ni gcig tu yongs shes dang ldan pa min te /
des zag med kyi lam ma thob pa'i phyir /
mthong lam la gnas pa ni yengs shes gcig nas lnga'i bar dang yang dag par ldan te /
kun 'byung chos shes kyi tshe gcig /
rjes shes kyi tshe gnyis /
'gog pa chos shes kyi tshe gsum /
rjes shes kyi tshe bzhi /
lam chos shes kyi tshe lnga yod pa'i phyir /
sgom lam la gnas ba ni /
yongs shes drug gam ni yang na gcig gam yang na gnyis dang ldan te /
lam rjes shes la gnas pa 'dod pa la 'dod chags dang bral ba'i tshe drug /
chags bral sngon song lam rjes shes kyi tshe dang /
rim gyis pa phyir mi 'ong thob pa'i tshe dang dgra bcom thob pa'i tshe yang yongs shes gcig /
gzugs kyi 'dod chags dang bral ba'i tshe /
tha ma'i cha mthun dang gong ma'i cha mthun spangs pa'i yongs shes gnyis dang ldan pa'i phyir /
shes bya chos can /
phyir mi 'ong thob pa'i tshe tha ma'i cha mthun lnga spangs pa'i yongs shes dang /
dgra bcom pa'i tshe zag pa kun zad kyi yongs shes bsdoms pa la rgyu mtshan yod de /
khams gong ma las 'dod chags dang bral ba dang /
dge sbyong tshul gyi 'bras bu gsar du thob pa na spangs pa de dag bsdoms nas bzhag pa'i phyir / /
lnga pa ni /
'bras bu yongs shes de dag la /
la la ni 'bras bu yongs shes gcig btang nas gnyis dang ldan pa yod de /
dgra bcom pa'i 'bras bu las nyams nas phyi mi 'ong du gyur pa'i tsha zag ba kun gyi 'bras bu btang nas 'dod gzugs kyi sgom spang spangs pa'i 'bras bu gnyis dang ldan pa'i phyir /
gnyis btang nas gcig dang ldan pa yod de /
dgra bcom zhugs pas 'bras gnas kyi rtogs pa thob pa'i tshe 'dod gzugs kyi sgom spang spangs pa'i 'bras bu gnyis btang nas /
zag pa kun zad kyi 'bras bu gcig dang ldan pa'i phyir /
lnga btang nas gcig dang ldan pa yod de /
lam rjes bzod la gnas pa'i phyir mi 'ong zhugs pas de rjes shes kyi rtogs pa thob pa'i tshe /
'dod pa'i sas bsdus kyi mthong spang spangs pa'i 'bras bu gsum /
khams gong ma'i sas bsdus kyi mthong spang spangs pa'i 'bras bu gnyis te lnga btang nas /
khams gong gi sas bsdus kyi lam mthong spang spangs 'bras bu yongs shes gcig dang ldan pa'i phyir /
gcig btang nas drug dang ldan pa yod de /
gzugs la chags bral ma byas pa'i phyir mi 'ong gi 'bras bu las nyams pa las phyir 'ong du gyur pa'i tshe 'dod pa'i sgom spang spangs pa'i 'bras bu btang nas mthong spang spangs pa'i 'bras bu drug dang ldan pa'i phyir /
drug btang nas gcig dang ldan pa yod de /
phyir mi 'ong zhugs pas rang gi 'bras gnas kyi rtogs pa thob pa'i tshe mthong spang spangs pa'i 'bras bu yongs shes drug btang nas 'dod pa'i sgom spang spangs pa'i 'bras bu yongs shes gcig dang ldan la /
lnga 'thob pa ni med pa'i phyir /
shes bya chos can /
chos mngon pa mdzod kyi tshig le'ur byas pa las /
gnas lnga pa zhes bya ba gtan la phab pa yin te /
nyon mongs pa'i kun 'byung mdor bstan /
rgyas bshad /
spong tshul dang bcas pa'i sgo nas legs bar bshad pa'i phyir / /
smras ba /
'di na yongs su shes dgu'i nyin byed kyis / /
phra rgyas mun pa'i smag rum sangs pa dang / /
thob bya'i lam gyi pad tshal rgyas pa dag /
mnyam du byas so shes ldan gang drug tshogs / /
nags ma rlung gis bskyod pa'i zhugs kyi dpung / /
nyal 'gro'i rgyun gyis lhag mar 'joms pa ltar / /
snying bo lam gyi bgrod tshul nyams blangs na / /
dug gsum nyon mongs che yang cis mi 'joms / /
rgyal ba'i bstan la gnas shing sde snod gsum / /
thos dang bsam pa'i grwa ru zhugs gyur kyang / /
chos tshul nyon mongs 'phel ba'i grags gyur 'dis / /
mnar med me yi bud shing byas kyis dwogs / /
kye ma grogs dag phrad dka'i bstan dang mjal / /
rgya bod mkhas pa'i legs bshad spyod la dbang / /
khyad par blo bzang rgyal ba'i ring lugs la / /
zhugs pa'i dus 'dir gtan gyi btsan sa zungs / /
chos mngon pa mdzod gsal @# / /
bar byed pa chos mngon rin chen 'dren pa'i shing rta zhes bya ba las /
gnas lnga pa'i tshig don mtha' dpyod ji snyed pa bshad zin to / /
! / /
mtshan dpe'i snang ba 'gog med gzhon nu la / /
thun mtshams lus phra chags pas rab 'khyud pa / /
'jam mgon mi yi rang gzugs tsong kha pa / /
thub bstan mongs kyi gtsug na mngon par rgyal / /
rgyal pa gang de'i ring lugs 'dzin pa la / /
la lung kun du btsal yang 'gran pa'i zla / /
zla med smra ba'i dbang phyug chos kyi rje / /
rje btsun dkon mchog chos 'phel gsung rgyun bzhin / /
nyams len spyod pa ston pa drug pa'i gnas / /
sngar bas bgros tsam sbyor zlos lhur len pa / /
spangs ta legs bshad gsar ba'i man+d+har / /
skal bzang zur phud mdzes pa'i thong du 'chib / /
gsum pa thob bya 'gog lam gyi bden pa gtan la dbab ba la /
lam gyi rnam gzhag /
gang zag gi rnam gzhag /
lam gyi khyad chos gzhan bshad pa dang gsum /
dang po la /
lam gyi ngo bo /
dmigs pa /
sgom tshul lo / /
dang po la /
tshig don dang /
mtha' dpyad pa gnyis /
dang po ni /
bden pa mngon sum du mthong bas mthong spang dang /
bsgoms pa las sgom spang nyon mongs spangs ba zhes bshad pa'i mthong lam dang sgom lam ji lta bu zhen /
sgom pa'i lam ni chos can /
khyod la sgras brjod rigs kyis zag bcas zag med rnam pa gnyis yod de /
khyod la des 'jig rten pa dang 'jig rten las 'das pa rnam pa gnyis yod pa'i phyir /
mthong ba zhes bya ba'i lam ni chos can /
zag pa med pa kho na yin te /
khams gsum ga'i gnyen po yin pa'i phyir / /
gnyis pa mtha' dpyad pa la /
kha cig /
sdug bsngal bden pa yin na /
sdug bsngal yin pas khyab zer na /
nyan thos mthong lam ba'i rgyud kyi sdug bsngal bden par gyur ba'i zag bcas kyi tshor ba bde ba chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
der thal /
der gyur ba'i tshor ba bde sdug btang snyoms gsum ga yod pa'i phyir /
'dod na /
de chos can /
sdug bsngal ma yin par thal /
bde ba yin pa'i phyir /
chos can de yin pa'i phyir /
kha cig /
mthong lam rjes thob yi shes la gnas pa'i nyan thos 'phags pa yod zer na /
mthong lam rjes thob ye shes yod par thal /
'dod pa'i phyir /
'dod na /
de chos can /
mthong lam mnyam gzhag ye shes yin par thal /
mthong lam yin pa'i phyir /
khyab ste /
mthong ba zhes bya zag pa med / /
ces gsungs pa'i phyir /
kha cig /
mi sdug bsgom pa'i ting nge 'dzin dang /
dbugs 'byung rdub sogs sgom pa'i ting nge 'dzin gang rung yin na /
bsam gtan gyi dngos gzhi la brten nas byung bas khyab zer na /
bsam gtan dang po'i nyer bsngogs su gyur pa'i mi sdug bsgom pa'i ting nge 'dzin chos can /
bsam gtan gyi dngos gzhi'i lam la brten nas byung bar thal /
de gnyis gang rung yin pa'i phyir /
der thal /
mi sdug bsgom pa'i ting nge 'dzin yin pa'i phyir te /
de yod pa'i phyir /
der thal /
de ngo bo ma chags pa yin pa /
sa bsam gtan dang po'i dngos gzhi /
gnyis pa'i dngos gzhi /
gsum pa'i dngos gzhi /
bzhi ba'i dngos gzhi /
dang po'i nyer bsngogs /
gnyis pa'i nyer bsngogs /
gsum pa'i nyer bsngogs /
bzhi ba'i nyer bsngogs /
bsam gtan khyad par can /
'dod khams dang bcu la brten nas skye ba'i phyir /
kha cig /
sgom lam la 'jig rten dang 'jig rten las 'das pa'i sgom lam gnyis mod zer na /
'jig rten pa'i sgom lam de sgom lam yin par thal /
'dod pa'i phyir /
'dod na /
sgom lam thob ba'i phyi rol pa yod par thal /
'dod pa'i phyir /
'dod na /
de kho kho rang yin par thal /
'dod pa'i phyir /
'dod na /
de chos can /
lam zhugs kyi gang zag yin par thal /
'dod pa'i phyir /
'dod mi nus te /
phyi rol ba yin pa'i phyir /
kha cig /
bsam gtan dang po'i dngos gzhi /
gnyis pa'i dngos gzhi /
gsum pa'i dngos gzhi /
bzhi ba'i dngos gzhi /
dang po gnyis pa gsum pa bzhi pa rnams kyi nyer bsngogs /
bsam gtan khyad par can /
'dod sems rtse gcig pa dang bcu bo gang rung yin na /
ma sdug ces sogs kyi skabs nas dngos su bstan pa'i sa bcu bo gang @# / /
rung yin pas khyab zer na /
'dod pa'i rten can gyi phyir mi 'ong lus mngon byed kyi bsam gtan bzhi pa'i dngos gzhi chos can /
der thal /
de'i phyir /
der thal /
bsam gtan bzhi pa'i dngos gzhi yin pa'i phyir /
der thal /
chos can de yin pa'i phyir /
rtsa bar 'dod na /
de'i rgyud la mi sdug pa sgom pa'i ting nge 'dzin yod par thal /
'dod pa'i phyir /
'dod na /
de med par thal /
mi sdug pa dngos su skye ba'i rten gyi gang zag yin na mi yin dgos pa'i phyir /
kha cig /
ma sdug ma chags sa bcu dang / /
zhes pa'i skabs nas dngos su bstan pa'i sa bcu gang rung yin na /
sa lam gnyis su phye ba'i sa yin pas khyab zer na /
lam ma zhugs kyi gang zag gi rgyud kyi mi sdug pa sgom pa'i ting nge 'dzin gyi sems rten du gyur ba'i bsam gtan bzhi pa'i dngos gzhi chos can /
der thal /
de'i phyir /
der thal /
chos can de yin pa'i phyir /
der thal /
de yod pa'i phyir /
rtsa bar 'dod na /
lam yin par thal /
'dod pa'i phyir /
'dod mi nus /
kha cig /
nyan thas 'phags pa'i rtogs pa sngon du song ba'i byang sems 'phags pa yod zer na /
mi 'thad par thal /
nyan thos kyi mthong lam thob nas byang sems su 'gyur ba med pa'i phyir /
der thal /
nyan thos kyi sbyor lam rtse mo nas log nas sangs rgyas su 'gyur ba yod cing /
nyan thos kyi sbyor lam bzod pa nas log nas sangs rgyas mu 'gyur ba med pa'i khyad par 'thad pa'i phyir /
der thal /
gnyis slob rigs las bzlog nas ni / /
sangs rgyas su 'gyur gzhan gsum yang / /
zhes gsungs pa'i phyir /
kha cig /
sbyor lam gyi thob ba sbyor lam /
mthong lam gyi thob ba mthong lam yin zer ba mi 'thad de /
byang sems mthong lam ba'i rgyud la sbyor lam gyi thob pa yod pa'i phyir /
kha cig /
ston dang bse ru byang chub par / /
zhes sogs kyi skabs nas dngos su bstan pa'i thar pa cha mthun yin na /
byang sems kyi thar pa cha mthun yin pas khyab zer na /
mi 'thad par thal /
de'i skabs nas dngos su bstan pa'i thar ba cha mthun du gyur pa'i rang rgyal gyi de yod pa'i phyir /
der thal /
gzhung 'dis bse ru lta bu'i rang rgyal dgra bcom pa des rang rgyal gyi sbyor lam drod nas /
zad mi skye shes pa'i ye shes kyi bar stan thog gcig tu bgrod tshul dang /
sangs rgyas kyis byang sems kyi sbyor lam drod nas zad mi skye shes pa'i ye shes kyi bar stan thog gcig tu bgrod tshul bstan pa'i phyir /
der thal /
myur bsrid pa gsum gyis thar / /
zhes pas /
brtson 'grus shin tu 'bar ba'i nyan thos tshogs lam pa des tshe gsum gyi mthar nyan thos dgra bcom pa'i go 'phang mngon du byed par bstan pa'i phyir / /
gnyis pa lam gyi dmigs pa la /
bden bzhi bshad /
bden gnyis bshad pa gnyis /
dang po ni /
bden pa dag ni chos can /
bzhir yod de /
'gog lam gyi bden pa dang /
sdug kun gyi bden ba zhes gong du bshad pa'i bzhir yod pa'i phyir /
shes bya chos can /
sdug bsngal gyi bden ba dang /
kun 'byung gi bden ba dang /
de bzhin du 'gog pa'i bden pa dang /
lam gyi bden ba ste go rim de ltar bstan pa la rgyu mtshan yod de /
de dag bden ba bzhi'i mngon rtogs ji ltar skye ba'i rim pa ltar bstan pa'i phyir /
zag bcas ci rigs pa ma lus pa chos can /
sdug bsngal bden bas bsdus te /
sdug bsngal gyi sdug bsngal /
'gyur ba'i sdug bsngal /
'du byed kyi sdug bsngal nyid gsum po gang rung dang ldan zhing de dag gis bsdus pa'i phyir /
de ltar bsdus tshul yod de /
tshor ba yid du 'ong ba bde ba ni 'gyur ba'i sdug bsngal gyis bsdus /
yid du mi 'ong ba sdug bsngal gyi sdug bsngal gyis bsdus /
de dag las gzhan pa'i btang snyoms zag ba dang bcas pa nyid rnams te gsum po thams cad ni 'du byed kyi sdug bsngal gyis bsdus pa'i phyir / /
gnyis ba ni /
bum ba chos can /
kun rdzob tu yod ba yin te /
chos gang zhig /
bcom pa na rang 'dzin ba'i blo mi 'jug pa'i phyir /
bum pa'i chu chos can /
de la yod de /
yul gzhan du bsal ba na der 'dzin gyi blo mi 'jug pa'i phyir /
de gnyis bzhin te lta bu rnams kun rdzob tu yod do / /
gzhan gzugs dang tshor ba sogs chos can /
don dam du yod pa yin te /
bcom bsal byas kyang rang 'dzin pa'i blo ming dor ba'i chos yin pa'i phyir /
gsum pa la /
lam la @# / /
'jug tshul gyi sgo nas mdor bstan /
lam sgom tshul gyi sgo nas rgyas par bshad pa gnyis /
dang po ni /
shes bya chos can /
bden pa sgom pa la 'jug tshul khyad par bzhi dgos te /
dang por nges 'byung tshul khrims la gnas pa dang /
de'i 'og tu gsung rab mang du thos pa dang /
de'i don rigs pas bsam pa dang ldan pa dang /
de las zhi lhag zung 'brel gyi ting nge 'dzin sgom pa la ni rab tu sbyor dgos pa'i phyir /
thos pa dang sogs pa bsam sgom las byung ba'i blo rnams ni chos can /
ngo bo byad par can dang ldan te /
rim pa bzhin ming dang ming don gnyis ka dang /
don la dmigs pa'i yul can yin pa'i phyir / /
gnyis pa la /
lam sgom pa'i gang zag dang /
sgom pa'i tshul dngos gnyis /
dang po la /
gang zag gi ngo bo mi mthun phyogs dang bcas pa /
de la ldan pa'i yon tan /
rigs su 'jog tshul dang gsum /
dang po ni /
cho ga mi shes pa dang 'dod pa chen po ba rnams chos can /
lam sgom pa'i snod du mi rung ste /
de'i gegs dang ldan pa'i phyir| gegs ni lus 'du 'ji dang /
sems mi dge ba'i rtog pa gnyis yin la /
snod la de gnyis po rgyang bsrings pa dang ldan pa zhig dgos pa'i phyir ro / /
cho ga mi shes pa dang /
'dod pa che ba de dag gi ngo bo yod de /
zas gos sogs rnyed pa la yang sred pa ni snga ma dang /
ma rnyed pa'am nyung du rnyed pa la yid mi bde ba ni phyi ma yin pa'i phyir / /
gnyis pa de la ldan pa'i yon tan ni /
de las bzlog pa 'dod chung chog shes ni chos can /
sngar bshad pa gnyis po'i gnyen po dag yin te /
de gnyis dngos su spong byed yin pa'i phyir /
'dod chung chog shes gnyis ni chos can /
du ma yod de /
khams gsum po gang rung du gtogs pa re dang| dri ma med pa rnams su yod pa'i phyir / /
gsum pa ni /
'phags pa'i rigs de chos can /
ngo bo khyad par can dang /
ldan te /
ma chags pa'i rigs su gnas pa'i phyir / /
de chos can /
'phags pa'i rigs zhes brjod pa'i rgyu mtshan yod de /
'phags chos skye ba'i gzhi yin pa'i phyir /
chos gos /
bsod snyoms /
ma la stan ngan ngon tsam gyis chog shes pa dang /
spong ba dang /
sgom pa la dga' ba 'phags pa'i rigs zhes gsungs pa de dag las dang po gsum ni chos can /
chog shes pa'i bdag nyid yin te /
chog mi shes kyi gnyen po yin pa'i phyir /
rigs bzhir bstan pa la rgyu mtshan yod de /
dang po gsum gyis 'phags ba'i tshul bstan /
thams 'phags pa'i byed las bstan pa'i phyir /
bzhir bstan pa la chos can /
dgos ba yod de /
zas gos sogs la sred ba skye ba'i gnyen po byed pa'i phyir /
de ltar byed de /
'phags rigs dang bo gsum gyis bdag gir 'dzin pa'i dngos po la rang 'dod pa skyes pa ni de'i dus su zhi bar byed pa dang /
phyi mas lus la bdag tu 'dzin ba'i sgo nas yo byad kyi dngos bo la bdag gir 'dzin ba gtan du zhi bar byed pa'i phyir / /
gnyis pa sgom tshul dngos la /
zhig nas sgom tshul dang /
lhag mthong sgom tshul gnyis /
dang po la /
mdor bstan pa /
rgyas par bshad pa gnyis /
dang po ni /
bden pa sgom pa de la 'jug tshul yod de /
'dod chags lhag bar gyur pa na mi sdug pa sgom pa la 'jug /
rnam rtog lhag bar gyur ba na dbugs rdub pa dang /
'byung ba dran pa sgom pa la 'jug pa yin pa'i phyir /
'dod chags dang bcas pa thams cad kyis geng rus sgom ba la 'jug pa yin te /
des 'dod chags mgo gnon dgos pa'i phyir /
'dod chags chos can /
khyod la bzhi yod de /
kha dog /
dbyi bar /
rnyed bkur /
reg bya la chags pa rnams yod pa'i phyir / /
gnyis pa la /
mi sdug pa sgom tshul dang /
dbugs 'byung rdub dran ba sgom tshul gnyis /
dang po la /
dngos dang /
khyad chos gnyis /
dang po la /
las dang bo ba'i /
cung zad sbyang ba byas pa'i /
yid la byed ba rdzogs pa'i sgom tshul dang gsum /
dang bo ni /
shes bya chos can /
las dang bo bas de sgom tshul yod de /
rang gi dbral bar rus bsgom ba nas /
rang gi lus keng rus su dmigs ba de phyi'i rgya mtsho'i bar du spro zhing /
yang rang gi lus keng rus su snang ba la sdud pa ni de yin pa'i phyir / /
gnyis pa ni /
de mod de /
gzhan sngar dang 'dra ba la /
@# / /
sdud pa'i tshe rkang ba'i rus pa nas ni thod pa phyed kyi bar du dmigs pa snga ma btang ste bsgoms pa las sbyang ba byas par bshad pa'i phyir / /
gsum pa ni /
sngar dang 'dra ba la /
smin ma gnyis kyi bar du rus pa mthe bong tsam bsgoms te de la sems 'dzin pas yid la byed pa rdzogs pa yin pa'i phyir / /
gnyis pa khyad chos ni /
mi sdug bsgom pa'i ting nge 'dzin chos can /
ngo bo yod de /
ma chags pa'i rang bzhin yin pa'i phyir /
sa bcu la brten te /
bsam gtan bzhi /
de'i nyer bsdogs bzhi /
bsam gtan khyad par can dang /
'dod pa la brten pa yin pa'i phyir /
dmigs pa yod de /
'dod pa'i snang ba la 'jug ba'i phyir gsar du skyed pa'i rten yod de /
gli ngag khu gyi mis skyed pa'i phyir / /
gnyis ba dbugs 'byung rngu ba dran pa sgom pa la /
yul can gyi /
sgom tshul gyi /
yul gyi khyad par dang gsum /
dang po ni /
dbugs nang du rngub pa dang /
phyir 'byung ba dran pa ni chos can /
ngo bo yod de /
shes rab kyis bskyed pa'i phyir /
sa lnga la brten pa yin te /
bsam gtan gyi nyer bsdogs dang po gsum dang /
bsam gtan khyad par can dang /
'dod pa la brten pa yin pa'i phyir /
spyod yul yod de /
rlung la dmigs pa yin pa'i phyir /
rten yod de /
'dod pa'i lha rnams dang mi rnams la skye ba'i phyir /
phyi rol pa rnams kyis 'di sgom pa ma yin te /
de'i man ngag med pa'i phyir / /
gnyis pa ni /
dbugs 'byung rngub dran pa chos can /
sgom tshul khyad par can dang ldan te /
bgrang ba la sogs pa rnam pa drug gi sgo nas byed pa'i phyir /
drug po yod de /
bgrang dang rjes 'gro 'jog pa dang / /
rtog dang yongs su sgyur ba dang / /
yongs su dag pa drug yin no / /
zhes gsungs pa'i phyir /
bgrang ba chos can /
yod de /
dbyugs phyir rgyu ba dang /
nang du rngub pa| bgrang ba lam nor bar yid gtod pa yin pa'i phyir /
rjes 'gro chos can /
yod de /
dbugs rngub pa dang 'byung ba'i 'gras gnas pa'i yun tshad la yid gtod pa yin pa'i phyir /
'jog pa chos can /
yod de /
rlung sna rtse nas rkang pa'i mthe bong gi bar du gnas pa la yid gtod pa yin pa'i phyir /
nyer rtog ni chos can /
yod de /
'byung bzhi'i rlung dang /
phung po lnga so sor brtags te bsgom pa yin pa'i phyir /
yongs sgyur chos can /
yod de /
sbyor lam gyi gnas skabs su rlung la dmigs nas gong nas gong du chos mchog gi bar du blo bsgyur nas bsgom pa yin pa'i phyir /
yongs dag chos can /
yod de /
mthong sgom gyi lam la 'jug pa yin pa'i phyir gsum pa ni /
dbugs rngub ba dang dbugs 'byung ba chos can /
lus sa gang du gtogs pa der gtogs te /
lus kyi cha shas yin pa'i phyir /
de gnyis chos can /
khyad chos bzhi dang ldan te /
sems can zhes bya ba dang /
dbang pos ma zin pa dang /
rgyu mthun las byung ba dang /
sa 'og ma yi spyod lam pa dang sprul pa'i yid kyis de gnyis kyi ji lta ba bzhin du mi rtogs pa'i phyir / /
gnyis pa lhag mthong sgom tshul la /
dran ba nyer gzhag /
drod sogs bzhi /
bden pa mngon rtogs bcu drug sgom tshul dang gsum /
dang po la /
spyir bstan pa dang /
chos dran pa nyer gzhag bye brag tu bshad pa gnyis /
dang po ni /
zhi gnas grub par gyur pa yin gang zag gis ltag mthong bsgom par bya ste /
des dran pa nyer gzhag bsgom par bya ba yin pa'i phyir /
de yang sgom tshul khyad par can dang ldan te /
lus dang /
tshor ba dang /
sems dang chos rnams la rang spyi'i mtshan nyid gnyis su yongs su brtags nas bsgom par bya ba yin pa'i phyir /
dran pa nyer gzhag chos can /
gsum yod de| rang bzhin /
'brel ba /
dmigs ba dran pa nyer gzhag rnams yod pa'i phyir /
shes bya chos can /
dang po yod de /
thos byung dang sogs pas bsam pa dang sgom pa gsum las byung ba'i shes rab rnams yin pa'i phyir /
shes bya chos can /
gnyis pa yod de /
gzhan de dang mtshungs par ldan pa'i chos rnams ni 'brel pa'i de yin pa'i phyir /
shes bya chos can /
gsum pa yod de /
lus /
tshor ba /
sems /
chos bzhi yod pa'i phyir /
rim ba de ltar bstan pa'i rgyu mtshan yod de /
dang por lus dran pa nyer gzhag /
de nas tshor ba /
sems /
chos dran pa nyer gzhag rnams sgom pa na ji ltar skye ba'i rim pa ltar yin pa'i phyir /
dgos pa yod @# / /
de /
phyin ci log bzhi'i gnyen po yin ba'i phyir /
der thal /
lus la gtsang ba /
tshor ba la bde ba /
sems la rtag ba /
chos la bdag tu 'dzin pa'i phyin ci log bzhi rim bzhin 'joms pa'i phyir / /
gnyis pa ni /
dran pa nyer gzhag chung 'bring rnams goms pa de ni chos can /
chos dran ba nyer gzhag chen po sgom par byed de chos dran pa nye bar gzhag ba lus sogs spyir bsdus pa la dmigs pa'i dad la gnas te lus sogs la dmigs ba de dag la ni mi rtag ba dang /
sdug bsngal ba dang /
stong ba dang bdag med par lta ba'i dran pa nyer gzhag sgom pa'i phyir / /
gnyis pa drod sogs bzhi la /
go ril /
khyad chos /
zhar la theg pa gsum gyi lam bgrod tshul dang gsum /
dang po ni /
dran pa nyer gzhag de chos can /
bsgoms pa la dgos pa yod de /
bsgoms pa las sbyor lam dro bar gyur ba 'byung ba'i phyir /
sbyor lam drod de ni chos can /
dmigs rnam gyi khyad par dang ldan te /
dmigs pa bden bzhi'i spyod yul can dang /
rnam pa mi rtag pa sogs bcu drug po ti rigs kyi rnam pa can yin pa'i phyir /
sbyor lam dro bde las sbyor lam rtse mo skye bar 'gyur te /
de dro ba bsgoms ba la brten nas 'byung ba'i phyir /
rtse mo de yang chos can /
dmigs rnam khyad par can dang ldan te /
drod de dang 'dra ba'i phyir /
drod rtse gnyis ka chos can /
chos dran pa nyer gzhag gis rnam pa gtod par byed de /
des thog mar de gtod bar byed pa'i phyir /
lus dran ba nyer gzhag sogs gzhan dag gis kyang gong nas gong du 'phel bar byed de /
de dag gis chung du las chen po sogs 'phel bar byed pa'i phyir /
rtse mo de las sbyor lam bzod pa skye ste /
de de'i rgyu yin pa'i phyir /
bzod pa chung 'bring rnam pa gnyis kyi dmigs rnam chos can /
yod de /
snga ma rtse mo de bzhin yin pa'i phyir /
sbyor lam bzod pa thams cad chos can /
chos dran pa nyer gzhag gis 'phel bar byed de /
des gong nas gong du 'phel ba'i phyir /
sbyor lam bzod pa chen po chos can /
dmigs pa khyad par can dang ldan te /
'dod khams su gtogs pa'i sdug bsngal spyod yul du byed pa'i phyir /
de chos can /
rgyun chags pa ma yin te /
dus kyi thung mtha'i skad cig ma gcig tu zad pa'i phyir /
sbyor lam chos mchog chos can /
khyad chos gnyis dang ldan te /
bzod pa chen po de bzhin du skad cig ma gcig yin pa dang /
'dod par gtogs pa'i sdug bsngal la dmigs pa'i phyir /
sbyor lam drod sogs bzhi po thams cad ngo bo shes rab dran pa nyer gzhag yin yang /
'khor dang bcas na phung po lnga ba can yin te /
de'i 'khor bsam gtan gyi sdom pa gzugs su yod pa'i phyir /
sbyor lam gyi thob pa ni sbyor lam du ma gtogs te /
'phags pa'i rgyud la sbyor lam gyi thob pa ldan pa yod pa'i phyir /
de ltar na nges 'byed cha mthun chos can /
rnam pa bzhi yod de /
drod /
rtse mo /
bzod pa /
chos mchog bzhi yod pa'i phyir / /
gnyis pa khyad chos la /
ngo bo /
rten gyi khyad par /
bral thob kyi khyad par /
de la ldan pa'i yon tan /
lam gzhan du 'jug tshul dang lnga /
dang po ni /
nges 'byed cha mthun rnams chos can /
ngo bo khyad par can dang ldan te /
bsgoms byung gtso bor gyur pa yin pa'i phyir / /
gnyis pa la /
sems rten dang /
lus rten gnyis /
dang po ni /
de chos can /
sa drug la brten te /
bsam gtan bzhi dang bsam gtan dang po'i nyer bsdogs mi lcogs med pa dang /
bsam gtan byad par can la brten pa'i phyir /
btsun pa dbyangs sgrogs na re /
nges 'byed cha mthun gnyis ni sa bdun la brten pa yin te /
gzugs kyi 'og 'dod khams na'ang yod pa'i phyir zer ro / /
gnyis pa ni /
nges 'byed cha mthun rnams chos can /
'dod pa'i rten can yin te /
dang po gsum /
gling gsum gyi mi dang /
phyi ma 'dod lta dag gi nang nas skyed pa'i phyir /
sbyor lam chos mchog chos can /
'thob tshul khyad par can dang ldan te /
dang po bud med kyi rtan la 'thob pas phyis gnyis ka'i rten can 'thob pa yod cing /
skyes pa'i rten la de kho na 'thob par 'gyur ba'i phyir / /
gsum ba bral thob kyi khyad par ni /
de dag gtong tshul yod de /
'phags pas ni nges 'byed @# / /
cha mthun de dag /
sa bor zhing 'phos pas gtong /
'phags pa ma yin pa'i gang zag gis ni 'chi 'pho bas gtong bar 'gyur ba'i phyir /
nges 'byed cha mthun dang po gnyis ni chos can /
gtong ba'i rgyu yod de /
dang po gnyis kyi rten drod rtse las yongs su nyams pas kyang gtong ba'i phyir /
bsam gtan gyi dngos gzhi las nges 'byed cha mthun skyes pa na /
tshe de nyid la bden pa mngon sum du mthong bar 'gyur te /
de'i tshe yid 'byung shas che ba'i phyir /
nges 'byed cha mthun las rnam par nyams nas slar thob pa na sdan med gsar du 'thob pa yin gyi sngon gyi btang ba de 'thob pa min te /
de dag ma 'dris pa dang 'bad de bsgrub par bya ba yin pa'i phyir /
nges 'byed cha mthun las rnam par nyams pa dang /
yongs su nyams pa gnyis ni chos can /
nges 'byed cha mthun dang mi ldan pa zhes bya ste /
de dang bral ba'i phyir / /
bzhi ba yon tan ni /
de dag las nyams kyang sbyor lam rtse mo thob pa nas dge rtsa'i rgyun chad mi srid de /
de nas log lta'i go skabs bcom pa'i phyir /
sbyor lam bzod ba chos can /
khyod thob nas ngan song du mi 'gro ste /
de nas ngan song du mi skye ba'i chos nyid so sor brtags min gyi 'gog pa thob pa'i phyir / /
lnga ba ni /
sbyor lam drod rtse gnyis la slob pa'i nyan thos rnams ni /
rigs las bzlog nas ni sangs rgyas su 'gyur ba yod de /
de dag nas byang sems kyi lam du 'jug srid pa'i phyir /
drod rtse bzod pa gsum las rigs log nas gzhan rang rgyal du 'gyur ba srid de /
de gsum nas rang rgyal lam du 'jug pa yod pa'i phyir / /
gsum pa theg pa gsum gyi lam bgrod tshul ni /
rang rgyal las log nas sangs rgyas su 'gyur ba mi srid de /
ston pa sangs rgyas dang bse ru rang sangs rgyas rnams drod nas zad mi skye shes ba'i byang chub kyi bar gyi lam rnams /
bsam gtan gyi ya mtha' bzhi ba la brten nas /
stan thog gcig la kun rdzogs par skyed par byed pa'i phyir /
nges 'byed cha mthun de yi sngon du 'gro ba'i lam yod de /
de'i sngon du thar pa cha mthun gyi lam 'gro dgos pa'i phyir /
nyan thos brtson 'grus can shin tu myur ba srid pa gsum du tshogs bsags pas 'khor ba las thar bar 'gyur te /
des tshe dang po la thar pa cha mthun /
gnyis pa la nges 'byed cha mthun /
gsum pa la 'phags lam rnams rdzogs par skyed nus pa'i phyir /
thar pa cha mthun chos can /
ngo bo khyad par can dang ldan te /
thos bsam las byung ba'i shes rab gtso bor gyur pa yin pa'i phyir /
de chos can /
las gsum gyis bsdus te /
lus ngag yid gsum gyi las kyis bsdus pa'i phyir /
de chos can /
rten khyad par can dang ldan te /
gling gsum gyi mi khyo na yi nang nas 'phen ba ste skyed bar byed pa yin pa'i phyir / /
smras pa /
srid pa'i sdug bsngal lha min dpung / /
pha mthar byed pa'i theg gsum gyi / /
dgra bcom go 'phang mig stong can / /
mngon du byas tshe gtan gyi bde'i / /
gzhom med myang 'das rtse brgya pas / /
sgrib pa'i sa 'dzin rkang bcag nas / /
bde legs rgya mtsho'i bdud rtsi la / /
dgyes dgur spyod de skal ba bzang / /
zhes bya ba ni bar skabs kyi tshigs su bcad pa'o|| ! / /
gsum pa bden pa'i mngon par rtogs pa bcu drug sgom tshul la /
go rim /
sa'i khyad par /
shes bzod kyi khyad par dang gsum /
dang po ni /
'jig rten pa yi chos mchog chos can /
'bras bu dang ldan te /
khyod las chos kyi bzod pa zag pa med pa'i ye shes skye ba'i phyir /
shes bya chos can /
chos bzod dang /
chos shes gnyis dmigs pa khyad par can dang ldan te /
chos bzod de 'dod khams kyi sdug bsngal la dmigs shing /
chos bzod kyi rjes de nas ni 'dod khams kyi sdug bsngal de nyid la dmigs nas chos shes skye bar 'gyur ba'i phyir /
rjes bzod dang rjes shes gnyis kyang dmigs ba khyad par can dang ldan te| gong du bshad pa de bzhin du 'dod khams kyi sdug bsngal gyi lhag ma khams gong ma'i sdug bsngal la dmigs nas rjes bzod dang rjes shes rim pa bzhin du skye ba'i phyir /
kun 'byung la sogs pa'i bden pa gzhan gsum la dmigs nas mngon rtogs skya tshul yang de bzhin yin te /
'dod khams kyi kun 'byung la dmigs @# / /
nas kun 'byung chos bzod dang chos shes /
khams gong gi kun 'byung la dmigs nas kun 'byung rjes bzod dang rjes shes skye zhing 'gog lam gnyis la'ang de bzhin yin pa'i phyir /
bden pa mngon rtogs 'di la sems bcu drug yod de /
gong du bshad zin ba ge ltar te de'i phyir /
de chos can /
rnam pa gsum yod de /
chos bzod sogs mthong ba mngon rtogs /
de dang mtshungs ldan gyi sems byung dmigs ba mngon rtogs /
de'i mtshan nyid skye 'jig sogs bya ba mngon rtogs zhes bya ba rnams yod pa'i phyir / /
gnyis pa ni /
bden pa mngon par rtogs bde ni chos can /
bsam gtan sa drug la brten ba yin te /
sbyor lam chos mchog dang brten sa gcig ba'i phyir / /
gsum pa ni /
sems bcu drug po de yang chos can /
yod de /
gong rim bzhin du bzod pa rnams bar chad med lam dang shes ba rnams rnam grol lam gyis bsdus pa'i phyir /
sems bcu drug po de la bskad cig dang po bco lnga ni mthong ba'i lam yin te /
de rgyud des sngar ma mthong ba'i don gsar du mthong ba'i lam yin ba'i phyir /
bcu drug ba ni sgom lam mo / /
gnyis pa gang zag gi rnam gzhag la /
zhugs gnas kyi rnam gzhag sbyir bstan ba /
nang tshan gyi sgo nas bdun du dbye ga gang zag gi rigs bsdu ba dang gsum /
dang po la /
rgyun zhugs dang chags bral sngon song gi rnam gzhag /
'bras bu rim gyis ba'i rnam gzhag gnyis /
dang po ni /
bden pa mngon rtogs de dag tu gnas pa'i gang zag la gnyis yod de /
dbang po rno ba chos kyi rjes 'brang dang /
dbang rtul dad pa'i rjes 'brang gnyis yod pa'i phyir /
gang zag de gnyis sngon 'jig rten pa'i lam gyi sgom bas spang bar bya bcung zad kyang ma spangs na 'bras bu dang po la zhugs ba yin te| rgyun zhugs kyi 'bras bu la zhugs pa'i phyir /
de gnyis 'dod pa'i nyon mongs gcig nas rnam ba lnga'i bar tsam bcom bde sang 'bras bu dang po la zhugs pa yin te /
rgyun zhugs kyi 'bras bu la zhugs pa yin pa'i phyir /
de gnyis 'dod pa'i nyon mongs dgu 'tshun chad de de ma gtogs ba drug gam bdun nam brgyad zad pa ni 'bras bu gnyis pa la zhugs pa yin gyi gnas pa ma yin te /
de la zhugs pa zhes bya ba'i phyir /
gang zag de gnyis kyi snga rol 'dod pa 'am yang na gong ma ci yang med pa'i skye mched las 'dod chags dang bral ba'i tshe 'bras bu gsum ba la zhugs pa yin te /
de'i tshe de gnyis phyir mi 'ong gi 'bras gul zhugs pa yin pa'i phyir /
gang zag gang zhig 'bras pu gang la zhugs pa de ni chos can /
bcu drug pa lam rjes shes la gnas pa'i tshe 'bras gnas zhes bya ste /
de'i tshe bcu drug ba'i rtogs pa thob lam btang ba yin pa'i phyir /
bcu drug pa de'i tshe dbang po rno rtul gyi gang zag de dag la ming khyad par can yod de /
dbang rtul la dad pas mos pa dang /
dbang rnon la mthong bas thob pa zhes bya ba yin pa'i phyir /
rgyun zhugs kyi 'bras gnas khyad par du bya ba'i phyir mi brtson pa'i rgyun zhugs ni chos can /
phyir 'ong gi 'bras bu la zhugs ba ma yin te /
rgyun zhugs kyi 'bras bu thob pa gang zhig /
'bras bu khyad par can gyi lam thob ba med pa de'i phyir zhugs pa phyi ma la rigs 'gre /
gnyis pa la /
spang bya spong tshul dang /
zhugs gnas kyi rnam gzhag dngos gnyis /
dang po ni /
'dod pa'i sa la sngar bshad bde bzhin du bsam gtan dang po'i sa dang srid rtse'i bar gyis na nyes pa rnam pa dgu dgu yod de /
de dag na de sgom spang chung 'bring chen po gsum /
de re re la'ang chung ngu'i chung du nas chen po'i chen po'i bar yod pa'i phyir /
nyes pa dgu yod pa de bzhin du /
sgom lam gyi yon tan dgu rnams yod de /
sgom lam chung ngu dang /
'bring dang /
chen po rnams kyi re re la'ang chung du dang la sogs pas chen po'i chen po'i bar tha dad pa rnams yod pa'i phyir / /
gnyis pa la /
rgyun zhugs zhugs gnas /
phyir 'ong /
phyir mi 'ong /
dgra bcom zhugs gnas te bzhi /
dang po la /
zhugs ba dag gnas ba gnyis /
dang po bshad zin /
gnyis pa la /
rnam pa dang /
khyad par gnyis las /
dang po ni /
rgyun zhugs srid ba lan bdun ba ba chos can /
khyod kyi 'jig byed yod de /
rgyun zhugs 'bras gnas tsam po ba gang zhig /
@# / /
sgom bas spang bar bya ba cung zad kyang ma zad cing /
re ltar te mchog tu thogs na srid pa lan bdun len pa'i rigs su gnas pa de yin pa'i phyir / /
gnyis pa ni /
rgyun zhugs rigs nas rigs skye chos can /
khyod kyi 'jog byed yod de /
rgyun zhugs 'bras gnas khyad par ba gang zhig /
'dod pa'i sgom spang rnam pa gsum mam rnam pa bzhi las grol ba dang /
de'i gnyen po zag med kyi dbang po thob pa /
tshe gnyis sam gsum du 'dod pa'i lha mi gang rung gi rigs nas rigs su skye ba len pa'i rigs su gnas pa da yin pa'i phyir / /
gnyis pa phyir 'ong zhugs gnas la /
zhugs pa dang /
'bras gnas gnyis /
dang po ni /
'bras gnas de nyid 'dod pa'i sgom spang rnam pa lnga'i bar du bcom zhing spangs nas /
drug pa spong ba'i bar chad med lam la gnas pa'i nyan thos chos can /
phyir 'ong zhugs pa yin te /
de lnga spangs pa gang zhig /
phyir 'ong gi 'bras bu thob phyir du brtson pa'i nyan thos yin pa'i phyir / /
gnyis pa la /
tsam po pa dang /
khyad par ba gnyis las /
dang po ni /
'dod nyon drug pa zad par gyur ba na /
de ni lan cig phyir 'ong ba zhes bya ba yin te /
phal cher la 'dod chags dang bral zhing /
lha'i nang nas mi'i nang du lan cig phyir 'ong ba'i phyir / /
gnyis pa ni /
'bras bu la gnas pa de nyid nyes pa ste 'dod pa'i sgom spang gi cha bdun nam brgyad zad pa de'i gnyen po zag med kyi dbang po thob pa /
mya ngan las 'da' ba la tshe gcig lus pa'i tshe /
de nyid la tshe gcig bar chad gcig ba zhes bya ste /
phyir mi 'ong gi 'bras bu thob pa la 'dod nyon dgu bas bar du chod cing /
dgra bcom thob pa la tshe gcig gis bar du chod pa'i phyir / /
gsum pa phyir mi 'ong zhugs gnas la /
zhugs pa dang /
'bras gnas gnyis las /
dang po ni /
'bras gnas de chos can /
'bras bu gsum pa phyir mi 'ong gi 'bras bu la ni zhugs pa'ang yin te /
de thob phyir du brtson pa'i nyan thos yin pa'i phyir / /
gnyis pa la /
mdor bstan pa /
rgyas bar bshad pa gnyis /
dang po ni /
'bras gnas de chos can /
'dod pa'i nyon mongs dgu zad bar spangs /
srid rtse'i nyon mongs dgu ba ma zad pa'i tshe phyir mi 'ong zhes bya ste /
de'i tshe tha ma'i cha mthun lnga spangs pas rab tu phye ba'i dge sbyong tshul gyi 'bras bu thob pas 'dod par phyir mi 'ong ba'i phyir / /
gnyis pa la /
gzugs su nyer 'gro /
gzugs med du nyer 'gro /
mthong chos zhi /
tshe yongs gyur /
lus mngon byed dang lnga /
dang po la /
rtsa ba'i sgo nas lnga rang bye /
yan lag gi sgo nas dgur dbye /
de dag gi khyad par /
skyes bu dam pa'i 'gro ba ngos gzung ba dang bzhi /
dang po ni /
phyir mi 'ong de ni chos can /
rnam pa lnga yod de /
bar sid la brten nas de mngon du byed ba bar 'da' /
skyes tsam nas mya ngan las 'das ba skyes 'da' /
de yang 'du byed dang bcas nas mya ngan las 'da' ba dang /
'du byed med par yongs su mya ngan las 'da' ba gong du 'pho ba rnams su yod pa'i phyir /
phyir mi 'ong gong du 'pho ba de ni chos can /
rnam pa gnyis su yod de /
bsam gtan spel sgom byas nas 'og min gyi mthar thug bar 'gro ba dang /
ma byas bar srid rtse'i mthar thug 'gro ba gnyis yod pa'i phyir /
phyir mi 'ong gzugs su nyer 'grod chos can /
gsuM du yod de /
'phar ba dang /
phyed du 'phar ba dang /
gnas thams cad du 'chi 'pho zhing 'phar ba rnams yod pa'i phyir /
phyir mi 'ong gzugs su nyer 'gro las gzhan srid rtse'i mthar thug 'gro ba chos can /
khyod kyi rgyu yod de /
bsam gtan spel sgom ma byas shing /
zhi gnas shas che ba'i dbang gis khyod 'byung ba'i phyir / /
gnyis pa ni phyir mi 'ong gzugs su nyer 'gro ba de la dgur bshad de /
phyir mi 'ong bar 'da' ba la myur ba /
myur ba ma yin pa /
ring mo nas 'da' ba dang gsum /
skyes 'da' ba la skyes cam dang /
'du byad dang bcas ma bcas gsum /
gong 'phob la 'phar ba sogs gsum ste dgu yod pa'i phyir / /
gsum pa ni /
de ltar dbye ba la rgyu mtshan yod de /
dgu bo de dag gi ni khyad par rnams las dang /
dbang po dang /
nyon mongs pa'i bye brag las de ltar 'byung ba'i phyir /
bar 'da' ba gsum mngon par 'grub pa'i las can dbang rnon nyon mongs chung du /
skyes 'da' gsum skyes nas myong 'gyur gyi las can dbang po dang nyon mongs 'bring /
gong 'pho gsum des shes par @# / /
bya'o| |bzhi pa ni /
skyes bu dam pa'i 'gro ba chos can /
khyod la bdun yod de /
sngar gyi dgu po las /
gong du 'pho ba ma phye bar gcig tu bgrangs pas de ltar 'byung ba'i phyir /
de chos can /
dam pa zhes bya ba'i rgyu mtshan yod de /
dge las kho nar 'jug cing /
dam pa min pa la mi 'jug pa dang /
'dod pa las son zhing /
der slar phyir mi 'ong ba'i phyir ro / /
gnyis pa gzugs med nyer 'gro ni /
gzhan gzugs med nye bar 'gro ba ni chos can /
bzhi yod de /
skyes 'da' pa gsum /
gzhan gong du 'pho ba'i ming can dang bzhi yod pa'i phyir / /
gsum pa mthong chos zhi ni /
shes bya chos can /
gzhan mthong chos zhi yod de /
mthong lam thob pa'i tshe 'di nyid la myang 'das mngon du byed pa'i phyir mi 'ong de yin pa'i phyir / /
bzhi pa tshe yongs gyur gyi phyir mi 'ong la /
dngos dang /
zhar byung bsam gtan spel sgom bshad pa gnyis /
dang po ni /
'dod par tshe rabs lan grangs du mar yongs su gyur pa ste blangs pa'i phyir mi 'ong de chos can /
khyod gzhag tu yod de /
'dod par tshe yongs su gyur pa'i 'phags pa zhes bya ba'i phyir /
de 'dra'i 'phags pa chos can /
'dod khams las gzhan gzugs khams su 'gro ba med de /
'dod pa'i rten de nyid la myang 'das mngon du byed pa'i phyir /
'dod par tshe yongs su gyur pa'i phyir mi 'ong de dang khams gong mar skyes pa'i 'phags pa ni chos can /
yongs su nyams pa dang dbang po 'pho ba mi bsten te /
dbang po yongs su smin pa dang rten khyad par can thob pa'i phyir / /
gnyis pa la /
spel sgom byed pa'i tshul /
grub pa'i tshad /
byas pa'i dgos pa /
spel sgom gyi 'bras bu dang bzhi /
dang po ni /
shes bya chos can /
bsam gtan spel sgom byed tshul yod de /
dang por bsam gtan bzhi pa spel bar byed pa'i phyir / /
gnyis pa ni /
spel sgom grub pa'i tshad yod de /
bsam gtan zag bcas zag med skad cig ma re re la ni bsre thub pa rnams ni spel sgom grub pa yin pa'i phyir / /
gsum pa ni /
spel sgom byed pa'i rgyu mtshan yod de /
phyir mi 'ong dbang rnon rnams gnas gtsang mar skye ba dang /
mthong chos la bde bar gnas par bya ba'i phyir sgom pa dang /
dbang rtul rnams de dang nyon mongs pas 'jigs pa'i phyir yang sgom pa'i phyir / /
bzhi pa ni /
shes bya chos can /
gnas gtsang ma'i skye ba la mi che ba sogs lnga kho nar yod de /
de'i rgyu bsam gtan spel sgom de ni rnam pa lnga kho nar nges pa'i phyir / /
lnga pa ni /
'gog pa'i snyoms 'jug thob pa'i phyir mi 'ong chos can /
lus kyi mngon sum byed pa zhes 'dod de /
myang 'das dang 'dra ba'i 'gog pa'i bden pa lus kyis mngon du byed pa'i phyir mi 'ong yin pa'i phyir / /
bzhi pa dgra bcom zhugs gnas la /
zhugs pa dang /
'bras gnas gnyis las /
dang po ni /
bsam gtan dang po'i sgom spang gcig spangs pa nas srid rtse'i bar sgom spang gi cha brgyad zad pa'i phyir mi 'ong chos can /
dgra bcom gyi 'bras bu nyid la zhugs pa yin te /
de thob phyir du brtson pa'i nyan thos yin pa'i phyir /
srid rtse'i sgom spang dgu pa spong ba'i bar chad med lam la gnas pa'i phyir mi 'ong yang chos can /
rtags bsal sngar bzhin /
bar chad med lam de ni chos can| rdo rje lta bu'i ting nge 'dzin zhes bya ba yin te phra rgyas nyon mongs thams cad 'joms nus pa'i phyir / /
gnyis pa la /
spyir bstan pa /
khyad chos rgyas par bshad pa /
'bras gnas kyi dbye ba dang gsum /
dang po ni /
zad pa shes pa'i ye shes chos can /
thob pa'i dus yod de /
srid rtse'i sgom spang dgu pa de zad pa'i 'gog pa thob pa dang dus mtshungs pa'i phyir / /
gnyis pa la /
chags bral gyi rnam gzhag dang /
dge sbyong tshul 'bras kyi rnam gzhag gnyis /
dang po la /
lam gang gis chags pa dang bral ba /
bral thob skye ba'i tshul /
sa gang gi chags pa dang bral ba /
lam gyi dmigs pa dang bzhi /
dang po ni /
shes bya chos can /
de'i tshe gang zag de la mi slob pa dang dgra bcom pa zhes bya ste /
de'i tshe thob dgos mtha' dag thob zin pa'i phyir /
shes bya chos can /
srid rtse las 'jig rten ba'i lam gyis chags pa dang 'bral mi nus te /
de'i 'dod chags dang 'bral ba la 'das la mkho na dgos pa'i phyir /
srid rtse las gzhan pa'i sa las 'dod chags dang bral tshul rnam @# / /
pa gnyis yod de /
'jig rten pa'i lam ni ngags kyi rnam pa can gyis 'dod chags dang bral ba dang /
'jig rten las 'das pa'i lam gyis 'dod chags dang bral ba gnyis yod pa'i phyir / /
gnyis pa ni /
'jig rten pa'i lam gyis 'dod chags dang bral ba'i 'phags pa la bral ba'i thob pa rnam pa gnyis yod de| 'das ma 'das gnyis yod pa'i phyir /
kha cig na re /
'jig rten las 'das pa'i lam gyis kyang 'dod chags dang bral ba rnam pa gnyis yod de /
sa gong ma'i lam btang yang de'i nyon mongs pa dang mi ldan pa yod pa'i phyir zer ba la /
bya ba pa med de /
grid rtse'i phyed las rnam par grol ba la lam snga ma btang yang nyon mongs dang mi ldan pa dang /
bsam gtan dang po'i gong sar skyes pa bzhin du sngar gyi nyon mongs dang mi ldan pa'i phyir / /
gsum pa sa gang gi chags pa dang bral ba ni /
bsam gtan dang po'i nyer bsngogs zag med mi lcogs med pa yis /
rangs gong sa 'ogs thams cad las 'dod chags dang 'bral bar byed nus te /
des sa gsum 'o de'i dngos gnyen byed nus pa'i phyir /
gsum pa man chad kyis gsum las rgyal ba ste /
'dod chags dang bral ba'i rnam grol lams gnyis las 'thob ste /
bsam gtan gyi dngos gzhi'am nyer bsngogs las tha ma'i rnam grol lam 'thob pa'i phyir /
bzhi pa sogs kyis mtha'i rnam grol lam ni chos can /
nyer bsngogs las 'thob pa ma yin de /
dngos gzhi kho na las 'thob pa'i phyir /
zag med kyi bsam gtan bzhi gzugs med dang po gsum /
bsam gtan khyad par ba ste brgyad kyis rang se dang gong sa las rgyal bar byed nus te /
des de la chags pa dang bral bar byed nus pa'i phyir / /
bzhi ba dmigs rnam la /
dngos dang /
dkyus ma gnyis /
dang po ni /
'jig rten pa'i rnam grol lam dang bar chad med lam gyi dmigs pa yod de /
go rim bzhin du rnam grol lam gyis gongs la zhi sogs kyi rnam pa can gyi spyod yul du byed /
bar chad med lam gyis gong sa la rags sogs kyi rnam pa can gyi spyod yul du byed pa yin pa'i phyir / /
gnyis pa ni /
gal te dgra bcom pa mi g.yo ba'i chos can yin na de'i zad pa shes pa'i ye shes las byung ba'i 'bras bu yod de /
de las mi skye ba shes pa'i blo gros 'byung ba'i phyir /
gal te dgra bcom pa mi g.yo ba'i chos can ma yin na /
zad pa shes pa'i ye shes las chos gnyis 'byung ste /
de'i zad pa shes pa'i ye shes sam /
mi slob pa'i lta ba 'byung ba'i phyir /
lta ba de ni chos can /
dgra bcom pa thams cad la yod de /
de dbang po rno rtul gnyis ka la yod pa'i phyir / /
gnyis pa dge sbyong tshul 'bras kyi rnam gzhag la /
ngo bo dbye ba dang bcas pa /
rtsod pa spong ba /
dwogs pa dpyad pa /
'thob tshul dang bzhi /
dang po la /
tshig don dang /
mtha' dpyad pa gnyis /
dang po ni /
dge sbyong gi tshul ni chos can /
ngo bo yod de /
dri med zag med kyi par chad med lam la 'jog pa'i phyir /
da ni brgyad cu rtsa dgu'o dge sbyong tshul gyi 'bras bu chos can /
gnyis su yod de /
'dus byas dang 'dus ma byas gnyis su yod pa'i phyir /
de dag so sor brgyad cu rtsa dgu re yod de /
mthong spang spangs pa'i rnam grol lam brgyad /
zad pa 'gog bden dang bcas pa /
sa dgu'i sgom spang spangs pa'i rnam grol lam dgu dgu brgyad cu rtsa gcig /
zad pa 'gog bden dang bcas pa rnams yod pa'i phyir /
rgyu mthun dang bral 'bras gnyis su yod de /
rnam grol lam rgyu mthun dang /
'gog bden rnams bral 'bras yin pa'i phyir / /
gnyis pa mtha' dpyad pa la /
kha cig /
dag sbyong tshul gyi 'bras bu yin na /
'bras bu bzhi po gang rung yin pas khyab zer na /
de thob pa'i gang zag yin na /
cig shos thob pa'i gang zag yin dgos par thal /
'dod pa'i phyir /
'dod na /
ston pa shAkya thub pa chos can /
der thal /
de'i phyir /
der thal /
dge sbyong tshul gyi so sor brtags 'gog la gnas pa'i gang zag yin pa'i phyir /
der thal /
'gog bden la gnas pa'i gang zag yin pa'i phyir /
der thal /
rang don spangs pa phun tshogs la gnas pa'i gang zag yin pa'i phyir /
sangs 'phags yin pa'i phyir /
rtsa bar 'dod nad bzhi'i nang gi dgra bcom pa'i 'bras bu la gnas pa'i gang zag yin par thal /
'dod pa gang zhig /
dang po gsum la @# / /
dwogs pa med pa'i phyir /
'dod na /
dgra bcom 'bras gnas yin par thal /
'dod pa'i phyir /
'dod na /
theg dman gyi gang zag yin par thal /
'dod pa'i phyir /
kha cig /
rgyun zhugs yin na /
dbang po rno rtul de dag tu /
zhes sogs kyi skabs nas dngos su bstan pa'i rgyun zhugs yin pas khyab zer na /
mthong lam gyi snga rol du 'jig rten pa'i nyon mongs lnga pa la chags pa dang bral ba'i rgyun zhugs chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
de chos can /
khyod gzhung de'i skabs nas dngos su bstan pa'i rgyun zhugs ma yin par thal /
rnam lnga'i bar bcom gnyis pa la / /
zhes pa'i skabs nas dngos su bstan pa'i de yin pa'i phyir /
kha cig /
mthong spang kun sbyor gsum spangs pas rab tu phye ba'i dge sbyong tshul gyi 'bras bu thob phyir du brtson bzhin pa'i gang zag yin na /
rgyun zhugs zhugs pa yin pas khyab zer na /
rgyun zhugs kyi 'bras bu thob phyir du brtson bzhin pa'i nyan thos tshogs lam pa chos can| der thal| de'i phyir /
der thal /
chos can de yin pa'i phyir /
de yod pa'i phyir /
'dod na /
'phags pa yin par thal /
'dod pa'i phyir /
'dod mi nus /
kha cig /
nyan thos kyi mthong lam rnam grol lam la gnas pa'i rgyun zhugs 'bras gnas yod zer na /
mi 'thad par thal /
rgyun zhugs 'bras gnas yan na sgom lam pa yin dgos pa'i phyir /
der thal /
rgyun zhugs /
phyir 'ong /
phyir mi 'ong gi 'bras gnas gsum po gang rung yin na sgom lam pa yin dgos pa'i phyir /
der thal /
de yin na /
bcu drug pa lam rjes shes kyi rtogs pa thob dgos pa gang zhig /
de sgom lam du 'dod dgos pa'i phyir /
kha cig /
phyir 'ong zhugs pa yin na /
gnyis pa la| dgu pa tshun chad zad pa yin / /
zhes pa'i skabs nas dngos su bstan pa'i phyir 'ong zhugs pa yin pas khyab zer na /
'bras bu rim gyis pa'i phyir 'ong zhugs pa chos can /
der thal /
de'i phyir /
der thal /
chos can de yin pa'i phyir /
rtsa bar 'dod na /
de chos can /
'bras bu thod rgal ba yin par thal /
gzhung 'di'i skabs nas dngos su bstan pa'i de yin pa'i phyir /
kha cig /
rgyun zhugs srid pa lan bdun pa ba yin na /
'dod par rigs mthun gyi skye srid bdun len par nges pas khyab zer na /
ma nges pa'i rgyun zhugs srid pa lan bdun pa ba chos can /
der thal /
de'i phyir /
der thal /
de yod pa'i phyir /
der thal /
de la nges ma nges gnyis yod pa'i phyir /
der thal| dge 'dun nyi shu chen mo las / /
lan bdun nga la skye 'phags gnyis / /
'phags pa la yang ngas ma nges / /
zhes gsungs pa'i phyir /
'dod na /
nges pa'i rgyun zhugs srid pa lan bdun pa ba yin par thal /
de gang zhig /
'dod pa'i phyir /
kha cig /
tha ma'i cha mthun lnga spangs pa'i dge sbyong tshul gyi 'bras bu thob phyir du brtson bzhin pa'i gang zag de yin na /
phyir mi 'ong zhugs pa yin pas khyab zer na /
phyir mi 'ong gi 'bras bu thob phyir du brtson bzhin pa'i nyan thos kyi tshogs lam pa chos can /
der thal /
de'i phyir /
der thal /
de yod pa'i phyir te /
nyan thos dgra bcom thob phyir du brtson bzhin pa'i de yod pa'i phyir /
'dod na /
'phags pa yin par thal lo / /
kha cig /
phyir 'ong zhugs pa yin na /
mthong lam pa yin pas khyab zer na /
'dod nyon drug pa'i dngos gnyen par chad med lam la gnas pa'i rgyun zhugs 'bras gnas chos can /
der thal /
de'i phyir /
der thal /
'bras bu rim gyis pa'i phyir 'ong zhugs pa yin pa'i phyir /
'dod na /
ma yin par thal /
sgom lam pa yin pa'i phyir /
der thal /
rgyun zhugs 'bras gnas yin pa'i phyir /
kha cig /
phyir mi 'ong 'bras gnas yin na /
de dgu zad pas phyir mi 'ong / /
zhes pa'i skabs nas dngos su bstan pa'i phyir mi 'ong 'bras gnas yin pas khyab zer na /
'bras bu thod rgal ba'i phyir mi 'ong 'bras gnas chos can /
der thal /
de'i phyir /
der thal /
chos can de yin pa'i phyir /
'dod na /
'bras bu ram gyis pa'i phyir mi 'ong 'bras gnas yin par thal /
'dod pa'i phyir /
kha cig /
gzugs su nyer 'gro'i phyir mi 'ong yin na /
gzugs kyi rten la myang 'das mngon du byed pas khyab zer na /
gzugs su nyer 'gro'i phyir mi 'ong gong 'pho srid rtse'i mthar thug 'gro chos can /
der thal /
de'i @# / /
phyir /
der thal /
chos can de yin pa'i phyir /
'dod na /
ma yin par thal /
gzugs med kyi rten la myang 'das mngon du byed pa'i phyir /
kha cig /
dgra bcom pa yin na /
dgra bcom drug 'dod de dag las / /
zhes sogs kyi skabs nas dngos su bstan pa'i dgra bcom pa yin pas khyab zer na /
thub pa sangs rgyas bcom ldan 'das chos can /
der thal /
de'i phyir /
der thal /
sangs rgyas gnyis dang nyan thos bdun / /
zhes pa'i skabs nas dngos su bstan pa'i gang zag yin pa'i phyir /
'dod na /
dgra bcom 'bras gnas yin par thal /
'dod pa'i phyir /
'dod mi nus /
kha cig /
byang chub yin na /
zad mi skye shes pa'i ye shes yin pas khyab zer na /
nyams pa'i chos can gyi dgra bcom pa'i rgyud kyi zad pa shes pa'i ye shes chos can /
der thal /
de'i phyir /
der thal /
nyan thos kyi byang chub yin pa'i phyir /
der thal /
chos can de yin pa'i phyir /
'dod na /
de'i rgyud la de yod par thal /
'dod pa'i phyir /
'dod na /
de'i rgyud la mi skye ba shes pa'i ye shes yod par thal lo / /
'dod mi nus te /
dgra bcom dbang rtul yin pa'i phyir / /
gnyis pa ni /
shes bya chos can /
dge sbyong tshul gyi 'bras bu brgyad cu rtsa dgu bshad pas mdo las 'bras bu bzhir gsungs pa dang 'gal ba'i skyon med de /
bzhir bzhag pa la rgyu mtshan rnam pa lnga srid pa'i phyir /
de srid de /
'bras bu la zhugs lam sngon du btang ba dang /
gzhan zag med kyi lam thob pa dang /
zad pa ste spangs pa bsdoms pa dang /
chos shes bzhi rjes shes bzhi ste shes pa brgyad tshan thob pa dang /
mi rtag sogs rnam pa bcu drug rtogs pa thob pa'i sgo nas de ltar bshad pa'i phyir / /
gsum pa ni /
'jig rten pa'i lam gyis thob pa'i phyir 'ong dang /
phyir mi 'ang gi 'bras bu /
dge sbyong tshul gyi 'bras bur mi rung ba'i skyon med de /
'jig rten pa yi lam gyis thob pa'i dge sbyong tshul gyi 'bras bu ni mthong lam gyis thob pa'i spangs pa dang /
sgom lam gyis thob pa'i spangs par bsres pa dang /
zag med kyi thob pa yang 'dzin pa'i phyir /
gong du bshad pa'i dge sbyong tshul de nyid chos can /
tshangs pa'i tshul zhes bshad pa'i rgyu mtshan yod de /
nyon mongs spong ba'i lam yin pa'i phyir /
tshangs pa yi 'khor lo chos can /
bskor ba po yod de /
tshangs pa sangs rgyas bcom ldan 'das kyis bskor ba'i phyir /
mthong lam gyi ngo bor gyur ba'i 'phags lam yan lag brgyad chos can /
chos kyi 'khor lo zhes bya ste /
rgyal po'i 'khor lo rin po che dang chos mtshungs pa'i phyir /
der thal /
rgyal po'i 'khor lo rin po che de rten par byed pa'i lte ba /
sdud cing myur bar 'gro ba'i mu khyud /
gcod par byed pa'i rtsibs gsum dang ldan pa ltar /
'phags lam yan lag brgyad bo de bsdu na bslab pa gsum du 'du zhing /
de rnams snga ma gsum dang chos mtshungs pa'i phyir / /
bzhi pa 'thob tshul ni /
shes bya chas can /
'dod par dge sbyong tshul gyi 'bras bu gsum 'thob ste /
der /
rgyun zhugs /
phyir 'ong /
phyir mi 'ong gi 'bras bu gsum 'thob pa'i phyir /
tha ma dgra bcom pa'i 'bras bu ni khams gsum du 'thob ste /
'dod gzugs /
gzugs med rnams su 'thob pa'i phyir /
sngar bshad pa gsum po de rnams khams gong mar mi 'thob ste /
de na de'i rten la mthong lam gsar skye med pa'i phyir /
der thal /
gzugs med khams na 'chad nyan med /
gzugs khams na skyo shas mi skya ba'i phyir dang /
mdo las kyang bar mdor yongs su mya ngan las 'da' ba nas gong du 'pha ba'i bar gang zag lnga ni 'dir rtsom zhing der mthar phyin par 'gyur ro / /
zhes gsungs pa'i phyir / /
smras pa /
lam gyi bgrod tshul 'khrul med ston mkhas pa'i / /
yongs 'dzin ded dpon drin las myang 'das kyi / /
rin chen gling du bgrod pa'i go rim 'gros / /
mnor ston pa dbyig gnyen mkhas pa'i lugs / /
mthar thug theg pa gcig tu grub po zhes / /
rang sde'i grub mtha' smra ba 'ga' 'dod kyang / /
thob bya mthar thug dgra bcom rnam gsum gyi / /
go 'phang yin phyir lugs 'dir gsal bar 'chad / /
ces bya ba ni bar skabs kyi tshigs su bcad pa'o / /
! / /
gsum pa dgra bcom 'bras gnas @# / /
kyi dbye ba la /
mtshan gzhi'i sgo nas drug tu dbye /
'bras bu nyams pa yod med la dpyad /
dbang po 'pho tshul /
dgra bcom pa dgur yod tshul dang bzhi /
dang po ni /
dgra bcom pa la drug tu 'dod de /
yongs su nyams pa'i chos can /
bdag gsod pa'i chos can /
gnas pa las mi bskyod pa'i chos can /
rtogs pa'i skal ba can gyi chos can /
rjes su srung ba'i chos can /
mi g.yo ba'i chos can rnams su yod pa'i phyir /
drug po de dag las /
dang po lnga ni chos can /
khyod kyi rgyu yod de /
dad pas mos pa las skyes pa'i phyir /
lnga po de dag chos can /
rnam grol dus dang sbyor ba zer ba'i rgyu mtshan yod de /
myang 'das mngon du byed pa la yo byad dang /
nad med pa dang /
yul khyad par can la ltos dgos pa'i phyir /
dgra bcom mi g.yo ba'i chos can chos can /
mi g.yo ba zer ba'i rgyu mtshan yod de /
dbang po mi g.yo ba ste mi nyams pa'i dgra bcom pa yin pa'i phyir /
de chos can /
dus dang mi sbyor bar rnam par grol ba zhes pa'i rgyu mtshan yod de /
dbang po mi g.yo ba'i dgra bcom pa yin pa'i phyir /
de chos can /
rgyu yod de /
mthong bas thob pa'i rgyu las byung ba'i phyir /
dgra bcom pa de dag la'ang rigs gnyis su yod de /
kha cig dang po nas de'i rigs dang /
kha cig sbyangs ba'i yon tan las mi g.yo bar 'gyur ba'i phyir / /
gnyis pa ni /
dgra bcom pa dang po lnga la nyams par 'gyur ba yod de /
nyams pa'i chos can ma gtogs pa bzhi ni rigs las nyams par 'gyur ba yod /
ldag 'bras bu las nyams par 'gyur ba yod pa'i phyir /
rang gi dang por 'bras bu gang thob pa las nyams par 'gyur ba ma yin te /
de ni 'jig rten dang 'jig rten las 'das pa'i lam gnyis kyis brtan par byas pa'i phyir /
dgra bcom par ma zad /
nyan thos slob pa dang 'phags pa ma yin pa so so skye bo'ang rigs drug dang ldan pa yod de /
nyams pa'i chos can nas mi g.yo ba'i bar gyi de ldan yod pa'i phyir /
mthong lam la gnas pa la ni de la gnas bzhin du dbang po 'pho ba med de /
de ni shin tu yun thung pa'i phyir /
yon tan las yongs su nyams pa la rnam pa gsum du shes par bya ste /
yon tan thob pa las nyams pa dang /
ma thob pa las nyams pa dang /
thob bya mngon du mi byed pas nyer spyad las nyams pa rnams su yod pa'i phyir /
ston pa sangs rgyas la nyams pa gcig yod de /
tham nyer spyad las nyams pa yod pa'i phyir /
dgra bcom mi g.yo ba'i chos can la nyams pa gnyis yod de /
nyer spyad las nyams pa dang /
bar ma ma thob pa las kyang nyams pa yod pa'i phyir /
dgra bcom gzhan la nyams tshul yod de /
de de la rnam pa gsum ga yod pa'i phyir /
de ltar nyams pas dgra bcom 'khor bar skye ba'i skyon med de /
de ni 'bras bu las nyams pa sor ma tshud kyi bar du 'chi ba med cing /
'bras bu dang 'gal ba'i bya ba ma yin pa de mi byed pa'i phyir /
dper na rtsal po che 'dred kyang 'gyel bu ba mi 'ong ba bzhin no / /
gsum pa dbang po 'pha chul ni /
rtogs pa'i skal ba can mi g.yo bar dbang po 'phob la /
rnam grol lam dang bar chad med lam dgu la brten dgos te /
de lngar dbang po rtul po'i rigs shin tu bsten pa'i phyir ro / /
dad pa dang mos pa mthong bas thob par dbang po 'pho ba la bar chad med lam dang /
rnam grel lam du ma la brten mi dgos te /
de gnyis re res 'pho nus pa'i phyir ro / /
'phags pa'i gang zag dbang po 'pho ba'i lam yod de /
zag med kyi lam la brten nas 'pho ba'i phyir /
dbang po 'pho ba'i rten yod de /
skye 'phags thams cad mi'i nang du dbang po 'phel zhing 'pho ba'i phyir /
mi slob pa dbang po 'pho ba la zag med sa dgu la brten te /
bsam gtan sa drug dang gzugs med dang po gsum la brten dgos pa'i phyir /
slob pa dbang po 'pho ba nas drug la brten dgos te /
@# / /
bsam gtan sa drug la brten dgos pa'i phyir /
dbang po 'pho ba'i rgyu mtshan yod de /
gang gi phyir na dbang rtul gyi dbang bo 'phel bas 'bras bu byad bar can btang ste /
dbang rnon gyi 'bras bu phyi ma thob par 'gyur ba'i phyir / /
bzhi pa ni /
dgra bcom pa la dbang po'i sgo nas dgur yod de /
rang sangs rgyas dang yang dag bar rdzogs pa'i sangs rgyas gnyis dang /
nyan thos bdun dang dgur yod pa'i phyir /
dgu bo de chos can /
dbang po rnam pa dgu dbye ba can yin te /
dbang po rnon po'i rnon po nas rtul bo'i rtul po'i bar dgur yod pa'i phyir /
nyan thos kyi gang zag bdun po de dag sbyor ba dang /
dbang po dang /
snyoms 'jug dang /
rnam par grol ba bzhi gas rdzogs par byas pa yin te /
dad pa'i rjes 'brang dang /
chos kyi rjes 'brang gnyis ni sbyor bas rdzogs /
dad mos pa dang mthong thob gnyis ni dbang po dang /
lus mngon byed snyoms 'jug gis rdzogs /
shes rab kyis rnam grol ni nyon mongs las rnam par grol bas dang /
gnyis ka'i cha las rnam par grol ba snyoms 'jug dang /
shes rab gnyis kas rdzogs par byas pa'i phyir / /
gsum pa gang zag gi rigs bsdu ba ni /
nyan thos bdun po de dag kyang chos can /
bsdu na drug tu 'du ste /
'di ltar /
mthong sgom mi slob lam gsum la gang zag gnyis gnyis 'jog pa'i phyir /
'gog pa'i snyoms 'jug thob pa'i dgra bcom pa chos can /
nyon mongs pa dang snyoms 'jug gi sgrib pa gnyis ka las rnam par grol te /
de gnyis spangs pa'i phyir /
shes rab rkyang bas rnam par grol ba'i dgra bcom pa chos can /
snyoms 'jug gi sgrib pa las ma grol te /
khyod kyis ni de'i cig shos nyon mongs pa'i sgrib pa tsam bcom pa'i phyir /
zhar la yan lag gi rdzogs tshul ni /
shes bya chos can /
slob ba yongs su rdzogs par byed pa'i chos gsum yod de /
snyoms 'jug dang /
dbang po dang /
'bras bu rnams kyis yongs su rdzogs par shes par bya ba yin pa'i phyir /
rdzogs tshul yod do /
phyir mi 'ong dad mos pa lus mngon byed ma yin pa ni 'bras bu kho nas rdzogs /
yin pa ni 'bras bu dang snyoms 'jug gnyis kyis rdzogs /
mthong thob pa lus mngon byed ni /
de gsum gas rdzogs pa'i phyir /
chos gnyis kyis mi slob pa yongs su rdzogs te /
dbang po dang snyoms 'jug gnyis kyis yongs su rdzogs pa'i phyir / /
gsum pa lam gyi khyad chos gzhan bshad pa la /
lam gyi dbye ba spyir bstan /
byang chub phyogs mthun bye brag tu bshad pa| lam gyi thob pa'i rnam grol lam ngos gzung ba dang gsum /
dang po ni /
shes bya chos can /
mdor na 'bras bu thob par byed pa'i lam ni rnam pa bzhi yod de /
khyad par can gyi lam dang /
rnam grol gyi lam dang /
bar chad med pa'i lam dang /
sbyor ba'i lam zhes bya ba rnams yod pa'i phyir /
yang na lam de la dka' ba dang /
sla ba'i lam gnyis yod de /
bsam gtan gyi dngos gzhi dag la brten pa'i lam rnams sla zhing sa gzhan nyer bsdogs dang gzugs med dag la brten pa'i lam rnams dka' ba yin pa'i phyir /
yang lam de la mngon par shes pa bul ba dang myur ba gnyis su yod de /
blo ste dbang po rtul ba'i lam rnams mngon shes bul ba dang cig shos dbang rnon gyi lam rnams mngon shes myur ba yin pa'i phyir /
de chos can /
mu bzhi yod de /
sla ba la myur bu la gnyis dang /
dka' ba la myur bu la gnyis yod pa'i phyir / /
gnyis pa la /
sgra bshad dbyi ba dang bcas pa| lam gang du 'thob pa /
sa gang la brten nas 'thob pa /
shes nas dad pa 'thob pa'i tshul dang bzhi /
dang po ni /
zad pa dang mi skye ba shes pa'i ye shes chos can /
byang chub ces brjod pa'i rgyu mtshan yod de /
rang lam gyi bslab bya rdzogs pa'i lam yin pa'i phyir / /
sde tshan 'dun gyi sum cu rtsa @# / /
'dun chos can /
byang chub de'i phyogs mthun yin te /
de dang rjes su mthun pa'i lam yin pa'i phyir /
de yang ming gi sgo nas sum cu rtsa bdun yod cing /
rdzas su na bcur 'dus te /
dad pa dang /
brtson 'grus dang /
dran pa dang /
shes rab dang /
ting nge 'dzin dang /
btang snyoms dang /
dga' ba dang /
rtog pa dang /
tshul khrims dang /
shin tu sbyangs ba rnams su 'dus pa'i phyir /
de ltar 'dus te /
dran pa nyer gzhag bzhi ni shes rab kyis bsdus /
yang dag spong bsgo gsum yang dag 'jog ces bya ba ni brtson 'grus kyis bsdus /
rdzu 'phrul gyi rkang pa bzhi ni ting nge 'dzin gyis bsdus pa'i phyir| sde chen gsum shes rab dang brtson 'grus dang ting nge 'dzin yin zhes bshad pa ni gtso bo smos so / /
dgos pa yod de /
de dag gis ni sbyor byung gi yon tan kun kyang bsdus par shes pa'i ched yin pa'i phyir / /
gnyis pa ni /
yon tan sde tshan bdun gyi go rim nges te /
rim pa bzhin du las dang po pa tshogs lam gyi skabs su dran pa nyer gzhag bzhi dag dang /
nges 'byed cha mthun bzhi la rim bzhin yang dag spong ba bzhi /
rdzu 'phrul gyi rkang ba bzhi /
dbang po lnga /
stobs lnga rnams dang ni /
sgom lam la byang chub yan lag bdun /
mthong lam la 'phags lam yan lag brgyad rab tu phye ba yin pa'i phyir zer ro / /
byang chub kyi yan lag dang 'phags lam gyi yan lag chos can /
zag pa med pa yin te /
lam gyi bden pa yin pa'i phyir / /
gsum pa ni /
dran pa nyer gzhag sogs sde tshan gzhan lnga chos can /
rnam pa gnyis yod de /
zag bcas dang zag med gnyis yod pa'i phyir| bsam gtan dang bon byang phyogs so bdun po thams cad kyi rigs yod de /
dran pa nyer gzhag nas byang chub yan lag gi bar yod pa'i phyir /
bsam gtan dang po'i nyer bsngogs mi lcogs med na sum cu rtsa drug yod de /
de na dga' ba yang dag byang chub kyi yan lag ma gtogs pa yod pa'i phyir /
bsam gtan gnyis pa na ni sum cu rtsa drug yod de /
yang dag pa'i rtog pa ma gtogs pa yod pa'i phyir /
bsam gtan gsum pa dang bzhi pa na sum cu rtsa lnga yod de /
dga' ba dang rtog pa de gnyis ma gtogs pa gzhan rnams de gnyis na yod pa'i phyir /
bsam gtan gyi nyer bsdogs gzhan rnams dang bsam gtan bar khyad par can na'ang sum cu rtsa lnga yod de /
sngar gyi de gnyis ma gtogs pa yod pa'i phyir /
gzugs med dang po gsum na'ang sum cu rtsa gnyis yod de /
sngar gyi gnyis po de dang tshul khrims kyi yan lag ngag dang las kyi mtha' dang /
'tsho ba ma gtogs pa yod pa'i phyir /
'dod pa khams dang srid rtse na ti shu rtsa gnyis yod de /
de gnyis na byang chub yan lag dang ni 'phags lam ma gtogs pa yod pa'i phyir /
bzhi ba shes nas dad pa 'thob pa'i tshul ni /
bden pa dang po gsum mngon sum du mthong na tshul khrims dang chos la shes nas dad pa 'thob ba yin te /
mi phyed pa'i dad pa 'thob pa yin pa'i phyir /
lam gyi bden pa mngon par rtogs pa na sangs rgyas dang de'i dge 'dun dag la yang shes nas dad pa 'thob ste /
de la mi phyed pa'i dad pa 'thob pa'i phyir /
dmigs yul gyi chos chos can /
du ma yod de /
bden pa dang po gsum dang /
rang sangs rgyas kyi lam dang /
byang chub sems dpa'i lam rnams su yod pa yin pa'i phyir /
shes nas dad pa thob ba chos can /
rdzas mu bsdun gnyis su 'du ste /
dad pa dang tshul khrims dri med kyi zag pa med pa gnyis su 'du ba yin pa'i phyir / /
gsum pa lam gyi thob pa'i rnam grol la /
rnam grol lam gyi dbye ba spyir bstan /
rnam grol lam 'thob tshul /
'dus ma byas rnam grel bye brag tu bshad pa /
yid 'byung dang khyad par gyi chags bral dang bzhi /
dang po ni /
shes bya chos can /
slob pa'i yan lag tu rnam grol ma bshad pa'i rgyu mtshan yod de /
slob pa ni nyon mongs pas bcings @# / /
pa'i phyir /
de chos can /
rnam pa gnyis yod de /
nyon mongs bcom pa 'dus ma byas kyi rnam grol dang /
mos pa 'dus byas kyi rnam grol lam dang gnyis yod pa'i phyir /
'dus byas rnam grol lam de chos can /
mi slob pa'i yan lag yin te /
de'i mdon rtogs yin pa'i phyir /
de nyid chos can /
rnam grol lam gnyis yod de /
sems rnam par grol ba dang /
shes rab rnam par grol ba gnyis yod pa'i phyir / /
gnyis pa la /
sems gang rnam par grol ba dang /
lam gang gi stobs kyis rnam par grol ba gnyis /
dang po ni /
byang chub tu ji skad bshad pa'i shes pa mi slob pa'i sems ni chos can /
rnam par grol bar 'gyur te /
sgrib bskye 'gyur ma 'ongs pa las grol bar 'gyur ba'i phyir / /
gnyis pa ni /
'gag par 'gyur ba dang /
da ltar ba'i lam ni chos can /
sgrib pa rab tu spong ste /
ngo skal gyi sgrib pa 'joms pa'i phyir / /
gsum pa 'dus ma byas rnam grol bye brag tu bshad pa ni /
khams de la gsum yod de /
'dus ma byas nyid 'gog pa'i khams zhes bya ba dang /
'dod chags kun zad pa 'dod chags dang bral ba'i khams dang /
de las gzhan nyon mongs spangs pa'i khams dag yod pa'i phyir /
'gog pa'i khams zhes bya ba chos can /
bzhi yod de /
sdug bsngal mthong spang spangs pa nas /
lam mthong spang spangs pa'i bar yod pa'i phyir / /
bzhi pa ni /
sdug bsngal la chos bzod dang de shes pa dang /
rgyu kun 'byung la chos bzod dang de shes pa rnams kyis 'khor ba las yid 'byung bar 'gyur ste /
des zag bcas kyi dngos po la skyon du lta ba'i phyir /
shes bzod gang gis ngo skal gyi sgrib pa spang bar 'gyur ba kun gyis 'dod chags dang 'bral bar 'gyur te /
bral ba'i thob pa 'dren pa'i phyir /
de lta na ni /
mngon rtogs de la yid 'byung la sgrib pa mi spong /
de'i cig shos gnyis ka yin min te mu bzhi srid de /
sdug kun gyi shes pa bzhi ni yid 'byung ba'i lam yin la /
'dod chags dang bral ba'i lam ma yin pa'i mu /
sdug kun gyi bzod pa bzhi ni gnyis ka yin pa'i mu /
'gog lam gyi bzod ba bzhi ni /
chags bral gyi lam yin la /
yid 'byung ba'i lam ma yin pa'i mu /
'gog lam gyi shes ba bzhi ni /
gnyis ka ma yin pa'i mu yin pa'i phyir / /
shes bya chos can /
chos mngon pa mdzod kyi tshig le'ur byas pa las /
gnas drug pa zhes bya ba gtan la phab pa yin te /
lam dang gang zag mdor bstan rgyas bshad kyi sgo nas legs par bshad pa'i phyir / /
smras pa /
gang zhig spang bya'i rnyog pa kun bsal bas / /
thob bya'i lam gyi rdzing bu rnam par dwangs / /
ye shes gzugs brnyan stong phrag 'char ba yi / /
yang dag bgrod pa'i go rim ma nor mdzod / /
dkar 'jam chu 'dzin bu mo'i phang pa nas / /
chal chil g.yo ba'i char rgyun babs pa na / /
zhing pa'i snying la dga' ba cher skyed na / /
thar ba 'dod rnams tshul 'dir cis mi dga' / /
cung zad sems kyi gnas cha rnyed pa la / /
sa lam mthon por bgrod pa'i khur 'khyer na / /
srid rtse'i bar du phyin nas phyir log pa'i / /
mu stegs byed la sangs rgyas zer ram ci / /
gzhung lugs 'di 'drar bshad pa'i lam gyi 'gros / /
cung zad bshad pa'i dge tshogs ji snyed kyis / /
grangs med 'gro rnams log pa'i lam spangs te / /
theg gsum mi slob go 'phang thob gyur cig /
chos mngon pa mdzod gsal bar byed pa /
chos mngon rin chen 'dren pa'i shing rta zhes bya ba las /
gnas drug pa'i tshig don mtha' dpyod ji snyed pa bshad zin to / / / /
grangs med shes bya'i phung po ma lus pa / /
blo gros shing rta gcig gis 'dren pa la / /
ma smad snying stobs bzang po'i gyad kyi rigs / /
grags pa'i dbang phyug 'jam dbyangs bla ma rje / /
rje btsun mchog de'i bstan pa dri ma mad / /
bsra bslad ming bsgyur spangs te 'chad rtsod kyi / /
dga' ldan pa zhes 'khrul med grub pa'i @# / /
mtha' / /
'dzin mkhas 'jam mgon dkon mchog chos 'phel zhes / /
dka' gnad rgyal ba'i gsung rab 'chad pa'i tshe / /
smra mkhas ngag gi dbang por 'gran bzod de'i / /
drin las snyom las bdag 'dra'i slobs pa ma kyang / /
gzhung lugs 'di 'dra 'chad pa'i khung chen blangs / /
mkhas par bya ba'i yon tan ma lus pa / /
gcig tu gtan la 'bebs pa'i ye shes kyi / /
tshul rnams 'phags yul mkhas pa'i gsung bgros ltar / /
gsal bar 'chad do sgra 'dzin dbang po nyon / /
! / /
gnyis pa de ltar mkhas par byas pa'i yon tan gtan la dbab pa la| shes pa'i yon tan gtan la dbab pa dang /
snyoms 'jug gi yon tan gtan la dbab pa gnyis /
dang po la /
ye shes kyi rang bzhin gtan la dbab pa /
ldan tshul /
'thob pa'i tshul /
khyad par gyi chos dang bzhi /
dang po la /
bzod shes lta ba'i khyad par /
shes pa bcu ngos gzung /
de dag gi khyad chos dang gsum /
dang po ni /
dri med zag med kyi bzod pa rnams chos can /
shes bzod gnyis kyi nang nas shes pa min te /
ngo skal gyi spang bya the tshom ma spangs pa'i phyir /
lta ba yin te /
yang dag par rtog pa'i bdag nyid can yin pa'i phyir /
zad pa dang mi skye ba shes pa'i blo chos can /
lta ba ma yin te /
yang dag par rtog pa med pa dang /
yongs su 'tshol ba'i bsam pa can ma yin pa'i phyir /
de las gzhan pa'i 'phags pa'i blo chos can /
de gnyis ka yin te /
yul la nges bar rtog pa'i shes pa yin pa'i phyir /
zag med las gzhan pa'i 'jig rten pa'i shes rab rnams shes pa yin te /
kun rdzob shes pa yin pa'i phyir /
de las 'jig tshogs la lta ba sogs lnga dang 'jig rten pa'i yang dag pa'i lta ba ste drug ni chos can /
lta ba'ang yin te /
yang dag par rtog pa yin pa'i phyir / /
gnyis pa la /
mdor bstan pa /
rgyas par bshad pa gnyis /
dang po ni /
shes pa de la gnyis yod de /
zag bcas dang /
zag pa med pa gnyis yod pa'i phyir / /
gnyis pa la /
spyir bstan pa dang /
bye brag tu bshad pa gnyis /
dang po ni /
dang po de chos can /
kun rdzob shes pa zhes bya ste /
bum snam sogs kun rdzob la dmigs pa'i blo yin pa'i phyir /
shes ba zag med chos can /
rnam pa gnyis yod de /
chos shes pa dang ni rjes su shes pa kho nar yod pa yin pa'i phyir /
kun rdzob shes pa chos can /
yul la dmigs pa yin te /
'dus byas dang 'dus ma byas kyi chos de thams cad la dmigs pa'i phyir /
chos shes pa zhes bya ba'i blo chos can /
spyod yul ni yod de /
'dod pa'i sdug bsngal dang sogs pa kun 'byung dang 'gog lam la dmigs pa'i phyir / /
gnyis pa la /
pha rol sems shes dang /
zad pa dang mi skye ba shes pa gnyis /
dang po ni /
rjes su shes pa chos can /
khyod kyi spyod yul yod de /
khams gong ma'i sdug bsngal dang sogs pas kun 'byung dang 'gog lam la dmigs pa'i phyir /
chos shes dang rjes shes de dag nyid ni bden pa la dmigs pa'i bye brag gis bzhi bzhi yod de /
sdug bsngal shes pa nas lam shes pa'i bar du yod pa'i phyir /
bden pa shes pa rnam pa bzhi po de dag ni chos can| mi skye ba dang zad pa shes pa zhes bya ste /
rang gi ngo skal gyi spang bya mi skye ba dang /
nyon mongs 'gag pa shes pa'i blo yin pa'i phyir /
dang por skyes pa'i zad mi skye shes pa'i ye shes de ni chos can /
sdug bsngal dang rgyu kun 'byung la rjes su shes ba zhes bshad de /
srid rtse'i sdug kun gang rung la rjes su zhugs pa'i rnam pas dmigs pa yin pa'i phyir /
pha rol po'i sems rig pa'i shes pad ltar ba ni chos can /
bzhi las byung ste /
chos shes dang /
rjes shes /
lam shes pa dang /
kun rdzob shes pa las byung ba'i phyir /
des ni chos can /
chos kun rig pa @# / /
ma yin te /
sa dang /
dbang po dang /
gang zag dang /
zhig pa 'das pa dang /
ma skyes ba ma 'ongs pa rnams mi rig pa'i phyir /
shes bya chos can /
chos shes rjes shes kyi blo yi phyogs dang mthun pa ni phan tshun gcig gis gcig spyod yul du byed pa min te /
snga ma ni 'dod ba dang /
phyi ma ni khams gong kho na la dmigs pa'i phyir /
nyan thos kyi pha rol kyi sems shes kyis mthong lam skad cig ma gnyis rig ste /
sdug bsngal la chos shes dang chos bzod gnyis rig pa'i phyir /
rang rgyal bse ru lta bus pha rol sems shes kyis mthong lam skad cig ma gsum rig ste /
snga ma gnyis dang kun 'byung la rjes shes rig pa'i phyir /
sangs rgyas kyis 'bad rtsol gyi sbyor ba med par mthong lam skad cig ma kun rig ste /
des chos thams cad mkhyen pa'i phyir / /
gnyis pa ni /
zad pa shes pa dang /
mi skye ba shes pa'i blo gnyis la khyad par yod de /
snga mas ni sdug bsngal ba yongs su shes /
la sogs pa kun 'byung spangs shing 'gog pa mngon du byas lam bsgoms so zhes nges pa'i cha nas bzhag /
sdug bsngal yongs su shes te shes par byar med /
kun 'byung sogs la yang des mtshan pa'i cha nas mi skye ba shes pa'i blor 'dod pa'i phyir / /
gsum pa khyad chos la /
shes pa bcur 'jog pa'i rgyu mtshan /
gnyen po'i khyad par /
rnam pa'i khyad par dang gsum /
dang po ni /
shes bya chos can /
shes pa de la bcur yod de /
rang bzhin las ni kun rdzob shes pa dang /
gnyen po las chos shes rjes shes dang /
rnam pa las sdug bsngal dang /
kun 'byung shes pa dang /
rnam pa dang sbyod yul gnyis ka las 'gog pa dang /
lam shes pa dang /
sbyor ba las pha rol sems shes dang /
bya ba byas pa nyid las zad ba shes pa dang /
rgyu rgyas pa las mi skye ba shes pa rnams yod pa'i phyir /
gnyis pa ni /
sgom pa'i lam la 'gog pa'am lam la chos shes pa gang yin bde chos can /
khams gong kho na lam dmigs te /
'dod pa dang /
gzugs gzugs med kyi gnyen po yin pa'i phyir /
rjes shes chos can /
khyod kyis 'dod khams kyi dngos gnyen byed pa yod par yin te /
de la chags pa dang bral ba'i rjes su skyes pa'i phyir / /
gsum pa la /
shes pa so so'i rnam ba'i ngo bo / /
rnam pa'i grangs nges /
de dag gi khyad par /
chos gzhan bshad pa dang bzhi /
dang po ni /
chos shes pa dang rjes su shes ba chos can /
rnam pa khyad par can dang ldan pa yin te /
mi rtag sogs rnam ba bcu drug gi rnam pa can yin pa'i phyir /
kun rdzob shes pa ni chos can /
rnam pa gnyis dang ldan te /
sngon ma de bzhin du dmigs la /
de las gzhan du yang chos rnams kyi rang spyi'i rnam pa la dmigs pa'i phyir /
bden pa bzhi shes pa chos can /
rnam pa khyad par can dang ldan te /
rang rang gi bden ba'i rnam pa bzhi bzhi la dmigs pa'i phyir /
bden pa'i rnam pa bzhi bzhi yod de /
sdug bden la mi rtag sdug bsngal stong bdag med bzhi sogs yod pa'i phyir /
pha rol yid shes dri med kyang chos can /
ldan te /
snga ma de bzhin du lam gyi bden pa'i rnam pa bzhi la dmigs pa'i phyir /
pha rol sems shes dri ma dang bcas pa ni chos can /
rnam pa khyad par can dang ldan te /
sems sems byung la sogs pa'i shes bya rang rang gi mtshan nyid la dmigs pa'i phyir /
der thal /
sems sems byung gi rdzas re re zhig kho na spyod yul du byed ba'i phyir /
shes pa de dag gi lhag ma zad mi skye shes pa'i ye shes chos can /
rnam pa bcu bzhi la dmigs ba can yin te /
stong ba dang bdag med pa ma gtogs pa la dmigs pa'i phyir / /
gnyis pa ni /
kha che bye brag sgra ba rnams ni bden pa'i rnam ba dri ma med 'di la bcu drug tu @# / /
grangs nges te /
gzhan zag med kyi rnam pa med pa'i phyir /
de las gzhan nyi 'og pa na re /
rang gi mtshan nyid kyi rnam pa yod ces smra ste /
bstan bcos las rigs pas bskyed pa'i sgo nas mi rtag pa la sogs pa shes pa 'di ni gnas yod do / /
'di ni gzhi yod do /
zhe 'byung bas sngam mtshan nyid dang /
phyi ma rgyu ste /
de lta bu'i rnam pa yod pa'i phyir thar ro / /
bden pa'i rnam pa de la rdzas su na rnam pa bcu drug yod de /
de dag shes rab kyis so sor mngon du byed dgos pa'i phyir / /
gsum pa ni /
rnam pa 'dzin par byed pa yod de /
shes rab dang bcas pa'i blo dmigs ba dang bcas pas 'dzin par byed pa'i phyir /
gzung bya yod de /
shes bya gzhi lnga thams cad shes rab kyis gzung bar bya ba yin pa'i phyir /
bzhi pa la /
ngo bo /
rten gyi khyad par /
dran pa nyer gzhag gi khyad par /
dmigs pa'i khyad par dang bzhi las /
dang po ni /
dang po kun rdzob shes pa chos can /
rnam pa gsum yod de /
dge mi dge lung ma bstan gsum du yod pa'i phyir /
gzhan dgu po rnams chos can /
khyod la mi dge ba dang lung ma bstan gnyis med de /
dge ba kho na yin pa'i phyir / /
gnyis pa la /
sems kyi rten dang /
lus kyi rten gnyis /
dang po ni /
dang po kun rdzob shes pa chos can /
ba'i khyad par dang ldan te /
sa rnams thams cad na yod pa'i phyir /
chos shes ba zhes bya ba chos can /
sa drug na yod de /
bsam gtan drug na yod pa'i phyir /
rjes shes zhes bya ba chos can /
sa la brten tshul yod de /
zag med sa dgu na yod pa'i phyir /
de bzhin du bden bzhi shes pa dang /
zad mi skye shes pa ste drug po yang chos can /
yod de /
dgu na yod pa'i phyir /
gzhan yid shes pa chos can /
yod de /
bsam gtan bzhi khon na yod pa'i phyir /
gnyis pa ni /
sems shes pa de ni chos can /
rten yod de /
'dod pa dang gzugs kyi rten can yin pa'i phyir /
chos shes zhes bya ba chos can /
yod de /
'dod pa'i rten can yin pa'i phyir /
de gnyis las /
shes pa gzhan brgyad chos can /
yod de /
khams gsum pa'i rten can yin pa'i phyir / /
gsum pa ni /
'gog pa shes pa'i blo chos can /
dran pa nyar bzhag dang bcas te /
chos dran pa nyer gzhag gcig pu yod pa'i phyir /
pha rol sems shes pa'i blon chos can /
de ltar bcas te /
lus ma gtogs pa'i dran pa nyer gzhag gsum yod pa'i phyir /
lhag ma brgyad chos can /
dran pa nyer bzhag dang bcas te /
de bzhi ga yod pa'i phyir / /
bzhi pa la /
shes pa nang phan tshun yul du gyur pa'i tshul /
chos bcu dang yul yul can du sbyar ba /
chos gang rig pa'i tshul dang gsum /
dang po ni /
chos blo chos can /
khyod kyi spyod yul du shes pa dgu yod de /
rjes shes ma gtogs yod pa'i phyir /
lam shes pa dang rjes shes kyi blo'i spyod yul du shes pa dgu dgu yod de /
snga ma la kun rdzob shes pa ma gtogs pa dang /
phyi ma la chos shes ma gtogs yod pa'i phyir /
sdug bsngal dang rgyu kun 'byung shes pa'i blo'i yul chos can /
gnyis yod de /
kun rdzob dang sems shes pa zag bcas gnyis yod pa'i phyir /
kun rdzob dang /
sems dang /
zad mi skye shes pa bzhi'i dmigs pa bcu yin zhing /
'gog shes gcig bu'i dmigs pa ni shes pa min te /
des 'gog pa kho na yul du byed pa'i phyir /
gnyis pa ni /
shes pa bcu dang chos bcu dag ni chos can /
sbyor tshul yod de /
yul yul can du sbyar bar bya ba yin pa'i phyir /
chos bcu yod de /
khams gsum pa'i chos dang /
dri ma med pa'i chos bzhi la mtshungs ldan yin min gnyis su phye bas brgyad /
'dus ma byas rnams la dge ba dang lung ma bstan gnyis su phye bas de ltar yod pa'i phyir /
gsum pa ni /
kun rdzob shes pa gcig pus rang gi ngo bo dang /
tshogs pa gcig pa rnams mi 'dzin te /
rang gis rang nyid la byed pa 'jug pa 'gal pa'i phyir dang shin tu nye @# / /
ba'i phyir /
de las gzhan pa'i chos rnams ni des rig cing rig tshul yod de /
bdag med pa nyid do zhes rig par 'gyur ba'i phyir / /
gnyis pa ldan tshul ni /
zag med skad cig dang po la gnas pa'i 'phags pa chags can sdug bsngal chos bzod la gnas pa ni shes pa gcig dang ldan te /
kun rdzob shes pa gcig pu kho na dang ldan pa'i phyir / /
gnyis pa sdug bsngal chos shes kyi bzod pa la ni chos can /
shes pa gsum dang ldan te /
kun rdzob /
chos /
sdug bsngal shes pa dang ldan pa'i phyir /
de yan chad kyi shes pa ni chos can /
ldan tshul yod de /
skad cig ma bzhi ga la re re 'phel ba dang ldan pa'i phyir / /
gsum pa 'thob tshul la /
mthong lam 'thob tshul /
lam gzhan 'thob tshul /
shes pa gzhan 'thob tshul dang gsum /
dang po ni /
shes bya chos can /
'thob tshul yod de /
mthong lam la bzod pa brgyad /
shes pa bdun ji ltar skyes pa rnams dang /
rnam pa 'dra ba'i ma 'ongs ba kho na thob par 'gyur ba'i phyir /
der ma zad de mthong lam da nyid la lam ma gtogs pa'i rjes shes gsum la ni kun rdzob shes pa nyid kyang thob pa'i phyir /
de chos can /
khyod la mngon rtogs mtha' las byung ba'i shes pa zhes bya ste /
bden pa re re mngon par rtogs pa'i rjes la thob pa'i shes pa yin pa de'i phyir /
mtha' las byung ba'i shas pa de ni chos can /
mi skye ba'i chos can zhes bya ste /
rnyed ba'am thob ba tsam skyes pa'i phyir /
mthong lam gyi des sa du ma'i kun rdzob shes pa 'thob ste /
rang sa dang 'og sa'i kun rdzog shes pa 'thob pa'i phyir /
de dag dran pa nyer bzhag du dag cig yin zhe na 'gog pa shes pa'i mtha' las byung ba'i kun rdzob shes pa ni chos dran pa nyer bzhag dang gzhan gnyis dran pa nyer gzhag bzhi gang yin la de gsum ga'i rnam pa dang dmigs pa yod de /
de gsum rang sa'i bden pa gang mngon par rtogs bas thob pa'i bden bde'i rnam ba dang dmigs pa can yin pa'i phyir /
de chos can /
skyes thob ma yin te /
'bad pa'i sbyor ba las byung ba'i phyir / /
gnyis pa ni /
'dod pa'i chags pa dang bcas pa'i bcu drug pa lam rdzes shes chos can /
shes pa drug ma 'ongs pa 'thob ste /
chos shes dang rjes shes /
bden bzhi shes pa ma 'ongs pa 'thob pa'i phyir /
'dod pa la chags pa dang bral bdag chos can /
shes pa bdun 'thob ste /
snga ma drug gi steng du sems shes pa 'thob pa'i phyir /
bcu drug po de'i gong ma 'dod pa'i chags bcas bar chad med lam dgu pa yan chad kyi sgom pa'i lam la chas can /
shes pa bdun 'thob ste /
sems shes pa dang /
zad mi skye shes pa gsum ma gtogs pa 'thob pa'i phyir /
bsam gtan bzhi dang /
gzugs med dang po gsum gyi sa ste bdun las 'dod chags dang bral zhing rgyal ba'i slob lam mngon shes lnga dang /
rtogs pa'i skal ba can mi g.yo ba thob pa'i bar chad med lam dang /
bsam gtan spel te sgom pa'i bar chad med lam dag la shes pa bdun 'thob pa dang /
sa bdun gyi gong ma srid rtse las 'dod chags dang bral pa'i grol ba'i lam dang po brgyad la'ang bdun 'thob ste /
chos shes rjes shes bden bzhi shes ba sems shes rnams 'thob pa'i phyir /
slob pa chags bcas dbang po sbyong ba'i grol ba'i lam la shes pa drug dang /
chags bral la pha rol sems shes bsnan te bdun 'thob ste /
dang pos chos shas rjes shes bden bzhi shes pa rnams 'thob /
phyi mas sems shes kyang 'thob pa'i phyir /
'am zhas smos pa la dgos pa yod de /
kha cig de gnyis kas kun rdzob shes pa'ang 'thob bo zhes zer ba'i lugs tha dad pa bsdu ba'i ched yin pa'i phyir /
slob pa dbang po sbyong ba'i bar chad med pa'i lam la 'thob tshul yod de /
snga ma ltar drub /
'thob pa'i phyir /
de bzhin du gzhan yang yod de /
srid rtse'i 'dod chags dang rnam par @# / /
rgyal ba'i bar chad med lam la'ang sngar ltar 'thob pa'i phyir /
srid rtse las 'dod chags dang bral pa rnam grol lam dgu bzad pa shes pa la chos can /
shes pa dgu 'thob ste /
mi skye ba shes pa ma gtogs 'thob pa'i phyir /
mi g.yob shes pas ni chos can /
shes pa thams cad 'thob ste /
shes pa bcu ga 'thob pa'i phyir /
mi g.yo ba der 'pho ba'i grol ba'i lam tha ma la'ang chos can /
rtags bsal sngar ltar /
bshad pa'i lhag ma rnams la zad mi skye shes ba ma gtogs brgyad ma 'ongs pa 'thob ste /
'dod pa la chags bral gyi lam dgu pa dang /
sa bdun las 'dod chags dang bral ba dang /
mngon shes dang po gsum dang /
spel sgom gyi rnam grol lam dang /
mi g.yo ba rtogs byed rnam grol lam dang po brgyad dang /
'dod chags bral ba'i sbyor ba dang khyad par gyi lam thams cad la de ltar 'thob pa'i phyir / /
gsum pa shes pa gzhan 'thob tshul ni /
sa gang las 'dod chags dang bral bar bya ba'i phyir du lam gang 'jig rten dang 'jig rten las 'das pa gnyis gang zag gang gis thob pa der yang rang sa kho na 'thob par ma zad de /
'og ma'i zag med kyi shes pa'ang 'thob pa'i phyir /
zad pa shes pa chos can /
zag med tsam 'thog ba ma yin te| zag bcas mi sdug pa sogs dang dran pa nyer gzhag sogs kyang 'thob pa'i phyir /
'thob tshul yod de /
sa kun gyi sngon med kyi rnyed pa 'thob kyi /
rnyed zin pa mi 'thob pa'i phyir /
'thob pa chos can /
khyod la bzhi yod de /
rnyed pa /
bsten pa /
gnyen po /
thag bsrid pa'i 'thob pa dang bzhi yod pa'i phyir /
dang po yod de /
sngar med gsar du rnyed pa de yin pa'i phyir /
gnyis pa yod de /
de skad cig gnyis pa phan chad dang ldan pa'i phyir /
gsum pa yod de /
spang bya spong bzhin pa'i gnas skabs kyi thob pa de yin pa'i phyir /
bzhi pa yod de /
sbar bya las grol ba'i gnas skabs kyi thob pa de yin pa'i phyir /
shes bya chos can /
bzhi po'i khyad par yod de /
sngon ma gnyis ni dge ba 'dus byas kyi thob pa yin la /
phyi ma gnyis ni zag pa dang bcas pa'i chos kyi thob pa yin pa'i phyir / /
smas pa /
'di na thabs mkhas rtsi yi byed po yis / /
lcags kun gser du sgyur ba ji bzhin du / /
blang dang dor bya'i tshul la ma rmongs na / /
so so skye bo dgra bcom pa la dbang / /
gang zhig thob na 'khor ba'i duH kha las / /
'jigs bral theg pa gsum gyi mi slob pa / /
yod kyang skyon zad yon tan kun ldan pa / /
sangs rgyas nyag gcig yin phyir de nyid mchog / /
ma 'dres chos dang stobs bcu mi 'jigs sogs / /
rgyal ba'i yon tan ma lus 'dir bshad tshe / /
san 'gyur dri za'i rgyud kyi bi wang yang / /
brjod bya'i don gyis stong phyir gus pa lhod / /
ces bya ba ni bar skabs kyi tshigs su bcad pa'o / / / /
bzhi pa khyad par gyi chos la /
thun mong ma yin pa'i yon tan dang /
thun mong gi yon tan gnyis /
dang po la /
mdor bstan pa /
rgyas par bshad pa /
don bsdu ba gsum /
dang po ni /
sangs rgyas kyi chos ma 'dres pa chos can /
bco brgyad du yod de /
stobs bcu dang /
la sogs mi 'jigs pa bzhi /
dran pa te bar bzhag pa gsum /
thugs rje chen po rnams yod pa'i phyir / /
gnyis pa la /
mkhyen pa'i stobs dang /
sku'i stobs gnyis /
dang po la /
so so'i ngo bo dang /
gang la brten nas 'thob tshul /
sgra bshad pa dang gsum /
dang po ni /
gnas dang gnas min pa mkhyen pa'i stobs ni chos can /
shes pa dang bcas te /
khyod la shes pa bcu char yod pa'i phyir /
las dang las kyi 'bras bu rnam smin mkhyen pa'i stobs de dgu chos can /
khyod la shes pa brgyad yod de /
khyod la 'gog lam shes pa gnyis ma gtogs de rnams yod pa'i phyir /
bsam gtan rnam thar sogs mkhyen pa dang /
dbang po dang /
mos pa dang /
khams mkhyen pa'i stobs rnams la ni chos can /
dgu yod de /
'gog shes ma gtogs de dgu @# / /
yod pa'i phyir /
kun 'gro'i lam nyi tshe mkhyen pa'i stobs dang 'bras bu dang bcas pa dag mkhyen pa chos can /
de yod de /
shes pa dgu 'am bcu ga'i ngo bo las skyes pa yin pa'i phyir /
sngon gnas mkhyen pa dang /
'chi 'pho ba dang /
skye ba mkhyen pa'i stobs chos can| mtha' gcig tu nges te /
kun rdzob shes pa kho na yin pa'i phyir /
zag ba zad pa /
ngo bo mkhyen pa ni chos can /
shes pa drug gi ngo bor skye ste /
chos shes /
rjes shes /
zad mi skye shes pa gnyis /
'gog pa shes ba /
kun rdzob shes pa rnams kyi ngo bor skye ba'i phyir /
zad shes zag zad kyi rgyud la yod pa'i dbang du byas na bcu yod de /
shes ba bcu ga'i ngo bor skye ba'i phyir / /
gnyis pa ni /
sngon gnas dang 'chi 'pho ba skye ba mkhyen pa'i stobs chos can /
sa la brten te /
bsam gtan bzhi po'i dngos gzhi'i sa dag la brten cing yod pa'i phyir /
lhag ma brgyad ni chos can /
sa la brten te /
nyer bsngogs phyi ma bdun ma gtogs 'dod pa la sogs pa bcu gcig po rnams kun na yod pa'i phyir / /
gsum pa ni /
ci'i phyir 'di dag la stobs zhes bya zhe na /
de'i rgyu mtshan yod de gang gi phyir chos thams cad la thogs pa mi mnga' ba'i phyir / /
gnyis pa sku'i stobs ni /
shes bya chos can /
bye smra ba'i 'dod tshul yod de /
sku la sred med kyi bu'i stobs yod pa'i phyir /
mdo sde pa'i 'dod tshul yod de /
tshad gzung bar mi nus par 'dod pa'i phyir /
gzhan dag gi 'dod pa yod de /
sku'i tshigs re re la sred med kyi bu'i stobs re re yod par 'dod pa'i phyir /
sred med kyi bu'i stobs yod de /
glang po che phal pa dang /
spos glang dang /
tshan po che dang /
rab gnon dang /
yan lag mchog dang /
stobs mchog dang /
sred med bu dang bdun po rim bzhin bcus blangs pas stobs che ba'i phyir /
stobs de ni reg bya'i skye mched yin te /
de 'byung ba'i khyad par yin pa'i phyir /
mi 'jigs pa ni chos can /
rnam pa bzhi yod de /
rang don rtogs pa phun tshogs /
rang don spangs pa phun tshogs /
gzhan don bar chad kyi chos su dam bcas pa /
gzhan don nges 'byung gi lam du dam bcas pa la mi 'jigs pa bzhi yod pa'i phyir /
dang po yod de /
ji ltar stobs dang po gnas dang gnas min pa mkhyen pa'i stobs dang 'dra bar shes pa bcu ga'i ngo bor skye ba'i phyir /
gnyis pa yod de /
stobs bcu ba zag pa zad pa'i stobs bzhin te de dang tshul 'dra bar zag pa zad par rang gi ngo bo rig pa'i dbang du byas na shes pa drug gi ngo bor skye /
'khor bcas rig pa'i dbang du byas na bcu ga'i ngo bor skye ba'i phyir /
gsum pa yod de /
stobs gnyis pa las kyi rnam smin mkhyen pa'i stobs dang 'dra bar 'gog lam shes pa ma gtogs pa shes pa brgyad kyi ngo bor skye ba'i phyir /
bzhi pa yod de /
bdun pa lam mkhyen pa'i stobs ltar shes pa bcu ga'i ngo bor skye ba'i phyir /
gnyen po dran pa dang blang dor shes pa'i shes bzhin gyi bdag nyid can gyi dran pa nyer gzhag chos can /
gsum yod de /
chos gus pas nyan pa la 'dod chags kyis dben /
chos ma gus pas nyan pa la zhe sdang gis dben /
gus ma gus gnyis kas nyan pa la chags sdang gis dben pa'i phyir /
thugs rje chen po ni chos can /
khyod kyi ngo bo yod de /
kun rdzob blo yi shes pa'i blo'i bdag nyid yin pa'i phyir /
de chos can /
de skad ces bya ste /
tshogs che ba /
rnam pa che ba /
spyod yul che ba /
mnyam pa che ba /
ches che ba dang lnga yod pa'i phyir /
snying rje dang thugs rje chen po la tha dad du bya ba rnam pa brgyad yod de /
thugs rje chen po ni gti mug med pa khams gsum gyi sems can la dmigs pa sdug bsngal gsum dang bral 'dod kyi rnam pa can /
bsam gtan bzhi pa la brten pa /
sangs rgyas kho na'i rgyud la yod pa /
srid rtse las chags bral gyi tshul gyis thob pa /
khams gsum gyi skyob pa 'phrin las kun la 'jug pa yin la /
snying rje chen po ni /
zhe sdang med pa /
'dod pa'i sems @# / /
can tsam la dmigs pa /
sdug bsngal gyi sdug bsngal dang bral 'dod kyi rnam pa can /
bsam gtan bzhi la brten pa /
nyan thos kyi rgyud la yod pa /
'dod pa la 'dod chags dang bral bas 'thob pa /
'dod khams kyi sems can tsam skyob pa /
'phrin las kyang de la 'jug pa rnams yin pa'i phyir / /
gsum pa don bsdu ba ni /
sangs rgyas thams cad mnyam pa nyid gsum dang ldan te /
rgyu tshogs gnyis bsags pa /
'bras bu chos sku thob pa /
phrin las 'gro ba'i don spyod pa la mnyam pa nyid yin pa'i phyir /
sku tshe dang rigs dang gdung dang sku'i bongs tshod kyi sgo nas mnyam pa ni min te /
sku tshe la ring thung /
rigs la bram ze dang rgyal rigs /
gdung la 'od srungs dang shAkya sogs sku bongs la che chung yod pa'i phyir / /
gnyis pa thun mong gi yon tan bshad pa la /
mdor bstan pa /
rgyas par bshad pa gnyis /
dang po ni /
sangs rgyas kyi chos gzhan thun mong ba'i yon tan la gnyis yod de /
nyon mongs med pa dang /
smon nas shes pa sogs slob pa nyan thos dang thun mong ba yod la /
yon tan kha cig so so skye bo dang thun mong ba yod pa'i phyir /
de yod de /
nyon mongs med pa dang /
smon nas shes pa dang /
so so yang dag pa'i rig pa dang mngon par shes pa dang /
sogs pas bsam gtan gzugs med /
tshad med /
rnam thar bril gnon sogs yod pa'i phyir /
gnyis pa la /
slob pa 'phags pa dang thun mong ba'i yon tan bshad /
so so skye bo dang thun mong ba'i yon tan bshad pa gnyis /
dang po la /
nyon mongs med pa'i ting nge 'dzin /
smon nas mkhyen pa'i ting nge 'dzin /
so sor yang dag rig pa /
zhar byung bsam gtan gyi rab mtha' ngos gzung ba dang bzhi /
dang po ni /
nyon mongs med pa'i ting nge 'dzin chos can /
shes pa yin te /
kun rdzob shes pa yin pa'i phyir /
de chos can /
sa la brten te /
bsam gtan gyi ya mtha' bzhi pa kho na la brten pa'i phyir /
sgom pa'i rten yod de /
mi g.yo ba kho nas sgom pa'i phyir /
gsar du skyed pa'i rten yod de /
gling gsum gyi mis gsar du skyed pa'i phyir /
spyod yul yod de /
'dod pa'i sar gtogs pa'i nyon mongs pa ma skyes te ma 'ongs pa gzhir bcas la dmigs pa'i khyad chos can yin pa'i phyir /
gnyis pa ni /
'dir shes par bya'o snyam du smon nas shes pa'ang nyon mongs pa med pa de bzhin no / /
de'i dmigs pa yod de /
chos thams cad la dmigs pa'i phyir / /
gsum pa ni /
de chos can /
khyod kyi rten yod de /
mi g.yo ba dang mi'i rten la yod pa'i phyir /
dbye na bzhi yod de /
chos /
don /
nges tshig /
spobs pa so sor yang dag par rig pa bzhi yod pa'i phyir /
ngo bo yod de /
dang po gsum go rim bzhin du /
ming dang /
don dang /
ngag so sor rig pa dang /
bzhi pa ni /
rig pa dang thag thogs med par mngon par brjod pa nyid dang lam ting nge 'dzin la dbang ba rim pa bzhin gsal bar bya ba la thogs pa med par shes pa yin pa'i phyir /
de'i dmigs pa yod de /
ngag dang lam la dmigs pa'i phyir /
spobs pa so sor yang dag par rig pa chos can /
shes pa dgu yod de /
'gog shes ma gtogs dgu yod pa'i phyir /
yang dag pa'i don so sor rig pa ni chos can /
don chos kun yin na shes pa bcu 'am don myang 'das yin na drug yod de chos shes rjes shes 'gog shes zad shes mi skye shes pa kun rdzob shes pa rnams yod pa'i phyir /
don rig pa de ni chos can /
sa kun na yod de /
'dod pa nas srid rtse'i bar na yod pa'i phyir /
de las gzhan chos dang nges pa'i tshig so so yang dag rig pa chos can /
kun rdzob shes pa yin te /
rim pa bzhin ming gi tshogs dang ngag la dmigs pa'i phyir /
chos so sor yang dag rig pa ni sa lnga na yod de /
de 'dod khams dang bsam @# / /
gtan bzhin yod pa'i phyir /
ngag so sor yang dag rig pa chos can /
sa gnyis na yod de /
'dod pa dang bsam gtan dang po na yod pa'i phyir /
bzhi po lhan cig tu 'thob ste /
de bzhi ga ma tshang bar ni de thob pa med pa'i phyir /
bzhi po dang /
nyon mongs med pa dang /
smon nas shes pa drug po de dag ni chos can /
thob byed yod de /
rab mtha'i bsam gtan la brten nas 'thob pa'i phyir /
bzhi pa ni /
de ni chos can /
rnam pa drug yod de /
nyon mongs med pa dang /
smon nas shes pa'i ting nge 'dzin dang /
ngag ma gtogs so so yang dag rig pa dang /
rab mtha' tsam po de rnams su yod pa'i phyir /
de ni chos can /
rab mtha' zhes brjod pa'i rgyu mtshan yod de /
sa kun gyis mthun par byas shing 'phel ba'i rab tu phyin par bya ba yin pa'i phyir /
yon tan de dag kyang sangs rgyas las gzhan pa'i gang zag la ni sbyor ba'i stobs las skyes pa yin te| 'bad med du 'grub pa ma yin pa'i phyir / /
gnyis pa so so skye bo dang thun mong ba'i yon tan bshad pa la /
mngon shes drug gi ngo bo dang /
khyad par gyi chos gnyis /
dang po ni /
mngon shes chos can /
rnam pa drug yod de /
rdzu 'phrul gyi /
lha'i rna ba'i /
gzhan gyi yid shes pa'i /
sngon gyi tshe rabs sam gnas rjes su dran pa'i /
'chi 'pho ba dang skye ba shes pa'i dang /
zag pa zad pa'i mngon shes dang drug yod pa'i phyir /
de dag chos can /
ngo bo yod de /
rnam grol gyi blo yin pa'i phyir /
gsum pa dang drug pa ma gtogs pa'i bzhi ni chos can /
ngo bo khyad par can dang ldan te /
kun rdzob shes pa yin pa'i phyir /
gzhan sems shes pa'i mngon shes chos can /
lngas bsdus te /
chos shes /
rjes shes /
lam shes /
kun rdzob shes pa /
sems shes lngas bsdus pa'i phyir /
zag pa zad pa shes pa'i mngon shes chos can /
drug gam bcus bsdus te /
zag pa zad pa'i stobs zhes pa de dang mtshungs pa'i phyir / /
gnyis pa la /
sbyir bstan pa /
bye brag tu bshad pa gnyis /
dang po la /
sa'i khyad par /
dran pa nyer gzhag gi khyad par /
ngo bo'i khyad par /
rig pa'i khyad par /
cho 'phrul gsum gyi khyad par dang lnga /
dang po ni /
zag zad ma gtogs pa'i mngon shes lnga chos can /
sa khyad par can la brten te /
bsam gtan bzhi po dag la brten te gnas pa'i phyir /
de chos can /
spyod yul can yin te /
rang sa dang 'og sa'i spyod yul can yin pa'i phyir /
mngon par shes pa ni chos can /
'thob tshul yod de /
ma 'dris pa ni sbyor bas thob par bya la 'dris pa ni 'dod chags dang bral bas 'thob pa'i phyir /
gnyis pa ni /
mngon shes gsum pa gzhan sems shes pa ni chos can /
dran pa nyer gzhag gsum gyis bsdus te /
sems tshor chos gsum gyis bsdus pa'i phyir /
rdzu 'phrul dang lha'i rna ba dang mig gi mngon shes rnams chos can| gcig gis bsdus te /
dang pos bsdus pa'i phyir / /
gsum pa ni /
mig dang rna ba'i mngon shes ni /
lung du ma bstan pa yin te /
de cig shos gnyis gang rung ma yin pa'i phyir /
'on kyang lhag ma rnams ni dge ba yin no / /
bzhi pa ni /
sngon gnas rjes dran sogs phyi ma gsum nyid de ni chos can| mi slob pa'i rig pa zhes bya ste /
sngon mtha' dang sogs pas phyi dang bar gyi mtha' gsum la rmongs pa'i ma rig pa bzlog pa'i phyir du yin pa'i phyir /
tham zad shes kho na mi slob pa'i rig pa yin la de'i dang po gnyis la mi slob pa'i rig pa zhes brjod pa'i rgyu mtshan yod de /
de gnyis mi slob pa'i rgyud las skyes pa'i phyir /
de gnyis ni slob mi slob gang gi yang min no / /
slob pa'i rig pa zhes ma bshad pa la rgyu mtshan yod de /
slob pa la de gsum yod par 'dod kyang ma rig pa dang bcas pas yang des zil gyis gnon pa'i phyir /
lnga pa ni /
cho 'phrul de la rnam pa gsum yod @# / /
de /
rdzu 'phrul gyi /
gsung kun brjod pa'i /
thugs rjes su bstan pa'i cho 'phrul dang gsum yod pa'i phyir /
de yang yod de /
mngon shes dang po dang /
gsum pa dang drug pa rnams rim pa bzhin yin pa'i phyir /
de gsum las thugs rjes su bstan pa'i cho 'phrul chos can /
mchog yin te /
mi 'khrul ba'i phyir dang /
phan pa dang /
yid du 'ong ba'i 'bras bu la sbyor bar byed pa'i phyir /
gzhan gnyis ni rig sngags kyis kyang byed do / /
gnyis pa so sor bshad pa la /
rdzu 'phrul gyi mngon shes /
lha'i mig dang rna ba /
skyes thob sogs kyi khyad par bshad pa gsum /
dang po la /
rdzu 'phrul gyi ngo bo 'bras bu dang bcas pa /
sprul sems yul dang bcas pa /
sprul ba byed tshul zhar byung dang bcas pa /
rdzu 'phrul gyi dbye ba dang bzhi /
dang po ni /
rdzu 'phrul chos can /
'grub pa'i thabs yod de /
ting nge 'dzin gyis sbyor bar byed pa'i phyir /
ting nge 'dzin de las ni chos gnyis 'byung ste /
sprul ba dang /
'gro ba 'byung ba'i phyir /
ston pa sangs rgyas la yid 'gyogs kyi 'gro ba yod de /
de yid la bsams pa tsam gyis 'gro nus pa'i phyir /
gzhan nyan rang dag la 'gro ba gnyis yod de /
lus phyin byed kyis 'gro ba dang /
thag ring la nye bar mos nas 'gro ba mos pa las byung ba'i 'gro ba gnyis su yod pa'i phyir /
gnyis pa ni /
'dod par gtogs pa'i sprul ba ni chos can /
phyi'i skye mched bzhis bsdus te /
gzugs dri ro dang reg byas bsdus pa'i phyir /
de la yang gnyis yod de /
rang dang gzhan gyi lus la 'brel ba gnyis yod ba'i phyir /
gzugs su gtogs pa'i sprul ba ni chos can /
phyi'i skye mched gnyis kyis bsdus te /
gzugs dang reg bya'i skye mched kyis bsdus pa'i phyir /
sprul ba chos can /
rgyu yod de /
sprul sems dag gis sprul ba'i phyir /
de dag kyang chos can /
bcu bzhi yod de /
bsam gtan dang po'i 'bras bu'i sgrul sems la rang sa dang 'dod pa'i sas bsdus pa gnyis nas /
bsam gtan bzhi ba'i 'bras bu'i sprul sems la 'og sa bzhi dang rang sas bsdus pa'i sems gcig ste lnga'i bar rim pa bzhin yod pa'i phyir /
sa 'og ma'i sprul sems chos can /
sa gong ma las skyes pa yod pa min te /
rang sa dang 'og sa kho na yin pa'i phyir /
sprul sems de chos can /
rnyed chul yod de /
bsam gtan rnams ji lta ba bzhin du rnyed pa'i phyir /
de ni chos can /
rgyu yod de /
bsam gtan dag pa na dang /
rang gi rigs 'dra'i 'jug thogs las 'byung zhing /
de las kyang de gnyis 'byung ba'i phyir| |gsum pa ni /
sa gzhan gyi sprul sems kyis sprul pa byed mi nus te /
rang gi sa pa kho na'i sprul sems kyis sprul par byed pa'i phyir /
smrar 'jug pa'i sprul ba ni sa 'og ma la brten nas kyang byed de /
mtha' gcig tu ma nges so / /
sprul pas smra tshul yod de /
ston pa sangs rgyas min pa ni sprul ba bo rang nyid dang bcas nas smra bar byed /
ston pa'i sprul pa ni ston pa ji ltar bzhed pa bzhin smra ba'i phyir /
sprul sems dang smra sems tha dad kyang sprul pa smra ba yod de /
byin gyis brlabs nas gzhan smra sems kyis smra ba la 'jug pa'i phyir /
byin gyis brlabs pa de gson po kho nar ma nges te /
shi ba la yang de ltar 'jug pa'i phyir /
de yang mi brtan pa sha dang khrag sogs la byin gyis mi rlob ste /
brtan pa rus pa lta bu la rlob pa'i phyir /
der thal /
nyan thos 'od srung chen po'i rus pa sprul sems kyis byin gyis brlabs nas da lta yang ri bo bya rkang na yod par bshad pa'i phyir /
zhes bye brag smra ba zer ro / /
sde ba gzhan dag ni /
'thad pa min te /
de gnas gtsang gi lha'i byin rlabs yin pa'i phyir zer ro / /
dang por sprul sems du mas sprul ba gcig sprul bar byed pa yin la /
byang nas de las bzlog ste du ma gcig gis sprul bar byed de /
sgom @# / /
pa'i dbang gis yin pa'i phyir /
bsgoms stobs las skyes pa'i sprul sems ni lung ma bstan yin te /
de gzhan gnyis por ma gtogs pa'i phyir /
skye ba'i stobs las skyes pa'i sgrul sems chos can /
rnam pa gsum yod de /
dge mi dge lung ma bstan gsum yod pa'i phyir /
bzhi pa rdzu 'phrul gyi dbye ba ni /
rdzu 'phrul chos can /
rnam pa lngar yod de /
gsang sngags dang /
sman dag dang /
las las skyes pa dang /
sgom pa dang /
skye bas thob pa rnams su yod pa'i phyir /
gnyis pa ni /
lha'i mig dang /
rna ba'i mngon shes chos can /
ngo bo yod de /
mig rnas bsdus pa'i phyir /
khyad par dang ldan te /
bsam gtan gyis bsdus pa'i nang gi gzugs dang ba dang /
rtag tu brtan pa dang bcas pa dang /
dbang po ma tshang ba med pa'i phyir /
lha'i rna ba'i mngon shes chos can /
yul khyad par can la 'jug ste /
thag ring po'i sgra phra ba dang sogs pas rags pa thams cad spyod yul du byed nus pa'i phyir /
mig gi mngon shes kyis yul mthong tshul yod de /
nyan thos dgra bcom gyi des stong gnyis /
bse ru rang rgyal gyi des stong gsum /
ston pa sangs rgyas kyi de rnams kyis grangs med pa'i zhing gi gzugs phra rags mtha' dag mthong ba'i phyir / /
gsum pa skyes thob kyi khyad par bshad pa ni /
gzhan yang skye bas thob pa'i mig gi mngon shes ni chos can /
chos thams cad mi mthong ste /
srid pa bar ma mi mthong ba'i phyir /
gzhan sems shes pa'i mngon shes de ni chos can /
rnam pa gsum yod de /
skye pas thob pa gang de dang /
rtog ges byas pa dang /
rig sngags kyis byas pa'ang yod pa'i phyir /
dmyal ba pas ni dang por gzhan gyi sems shes pa yin gyi phyis min te sdug bsngal gyis mnar bas mi shes pa'i phyir /
mi la skye bas thob pa'i sngon gnas rjes dran med de /
yod na thams cad la yod dgos pa la med pa'i phyir /
shes bya chos can| chos mngon pa mdzod kyi tshig le'ur byas pa las /
gnas bdun pa zhes bya ba gtan la phab pa yin te /
ye shes mdor bstan rgyas bshad kyi sgo nas legs par bshad pa'i phyir / /
smras pa /
dpag tshad mang po'i gzugs sgra mthong thos pa'i / /
mig dang rna ba'i mngon shes dga' ston gyis / /
legs byas rgya mtsho'i 'bras bu mngar ba 'dis / /
gzur gnas skya ba'i yid kyi spro ba 'phel / /
rgyal ba'i yon tan pha mtha' yongs bral ba / /
kun gsal zhags pas gzhal las phyir 'gong na / /
tshur mthong byis pa'i blo yi yul 'das kyang / / /
zhung lugs 'di 'drar brten nas cung zad bshad / /
'bras bu med pa'i ljon shang sdong po la / /
phang phung lo 'dab tsam gyi rab mdzes pa / /
'bras ldan shing gi gal du bsgrigs pa yis / /
rkang 'thung yongs kyi dang tshul lhag par smad / /
gzhung lugs mang po mthong zhing thos pa yi / /
gral du mig phab smra ba'i kha yang btsum / /
rigs mthun rmongs pa'i grogs po mthong ba'i tshe / /
bzhin ras zla ltar 'phyar ba 'ga' gzigs sam / /
'bras bu thob bya'i yon tan rnams / /
cung zad bshad pa'i dge pas kyang / /
chos mngon mdzod kyi ring lugs 'di / /
srid rtse'i bar du 'phel gyur cig /
chos mngon pa mdzod gsal bar byed pa chos mngon rin chen 'dren pa'i shing rta zhes bya ba las /
gnas bdun pa'i tshig don mtha' dpyod ji snyed pa bshad zin to / /
! / /
ji lta ji snyed chos kyi snang brnyan kun / /
rjen par 'char ba'i blo gros A dar+sha / /
skal bzang mdzes ma'i rgyan du spud byed pa'i / /
grags pa'i u d+ha ka de mchog tu ldir / /
u dum war lta bur ches dkon pa'i / /
legs bshad mchog dman yongs kyi dga' ston du / /
sbyin mkhas chos kyi 'khor los sgyur ba can / /
thub bstan 'phel mdzad yongs 'dzin bla ma rje / /
gang gi gsung bzhin snyoms 'jug rnam gzhag kun / /
nyung du'i tshig gis gsal bar rab phye yis / /
snying nas nges 'byung skyes te bstan pa la / /
zhugs pa'i skyes bu ma lus 'dir 'dus shig @# / /
lto phyir lus bsgyur go sa tsam gyi phyir / /
cung zad thos dang 'chad nyan sha tshugs dag /
'dzin kyang 'dod lha'i mda' yis myos rnams la / /
'di 'dra'i gtam las rnyed pa nyung zad dga' / /
'on kyang 'brug gi sgra dbyangs kyis / /
rma bya zlos gar sgyur ba ltar / /
blo gros chu 'dzin stug po las| |legs bshad char rgyun 'di na'o / /
gnyis pa snyoms 'jug gi yon tan gtan la dbab pa la /
snyoms 'jug gi rang bzhin gtan la dbab /
de'i khyad par gyi chos /
ting nge 'dzin gsum gyi dbye ba /
de la brten pa'i yon tan bshad pa dang bzhi /
dang po la /
snyoms 'jug gnyis so sor bshad pa /
thun mong du bshad pa /
bsam gtan gyi yan lag bye brag tu bshad pa dang gsum /
dang po la /
bsam gtan gyi snyoms 'jug dang /
gzugs med kyi snyoms 'jug gnyis /
dang po la /
dbye ba spyir bstan pa dang /
snyoms 'jug bye brag tu bshad pa gnyis /
dang po la /
tshig don dang /
mtha' dpyad pa gnyis /
dang po ni /
bsam gtan de dag ni chos can /
rnam pa gnyis yod de /
rgyu snyoms 'jug gi bsam gtan dang /
'bras bu skye ba'i bsam gtan gnyis yod pa'i phyir /
de re re la bzhi bzhi yod de /
dang po nas bzhi pa'i bar yod pa'i phyir /
der skye ba 'bras bu skyes thong kyi bsam gtan ni /
'dir rgyas par mi 'chad de /
de /
gong ma'i gnas dag bcu bdun ni / /
zhes sogs kyi skabs su rab tu bshad zin pa'i phyir / /
gnyis pa mtha' dpyad pa la /
kha cig /
bsam gtan dang po na tshor ba bde ba yid bde btang snyems gsum g.yod cing /
gnyis pa yan chad la med pa'i khyad par 'thad zer na /
bsam gtan gnyis pa na /
mig rna ba lus kyi rnam shes gsum dang /
lus ngag gi las kun nas slong bar byed pa'i rtog dpyod gnyis med par thal /
'dod pa'i phyir | 'dod na /
bsam gtan gnyis pa ba'i rgyud la de med par thal /
'dod pa'i phyir /
'dod mi nus /
kha cig /
srid rtse'i snyoms 'jug khyad par cha mthun dang /
nges 'byed cha mthun gnyis med zer na /
mi 'thad par thal /
srid rtse'i snyoms 'jug de la nges 'byed cha mthun yod pa'i phyir /
der thal| rang 'grel las /
srid pa'i rtse mo rnam pa gsum ste /
khyad par gyi cha dang mthun pa ni ma gtogs so / /
zhes gsungs pa'i phyir /
kha cig /
skabs 'dir stong nyid kyi rnam gzhag khas mi len zer na /
mi 'thad par thal /
skabs 'dir rnam thar sgo gsum gyi stong nyid kyi rnam gzhag khas len pa'i phyir /
der thal /
de'i ting nge 'dzin khas len pa'i phyir /
gnyis pa ni /
bsam gtan gyi dngos gzhi'i snyoms 'jug chos can /
ngo bo yod de /
yan lag gi sgo nas 'og sa las 'dod chags dang bral ba'i dge ba'i sems rtse gcig pa yin pa'i phyir /
phung po du ma yod de /
rdzas 'brang dang bcas pa'i phung po lnga ga yod pa'i phyir /
dang po'i ngo bo yod de /
rtog dpyod dang /
dga' pa dang /
bde ba dang mtshungs par ldan pa'i phyir /
gnyis pa nas bzhi pa'i bar gyi ngo bo yod de /
bsam gtan lhag ma gsum ni yan lag snga ma snga ma spangs pa yi dge ba rtse gcig pa zhes bshad pa'i phyir| gzhan yang yod de /
spyod pa sogs spangs nas dga' ba sogs gnyen po'i yan lag dang ldan pa'i phyir /
gnyis pa la /
dbye ba /
'thob tshul /
dmigs pa'i khyad par /
so so'i ngo bo dang bzhi las /
dang po ni /
gzugs med chos can /
gnyis yod de /
bsam gtan de bzhin du rgyu snyoms 'jug gi gzugs med dang 'bras bu skye ba'i gzugs med dag yod pa'i phyir /
rjes 'brang dang bcas par phung po bzhi yod de /
de dang bcas par gzugs phung ma gtogs pa'i phung po rnams yod pa'i phyir / /
gnyis pa ni /
de chos can /
'thob tshul yod de /
'og ma'i sa las dben pa ste chags bral gyi tshul gyis @# / /
skyes pa'i phyir / /
gsum pa ni /
gzugs med kyi nyar bsdogs phyi ma gsum dngos gzhi dang bcas pa chos can /
gzugs kyi 'du shes rnam par bshig ces bya ste /
de dang bral ba yin pa'i phyir /
gzugs med khams na gzugs med de /
de ni ming bzhi'i phung po tsam gyis phye ba yin pa'i phyir /
des nas 'dod khams su skye ba'i gzugs ni chos can /
khyod kyi rgyu yod de /
gzugs kyi bag chags yongs su goms pa'i sems kyi 'jug pa las skye bar 'gyur ba'i phyir / /
bzhi pa ni /
rnam shes mtha' yas kyi skye mched chos can /
ngo bo yod de /
sbyor ba'i dus su rnam shes mtha' yas so snyam du sgom zhing /
dngos gzhi'i dus su de mngon 'gyur ba'i ting nge 'dzin shes rab mtshungs ldan dang bcas pa de yin pa'i phyir /
nam mkha' mtha' yas kyi skye mched chos can /
ngo bo yod de /
nam mkha' ma gtogs snga ma dang 'dra /
ci yang med pa'i skye mched chos can /
yod de /
ci yang med ces kha spo /
'du shes med pa'i skye mched chos can /
yod de /
'du shes dman pa'i phyir 'du shes med pa dang /
'du shes gtan med pa'ang min pa ni zhi ba'o / /
snyam du sgom zhing lhag ma sngar dang 'dra / /
gnyis pa thun mong du bshad pa ni /
snyoms 'jug dngos gzhi'i rdzas chos can /
rnam pa brgyad yod de /
bsam gtan bzhi'i snyoms 'jug /
gzugs med bzhi'i snyoms 'jug rnams su yod pa'i phyir /
srid rtse ma gtogs pa'i snyoms 'jug bdun chos can /
rnam pa gsum gsum yod de /
ro myang dang mtshungs ldan dang /
dag pa ba dang /
zag med snyoms 'jug rnams su yod pa'i phyir /
brgyad pa srid rtse'i snyoms 'jug chos can /
rnam pa gnyis yod de /
ro myang dang mtshungs ldan dang /
dag pa ba gnyis yod pa'i phyir /
dag pa ba chos can /
ngo bo yod de /
'jig rten pa'i dge bas bsdus pa'i snyoms 'jug de yin pa'i phyir /
dag pa ba de dag ni chos can /
ro myang dang mtshungs ldan sred bcas yin te /
snyoms 'jug gi rdzas la brten nas des myang bya yin pa'i phyir /
zag med kyi snyoms 'jug chos can /
ngo bo yod de /
'jig rten las 'das pas bsdus pa'i snyoms 'jug de yin pa'i phyir /
gsum pa bsam gtan gyi yan lag bye brag tu bshad pa la /
dbye ba /
bsdu ba /
nyon mongs can yan lag ldan tshul /
zhar byung dang bzhi las /
dang po ni /
bsam gtan dang po la yan lag lnga yod de /
rtog dpyod gnyen po'i yan lag dang /
dga' ba dang bde ba phan yon gyi yan lag dang /
ting nge 'dzin gnas kyi yan lag rnams yod pa'i phyir /
bsam gtan gnyis pa la ni yan lag bzhi yod de /
nang rab tu dang ba gnyen po'i yan lag dang /
dga' ba dang la sogs pa bde ba phan yon gyi yan lag /
sems rtse gcig pa gnas kyi yan lag rnams yod pa'i phyir /
bsam gtan gsum pa la yan lag lnga yod de /
dran pa shes bzhin btang snyoms dang gnyen po'i yan lag /
bde ba phan yon gyi yan lag /
ting nge 'dzin gnas kyi yan lag rnams yod pa'i phyir /
bsam gtan gyi mtha' na ste bzhi pa la yan lag bzhi yod de /
dran pa dang btang snyoms gnyen po'i yan lag /
bad ba'ang min sdug bsngal yang min pa'i btang snyoms phan yon gyi yan lag /
ting nge 'dzin gnas kyi yan lag rnams yod pa'i phyir / /
gnyis pa ni /
bsam gtan gyi yan lag de dag rdzas su bcu gcig tu 'du Hste /
bsam gtan dang po'i yan lag lnga /
gnyis pa'i nang rab tu dang ba /
gsum pa'i btang snyoms /
dran pa /
shes bzhin /
bde ba /
bzhi pa'i btang snyoms rnams su 'du ba'i phyir /
de ltar nges te /
bsam gtan dang po gnyis na shin tu sbyangs pa la bde ba yin zhes bshad pa'i phyir /
gnyis pa'i nang rab tu dang ba ni gsum pa'i dran shes bzhin btang snyoms gsum du 'dus pa ma yin te /
de ni bsam gtan dang po las nges par byung ba'i yid ches kyis dad pa yin pa'i phyir /
gsum pa'i bde ba de ni chos can /
yid bde ma yin te /
@# / /
de ltar ma yin par rnam sgyur gyi mdo'i lung tshan rnam pa gnyis kyis grub pa'i phyir / /
gsum pa ni /
bsam gtan dang po gsum nyon mongs can la rim pa bzhin dga' ba dang bde ba dang rab tu dang ba dang shes bzhin dang dran pa dag pa med de /
nyon mongs pa dang bcas pa'i phyir /
bzhi pa nyon mongs can la btang snyoms dang dran pa yang dag med de /
nyon mongs dri bcas yin pa'i phyir /
kha cig /
dang po gnyis na shin tu sbyangs pa med la /
phyi ma gnyis na btang snyoms yongs su dag pa med de /
de dge ba'i sa pa yin pa'i phyir / /
bzhi pa zhar byung la / /
bsam gtan bzhi pa mi g.yo ba yin pa'i rgyu mtshan /
'bras bu skye bas thob pa'i bsam gtan la tshor ba'i ldan tshul /
bsam gtan gnyis par 'og ma'i sems mngon du byed tshul dang gsum /
dang po ni /
bsam gtan bzhi pa chos can /
g.yo ba med pa zhes bya ste /
skyon brgyad las grol ba'i phyir /
brgyad po yod de /
rtog pa dang /
dpyod pa dang /
dbugs 'byung ba dang /
rdub pa dag dang /
bde ba dag dang /
la sogs pas sdug bsngal dang /
yid bde dang /
yid mi bde dang bzhi po rnams de yin pa'i phyir /
gnyis pa ni /
snyoms 'jug gi rten la yod pa'i tshor ba bde ba skyed pa'i bsam gtan yod de /
skye ba'i bsam gtan dang po dag na ni tshor ba gsum yod pa'i phyir /
der thal /
yid bde dang /
tshor bde dang /
btang snyoms rnams yod pa'i phyir /
skye ba'i bsam gtan gnyis pa na gnyis yod de /
yid bde dang btang snyoms gnyis yod pa'i phyir /
gsum pa na gnyis yod de /
sems tshor bde ba dang btang snyoms gnyis yod pa'i phyir /
bzhi ban tshor ba gcig yod de /
btang snyoms kyi tshor ba kho na yod pa'i phyir / /
gsum pa ni /
gnyis pa sogs gong ma na /
lus /
mig /
rna ba'i rnam par shes pa dang /
rnam par rig byed kun nas slong bar byed pa yod de /
de spyir yod cing rang sas bsdus pa med pa'i khyad par 'thad pa'i phyir /
der thal /
de gsum dang de 'dra'i kun slong gang yin pa de dang por gtogs pa'i phyir /
de rnams ni ma bsgribs lung ma bstan yin gyi nyon mongs can dang dge ba min te /
'dod chags bral ba'i phyir dang dman pa'i phyir / /
gnyis pa de dag gi khyad chos la /
'thob pa'i tshul /
thob zin mngon du byed tshul /
dmags pa'i khyad par /
spang bya spong tshul nyer bsdogs dang bcas pa bzhi /
dang po la /
dngos dang /
snyoms 'jug gang gi mjug tu snyoms 'jug du 'byung la dpyad pa /
dag pa ba'i dbye ba /
zhar byung thod rgal gyi rnam gzhag dang bzhi /
dang pa ni /
snyoms 'jug dag pa pa 'thob tshul yod de /
'ogs la 'dod chags dang bral ba dang /
srid rtse ma gtogs 'og sar skye ba las ni /
de dang mi ldan pa 'thob pa'i phyir /
zag med kyi bsam gtan chos can /
de yod de /
'dod chags dang bral ba yis 'thob pa'i phyir /
nyon mongs can gyi bsam gtan chos can /
de yod de /
yongs su nyams pa dang gongs nas 'o gsar skye ba yis 'thob pa'i phyir / /
gnyis pa ni /
zag pa med pa'i 'jug thogs su bsam gtan skye tshul yod de /
dper na bsam gtan gsum pa la rang sa nas rang gi ltag gongs gsum pa nam mkha' mtha' yas kyi bar dang 'ogs gsum pa bsam gtan dang po'i bar gyi dge ba dag pa ba dang zag med rnams skye ba'i phyir /
bsam gtan dag pa ba chos can /
khyod kyi mjug tu chos du ma 'thob ste /
snga ma de bzhin du /
rang sa 'og sa sogs kyi bsam gtan dag pa ba dang /
rang gis pa'i nyon mongs can yang 'thob pa'i phyir /
nyon mongs can gyi bsam gtan chos can /
mjug tu gsum 'byung ste /
rang sa'i dag pa ba dang /
nyon mongs can dang /
'og ma'i dag pa ba gcig kyang 'thob pa'i phyir /
'chi 'pho pa'i dus kyi skyes thob kyi bsam gtan dag pa ba'i mjug thogs su chos gsum 'byung ste /
rang sa 'og sa gong sa'i nyon mongs can kun 'byung ba'i phyir /
'chi 'pho ba'i tshe nyon mongs can chos can /
mjug @# / /
tu gong ma bskye pa med de /
'ogs pa kho na 'byung ba'i phyir /
gsum pa ni /
bsam gtan dag pa ba chos can /
bzhi yod de /
nyams pa cha mthun sogs kyis gnas pa /
khyad par /
nges 'byed cha mthun rnams yod pa'i phyir /
ngo bo yod de /
go rim bzhin du /
nyon mongs skye ba dang /
rang sa dang /
gongs dang /
zag med skye ba dang rjes su mthun pa'i phyir /
nyams pa cha mthun gyi mjug thogs su gnyis 'byung ste /
de dang gnas pa cha mthun gnyis 'byung ba'i phyir /
sogs pas rjes ma'i mjug tu gsum 'byung ste /
nges 'byed cha mthun ma gtogs 'byung ba'i phyir /
khyad par gyi mjug tu gsum 'byung ste /
nyams pa ma gtogs 'byung ba'i phyir /
nges 'byed kyi rjes su gcig 'byung ste /
de kho na 'byung ba'i phyir / /
smras pa /
dgra bcom bdun gyi zhal sgo'i gangs ri las / /
legs 'ongs chos mngon gzhung brgya'i nyal 'gro dag /
blo gros skyed tshal gsar bar babs pa na / /
legs bshad pad dkar 'dab ma ci yang 'dzum / /
tshig gi spros pa tsam gyi glu dbyangs kyis / /
blun rmongs byis pa'i snang ba ma 'brid par / /
snyoms 'jug ze 'bru'i bcud rnams rab 'thungs dang / /
bde ba'i sbrang rtsi'i skal ba dang gis 'thob / /
dag dang ma dag dpyod pa'i rnam dpyod dang / /
'khor ba'i snang tshul la skyo nges 'byung dang / /
'gro kun pha mar shes pa'i snying rje yis / /
dal 'byor don ldan byed pa'i lcag cig byung / /
rig pa'i gnas ni mkha' ltar zad pa med / /
snyigs dus tshe 'di glog ltar myur du 'jig /
ngan song sdug bsngal me ltar bzod par dka' / /
dal 'byor nyin mo'i skar ltar thob ba dkon / /
rnyed dka' rten thob mjal dka'i chos dang phrad / /
mi dge'i grogs spangs dge ba'i bshes kyis bzung / /
rgyal ba'i gsung la thos bsam byar yod pa'i / /
dus 'dir dal ba don dang ldan par byos / /
zhes bya ba ni bar skabs kyi tshigs su bcad pa'o / /
! / /
bzhi ba zhar byung thod rgal gyi rnam gzhag la| sbyor ba dang /
dngos gzhi gnyis /
dang po la /
ring sbyor dang /
nye sbyor gnyis /
dang po la /
zag bcas ring sbyor dang /
zag med ring sbyor gnyis /
dang po ni /
de yod de bsam gtan bzhi dang /
gzugs med bzhi stes brgyad kyi zag bcas brgyad dang srid rtse ma gtogs zag med bdun te rnam pa gnyis kyi zag bcas la 'brel ba ste go rim bzhin mthar chags su rgal nas lugs mthun du yar song zhing /
lugs mi mthun du mar 'ongs nas ni /
snyoms par 'jug pa de yin pa'i phyir / /
gnyis pa ni /
de yod de /
de gnyis kyi snyoms 'jug zag med bdun la lugs mthun lugs mi mthun gyis snyoms par 'jug pa de yin pa'i phyir / /
gnyis pa la /
zag bcas nye sbyor dang /
zag med nye sbyor gnyis las /
dang po ni /
de yod de /
bsam gtan dang po nas gcig ste re re rgal nas yar so bzhing mar 'ongs nas bsam gtan 'jug pa de yin pa'i phyir / /
gnyis pa dngos gzhi ni /
thod rgal gyi dngos gzhi'i snyoms 'jug yod de /
ris mi mthun zag bcas zag med spel te rang gnas nas gsum par 'gro bas sngar gyi bzhi las /
dang po dang /
gsum pa zag bcas /
gnyis pa dang bzhi pa zag med kyi snyoms 'jug rnams la lugs mthun lugs mi mthun gyi sgo nas 'jug pa de yin pa'i phyir /
thod rgal gyi snyoms 'jug 'di ni gling gsum du dgra bcom dus mi sbyor ba kho nas skyes te /
de la nyon mongs med pa'i phyir dang /
des ting nge 'dzin la dbang thob pa'i phyir / /
gnyis pa thob zin mngon du byed tshul ni /
spyir btang la bsam gtan dang /
gzugs med kyi snyoms 'jug rnams chos can /
rten yod de /
rangs dang 'og sa'i rten can yin pa'i phyir /
gong sa'i rten la 'og sa'i snyoms 'jug mngon du mi byed de /
de ltar byas pa la dgos pa med pa'i phyir /
dmigs bsal ni /
thams cad la der ma nges te /
srid rtser skyes pa'i 'phags pa 'og sa ci yang med pa'i skye mched mngon sum du byas nas zag pa zad par 'gyur ba yod pa'i phyir / /
gsum pa dmigs pa'i khyad par @# / /
ni| sped pa dang bcas pa'i bsam gtan chos can /
dmigs pa yod de /
rang sa'i srid pa la dmigs pa'i phyir /
bsam gtan dge bdag pa ba dang zag med chos can /
de yod de /
chos yod dgu la dmigs pa'i phyir /
gzugs med kyi dngos gzhi'i dge ba rnams chos can /
spyod yul du 'og sa'i zag bcas med de /
rangs dang gong sa'i de kho na la dmigs pa'i phyir /
bzhi pa spang bya spong tshul nyer bsdogs dang bcas pa la /
spang bya spong tshul /
nyer bsdogs kyi dbye ba /
bsam gtan gyi snyoms 'jug khyad par can ngos gzung ba dang gsum /
dang po ni /
zag pa med pa'i bsam gtan dang gzugs med rnams chos can /
nyon mongs rnams spong bar byed de /
de rnams 'joms par byed pa'i phyir /
bsam gtan dang gzugs med kyi nyer bsdogs dag pa bas kyang chos can /
rtags pas la sngar bzhin / /
gnyis pa ni /
de dag la nyer bsdogs brgyad yod de /
bsam gtan gyi nyer bsdogs bzhi /
gzugs med kyi bzhi yod pa'i phyir /
de dag chos can /
ngo bo khyad par can yin te /
dag pa ba yin pa'i phyir /
tshor ba dang bcas te /
bde min sdug min gyi btang snyoms dang mtshungs ldan yin pa'i phyir /
dang po'i nyer bsdogs chos can /
gnyis su yod de /
dag pa ba dang /
'phags pa zag ba med pa gnyis yod pa'i phyir /
kha cig /
mang bar 'chad de /
ro myang mtshungs ldan dang gsum yod par 'dod pa'i phyir / /
gsum pa ni /
bsam gtan khyad par can chos can /
ngo bo yod de /
bsam gtan dang po'i rtog pa med pa las chags bral gyi spyod pa tsam gyis bzhag pa'i phyir /
sgras brjod rigs kyi sgo nas rnam pa gsum yod de /
ro dag zag med gsum yod pa'i phyir /
tshor ba dang bcas te /
bde min sdug min gyi btang snyoms dang mtshungs ldan yin pa'i phyir /
de chos can /
'bras bu dang bcas te /
tshangs chen du skye ba'i 'bras bu can yin pa'i phyir / /
gsum pa ting nge 'dzin gyi dbye ba la /
gsum du dbye pa /
bzhir dbye ba gnyis /
dang po ni /
da yod de /
bsam gtan khyad par can man chad kyi ting nge 'dzin ni rtog dpyod dang bcas pa yin la /
bsam gtan khyad par can ni rtog pa med la dpyod pa dang bcas pa dang /
de yan chad kyi ting nge 'dzin ni gnyis ka med pa yin pa'i phyir /
mtshan ma med pa'i ting nge 'dzin chos can /
dmigs pa yod de /
myang 'das pa zhi ba'i rnam pa can du dmigs pa'i phyir /
stong pa nyid kyi ting nge 'dzin chos can /
dmigs pa yod de /
bdag med pa dang stong pa nyid kyi rnam pa la 'jug pa'i phyir /
smon pa med pa'i ting nge 'dzin chos can /
dmigs pa yod de /
snga ma'i de las gzhan pa'i mi rtag pa sogs bden pa'i rnam pa la dmigs pa'i phyir /
ting nge 'dzin gsum po de chos can /
gnyis yod de /
dag pa ba dang dri ma med pa gnyis yod pa'i phyir /
des na rnam par thar pa'i sgo gsum yod de /
dri ma med pa'i ting nge 'dzin gsum po de rnam par thar pa'i sgo gsum du 'gyur ba'i phyir /
gzhan ting nge 'dzin gsum du yod de /
stong pa nyid stong pa nyid ces bya ba la sogs pa'i gsum yod pa'i phyir /
dang po gnyis kyi dmigs pa yod de /
stong pa nyid stong pa nyid kyi ting nge 'dzin gyis ni mi slob pa'i ting nge 'dzin la stong par dmigs /
phyims ni mi slob pa'i smon med la mi rtag par dmigs pa'i phyir / /
gsum pa'i dmigs pa yod de /
mtshan ma med pa mtshan ma med pa'i ting nge 'dzin des mi slob pa'i zhi bar ma brtags pa'i zad pa so sor brtags min gyi 'gog pa la dmigs pa'i phyir /
ting nge 'dzin gzhan rnams chos can /
zag pa dang bcas te de ma spangs pa'i ting nge 'dzin yin pa'i phyir /
rten yod de /
mi'i nang du dgra bcom mi g.yo ba'i chos can la skye ba'i phyir /
de chos can /
sa bcu gcig la brten te /
nyer bsngogs phyi ma bdun ni ma gtogs pa /
'dod pha nas srid rtse'i bar la brten pa'i phyir / /
gnyis pa ni /
gzhan ting nge 'dzin gsum yod de /
dge ba ste dag pa ba dang /
zag med kyi bsam @# / /
gtan dang po ni bde bar 'gyur ba'i ting nge 'dzin sgom pa dang /
mig gi mngon shes ni shes pa mthong 'gyur gyi ting nge 'dzin du 'dod pa dang /
khams gsum gyi sbyor ba las byung ba'i yon tan rnams blo gros rnam par dbye ba ste mchog tu 'phel bar 'gyur ba'i ting nge 'dzin yin pa'i phyir /
bsam gtan gyi ya mtha' bzhi ba la brten ba'i rdo rje lta bu'i ting nge 'dzin gang yin pa de chos can /
zag ba zad par 'gyur ba'i ting nge 'dzin sgom pa yin te /
khams gsum gyi sgrib pa'i dngos gnyen yin pa'i phyir / /
bzhi bde la brten pa'i yon tan la /
tshad med /
rnam thar /
zil gnon med par /
'thob tshul dang lnga /
dang po ni /
ting nge 'dzin gyi yon tan la chos can /
tshad med pa bzhi yod de /
byams pa /
snying rje /
dga' ba /
btang snyoms bzhi yod pa'i phyir /
de bzhi'i byed las yod de /
rim pa bzhin gnod sems /
la sogs pas rnam 'tshe /
mi dga' ba /
'dod chags dang gnod sems mang pa'i gten po byed pa'i phyir /
dang po chos can /
ngo bo yod de /
zhe sdang med pa'i ngo bo yin pa'i phyir /
de chos can /
rnam pa yod de /
kye ma sems can rnams bde bar gyur na snyam pa de yin pa'i phyir /
gnyis pa snying rje yang chos can /
yod de /
zhe sdang med pa'i ngo bo yin pa'i phyir /
yod de /
sdug bsngal dang bral bar gyur na snyam pa de yin pa'i phyir /
gsum pa dga' ba chos can /
yod de /
yid bde ba yin pa'i phyir /
yod de /
sems can rnams dga' bar gyur na snyam pa de yin pa'i phyir /
bzhi pa chos can /
yod de /
mchags pa'i ngo bo yin pa'i phyir /
yod de /
sems can thams cad la sems mnyam pa de yin pa'i phyir /
bzhi bo chos can /
spyod yul yod de /
'dod khams kyi sems can rnams la dmigs pa'i phyir /
dga' ba tshad med chos can /
sa gnyis na yod de /
bsam gtan dang po gnyis na yod pa'i phyir /
gzhan gsum ni chos can /
sa drug na yod de /
bsam gtan sa drug na yod pa'i phyir /
kha cig lngar yang 'dod de /
nyer bsdogs mi lcogs med ma gtogs pa'i lnga yod pa'i phyir /
de bzhis nyon mongs pa'i rtsa ba mi spong ste /
mgo gnon pa tsam du zad pa'i phyir /
de chos can /
rten yod de /
mi dag gi nang du skyed pa'i phyir /
dga' ba ma gtogs pa'i gzhan gsum ni chos can /
phan tshun nges par ldan te /
phan tshun med na mi 'byung gi tshul gyis ldan pa'i phyir / /
gnyis pa ni /
de'i yon tan rnam par thar ba brgyad yod de /
gzugs can gzugs la lta ba'i rnam thar /
gzugs can ma yin pa gzugs la lta ba'i rnam thar /
sdug pa'i rnam thar /
gzugs med kyi rnam thar bzhi /
'gog pa'i rnam thar rnams su yod pa'i phyir /
dang po gnyis chos can /
rnam pa khyad par can yin te /
rnam par bsngos pa sogs mi sdug pa'i rnam par yod pa'i phyir /
sa khyad par can dang ldan te /
bsam gtan dang po gnyis na yod pa'i phyir /
rnam thar gsum pa de chos can /
sa la brten te /
bsam gtan gyi ya mtha' bzhi pa na yod pa'i phyir /
ngo po dang ldan te /
mchags pa'i ngo bo can yin pa'i phyir /
gzugs med kyi rnam thar bzhi chos can /
yod de /
gzugs med kyi mnyam par bzhag pa'i sas bsdus pa'i dge ba dag pa ba dang /
zag med kyi snyoms 'jug dang nyer bsdogs zag med rnams la 'jog pa'i phyir /
'gog pa'i rnam thar la snyoms par 'jug tshul yod de /
srid rtse'i sems ni shin tu phra ba yin la /
de yang ches phra bar byas pa'i mjug thogs su sems ches phra ba de'i gnyen por 'jug pa'i phyir /
de chos can /
ldang tshul yod de /
rang gis pa'i dag pa ba dang /
sa 'og ma yi 'phags pa zag med kyi sems kyis snyoms 'jug de las ldang ba'i phyir /
rnam thar dang po gsum chos can /
spyod yul yod de /
'dod par gtogs pa'i gzugs sogs snang yul du byed pa can yin pa'i phyir /
gang dag gzugs can min pa'i rnam thar ni chos can /
spyod yul yod de /
gong sa dang rang gis pa'i sdug bsngal dang /
sogs pas kun 'byung dang @# / /
'gog pa dang rjes shes kyi phyogs dang mthun pa'i lam thams cad la dmigs pa'i phyir / /
gsum pa ni /
zil gyis gnon pa'i skye mched chos can /
brgyad yod de /
dbyibs zil gnon bzhi dang /
kha dog zil gnon bzhi yod pa'i phyir /
zil gnon dang po gnyis ni chos can /
ngo bo yod de| rna mthar dang po gnyis bzhin yin pa'i phyir /
de 'og gnyis ni chos can /
ngo bo yod de /
rnam thar gnyis pa bzhin yin pa'i phyir /
lhag ma gzhan rnams chos can /
ngo bo yod de /
sdug ba'i rnam thar bzhin yin pa'i phyir /
bzhi pa ni /
zad par gyi ting nge 'dzin chos can /
bcu yod de /
sa chu me rlung /
sngo /
ser| dmar /
dkar /
nam mkha' /
rnam shes kyi ting nge 'dzin dang bcu yod pa'i phyir /
brgyad po chos can /
ngo bo yod de /
mchags pa'i rnam pa can yin pa'i phyir /
sa la brten te /
bsam gtan gyi mtha' bzhi ba na ste de la brten pa'i phyir /
spyod yul yod de /
'dod pa na spyod pa'i gzugs la dmigs pa'i phyir /
phyi ma gnyis pa ni chos can /
sa la brten te /
rim pa bzhin gzugs med dang po gnyis kyi dag pa ba yin pa'i phyir /
spyod yul yod de /
rang gi sa'i phung po bzhi la dmigs pa'i phyir / /
lnga pa ni /
'gog pa'i rnam thar chos can /
mi spro ste /
sngar bshad zin pa'i phyir /
rnam thar ltag ma rnams ni chos can /
yod de /
'dris pa 'dod chags dang bral ba dang /
ma 'dris pa sbyor bas 'thob pa'i phyir /
gzugs med ces bya ba'i rnam thar dang zad par thams cad chos can /
rten yod de /
khams gsum pa'i rten can yin pa'i phyir /
lhag ma rnams chos can /
yod de /
mi kho na las skyed pa'i phyir /
bsam gtan dang gzugs med kyi skyed tshul yod de /
khams gong ma gnyis dag tu gzugs med pa'i snyoms 'jug rnams rgyu'i stobs dang las kyi stobs kyis skye ba'i phyir /
gzugs kyi khams su bsam gtan gyi snyoms 'jug rnams chos can /
rgyu gsum las skye ste /
snga ma gnyis bo de dag dang /
chos nyid kyi stobs las kyang skye ba'i phyir /
shes bya chos can /
chos mngon pa mdzod kyi tshig le'ur byas pa las /
gnas brgyad pa zhes bya ba gtan la phab pa yin te /
snyoms 'jug mdor bstan rgyas bshad kyi sgo nas legs par bshad pa'i phyir / /
smras pa /
shes bya thams cad mkhyen pa'i spyod yul kun / /
ma 'dres gsal bar mkhyen pa'i zhal lung las / /
snyoms 'jug brgyad kyi sngon med dga' ston 'di / /
gzur gnas blo ldan spro ba bskyed phyir bkod / /
ting 'dzin tshad med rnam thar zil gnon sogs / /
yang dag gtam gyi bdud rtsis rab gang ba'i / /
gnas brgyad 'chi ba med pa'i bum bzang 'di / /
shes ldan lta bu'i tshogs rnams da yongs shig / /
tshul 'di'i dgongs don ma nyams 'dab gshog dang / /
thos bsam mthun pa'i rlung gis grogs byas te / /
gtan bde'i rdzang bur zhugs nas rtse dga' la / /
spyad 'dod dang ba'i tshogs rnams dga' bar byos / /
chos mngon pa mdzod gsal bar byed pa /
chos mngon rin chen 'dren pa'i shing rta zhes bya ba las /
gnas brgyad pa'i tshig don mtha' dpyod ji snyed pa bshad zin to / / / /
! gsum ba rtsom pa mthar phyin pa'i bya ba la /
bstan pa'i gnas tshad /
nongs pa la bzod par gsal ba /
thar pa 'dod pa rnams kyis bag yod bsten rigs pa dang gsum /
dang po la /
tshig don dang /
spyi'i don gnyis /
dang po ni /
ston pa'i dam chos chos can /
rnam pa gnyis yod de /
lung gi dam chos dang /
rtogs pa'i dam chos gnyis kyi bdag nyid can yin pa'i phyir /
shes bya chos can /
de 'dzin par byed pa yad pa de srid du bstan pa gnas te /
lung gi chos ni thos bsam gyi sgo nas smra bar byed pa dang /
rtags pa'i chos ni sgrub par byed pa'i sgo nas nyams su len pa de srid du yod pa kho na yin pa'i phyir / /
gnyis pa la /
rtogs pa'i dam chos bshad /
lung gi dam chos bshad /
de gnyis kyi gnas tshad bshad pa dang gsum /
dang po ni /
rtogs pa'i dam chos chos can /
gzhan tu yod de /
bslab pa gsum gang rung gis bsdus @# / /
ba'i dam chos de yin pa'i phyir /
de chos can /
mtshan gzhi yod de /
byang chub kyi phyogs kyi chos so bdun lta bu yin pa'i phyir /
der thal /
rang 'grel las /
rtogs pa ni byang chub kyi phyogs dang mthun pa rnams te /
zhes gsungs pa'i phyir / /
gnyis pa ni /
lung gi dam chos chos can /
khyod gzhag tu yod de /
sangs rgyas kyi bka' dang de'i dgongs 'grel rnam dag gang rung gis bsdus pa'i dam chos de yin pa'i phyir /
de chos can /
khyod kyi mtshan gzhi yod de /
sde snod gsum lta bu yin pa'i phyir /
der thal /
rang 'grel las /
de la lung ni mdo sde dang /
'dul ba dang chos mngon ba rnams so / /
zhes gsungs pa'i phyir| gsum pa ni /
rang 'grel las /
de'i phyir /
de nyid ji srid du gnas bde srid du dam pa'i chos gnas par rig par bya'o / /
de dag kyang lo stong du gnas so / /
zhes bshad do / /
zhes gsungs pa dang /
lung phran tshegs su yang de dang 'dra bar gsungs la /
snying rje bad dkar du stong dang lnga brgya /
zla ba snying po'i mdor nyis stong /
rdo rje gcod pa'i lnga brgya tha ma zhes pa'i 'grel par lo phyed dang gsum stong /
'bum TIka tu lo lnga stong gnas par bshad pa sogs mang na'ang /
skabs 'dir dang po gnyis ltar bya dgos shing /
bod 'dir spyi skad la dang po gsum ni drang don du 'grel rigs te /
'grel tshul /
dgongs gzhi /
dgos pa dngos la gnod byed gsum gyi sgo nas 'grel ba'i phyir /
der thal /
dgongs gzhi rtogs pa'i bstan pa rgyud la skye ba rim gyis nyung du song ba dang /
dgos pa gdul bya rnams skyob bskyed pa dang /
dngos la gnod byed /
lta mo dri ma med lung bstan pa'i mdo las /
nga mya ngan las 'das nas /
lo nyis stong lnga brgya na gdong dmar can gyi yul du dam pa'i chos rgyas par 'gyur ro / /
zhes gsungs pa nyid kyis 'grub pa'i phyir /
zhes smra'o / /
des na bstan pa lnga stong du gnas pa las /
lnga brgya phrag bcu'i dang po dgra bcom /
gnyis pa phyir mi 'ong /
gsum ba rgyun zhugs /
bzhi pa shes rab /
lnga ba ting nge 'dzin /
drug pa tshul khrims /
bdun pa mngon pa /
brgyad pa mdo sde /
dgu ba 'dul ba /
bcu pa ni rab tu byung ba'i rtags tsam 'dzin pa'i le'u zhes bshad pa'i phyir /
de lnga brgya phrag gang gi dus yin pa gzhag tu yod de /
'das lo mang nyung gi phyogs sogs nas /
mkhas pa'i bzhed tshul mang yang /
mkhos shing grub pa'i dbang phyug thams cad mkhyen pa nor bzang rgya mtsho'i bzhed pa ltar /
'o skol gyi ston pa drag po lcags sprel sku bltams pa 'di ting mya ngan las 'das pa nas 'go bzung ste /
da lta'i rab byung bcu gcig pa me khyi yan la lnga brgya phrag lnga rdzogs te /
tshul khrims kyi le'u'i lo nyer bdun gyi steng du sleb pa yin pa'i phyir / /
gnyis pa ni /
shes bya chos can /
bstan bcos 'dir bshad pa'i lugs rnams grub mtha' smra ba gang gi lugs yin pa gzhag tu yod de /
slob dpon dbyig gnyen bdag gis brtsams pa'i mngon pa'i chos phal cher ni kha che bye brag smra ba'i grub mtha'i tshul du grub par bshad pa'i phyir /
bstan bcos 'dir nyes par bshad pa gang yin ba de chos can /
mngon pa'i mdo la skyon yod pa la brten nas byung ba ma yin te /
rtsom pa bo bdag gi nyes par bshad pas dam pa'i chos kyi tshul la tshad mar gyur pa'i sangs rgyas bcom ldan 'das la bzod par gsol ba yin pa'i phyir / /
gsum pa ni /
de kho na nyid ma mthong zhing /
rang dgar sbyod par gyur pa'i skye bo ni chos can /
khyod rnams kyi ngan rtog gis sangs rgyas kyi bstan pa ni dkrugs shing dri ma can du byas te /
de ltar byas pa la dgag sgrub dang /
sel bar byed pa'i ston pa sangs rgyas 'jig rten gyi mig tu gyur pa ni zum zhing mya ngan las 'das par gyur /
dpang bor 'os par gyur pa'i shing rta chen po sogs phal cher zad pa de'i phyir /
des na thar ba 'dod pa rnams kyis bag yod bsten par rigs te /
thub pa yang dag par rdzogs pa'i sangs rgyas kyi bstan pa /
lkog mar srog phyin pa dang 'dra bar yun ring du mi gnas pa ni /
snyigs ma rnams stobs dang ldan pa'i dus su rig pa yin pa'i phyir /
rang byung yang @# / /
dag par rdzogs pa'i sangs rgyas dang /
de'i sras bstan pa gces par 'dzin pa rnams mchog tu zhi bar gshegs pas /
'gro ba rnams mngon med par gyur te /
'doms pa med pa'i yon tan rnams 'joms par byed pa ni dug gsum gyi dri mas /
deng sang 'jig rten gyi khams 'di na /
dga' mgur spyod pa mthong ba'i phyir /
de ltar bstan pa ni so thar gyi mdo las gsungs pa ltar thar 'dod dang /
bag yod la bskul ba yin gyi /
sangs rgyas kyi bstan pa ni /
dus nam yang mi nub ste /
rgyal ba'i 'phrin las kyi 'jug pa dus kun du rgyas pa'i phyir / /
gsum pa mjug gi don ni /
chos mngon pa mdzod kyi tshig le'ur byas pa 'di ni chos can /
khyod rtsom pa bo'i rten gyi gang zag yod de /
shAkya'i bstan la zhugs pa'i dge slong /
slob dpon chen po dbyig gi gnyen gyis mdzad pa las yongs su rdzogs pa'i phyir / /
bstan bcos 'di chos can /
khyod rgya dpe las bod skad du sgyur ba bo yod de /
rgya gar gyi mkhan po dzen mi tra ste| rgyal ba'i bshes gnyen dang /
zhu chen gyi lo tsA ba ban de dpal brtsegs kyis skad gsar bcad kyi sgo nas gtan la phab pa'i phyir /
chos mngon pa mdzod gsal bar byed pa /
chos mngon rin chen 'dren pa'i shing rta zhes bya ba bshad zin to / /
smras pa /
legs byas mes po'i thod las rab 'ongs dal 'byor rten gyi yan lag brgyad ldan chab / /
nyon mongs dug gsum mi gtsang 'dam gyi rnyog pa mtha' dag rab tu gsal te yang dag pa'i / /
dwangs shing bsil ba'i dri med chu rgyun dgra bcom go 'phang pad dkar mig gi zhabs bsil dag /
mngon du byas pas blo ldan skye bo skal ldan shing rta dga' byed phyir na dang tshul des / /
'khrul med gsal bar ston pa'i chos mngon sde bdun 'chi med dga' tshal nas / /
snying por gyur ba'i mdzod kyi bstan bcos tshig nyung don rgyas yongs 'du'i ljon / /
legs bshad 'bras bu ro brgya'i dpal 'dzin rang gir spyod cing gzhan dag la / /
tshim pa med par ster ba'i byed po mkhas mchog dbyig gnyen skabs gsum gtso / /
gang gi dgongs don 'grel ba'i bstan bcos dag /
kha ba'i ljongs 'dir byed po mang mchis kyang / /
la la don nyung tshig rgyas 'ga' zhig tu / /
log par 'grel zhing sla sar rgyas bshad byed / /
chos rgyal mes dbon ska cog lo paN dang / /
rin bzang sa lo shong dpang bu ston rje / /
rgyal dbang tsong kha pa sogs mkhas grub kyi / /
rnam thar nyin byed nub kyi rir nye zhing / /
mi shes gdol pa'i phru gu dar zab kyis / /
phang phung mdzes par byas te mthon po'i khrir / /
blun po'i 'khro tshogs dbus na 'gying ba yi / /
ba mos thub bstan pad tshal bcom gyis dwogs / /
chos spyod bcu yi sgrub pa rgyab bor nas / /
kha drag dpung dang rgyu nor g.yo khran gyis| |'gro ba'i phan bad sgrub par rlom byed na / /
kun mkhyen shAkya'i gtso de 'khrul bar nges / /
rigs mthun mtshan mo'i bya dang lhan cig tu / /
grub rtags rdzun zog brag la gnas bcas shing / /
blang dor lta ba'i mig gnyis zum gyur pa'i / /
bstan 'dzin 'byung po'i 'dab ldan ches cher mang / /
rtogs pa'i yon tan brjod byar sten byed pa'i / /
lung gi bstan bcos 'ga' yang mi shes par / /
rgyal dang rgyal ba'i sras su khas len na / /
rgyu dang 'bras bu'i rnam gzhag nges par rdzun / /
dbyig gnyen zhabs kyis bstan bcos 'di mdzad tshe / /
dpang gyur skye bo zad ces thugs 'byung na / /
deng dus ba lang rdzi 'dra mang po yis / /
'gro ba'i 'dren pa byed 'dir ci zhig gsung / /
ding sang bshad dang sgrub pa'i bstan bdag /
ches cher nyams shing phyogs 'dir gzhol ba'i blo / /
'dzin pa nyung phyir gzhan la phan dka' yang / /
rang gi yid la bsgom phyir cung zad bkod / /
za zi'i tshig gi phreng ba'i glegs bam dang / /
gnad 'gag gol sar bzhag pa'i dka' 'grel dang / /
gzhan gyis brtsams par rang gi sbyar byang dag /
brgyab pa'i bstan bcos rnams dang 'di mi 'dra / /
sngon rabs rgan po'i ngag bgros lhur len dang / /
mtha' dpyod tshig 'grel spangs pa'i bshad yams dang / /
'brel med rang bzo'i gtam tsam ma byas par / /
'jam dbyangs bla ma'i gsung rgyun yi ger bkod / /
dge 'dis rgyal ba'i bstan pa rta bdun can / /
lung dang rtogs pa'i @# / /
mkha' la rab 'phags te / /
phan bde'i 'dab stong ches cher rgyas pa yis / /
ye shes mchog gi sbrang rtsir spyod gyur cig /
blo bzang 'jigs pa med pa seng ge'i rgyud / /
grags snyan nga ro srid pa'i rtse mo ru / /
ches cher bsgrags pas rgol ngan ri dwags tshogs / /
'joms shing 'chad rtsod rtsom brgyas par shog| chos mngon gzhung lugs chu shel dbang po dag /
dka' 'grel cha shas yongs su 'phel ba yis / /
thos bsam sgom pa'i ut+pal dkar po'i tshal / /
'dzum zhing snang ba'i dga' ston rgyas gyur cig /
ces chos mngon pa mdzod gsal bar byed pa /
chos mngon rin chen 'dren pa'i shing rta zhes bya ba 'di yang /
'jam dbyangs gzhon nu mthon mthing ral ba'i zur phud dor te /
dur smrig gi bla gos kyis mdzes par klubs pa'i slob dpon rin po che dkon mchog chos 'phel gyis /
rang phyogs kyi bstan pa 'di la mngon pa'i skor mtha' chod pa'i yig cha cung zad dkon par 'dug pas 'di lta bu zhig gyis shig ces bka' stsal ba dang /
rje rgyal ba gnyis pa'i chos kyi khrir mngon par 'dzegs pa'i thub bstan yongs su rdzogs pa'i bshes gnyen chen po chos rgyal bkra shis kyi gsung gis bskul zhing /
ri bo bde chen gyi mkhan chen 'jam dbyangs bkra shis pa dang /
rigs lam smra ba'i 'dus sde'i khyu mchog mkhas mang blo gsal gling gi slob dpon don mthun gyi 'chad nyan pa dam chos rnam rgyal /
legs bshad chos 'khor gling gi slob dpon bstan 'dzin 'phrin las dang /
rab 'byams smra ba blo bzang chos grags grwa mang rnams kyis bskul ba la brten nas /
dang por yongs 'dzin dam pa dkon mchog chos 'phel gyi drung du /
chos 'di lan kha yar thos pa dang /
rang 'grel gnyis dgongs pa bstun zhing /
rang gzhan gyi mkhas pa du ma'i yig cha la zhib tu dpyad de /
gzhung don rnams ma lus par bkral zhing /
spyi don dang mtha' dpyod kyis brgyan dgos pa rnams kyis sbud de /
mtho ris kyi dge mtshan mtha' dag gcig tu 'du ba'i yul lho phyogs sman ljongs yar klungs su /
za hor gyi rigs las skyes pa'i chos mngon smra ba'i btsun pa ngag dbang blo bzang rgya mtsho 'jigs med go cha thub bstan lang tsho'i sdes /
'phags yul ba a k+Sha ya zhes ba mi zad par 'bod cing /
rgya nag pa byin zu zhes me khyir brjod pa'i yos grags kyi hor zla lnga pa /
'dul mngon pa'i dus tshigs la bzhir phye ba'i dbyar zla gnyis pa'i rgyal ba gsum pa'i tshes la /
gsung rab rgya mtsho'i bsti gnas dpal ldan 'bras spungs chos kyi sde chen por grub par bgyis pa'i dge tshogs rgya mtsho'i mthu las /
rgyal ba 'jam dpal snying po'i bstan pa rin po che rgyas par gyur cig / / /
shu b+ha ma stu sar+b+ba dza ga taM /
mang+ga la / / / /
! mtha' yas shes byar rmongs mun kun sangs te / /
srid mtshor bying rnams sgrol ba'i thabs la mkhas / /
brgyad khri bzhi stong chos kyi phung po'i gter / /
pad dkar ltar bsngags 'dren mchog skyabs kyi phul / /
gang gsung rim pa dang po'i chos 'khor dang / /
'brel ba'i mngon pa sde bdun brjod bya'i don / /
yongs 'dus chos mngon mdzod kyi bstan bcos che / /
mdzad po sangs rgyas gnyis pa'ang phyag gi yul / /
khams dang dbang po'i rab dbye la sogs par / /
rmengs tshe pra zhib las 'bras sems pa dang / /
srid rtsa phra rgyas 'bras bcas mya ngan las / /
'das pa'i 'bras lam 'tshol ba dka' zhes gsungs / /
chos mngon mdzod 'dir tshul bzhin thos sogs kyis / /
zhugs tshe 'khor 'das skyon yon la sogs pa'i / /
chos kun rnams par 'byed pa'i shes rab kyi / /
mig rnyed thar pa'i lam sna zin par nges / /
des na bdag cag gangs can 'gro rnams kyi / /
mgon des 'gro kun srid zhi'i rgud pa las / /
sgrol phyir chos mngon mdzod las ! / /
rin chen mang sprul rnam thos sras / /
@# / /
rin chen nor / /
tshegs med 'dren pa'i shing rta che zhig bcas / /
der brten dad sogs nor ldan grangs med dar / /
da dung gdul bya gang dag 'phags nor gyis / /
phyug phyir deng 'dir phyag na padmo yis / /
kun khyab 'phrin las sgo 'phar yangs por phyas / /
tshul 'dis rgyal ba'i chos tshul mtha' dag la / /
rab tu rnam 'byed shes rab mtshon rnon pos / /
kun gyi srid pa'i 'ching rgya gcod pa la / /
ches cher dpa' bas nor 'dzin khyon khengs shog /
dga' bya brgya ldan chab srid yar zlar 'gran / /
mi mthun dus kyi rgud tshogs rang sar zhi / /
dge bcu'i khrims btsan 'gro kun bde dges 'tsho / /
mthar thug don gnyis 'bras bzang lhun 'grub shog / / /
ces kun gzigs lnga pa chen po'i gsung chos mngon rin chen 'dren pa'i shing rta zhes bya ba 'di yang snga sor par bskrun mdzad pa /
deng dus bgres skyon che bar brton ! gong sa lha mi'i rnam 'dren dam pa mchog nas mdzod 'grel 'di bzhin par gsar bzhengs bgyid dgos zhes bka' bzang spyi bo'i rgyan du phebs par srid skyong yongs 'dzin de me ba bdag nas kyang rab gus dang bas khur du blangs te gzhungs mchog nas bar gsar brkos mdzad skabs /
\u0f38 gong sa mchog gi bka' dgongs ltar par byang smon tshigs su smras pa dge legs 'phel / /
par yon sprod len mi chog / / /
! / /
rdo rje drag ldan dgra lha gtso / /
