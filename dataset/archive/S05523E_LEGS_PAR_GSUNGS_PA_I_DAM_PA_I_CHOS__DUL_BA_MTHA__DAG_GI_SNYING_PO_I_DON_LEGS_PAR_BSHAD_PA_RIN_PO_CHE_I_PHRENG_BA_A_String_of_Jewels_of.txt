/
legs par gsungs pa'i dam pa'i chos 'dul ba mtha' dag gi snying po'i don legs par bshad pa rin po che'i phreng ba zhes bya ba bzhugs so / /
@## / /
legs par gsungs pa'i dam pa'i chos 'dul ba'i mdo'i dgongs pa gsal bar byed pa rin po che'i phreng ba zhes bya ba /
thams cad mkhyen pa la phyag 'tshal lo / /
rab brjid gser gyi ri dbang lta bu'i sku ni mtshan dpe'i dpal 'bar lta bas mi ngoms mig gi bdud rtsi'o / /
rab gsal lha yi rnga bzhin legs par 'doms pa'i gsung ni drug bcu'i dbyangs ldan 'gro kun ma rig gnyid las slong / /
rab yangs nam mkha'i khyon bzhin kun la khyab pa'i thugs ni mkhyen brtse mdzad pa phul du phyin pa'i dpal mnga' ba / /
rab 'byams phyogs bcu'i zhing na dus gsum bzhugs pa'i rgyal ba rgyal sras rang rgyal slob mar bcas pa'i zhabs la 'dud / /
khyad par 'phags mchog nye bar 'khor nas dmar ston dpal ldan ston pa shAkya thub pa la na mo /
slob dpon yon tan 'od la na mo /
@## / /
rin chen mkhas btsun rgya mtsho rin chen zhabs kyi bar / /
'dul ba'i sde snod legs par sdud dang mdo dang 'grel pa 'grel bshad mdzad dang de don 'chad la dbang 'byor ba / /
lung rtogs yon tan kun gyi 'byung gnas dngos dang brgyud par bcas pa'i dpal ldan bla ma rnams la phyag 'tshal nas / /
legs gsungs dam chos 'dul ba'i mdo yi dgongs pa gsal byed legs bshad rin chen phreng ba bdag gis brtsam par bya / /
'dir bdag cag gi ston pa mnyam med shAkya'i rgyal po de nyid kyis dang por byang chub kyi mchog tu thugs bskyed /
bar du bskal pa grangs med gsum du tshogs bsags /
mthar rdo rje gdan gyi spo la mngon par rdzogs par sangs rgyas te /
dam pa'i chos ji snyed gsungs pa thams rgyal ba dge 'dun grub pa la na mo /
rje btsun dkon mchog 'jigs med dbang po la na mo /
cad gdul byas thar pa dang thams cad mkhyen pa thob par byed pa'i thabs ston par byed pa yin la /
thar pa dang thams cad mkhyen pa thob par byed pa la bslab pa rin po che rnam pa gsum la slob dgos shing /
de'i nang nas kyang thog mar lhag ba tshul khrims kyi bslab pa la slob dgos par gsungs pa /
re zhig lhag pa tshul khrims kyi bslab pa ma thob pa thob par byed pa'i thabs dang /
thob pa mi nyams par bsrung ba'i thabs dang /
nyams na phyir bcos pa'i thabs rnams ji lta ba bzhin du ston pa 'dul pa'i mdo'i dgongs pa ji lta ba bzhin du bshad par bya ba la bzhi /
mtshan gyi don /
'gyur gyi phyag /
gzhung gi don /
mjug gi don no / /
dang po ni /
bstan bcos 'di'i mtshan /
rgya gar na skad rigs bzhi yod pa'i nang nas /
legs sbyar gyi skad du /
ba ni ya su tra dang /
de bod skad du bsgyur na /
'dul ba'i mdo zhes bya'o / /
mtshan don la 'dul ba dang mdo'i don gnyis dang po la /
brjod bya don gyi 'dul ba dang /
brjod byed tshig gi 'dul ba gnyis /
dang po ni /
spong bdun 'khor bcas kyi tshul khrims te 'dis nyon mongs pa 'dul zhing dbang po dul bar byed pa'i phyir ro / /
rjod byed tshig gi 'dul ba ni don gyi 'dul ba de brjod bya'i gtso bor ston pa'i lung sde bzhi yin te /
'dis bya ba dang bya ba min pa ston pas slob ma rnams 'dul bar byed pas 'dul ba zhes bya'o / /
mdo'i don ni lung sde bzhi po de don gyi 'dul ba @# / /
pa ma thob pa thob par byed pa dang /
thob pa mi nyams par bsrung ba dang /
nyams na phyir bcos pa'i thabs gsum du mdor bsdus nas ston pas na 'dul ba'i mdo zhes bya'o / /
'gyur gyi phyag la zhar byung dang /
dngos gnyis /
dang po ni /
bstan bcos 'di la sho lo ka sum brgya la bam po rer byas pa'i bam po dgu yod pa'i dang po 'di nas 'chad pa'o / /
bstan bcos la bam grangs smos pa chos can /
dgos pa yod de /
gzhud la mang nyung gi sgro skur spang ba'i ched yin pa'i phyir ro / /
gnyis pa ni /
phyag 'tshal lo zhes pa gzhir bzhag nas /
gang la na ji lta ba dang ji snyed pa'i rnam pa thams cad mkhyen pa'i sangs rgyas bcom ldan 'das la'o / /
gang gis na /
lo paN rnams kyis so / /
dus ni bstan bcos bsgyur ba'i thog mar ro / /
tshul ni sgo gsum gus pas so / /
dgos pa ni /
bar chad zhi nas 'gyur mthar phyin pa sogs gnas skabs dang mthar thug gi don du ma 'grub pa'i ched du'o / /
gsum pa gzhung gi don la gnyis /
bstan bcos la 'jug pa'i yan lag dgos 'brel dang /
gzhung don dngos so / /
dang po la /
spyi don dang| tshig don gnyis /
dang po ni /
des par 'byung ba'i tshul khrims kyi dbang du byas te /
zhes bya ba 'dis 'dul ba'i mdo'i dgos sogs chos bzhi bstan la /
bstan bcos kyi thog mar de bstan pa la dgos pa yod de /
gdul bya bstan bcos la 'jug pa'i yan lag yin pa'i phyir te /
rtog pa dang ldan pa dag ni 'brel ba dang /
brjod bya dang /
dgos pa med pa'i tshig kyang khas mi len na bstan bcos la sogs pa lta ci smos /
des na ngag 'di la brten nas 'dul ba'i mdo la brjod bya dang /
dgos pa dang /
nyid dgos dang /
'brel pa med pa'i log rtog dang /
don mi 'gyur gyi the tshom bsal nas dgos sogs chos bzhi yod dam snyam pa'i don 'gyur gyi the tshom dang /
yod par nges pa bskyed nas bstan bcos la 'jug par 'gyur ba'i phyir ro / /
'o na dgos sogs chos bzhi po gang zhe na /
spyir bstan bcos lus la yod pa'i dgos sogs chos bzhi| dgos 'brel dag gi dgos sogs chos bzhi /
dag tsam la yod pa'i dgos sogs chos bzhi'o / /
dang po ni /
lhag pa tshul khrims kyi bslab pa ni brjod bya dang /
'di la brten nas tshul khrims de rtogs pa dgos pa dang /
de la brten nas lhag med kyi myang 'das thob pa nyid dgos dang /
nyid dgos dgos pa la rag las dgos pa bstan bcos 'di la rag las pa ni 'brel pa'o / /
'o na dgos sogs chos bzhi po tshig gang gis ji ltar bstan ce na /
nges par 'byung ba zhes pas nyid dgos dang /
tshul khrims zhes pas brjod bya dngos su bstan la dgos pa dang 'brel pa ni shugs la bstan te /
mya ngan las 'das pa 'thob pa'i thabs tshul @# / /
khrims rtogs par bya ba'i phyir du mdo 'di bstan pa'i phyir ro / /
'o na bdag gcig dang de byung gi 'brel pa gang grub ce na /
de byung gi 'brel pa grub ste /
bstan bcos 'di la brten nas lhag pa tshul khrims kyi bslab pa rtogs pa 'byung /
de rtogs nas nyams su blangs pa las mya ngan las 'das pa 'thob pa'i phyir ro / /
gal te de mi 'thad de /
mya ngan las 'das pa 'dus ma byas yin pa'i phyir zhe na /
skyon med de| mya ngan las 'das pa 'dus ma byas yin kyang de 'thob ba 'dus byas yin pa'i phyir ro / /
de skad du yang 'grel bar /
'dul ba'i mdo dang dgos pa gnyis ni thabs dang thabs las byung ba'i mtshan nyid kyi 'brel pa yin te /
rgyu dang 'bras bu'i mtshan nyid ces bya ba'i tha tshig go /
zhes gsungs so / /
gal te 'dis tshul khrims bstan na /
lung sde bzhi nas 'byung ba ston nam mi 'byung ba ston /
dang po ltar na lung dang bzlos pa'i skyon yod la /
lung sde bzhi nas mi 'byung pa ston na /
bstan bcos rnams dag min par 'gyur ro zhe na /
lung nas 'byung ba ston kyang bzlos pa'i skyon med de /
'di la dgos pa khyad par can yod pa'i phyir te /
ma rtogs pa rtogs pa'i dgos pa dang /
log rtog bsal ba'i dgos pa dang /
mdor bsdus la dga' ba'i bsam pa bskang ba'i dgos pa yod pa'i phyir /
rtags dang po grub ste /
rtsa 'grel ma rtogs pa rtogs pa'i dgos pa dang /
bcas rjes bcas su ma rtogs pa rtogs pa'i dgos pa dang /
rung mthun du ma rtogs pa rtogs pa'i dgos pa dang /
tshig gzhan gyis don gzhan bstan pa ma rtogs pa rtogs pa'i dgos pa yod pa'i phyir /
dang po grub ste /
lung du gzhi dang phran tshegs dang zhu ba sogs go rims 'khrugs pa lta bur snang ba la /
'dir gzhi'i skabs su /
dang por gzhi /
de'i rjes su phran tshegs /
de'i rjes su zhu ba sogs bstan pas /
gzhi rtsa ba dang /
phran tshegs 'grel pa dang /
zhu ba sogs 'grel bshad lta bur go ba'i phyir dang /
rnam 'byed kyi skabs su /
dang por rnam 'byed dang /
de'i rjes su phran tshegs /
de'i rjes su zhu ba sogs bstan pas| rnam 'byed rtsa ba dang /
phran tshegs 'grel ba dang /
zhu ba sogs 'grel bshad du go ba'i phyir ro / /
gnyis pa yang grub ste /
lung du bsgrub pa'i rjes su bsgrub pa dang /
gnang ba'i rjes su gnang ba dang /
dgag pa'i rjes su dgag pa bstan pa sogs bzlos pa lta bu dang /
bsgrub pa dang gnang ba'i rjes su dgag pa dang /
dgag pa'i rjes su bsgrub pa dang gnang ba bstan pa sogs 'gal ba lta bur snang ba la /
'dir gang gtso che ba'i sgo nas bstan pas bde blag tu rtogs pa'i phyir /
dper na lung du dang por bran rab tu 'byung bar gnang /
de la nyes dmigs 'ga' zhig byung bas phyis bran rab tu byung ba bkag pa gnyis phyi ma gtso che @# / /
bas 'dir bkol ba bran dang sbyar ba bzhin no / /
rung mthun du ma rtogs pa rtogs pa'i dgos pa yod de /
lung du chos la la gzhi gcig kho na dang sbyar nas gsungs kyang /
'dir sbyir bstan pas /
gzhi gzhan dang sbyor ba yang rtogs par 'gyur ba'i phyir /
dper na lung du bslab pa ma phul bslab pa nyams par ma byas par mi tshangs par spyod pa 'khrig pa'i chos bsten na zhes /
bslab pa ma phul ba mi tshangs par spyod pa dang sbyar yang /
'dir sbyir bstan pas /
ma byin par len pa sogs dang sbyor ba yang rtogs pa lta bu'o / /
tshig gzhan gyis don gzhan bstan pa ma rtogs pa rtogs pa'i dgos pa ni /
lung du khyams su rnal 'byor bsgom par mi bya'o / /
gnas khang dang sgo khang dang /
dgon par rnal 'byor bsgom par mi bya'o / /
zhes gsungs pa la /
de dag tu rnal 'byor mi sgom na sgom pa'i gnas gzhan yang mi rnyed pas /
lung de'i don /
'dir| mngon par 'du bar yang mi bya'o / /
rnam par g.yeng bar byed pa dang /
gtum po dang gya tshom pa dag spang bar rigs so zhes /
mi mang po 'du ba dang /
ca co la sogs bas sems g.yeng ba dang /
kyal ka can la sogs pa gya tshom byed pa yod pa'i khyams sogs dang /
chom rkun ba dang /
seng ge la sogs pa srog chags gtum po yod pa'i dgon par rnal 'byor mi sgom pa'i don yin par bstan pa lta bu'o / /
log rog bsal ba'i dgos pa yod de /
sbyir mdo kun gyis log rtog sel la /
khyad par du /
ma thob par byed pa'i skabs su /
gsol pa'i 'og tu yang rung ngo / /
zhes dang /
thob pa mi nyams par bsrung pa'i skabs su /
der phyis dbyung ngo snyam pa'i blo gros gang yin pa de ni bskur ba'i 'o zhes sogs dang /
nyams na phyir 'chos pa'i skabs su /
kha cig gis 'di nan tur gyis tshul du bstan to / /
de ni mi bzang ste /
mdo sde dang 'gal ba'i phyir ro zhes sogs kyis log rtog sel ba'i phyir ro / /
mdor bsdus la dga' ba'i bsam pa bskang ba'i dgos pa yod de /
dbang po rnon po tshig nyung ngus don rgya chen po go ba dang /
dbang po brtul po lung gi tshig rgyas pa 'dzin mi nus pa rnams rjes su bzung ba'i phyir du tshig bsdus nas don tshang bar bstan pa'i phyir ro / /
dgos 'brel ngag la yod pa'i dgos sogs chos bzhi ni /
bstan bcos kyi dgos sogs chos bzhi ni dag 'di'i brjod bya yin te /
'dis de ston par byed pa'i phyir /
dag 'di la brten nas bstan bcos la dgos sogs chos bzhi yod par rtogs pa dgos pa dang /
de la brten nas gdul bya bstan bcos la 'jug pa sogs nyid dgos dang /
nyid dgos dgos pa la rag las /
dgos pa dag 'di la rag las pa ni 'brel pa'o / /
dag tsam la yod pa'i dgos sogs chos bzhi ni /
dper na /
ja skol cig ces pa la /
ja skol ba brjod @# / /
bya dang /
nyan pa pos de rtogs pa dgos pa dang /
de la brten nas don grub pa nying dgos dang /
nying dgos dgos pa la rag las /
dgos pa dag de la rag las pa 'brel ba'o / /
gnyis pa tshig don ni /
nges pa ni gdon mi za ba 'byung ba zhes pa don bzhi la 'jug ste /
rkang gis 'gro ba la 'jug pa ni grong nas 'byung ba dang /
grong khyer nas 'byung ba zhes bya ba lta bu /
bzhon pas 'gro ba la 'jug ba ni glang po che la zhon nas 'byung ba zhes bya ba lta bu /
lam la yang 'byung ba zhes bya ste /
lam nas 'byung ba'i phyir ro / /
thob par bya ba la yang 'jug ste /
'byung ba ni thob par bya ba'o zhes zer ba'i phyir ro / /
de dag las 'dir ni thob par bya ba kho na bzung ste nges par zhes bya ba'i khyad par gyi tshig dang 'brel ba'i phyir ro / /
des na mthar gdon mi za bar thob bar bya bas na /
nges par 'byung ba ste lhag med kyi myang 'das so / /
'dis lam dang lhag bcas myang 'das mthar thug gi nyid dgos yin pa bcad de /
de gnyis ni mthar gdon mi za bar thob bya min pa'i phyir te /
de gnyis ni lhag med myang 'das thob pa'i thabs su bsten par bya ba tsam yin pa'i phyir ro / /
de gnyis mthar thug gi nyid dgos min kyang nying dgos ni yin te /
'grel bar /
don gang gi phyir rab tu byung ba dang bsnyen par rdzogs pa dge sbyong gi tshul zhes dang /
sum brgya par /
nges par 'byung ba'i tshul khrims sdug bsngal spong / /
'jig tshogs lta ba gdon gyi rtsa ba 'joms / /
dpal 'byor sa dang me tog mda' can 'joms / /
zhes gsungs so / /
yang na des ba'i don rtag pa'am phyir mi ldog pa la byas nas /
rtag par ram phyir mi ldog par thob par bya bas na nges par 'byung ba lhag med myang 'das so / /
'dis phyi rol pa'i spangs pa bcad de /
phyi rol pa'i spangs pa ni slar ldog pa'i phyir ro / /
lhag med myang 'das de thob par byed pa'i tshul khrims yin pas na nges par 'byung ba'i tshul khrims te spong bdun 'khor bcas so / /
de yang tshul khrims ni myang 'das thob byed yin gyi skyed byed ma yin te /
myang 'das 'dus ma byas yin pa'i phyir ro / /
tshul khrims ni myang 'das thob byed ma yin te /
ye shes gyis nyon mongs pa spangs nas myang 'das thob dgos pa'i phyir ro zhe na /
skyon med de /
tshul khrims de myang 'das dngos su thob byed min yang rgyud nas thob byed yin pa'i phyir te /
tshul khrims la brten nas ting nge 'dzin skye /
ting nge 'dzin la brten nas ye shes skye la des nyon mongs spong pa'i phyir ro / /
de skad du yang mdo las /
tshul khrims la gnas tshul khrims la brten nas 'phags pa'i bden pa bzhi po dag yang dag pa ji lta ba bzhin mthong bar 'gyur ro / /
zhes dang /
so sor thar bar /
'di ni nyon mongs pham byed lam / /
rgyal po yi ni 'dren pa mchog /
'di ni thar pa'i grong 'jug pa'i / /
them skas gzhi dang 'dra bar gnas / /
zhes @# / /
gsungs so / /
sbong ba bdun ni /
mi tshangs sbyong dang ma byin len dang srog gcong spong pa ste lus kyi gsum dang brdzun phra ma tshig rtsub dag 'khyal spong ba ste ngag gi bzhi dang bdun yin la chang 'thung ba spong ba sogs 'khor yin no / /
de yang dge slong gi sngom pa spong bdun 'khor bcas dang /
dge tshul sogs kyi sdom pa ni spong ba bzhi 'khor bcas yin no / /
'o na slob dpon yon tan 'od kyi lugs la sdom pa'i ngo bo gang zhe na /
kha cig na re /
mdzod las /
'chal ba'i tshul khrims mi dge'i gzugs / /
de spong tshul khrims rnams gnyis so / /
zhes gsungs pa ltar rnam par rig byed dang rig byed ma yin pa'i gzugs yin la /
mdo sde pa ni spong pa'i sems pa sa bon dang bcas par 'dod do zer /
slob dpon yon tan 'od sa gsum pa la gnas pa'i byang sems su 'dod pa ltar na /
bye brag tu smra ba'i thun mong ma yin pa'i lugs rang lugs su mi bzhed pas /
spong ba'i sems pa sa bon dang bcas par bzhed dam snyam ste gong 'og kun tu dbyad par bya'o / /
ci'i phyir tshul khrims zhes bya zhe na /
'chal ba'i tshul khrims kyi gdung ba bsil bar byed pas tshul khrims zhes bya'o / /
dbye na dge slong pha ma /
dge slob ma /
dge tshul pa ma /
dge bsnyen pha ma /
bsnyen gnas kyi sdom pa ste brgyad yod la /
bsnyen gnas la pha ma gnyis su ma phye ba ni dus thung bas so / /
kha cig na re ma ning la'ang bsnyen gnas yod pas pha ma gnyis su ma phye'o zhes zer /
de yang ming gi sgo nas brgyad yod kyang /
rdzas su bzhi yin te /
dge slong pha ma'i sdom pa rdzas gcig /
dge slob ma dang dge tshul pha ma'i sdom pa rdzas gcig /
dge bsnyen pha ma'i sdom pa rdzas gcig pa'i phyir te /
mtshan gyur ba na sdom pa mi gtong bar ming 'pho ba'i phyir /
'o na sdom pa gsum rim can du blangs pa'i tshe /
srog gcod spong ba sogs sor gnas nas /
spong ba gzhan 'phel pa yin nam /
srog gcod spong ba sogs rdzas tha dad par skye zhe na /
rdzas tha dad par skye ste /
rdzas gcig yin na dge slong gi bslab pa phul nas dge tshul la gnas su mi rung bar 'gyur ro / /
rgyud gcig la srog gcod spong ba sogs rdzas tha dad pa gsum gcig car yod par 'gal lo zhe na /
mi 'gal te /
phyi ma blangs pas snga ma mi gtong ba'i phyir ro zhes bye brag tu smra ba zer ro / /
sngom pa'i ngo bo spong ba'i sems par 'dod pa ltar na /
gang zag gcig gi rgyud la srog gcod spong ba'i sems pa ris 'thun rjas tha dang pa gsum cig car med de /
sems can rnams ni rnam par shes pa'i rgyud re re pa yin pa'i phyir ro / /
rdzas gcig yin kyang gcig log pas cig shos ldog mi dgos te /
gser bum log na bum pa ldog mi dgos pa bzhin no / /
dbang du byas zhes pa'i skad dod /
a tha zhes pa don du ma la 'jug ste /
bkra @# / /
shis pa 'di las yun ring du 'tsho ba dang mthun pa brjod par bya'o / /
zhes pa lta bu a tha bkra shis pa la brjod pa lta bu dang /
de nas bcom ldan 'das zhes pa lta bu a tha de nas zhes pa'i tshig phrad la brjod pa lta bu dang /
de ma thag tu som nyi thams cad rnam par bcad nas zhes a tha de ma thag pa la brjod pa dang /
sgra'i rjes su bstan pa'i dbang du bya'o zhes a tha dbang du bya ba la brjod pa lta bu yod pa las 'di ni dbang du bya ba kho na dang sbyar te /
des par 'byung ba'i tshul khrims kyi zhes pa'i khyad par gyi tshig dang 'brel ba'i phyir dang /
rang gi rnam bshad las kyang bshad pa'i phyir ro / /
des na dge 'dun thams cad 'dus pa na zhes pa nas /
phyi ma dang mthun la snga ma dang 'gal ba ni rung bar ro zhes pa'i bar gyi mdo thams cad nges par 'byung ba'i tshul khrims kyi dbang du byas te bshad par bya'o zhes dam bcas pa'o / /
de ltar na mdo'i tshogs 'di lung sde bzhi'i don nges par 'byung ba'i tshul khrims kyi dbang du byas te 'chad pa yin te /
tshul khrims de ma thob pa thob par byed pa dang /
thob pa mi nyams par bsrung ba dang /
nyams na phyir 'chos pa gang rung gi dbang du byas nas legs par gtan la 'bebs pa'i phyir ro / /
dag don ni /
'dul ba'i mdo chos can brjod bya yod de /
lhag pa tshul khrims kyi bslab pa de khyod kyi brjod bya yin pa'i phyir /
khyod kyi brjod bya de lhag pa tshul khrims kyi bslab pa yin pa'i phyir zhes brjod du mi rung ngo / /
ci'i phyir na /
'dul ba'i mdo'i brjod bya chos can /
lhag pa tshul khrims kyi bslab pa ma yin par thal /
ltung ba sde lnga de khyod yin pa'i phyir /
rtags grub ste /
rnam 'byed kyis ltung ba sde lnga brjod byar byed pa'i phyir /
des na lhag pa tshul khrims kyi bslab pa gtso bor ston la /
de'i yan lag tu ltung ba sde lnga sogs kyang ston par byed do / /
'dul ba'i mdo chos can /
dgos pa yod de /
khyod la brten nas gdul byas lhag pa tshul khrims kyi bslab pa rtogs par 'gyur ba'i phyir ro / /
de chos can nyid dgos yod de /
khyod kyi dgos pa de la brten nas gdul byas lhag med kyi myang 'das thob pa de khyod kyi nying dgos yin pa'i phyir /
khyod kyi nyid dgos de lhag med myang 'das yin pa'i phyir zhes brjod du mi rung ste /
lam dang lhag bcas myang 'das sogs kyang nyid dgos yin pa'i phyir ro / /
de chos can 'brel pa yod de /
khyod kyi nyid dgos de khyod kyi dgos pa la rag las /
khyod kyi dgos pa de bstan bcos khyod la rag las pa'i phyir ro / /
kha cig na re /
lhag pa tshul khrims kyi bslab pa de 'di'i brjod bya ma yin te /
'dis byang sems kyi sdom pa dang gsang sngags kyi sdom pa ma bstan pa'i phyir /
des na rab byung phyogs kyi so thar gyi sngom pa de 'di'i brjod bya yin no / /
so thar gyi sngom pa rtogs pa de 'di'i dgos pa ma yin te /
so thar gyi @# / /
sngom pa rtogs pa 'di la rag ma las pa'i phyir te /
'di ma brtsams pa'i snga rol du /
ston pas so thar gyi sdom pa rtogs pa'i phyir /
lhag med kyi myang 'das thob pa yang 'di'i nyid dgos min te| 'di la ma ltos par ston pas lhag med myang 'das thob pa'i phyir zhes zer zhing /
nges par 'byung ba zhes pas 'di'i nyid dgos dngos su bstan /
tshul khrims zhes pas brjod bya dngos su bstan zhes zer ba ni 'gal bar dogs so / /
bstan bcos brtsam pa'i thog mar brtsam par dam bca' byas pa la dgos pa yod de /
shes rab sdong bu las /
dam pa mang po khas 'che mi byed la / /
gal te dka' bas khas ni blangs gyur na / /
rdo la ri mo bris pa lta bur ni / /
shi yang gzhan du byed par mi 'gyur ro / /
zhes gsungs pa ltar /
dam pa rnams dam bca'i khur mi 'dor bas bstan bcos rtsom pa mthar phyin par 'gyur pa'i phyir ro / /
gnyis pa gzhung don dngos la gnyis /
slob pa po rten gyi gang zag dang /
des bslab par bya ba bstan pa'o / /
zhes pa'am /
sngom pa ma thob pa thob par byed pa /
thob pa mi nyams par bsrung ba /
nyams na phyir 'chos pa'i thabs ston pa gsum du bsdus kyang rung bas /
dang po la gsum /
lung gzhi dang /
phran tshegs dang /
zhu ba'i skabs nas 'byung ba'o / /
dang po la gnyis /
sngon chog dang /
da ltar gyi cho ga'o / /
dang po la tshig don dang /
mtha' bcad pa'o / /
dang po ni /
bstan bcos 'di nges par 'byung ba'i tshul khrims kyi dbang du byas te rtsom na /
rim pa ji ltar rtsom zhe na /
dang po sdom pa ma thob pa thob par byed pa'i thabs rab byung gi gzhi brjod par bya ste /
'og nas 'byung ba'i bslab pa'i gzhi mtha' dag ni rab byung gi yin gyi khyim pa'i min pa'i phyir dang /
spong bdun gyi so thar gyi sdom pa yang rab byung kho na'i yin pa'i phyir dang /
lung gzhi las kyang dang por rab byung gi gzhi bstan pa'i phyir ro / /
'di la yang sngon cho ga dang da ltar gyi cho ga gnyis las /
dang por sngon cho ga bstan par bya ste /
de lung du dang por bstan pa'i phyir dang /
brjod par bya ba nyung ba'i phyir ro / /
ci'i phyir sngon gyi cho ga zhes bya zhe na /
da ltar gyi cho ga las sngar byung ba dang /
mkhan slob dang bcas pa'i cho ga las sngar byung ba'i cho ga yin pas sngon gyi chog zhes bya'o / /
sngon du ji ltar bstan na /
bdag cag gi ston pa sangs rgyas nas ring po ma lon pa na phal cher tshur shog gis bsnyen rdzogs mdzad la /
de'i tshe dge slong zhig gi drung du rab byung bsnyen rdzogs la 'ongs pa bcom ldan 'das kyi drung du btang bas bar skabs su srog gi bar chad du gyur ba la brten nas /
nga yi nyan thos rnams thag ring po nas 'ong pas sdug bsngal bar gyur to snyam du dgongs nas /
deng phyin chad dge 'dun 'dus pas rab byung bsnyen rdzogs bya'o zhes sngon chog gsungs so / /
'o na sngon chog dang da ltar cho ga'i khyad par @# / /
gang zhe na /
gsum ste /
skye ba rgyu'i khyad par /
'bras bu skye tshul gyi khyad par /
nges na cho ga gzhan yin par bstan pa'o / /
dang po ni /
yul gang la skye ba rgyu'i khyad par ni /
da ltar gyi cho ga la| bcu tshogs lnga tshogs dang /
dngos su ma 'dus par 'dun pa phul nas las byed pa dang /
dkyil 'khor ba'i las byed pa yod la /
'dir ni chos gsum ldan gyi dge 'dun mtshams nang de na yod pa thams cad 'dus pa na bya'o / /
sngom pa nod pa po'i cha lugs kyi khyad par ni /
da ltar gyi cho ga la chos gos gsum mkhan pos byin gyis brlabs nas bskon pa dgos la /
'dir ni nod pa po rang gis skra dang kha spu bregs chos gos gsum bgos te /
rab tu byung ba'i cha lugs 'di bzhin du rdzogs par byas /
da ltar gyi cho ga la phyag tshan mang po dgos kyang 'dir ni mang po mi dgos par dge 'dun gyi rgan rim la yan lag lngas lan gsum gsum phyag 'tshal te /
spyod lam thal mo sbyar stan med par tsog tsog por 'dug cing /
'di la'ang thal mo sbyar ba yun ring po dgos mi dgos kyi khyad par yod do| /
'di sbyin pa'i las yin pas /
yul dge 'dun la bdag rab tu 'byung ba dang bsnyen par rdzogs par mdzad du gsol zhes gsol ba btab par gyur pa lan gsum dang /
khyad par ni /
da ltar gyi chog la mkhan pos ngo chen byas /
las byed pas brda' sbyar nas gsol ba 'debs la /
sngon chog la rang nyid kyis gsol ba 'debs pa'o / /
ji ltar nod pa cho ga'i khyad par ni /
gsol ba gcig dang /
brjod pa gsum ste gsol bzhi'i las kyis so / /
khyad par ni /
da ltar gyi cho ga la 'thun rkyen tshang ba dang /
'gal rkyen dang bral ba sogs brjod dgos la sngon chog la mi dgos so / /
'bras bu skye ba'i khyad par ni /
da ltar cho ga la| dang por rab byung dang de'i rjes su bsnyen rdzogs bsgrub la /
sngon chog la dus gcig car khyim pa'i rtags spong ba dang rab tu byung ba'i rtags yang dag par len pa'i bar ma rab tu byung ba dang bsnyen par rdzogs pa nye bar bsgrubs pa'o / /
bsnyen rdzogs ni rdzogs par bsnyen pa ste rdzogs pa ni gnod 'tshe thams cad dang bral ba'i myang 'das yin la de la nye bas na bsnyen rdzogs te dge slong gi sdom pa'o / /
rab tu byung ba zhes pas dge tshul bstan pa ma yin te /
dge tshul len pa ni bstan pa la rim gyis bslab pa'i ched yin la /
'dir rim gyis bslab pa la dgos pa med pa'i phyir ro / /
des na cho ga gzhan yin par bstan pa ni /
bshad ma thag pa de lta bu ni sngon gyi cho ga yin gyi da lta ni byar mi rung zhes pa'o / /
kha cig na re /
lta bu zhes pa mtshon pa'i tshig yin pas sngon chog gzhan yang yod par bstan zhes zer ro / /
gal te sngon chog dang da ltar gyi cho ga gnyis bstan pa don med @# / /
par thal /
de gnyis gang rung zhig bsnyan pas tshog pa'i phyir te /
sngon chog gis kyang rab byung bsnyen rdzogs bsgrub nus la da ltar cho gas kyang rab byung bsnyen rdzogs bsgrub nus pa'i phyir zhe na /
skyon med do /
de gnyis kas bsgrub nus kyang gdul bya la ltos nas gnyis bstan pa'i phyir te /
sngon gyi gang zag rnams rgyud dag pas bstan pa la rim gyis bslab mi dgos shing mkhan slob med par yang sangs rgyas kyi bka' rdzogs pa dang /
de dag bsod nams bsags pa yin pas nad dkon pa dang /
nad byung du zin kyang sman dang nad g.yog sogs rnyed pa la sngon chog gsungs la /
da lta ni de lta bu'i rgyud dag pa med pas da ltar gyi cho ga gsungs pas so / /
'o na da lta sngon chog bstan pa don med do zhe na /
skyon med de /
sngon gyi dus na de lta bu byung yang da ltar ni byar mi rung ngo zhes go ba'i phyir ro / /
da lta sngon chog gis bsnyen rdzogs byar mi rung yang byas na skye bar mngon te /
da lta bar chad ma dris pa dang /
dge tshul sngon du ma song ba dang /
mkhan po med par bsnyen par rdzogs pa'i sdom pa skye bar yod pa'i phyir ro / /
gnyis pa mtha' bcad pa ni /
kha cig na re /
sngon gyi cho ga bcu yod la /
de'i nang nas rab byung slob dpon med pas bsnyen par rdzogs ba ni sangs rgyas ma byon pa'i dus su byung zhing /
tshur shog sangs rgyas nas mya ngan las 'da' kha'i bar du byung la /
de la nyes dmigs 'ga' zhig byung nas gsol bzhi'i chog 'di byung ngo / /
gzhan rnams sangs rgyas nas ring po ma lon pa na byung ste /
de dag kyang da ltar cho ga ma byung gi bar du byung bas sngon gyi cho ga zhes bya zhing /
da ltar cho ga ni sangs rgyas nas lo drug gam bcu gnyis na byung zer ro / /
de ni mi 'thad de /
lung gzhi dang mdo 'grel rnams kyis gsol bzhi'i cho ga 'di nyid sngon chog tu gsungs pa'i phyir dang /
ma mor /
bsnyen par rdzogs par 'os pa rnam pa bcu'o / /
de bzhin gshegs pa rang byung dang rang sangs rgyas ni slob dpon med par bsnyen par rdzogs pa dang /
lnga po rnams ye shes khong du chud pas dang /
tshe dang ldan pa 'od srungs chen po ston par khas blangs pas dang /
tshe dang ldan pa 'char ldan dris nas lung bstan pas dang /
dge slong tshur shog ces gsungs pas dang /
skyabs su 'gro ba'i tshig gsum gyis dang /
yul mtha' 'khob na 'dul ba 'dzin pa dang lnga'i dge 'dun las dang /
yul dbus su bcu 'dus pa'am de las lhag pa las dang /
bla ma'i chos khas blangs pas dang /
pho nyas dang /
dge 'dun sde gnyis las bsnyen par rdzogs pa'o zhes dang /
mdzod 'grel du /
bye brag tu smra ba 'dul ba pa rnams na re| rnam pa bcus bsnyen par rdzogs so zer ba bsdu ba'i phyir sogs pa'i sgra smos te /
rang byung gis ni sangs rgyas dang rang sangs rgyas gnyis so / /
nges par 'jug pas ni rten lnga po rnams so / /
dge slong @# / /
tshur shog ces bya bas ni grags pa la sogs pa rnams so / /
ston par khas blangs pas ni 'od srungs chen po'o / /
dri bas mnyes pas ni legs sbyin no / /
bla ma'i chos khas blangs pas ni skye dgu'i bdag mo chen mo'o / /
pho nyas ni chos sbyin no / /
'dul ba 'dzin pa gtogs pa lngas ni mtha' 'khob kyi mi rnams so / /
bcu'i tshogs kyis ni dbus kyi mi rnams so / /
skyabs su 'gro ba lan gsum zlos pas ni sde bzang drug cu'i tshogs kyis bsnyen par rdzogs par byas pa rnams te /
de dag gi so so thar pa'i sdom pa ni gdon mi za bar rnam par rig byed la rag lus pa ma yin no zhes gsungs la /
de dag tu bsnyen par rdzogs pa bcur sngon dang da ltar ma phye ba'i phyir dang /
phrin chog yin na da ltar gyi chog min par 'gal te /
chos sbyin ma da ltar cho gas rab byung dge tshul ma sogs bsgrubs pa'i phyir dang /
da ltar cho ga gnang ba'i rjes la lci chos dang lnga tshogs sogs byung bas sngon yin pa'ang mi 'thad la /
rang byung dang ye shes khong du chud pa la rig byed kyang mi dgos pa'i phyir /
cho ga yin pa'ang mi 'thad pa'i phyir ro / /
skyabs 'gro las ma byung bar du yin par ma mor gsungs shing /
nges zhugs dang khas blangs de dag nyid la yin pas da ltar cho ga'i bar du byung gsung ba yang rtsing ba yin snyam mo / /
nges pa la zhugs zhes pa mthong lam skyes pa ste /
rnam 'byed 'grel par /
mthong ba'i lam skyes pas dge slong nyid la bkod pa zhes bya ba ni mthong ba'i lam skyes pas dge slong gi sdom pa nyid thob pa ste /
smon lam gyi dbang gis dge sbyong gi lam 'khor dang bcas pa thob pas dge slong gi dngos po rdzogs par bsnyen pa nyid la bkod do zhes bya ba'i tha tshig go zhes dang /
rgyal sras su /
nges par 'jug pas zhes bya ba ni 'phags pa'i lam la 'jug pas so zhes so / /
'di'i dri ba dang lan ni /
ston pas /
legs sbyin gcig tu gces pa gang yin /
thar pa'o / /
de la dgos pa gang yin /
dad pa'o zhes par paN chen shAkya shris gsungs la /
de snyigs ma lnga'i mdo nas 'byung zer ro / /
de dag tu sngon cho ga 'di logs su ma gsungs pa ni gsol bzhi'i las yin pas lnga tshogs dang bcu tshogs bshad par 'dus par dgongs pa'o / /
de dag chos rje dmar ston pa'i gsung ji lta ba bzhin du bris pa yin la /
gzhan dag na re /
rang byung dang ye shes khong du chud par byed pa sogs kyang cho ga yin te /
sdom pa thob par byed pa'i rjes su mthun pa'i chos yin pa'i phyir /
de dag gi dngos gzhi'i dus na rnam par rig byed med kyang sbyor ba'i dus na rnam par rig byed yo de /
sangs rgyas rang byung gis bsnyen par rdzogs pa ni sngon 'gro rab byung gi cha lugs khyad par can bsgrubs pa la brten pa'i phyir dang /
ye shes khong du chud pas bsnyen par rdzogs pa ni nye ba'i sbyor ba bden bzhi'i chos bstan pa la brten pa'i @# / /
phyir ro / /
de ltar min par sngon chog gcig kho na yin na /
sngon chog chos can /
dbye ba med par thal /
gcig kho na yin pa'i phyir ro / /
'dod na /
rang gi rnam bshad las /
sngon gyi cho ga zhes bya ba ni da ltar gyi cho ga las snga rol tu 'di lta bu'i rab tu dbye ba can zhes bshad pa dang 'gal lo / /
sngon chog du ma yod de sangs rgyas kyis gdul bya 'dul ba'i thabs kyi bye brag mang du mkhyen pa'i phyir ro / /
'o na gsol bzhi'i sngon chog 'dir smos la sngon cho ga gzhan 'dir ma smos pa ci yin na /
gsol bzhi'i sngon chog 'di da ltar gyi cho ga dang rnam pa 'dra bas da ltar yang byar rung ngam snyam pa'i dogs pa bsal dgos pa'i phyir dang /
tshur shog la sogs pa ni ding sang byar rung ngam snyam pa'i dogs pa bsal mi dgos pa'i phyir ro / /
zhes zer ro / /
gnyis pa da ltar gyi cho ga la gsum /
ma thob pa thob par byed pa'i thabs dang /
mi nyams par bsrung ba'i thabs dang /
'gal rkyen bar chad kyi mtshan nyid do / /
dang po la gnyis /
tshigs snga ma dge tshul gyi sdom pa thob par byed pa'i thabs dang /
tshigs phyi ma bsnyen rdzogs kyi sdom pa thob par byed pa'i thabs so / /
dang po la gnyis / /
sbyor ba dang dngos gzhi'i cho ga'o / /
dang po la bzhi /
rgyu phun sum tshogs par bya ba'i phyir mkhan po la brten dgos par bstan pa dang /
rgyud dag par bya ba'i phyir bar chad dri zhing yongs su dag pa bzung ba'i tshul dang /
bstan pa la rim gyis bslab pa'i phyir sdom pa sbyin pa'i rim pa dang /
rgyud snod rung du bya ba'i phyir rab tu dbyung ba'o / /
dang po ni /
sngon chog gi rjes su da ltar gyi cho ga 'chad pa'i rgyu mtshan yod de /
sngon chog la mkhan slob med par rab byung bsnyen rdzogs byas pa rnams chos gos legs par ma bgos legs par ma sbyangs /
spyod lam rgod bag can du gyur pas khyim pa rnams ma dad pa dang /
nad ba zhig la nad g.yog med pa gzigs nas deng phyin chad nyan thos rnams phan tshun gcig gis gcig bsdu bar bya ba'i phyir dang /
nad pa rnams la rim gro bya pa'i phyir mkhan po dang slob dpon dang bcas pas rab tu byung ba dang bsnyen par rdzogs par bya bar gnang ngo zhes da ltar cho ga gsungs pa'i phyir ro / /
da ltar cho ga 'di dus nam gyi tshe byung zhe na /
kha cig na re /
sangs rgyas nas lo bcu gsum nas byung ste lo bcu gnyis yan chad du bstan pa skyon med pas mi tshangs spyod la sogs pa'i bslab bya brjod pa med pa'i phyir zer yang /
sangs rgyas nas lo drug nas byung ste sangs rgyas nas lo drug song ba'i tshe /
yab sras mjal ba'i phrin pa 'char kas byas /
de'i tshe shA ri'i bus 'char ka da ltar gyi cho gas rab byung bsnyen rdzogs byas par gsungs pa'i phyir ro / /
'o na da ltar gyi cho ga de gang la brten dgos zhe na /
da ltar cho gas rab byung bsnyen rdzogs 'dod pa rnams rab tu 'byung ba dang bsnyen par rdzogs par bya ba de'i @# / /
phyir du mtshan nyid dang ldan pa'i dge slong 'ga' zhig la mkhan po nyid du gnas pa ste brten pa la da ltar cho gas nyes med phun tshogs kyi sdom pa skye yi mi gnas pa la mi skye'o / /
mkhan po la ma brten par sdom pa gtan nas mi skye ba min te /
de dang ldan pa'i ltar mkhan po nyid med pa la yang ngo zhes gsungs pas so / /
rab byung mkhan po la brten par bstan pas dge tshul yang mkhan po la brten par grub ste dge tshul gyi sdom pa yang rab byung la brten pa'i phyir ro / /
rtsa bar dge tshul zhes dngos su ma smos pa ni rab byung mkhan po kho nas 'thob la /
dge tshul gyi sdom pa ni slob dpon las dngos su 'thob pa'i phyir ro / /
'ga' zhig la zhes ming dngos sum smos pa ni rab byung gi mkhan po kho nas bsnyen rdzogs kyi mkhan po byed mi dgos par rang gang la mos pa de la bsnyen rdzogs kyi mkhan po zhus pas chog pa'i don no / /
de yang mkhan bu'i ngos nas yin gyi /
mkhan po'i ngos nas ni dang po'i mkhan po de nyid kyis bsnyen rdzogs kyi mkhan po byed dgos par bstan to / /
gnyis pa ni /
mkhan por 'gyur ba des bsgrub bya de cho ga gang gis bzung bar bya zhe na /
dang po dge tshul gyi mkhan po'i sta gon la gnas pa nyid kyis rab byung byed par 'dod pa 'ongs na /
ma bsad pa sogs sdom pa skye ba'i bar chad dang /
pha mas ma gnang ba sogs sdom pa gnas pa'i bar chad dang /
nad pa sogs sdom pa khyad par du 'gyur ba'i bar chad dang /
lag rdum sogs mdzes pa'i bar chad dang mi ldan nam zhes dris nas mi ldan par yongs su dag pa la kho bos khyod rab tu dbyung ngo zhes skabs dbye bar bya'i ma dag pa la skabs mi dbye ste /
kho nyid la mi phan zhing bstan pa la gnod pa'i phyir ro / /
gsum pa ni /
bar chad dang mi ldan pa la go rims ji ltar sdom pa sbyin zhe na /
spang bya lnga ji srid ltar 'tsho'i bar du spong ba mnos pa'i dge bsnyen te /
dge ba myang 'das la nye bas na dge bsnyen nyid dang /
spang bya bcu ji srid 'tsho'i bar du spong ba mnos pa'i dge tshul te /
dge tshul gyi skad dod shra ma Ner ngal bar byed pa la 'jug pas klog pa dang bsam gtan dang bla ma'i bya bas ngal bar byed pas na dge tshul nyid dang /
lus ngag gi spang bya bdun po thams cad ji srid 'tsho'i bar du spong ba mnos pa'i dge slong ste dge ba slong bas na dge ba slong nyid dag gi snga ma snga ma bsnyen par ma rdzogs pa ste ma thob par phyi ma phyi ma mi bya ste /
bstan pa la rim gyis ma bslabs pa'i nyes par 'gyur ba'i phyir /
snga ma med par phyi ma gtan nas mi skye ba ni ma yin te /
tshigs snga ma med pa la ni nyes byas tsam du zad do zhes dang /
'grel par dge bsnyen gyi sdom pa med par yang /
dge tshul gyi sdom pa yang dag par len na rung ba nyid yin la de bzhin du dge tshul gyi sdom pa med par yang dge slong gi sdom pa yang dag par len na rung ba yin pa'i phyir ro / /
de'i shes byed du khyim pa rab tu ma byung ba zhig bsnyen par rdzogs @# / /
par bgyid na /
bsnyen par rdzogs zhes bgyi 'am bsnyen par ma rdzogs zhes bgyi /
nye bar 'khor bsnyen par rdzogs zhes bya'o zhes gsungs pa'i phyir ro / /
dge bsnyen gyi sdom pa med par dge tshul gyi sdom pa skye ba'i khungs kyang de nyid do / /
'o na dge bsnyen dang dge tshul la bsnyen par rdzogs pa'i sgra ji ltar 'jug ce na /
sgra dog pa'i dbang du byas na /
bsnyen par rdzogs pa'i sgra dge slong pha ma kho na la 'jug kyang| sgra yangs pa'i dbang du byas na rdzogs pa myang 'das dang /
bsnyen ba nye ba'i don yin pas bsam pa thams cad du myang 'das dang nye ba yin pas bsnyen par rdzogs pa zhes bya'o / /
'o na khyim pa lo nyi shu lon pa zhig dge bsnyen gyi de ma thag tu dge tshul dang /
dge tshul gyi de ma thag tu bsnyen rdzogs blang du rung dam mi rung zhe na /
rung ste phran tshegs las /
yo byad drug tshad nas rab tu dbyung bar bya zhing bsnyen par rdzogs par bya'o zhes gsungs pas so / /
bud med kyi dge tshul ma'i de ma thag tu bsnyen rdzogs byar mi rung ste /
bar skabs su dge slob ma'i sdom pa blangs nas sbyangs dgos pa'i phyir ro / /
bsnyen rdzogs la dge bsnyen dang dge tshul sngon du 'gro dgos na /
de gnyis ji ltar sbyin zhe na /
dkon mchog gsum la skyabs su 'gro bar khas blangs pa'i tshig rtsom pa ste sbyor ba dang /
dge bsnyen nyid du khas blang ba dang /
dge tshul nyid du khas blang ba'i tshig bya'o / /
don ni btsun pa dgongs su gsol /
bdag ming 'di zhes bgyi pa dus 'di nas bzung ste ji srid 'tsho'i bar du rkang gnyis rnams kyi mchog sangs rgyas la skyabs su mchi'o / /
'dod chags dang bral ba rnams kyi mchog chos la skyabs su mchi'o / /
tshogs rnams kyi mchog dge 'dun la skyabs su mchi'o / /
bdag ji srid 'tsho'i bar du dge bsnyen du btsun pas bzung du gsol zhes lan gsum dang /
rnam grangs tha ma la slob dpon gyis bzung du gsol zhes brjod par bya la /
dge tshul la'ang 'don pa bsgyur ro / /
de ltar na gang la brten nas sdug bsngal thams cad las thar bar byed pa'i dkon mchog gsum ni skyabs yin la /
rang nyid 'khor ba dang ngan song gi sdug bsngal gyis 'jigs ba dang dkon mchog gsum la 'jigs pa de las skyob pa'i nus pa yod par shes nas bsam pa thag ba nas dkon mchog gsum gyi skyabs 'og tu 'jug par khas len pa ni skyab su 'gro ba'i don te ngo bo dag gi rang bzhin 'khor dang bcas na phung po lnga'o / /
dkon mchog gsum gyi ngo bo gang zhe na /
mdzod las /
gang zhig gsum la skyabs 'gro de / /
sangs rgyas dge 'dun byed pa'i chos / /
mi slob ba dang gnyis ka dang / /
mya ngan 'das la skyabs su 'gro / /
zhes dang /
gzhi 'grel las /
sangs rgyas la zhes bya ba ni mi slob pa la ste /
sangs rgyas su byed pa za dang dang mi skye pa shes pa la'o / /
chos la zhes bya ba @# / /
ni mya ngan las 'das pa la'o / /
dge 'dun la zhes bya ba ni slob pa dang mi slob pa la ste dge 'dun du byed pa la'o zhes /
sangs rgyas ni sangs rgyas su byed ba'i chos mi slob pa zad ba dang /
mi skye ba shes pa yin gyi gzugs sku sangs rgyas min te /
so skye'i gnas skabs dang khyad par med pa'i phyir /
dge 'dun ni dge 'dun du byed pa'i chos nyan thos kyi slob mi slob gnyis ka yin gyi gang zag min la chos ni myang 'das 'gog bden yin gyi lung gi chos ni skyabs min la /
rtogs pa'i chos ni sangs rgyas dang dge 'dun gyi nang du 'dus pas logs su ma bstan no / /
gzugs sku sangs rgyas min na sangs rgyas la ngan sems kyis brag phyung ba'i mtshams med mi srid par 'gyur te /
sangs rgyas kyi gzugs sku ni sangs rgyas min /
ye shes la sus kyang khrag 'byin mi nus pa'i phyir zhe na /
skyon med de sangs rgyas kyi rten la gnod pa byas pas brten pa sangs rgyas la yang gnod pa byas par 'gyur ba'i phyir ro zer ro / /
sangs rgyas kyi gzugs sku de so skye'i gnas skabs dang khyad par med pa mi 'thad de /
mngon rtogs god nas gong du khyad par du 'phags pa thob bas rten gang zag kyang gong nas gong du khyad par du 'phags par 'gyur ba'i phyir ro / /
mdo sde pa na re /
mi slob pa'i chos kho na sangs rgyas yin zhes mi 'byung gi sangs rgyas su byed pa'i chos zhes 'byung bas rten sangs rgyas yin pa de la khrag 'byin pa'i phyir zhes skyon spong byed rigs la /
de lta min na 'jig rten pa'i thugs bskyed pa na sangs rgyas dgra bcom min par 'gyur ro zhes zer ro / /
'o na 'di gnyis kyi sbyor ba la skyabs 'gro byed pa ci zhe na /
myang 'das kyi bsam pa brtan po med par so thar gyi sdom pa mi skye bas skyabs 'gros myang 'das kyi bsam pa brtan po bsgrub pa'i phyir te /
rkang gnyis rnams kyi mchog sangs rgyas la skyabs su mchi'o / /
zhes bya ba 'dis ni lam nye bar ston par mdzad pa la yang dag par rten par byed /
'dod chags dang bral ba rnams kyi mchog chos la skyabs su mchi'o / /
zhes bya ba 'dis ni chos kyi mchog mya ngan las 'das pa la yang dag par rten par byed /
tshogs rnams kyi mchog dge 'dun la skyabs su mchi'o zhes bya ba 'dis ni mya ngan las 'das pa'i grong khyer du 'gro ba'i zla grogs la yang dag par rten par byed pa'i phyir te /
mya ngan las 'das pa'i bsam pa brtan po med par ni su yang skyabs su 'gro ba sgrub par mi byed ces gsungs /
'o na bsnyen rdzogs kyi tshe skyabs 'gro mi byed pas myang 'das kyi bsam ba gang gis 'grub ces bdag bsnyen bar rdzogs par mdzad du gsol zhes pas 'grub ste /
de'i don ldogs pa ni gnod pa thams cad dang bral ba'i myang 'das yin la /
bsnyen ba ni nye ba yin pas bsam pa thams cad kyis bdag mya ngan las 'das pa la nye bar mdzad du gsol zhes bya ba yin pa'i phyir ro / /
sdom pa ni @# / /
gzhan gyi rjes zlos byas pas 'thob pa yin gyi nor byin pa len pa'i tshul gyis 'thob pa ma yin te /
sdom pa skye ba rang gi sems la rag las pa'i phyir dang /
de lta min na slob mas sdom pa thob pa na 'bogs pa po la sdom pa med par 'gyur te dge bsnyen dang dge tshul dang dge slong gi sdom pa dag ni re rer zad pa'i phyir ro / /
'o na myang 'das kyi bsam pa med par so thar gyi sdom pa mi skye 'am zhe na mi skye ste /
so so thar ba'i don sdig pa las thar pa yin la /
srid pa la brten pas de las thar bar mi nus pa'i phyir te /
TIk+kar mya ngan las 'das pa'i bsam pa brtan po med par sdom pa mi skye zhes sogs dang /
mdzod 'grel las /
phyi rol pa rnams la yang dag par blangs ba'i tshul khrims med dam zhe na /
yod mod kyi so so thar ba'i sdom pa ni ma yin no / /
ci'i phyir na de ni srid pa la brten pa'i phyir gtan du sdig pa las so sor thar bar byed pa ma yin no / /
zhes gsungs so / /
kha cig na re myang 'das kyi bsam pa brtan po med par sdom pa mi skye bar gsungs ba ni nges 'byung gi sdom pa mi skye ba la dgongs ba yin te /
mdo rtsa 'grel du sdom bskye mi skye'i bshad pa rnams ni nges par 'byung ba'i tshul khrims kyi dbang du byas te gsungs pa'i phyir ro / /
myang 'das kyi bsam ba brtan po med par yang sdom pa tsam skye ba yod de /
gzhi las /
kun dga' bo'i tsha bo gnyis dang /
phran tshogs las /
mdzes dga' bo dang /
rnam 'byed las /
'char ga dang /
nye sde la sdom pa len dus na myang 'das kyi bsam pa med la sdom pa skye ba'i phyir /
de dag la de'i tshe myang 'das kyi bsam pa med de /
kun dga' bo'i tsha bo gnyis lto phyir rab tu byung ba dang /
mdzes dga' bo dang 'char ka gnyis ston pa'i ngom zlog par rab tu byung ba dang /
nye sde srog tshol la rab tu byung bar gsungs pas so / /
de dag la sdom pa ma skyes na rab byung gi cha lugs can rnams sdom pa med pas kyang dgra bcom pa thob pa yod par 'gyur ro / /
myang 'das kyi bsam pa brtan bo med par sdom pa mi skye na ding sang gi rab byung phal cher la sdom pa ma skyes bar thal /
phal cher la myang 'das kyi bsam pa brtan po med pa'i phyir /
'dod na ding sang sangs rgyas kyi bstan ba med par 'gyur ro zhes zer ro / /
de dag la nges 'byung gi bsam pa yod de de dag srid pa tha ma pa yin pa'i phyir dang /
gzhir /
'char ka rang nyid dad pas kyang rab tu byung zhes dang /
phran tshegs 'grel par gal te dga' bo dus thams cad du 'bros pa'i bsam pa dang ldan par gyur pa yin na de la ji ltar sdom pa skye bar 'gyur /
sdom pa skye ba bstan pa dang dge ba'i sems la rag lus pa nyid kyi phyir zhes rjod par byed de /
zhes dogs pa bsu nas 'dir bla ma'i lung las /
dga' bo ni shin tu 'dod chags drag pas sems brtan pa dang /
sems nyon mongs pa can yin te bcom ldan 'das kyi @# / /
zhabs drung dang nye bar 'dug pa na de'i sems 'dod chags dang kun nas ldang ba ldog ba dang /
dge ba'i sems mngon du gyur ba yin pas dge ba'i sems dang sdom ba skye ba zhes bya ba 'di la 'gal ba yod pa ma yin no zhes gsungs pa'i phyir /
ding sang gi rab byung phal che ba la myang 'das kyi bsam pa med pas nges 'byung gi sdom pa skye ba med par 'dod pa'ang mi 'thad de /
myang 'das kyi bsam pa brtan po rgyun chags su med kyang sdom pa len pa'i tshe mkhan slob kyis myang 'das kyi bsam pa brtan po dgos so zhes legs par brda sprad pa las nges 'byung gi bsam pa skye ba'i phyir /
dper na mkhan slob kyis legs par brda sbrad pa las sdom pa thob dus shes pa bzhin no / /
kho bo ni rang gi rgyud la dpags nas ding sang gi rab byung phal cher la nges 'byung gi sdom pa med do zhes skur pa mi 'debs so / /
'o na 'jigs skyobs dang legs smon gnyis so thar gyi sdom pa yin nam min /
phyis myang 'das kyi bsam pa skyes pa na nges 'byung gi tshul khrims su 'gyur ram mi 'gyur zhe na /
de gnyis so thar gyi sdom pa ma yin te /
mdzod 'grel las /
phyi rol ba la so thar gyi sdom pa med pa'i sgrub byed du de ni srid pa la brten ba'i phyir gtan du sdig pa las so sor thar pa byed ba ma yin no zhes bkod pa dang rgyu mtshan mtshungs pa'i phyir /
kha cig na re so thar gyi sdom pa yin la /
'jigs skyobs dang legs smon zhes pa rgyu'i kun slong gi dbang du byas pa yin gyi dus kyi kun slong myang 'das kyi bsam pa dgos te /
chos la skyabs su 'gro dgos la /
skyabs 'gro'i yul chos ni myang 'das yin /
de rten du khas mi len na skyabs su mi 'gro bas sdom pa mi skyel /
de rten du khas len na de nyid myang 'das kyi bsam pa yin pa'i phyir ro / /
des na de gnyis nges 'byung gi tshul khrims su 'gyur ba phyis myang 'das kyi bsam pa skye ba la ltos mi dgos zer ro / /
dge bsnyen dang dge tshul du khas blangs pa'i 'og tu ci bya zhe na /
de'i 'og de ma thag tu dge bsnyen gyi spang bya lnga /
dge tshul gyi spang bya bcu ji srid 'tsho'i bar du spang ngo zhes bslab pa brjod pa khas blang ba'i tshul gyis bya'o / /
dge tshul la re zhig gnas na sdom pa thob ba'i de ma thag tu sdom pa thob dus brjod nas de'i rjes su bslab ba brjod dgos so / /
bzhi pa la gnyis /
sbyor ba'i chog dngos gzhi'i cho ga'o / /
dang po la gsum /
khrel yod bskyed pa'i phyir gnas la zhu zhing gsol ba /
chos 'di pa'i bsam pa bskyed pa'i phyir rtags sbyin pa /
bar chad spang ba'i phyir mtshan brtags pa'o / /
dang po ni /
bsgrub bya de gang gis dge bsnyen du bsgrub cing /
de'i 'og tu gang gis dge tshul du bsgrub ce na /
mkhan po rang gis bsgrub bya de dge bsnyen nyid du nye bar bsgrubs nas de'i 'og tu bsgrub bya de rab tu 'byung ba dge 'dun la zhu ba'i dge slong la dge 'dun la zhus shig ces gtad par bya'o / /
gtad pa'i dge @# / /
slong gis ci 'di bar chad kyi chos kyis yongs su dag gam /
zhes dris la dag go zhes zer na zhu bar bya ma dgan zhu bar mi bya'o / /
dge 'dun ji ltar gnas pa la tshul ji ltar zhu zhe na /
gnas mal bsham pa sogs byas nas dge 'dun thams cad 'dus pa la bsgrub bya de phyag 'tshal ba dang spyod lam bsten du bcug nas zhur yang rung la dge 'dun gnas khang so so na 'khod pa la yang rung ngo / /
kha cig na re /
gnas khang so so na 'khod pa la zhu ba la yang dge slong bzhir longs pa dgos te /
TIk+kar /
dge 'dun du gyur pa'i dge slong zhes dang /
'dis rku thabs su 'gyur bar gsungs pa'i phyir zer /
gzhan dag na re gang zag la'ang zhu ste re re nas zhus pas thams cad la zhus par 'gyur ba'i phyir dang /
TIka chung du /
gang zag la zhu bar gsungs pa'i phyir /
dge 'dun du gyur ba zhes gsungs pa dang mi 'gal te /
yagyal la tshogs pa'i ming gis btags pa'i phyir /
dper na 'char ka la de'i phyir khyod drug sde yin no zhes brjod pa bzhin /
yang na de'i don dge 'dun du gyur pa'i dge slong rnams rang rang gi gnas khang so so na 'khod pa la'ang zhur rung ba'i don yin pa'i phyir /
'di'i ltar na yul de'i drung du tsog bur 'dug ste lan gsum brjod dgos so / /
zhus pa'i dge 'dun rnams kyis ci bya zhe na /
thams cad kyis gal te yongs su dag na'o zhes brjod par bya'o / /
bar chad kyis dag na gnang ma dgan mi gnang zhes bya ba'i don no / /
bar chad dris pa'i 'og tu bsgrub bya des mkhan por 'gyur bar 'os pa la mkhan por gsol ba gdab par bya ste /
slob dpon dgongs su gsol bdag ming 'di zhes bgyi ba slob dpon la mkhan por gsol gyi slob dpon bdag gi mkhan po mdzad du gsol /
slob dpon mkhan pos rab tu dbyung bar bgyi'o zhes lan gsum dang /
tha ma la mkhan po mkhan pos rab tu dbyung bar bgyi'o zhes brjod par bya'o / /
mkhan po'i don ni mkhan po'i skad dod u pa zhes pa nye ba la 'jug la de la rkyen byin pas nye bar 'dzin pa dang /
nye bar sbyor ba dang nye bar lung 'bogs pas mkhan po zhes bya'o / /
gnyis pa ni /
de'i 'og tu ci bya na /
mkhan po rang dam des bskos pas gtsug phud ma gtogs pa skra dang kha sbu tshad las lhag pa breg par bya ste /
don dang bya ba mang ba dang /
mdzes pa'i nga rgyal dang srog chags la gnod pa spang ba dang chos 'di pa'i bsam pa bskyed pa'i phyir ro / /
gtsug phud ni re zhig bzhag ste rab tu 'byung ba nges ma nges shes par bya ba'i phyir ro / /
gtsug phud gang gi tshe 'breg cen gtsug phud 'breg par spro 'am zhes dris la breg tu ster na gtsug phud de breg par bya'o / /
skra dang kha sbu bregs nas dus dang mthun pa'i chus khrus bya'o / /
khrus byas nas mkhan pos bla gos dang mthang gos dur smrig ser pos mtshon pa rab byung gi tshul dang mthun pa'i tshon gyis kha bsgyur ba sbyin par bya'o / /
lhung bzed kyang sbyin la kha cig ding sang dge tshul @# / /
gyi tshe gding ba dang chu tshags kyang sbyin pa ni ma dag ste /
gang nas kyang ma bshad pa'i phyir zhes zer yang 'di la bsnyen rdzogs kyi tshe sbyin pa'i rung mthun sbyar du rung ste /
mdo rtsa 'grel las de'i tshe lhung bzed sbyin pa ma bshad kyang sbyin du rung ba bzhin no / /
de nas bsgrub byas mkhan po'i rkang pa gnyis la gtugs pa'i phyag byas te gos de dag blang bar bya'o / /
de'i 'og tu mkhan pos bsgrub bya de la gos de dag bskon par bya'o / /
da lta bla gos dang mthang gos sbrags nas bskon pa'i lag len ni ma dag ste smad kyi chos gos stod du gyon du mi rung ba'i phyir ro / /
gsum pa ni /
bskon pa na bsgrub bya la za ma dang ma ning sogs kyi skyon yod med shes pa'i phyir du bsgrub bya'i mtshan des ma tshor mi shes par brtag par bya'o / /
mtshan brtag pa ni mkhan por khas blangs pa nas 'di'i bar gang du byas kyang rung ngo / /
gnyis pa dngos gzhi pa gnyis /
rang lugs gzhan lugs so / /
dang po ni /
bsgrub bya de za ma la sogs pa'i skyon dang bral bar shes nas ci bya zhe na /
skyabs su 'gro ba rtsom pa'i sbyor ba byas nas bar ma rab byung du nye bar bsgrub par bya'o / /
'di'i sbyor ba la skyabs 'gro byed pa'i rgyu mtshan ci zhe na /
rgyu mtshan yod de rab tu byung ba ni 'khor ba la rgyab kyis phyogs pa yin la myang 'das kyi bsam pa med par 'khor ba la rgyab kyis phyogs par mi nus /
skyabs 'gros myang 'das kyi bsam pa bsgrub pa'i phyir ro / /
kha cig na re 'dir mkhan por gsol ba dang /
khyim pa'i rtags spong ba dang /
rab tu byung ba'i rtags len pa'i bar ma gsum gsar bu 'thob zer ba mi 'thad de /
mkhan por gsol ba'i bar ma ni mkhan por khas blangs pa'i tshe na thob zin pa'i phyir /
skyabs su 'gro ba'i bar ma dang gsum zer yang gtso bo de rab tu byung ba'i rjes su bdag rab tu 'byung ste zhes 'byung bas /
ston pa sangs rgyas kyi rjes su rab tu byung ba dang /
khyim pa'i rtags spong ba dang rab tu byung ba'i rtags len pa'i bar ma dang gsum yin nam snyam mo / /
gnyis pa ni /
'dul ba 'dzin pa kha cig mkhan por gsol ba'i 'og skra dang kha spu breg pa sogs ma byas par rab byung bya ste /
dge tshul nyid rab byung kho na la byed pa bzhin du /
skra dang kha spu breg pa dang dur smrig sbyin pa dang bskon pa yang rab byung kho na'i tshul yin pa'i phyir zhes zer ro / /
de ni mi 'thad de lung gzhi las /
skra bregs shing chos gos bskon nas de'i 'og tu rab tu dbyung bar gsungs pa dang 'gal ba'i phyir dang /
rab tu byung ba'i 'og tu gtsug phung bzhag pa dang mtshan brtag pa dgos pa med pa'i phyir te /
de dag ni rab tu 'byung du rung mi rung brtag pa'i ched yin pa'i phyir ro / /
pha rol po'i sgrub byed kyang ma nges te bsnyen rdzogs kyi tshe na bsnyen par rdzogs zin nas chos gos gsum byin gyis rlob pa dang bskon pa sogs byed rigs par thal /
de dag kyang bsnyen par rdzogs pa kho na'i tshul yin pa'i phyir /
rtags khyab khas blangs @# / /
gal te rab tu byung nas chos gos bskon par rigs te /
khyim pa la chos gos bskon na chos kyi rgyal mtshan la ma gus pa'i nyes par 'gyur pa'i phyir zhe na /
skyon med de spyir btang dmigs bsal yin pa'i phyir /
de lta ma yin na bsnyen rdzogs kyi tshe bsgrub byas thos par gsol bzhi'i las byar mi rung bar thal /
thos par bya ba ma yin pas thos pa'i nyes par 'gyur ba'i phyir /
zhes mtshungs so / /
bod kha cig de kho nar bya ba bkag nas mkhan por gsol ba'i 'og dang 'di gnyis gang du byas kyang rung ngo zhes zer ro / /
gnyis pa dngos gzhil gnyis /
dngos dang zhar byung ngo / /
dang po ni rab byung bsgrubs nas mkhan pos ci bya zhe na /
bsgrub bya de dge tshul nyid du nye bar bsgrub nus pa'i dge slong la 'di la dge tshul gyi sdom pa byin cig ces gtang par bya'o / /
mkhan po rang gis sdom pa byin na'ang skye mod /
dge tshul ni gzhon nu la byed pa shas chebs pha ma gnyis kyis bu tsha skyong ba bzhin du mkhan slob gnyis kas skyod ba'i phyir dang /
pha ma dang bral lo snyam pa'i yid bsring ba'i phyir ro zhes zer ro / /
gtad pa'i dge slong des ci bya zhe na /
ci 'di'i bar chad kyi chos rnams yongs du dag gam zhes dris nas dag na dge tshul du bsgrub kyi ma dag na mi sgrub bo / /
kha cig dge tshul zin ma thag bla gos mthang gos gding ba lhung bzed bzhi byin gyis rlob par byed pa ni mi 'thad de /
lung du dge tshul pha ma bsgrub pa'i cho ga'i skabs gang nas kyang mi 'byung ba'i phyir dang /
karma sha tam sogs yon tan 'od kyi gzhung dang de'i rjes 'brang gi 'grel pa rnams nas mi 'byung ba'i phyir ro / /
zhu ba mang shos su btsun pa dge slong gis su'i mdun du chos gos byin gyis brlab par bgyi /
u pa li dge slong gis dge slong dang dge tshul pha'i mdun du chos gos byin gyis brlab par bya'o / /
dge tshul phas ni dge slong dang dge tshul pha'i mdun du chos gos byin gyis brlab par bya'o / /
dge slong mas ni dge slong ma dang /
dge slob ma dang /
dge tshul ma'i mdun du chos gos byin gyis brlab par bya'o / /
dge slob mas ni dge slong ma dang /
dge slob ma dang dge tshul ma rnams kyi mdun du chos gos byin gyis brlab par bya'o / /
dge tshul mas ni dge slong ma dang dge slong ma dang /
dge tshul ma rnams kyi mdun du chos gos byin gyis brlab par bya ste /
slar dbyung ba dang bsngo ba yang de bzhin du bya'o zhes bshad pa ni lung ma dag pa ste de'i skabs nas dge tshul dang dge tshul ma la chos gos dang 'bral ba'i nyes pa 'byung bar bshad do / /
des na dge legs bshes gnyen gyi 'grel pas gtan la phab ba'i zhu ba kha che ba las /
btsun pa dge slong gis gang gi mdun du chos gos byin gyis brlab par bgyi /
nye bar 'khor dge slong gis ni dge slong pha'i mdun du chos gos byin gyis brlab par bya'o / /
btsun pa dge slong mas gang gi mdun du chos gos byin gyis brlab par bgyi /
@# / /
nye bar 'khor dge slong mas ni dge slong ma'i mdun du chos gos byin gyis brlab par bya'o / /
dbyung ba dang rung bar bya ba yang de bzhin du bya'o zhes bshad pa ltar bya'o / /
gnyis pa zhar byung la gsum /
bla ma rnams kyi dbye ba /
bla mar 'gyur ba'i dus /
gyur pa la mtshan nas smos pa'i rim pa'o / /
dang po ni /
dge tshul nyid du nye bar bsgrub pa'i dge slong de dge tshul de'i ci yin zhe na /
dge tshul nyid du nye bar bsgrub pa'i dge slong de ni dge tshul de'i slob dpon yin te /
rab byung nye bar sgrub par byed pa de rab byung de'i mkhan po yin pa bzhin no / /
slob dpon de kho nar ma zad de /
lkog tu bar chad 'dri pa'i gsang ste ston pa dang dge 'dun gyi dbus su gsol bzhi'i las byed pa dang /
mkhan po med pa'i tshe gnas sbyin pa dang /
klog tu 'jug pa yang slob dpon yin te /
lung du slob dpon ni lnga /
mkhan po ni gnyis so zhes gsungs pas so / /
dge bsnyen gyi sdom pa sbyin pa slob dpon yin yang de ma thag tu mkhan por 'gyur bas logs su ma bgrangs so / /
slob dpon lngar nges pa'i rgyu mtshan ci zhe na /
nges te slob dpon la sdom pa thob par byed pa dang /
thob pa srung bar byed pa dang /
chos shes par byed pa gsum du nges la /
dang po la tshigs snga ma dge tshul gyi sdom pa thob par byed pa dang /
tshigs phyi ma bsnyen rdzogs kyi sdom pa thob par byed pa gnyis /
phyi ma la yang rgyud la bar chad yod med brtag pa dang /
rgyud dag pa la sdom pa ster ba gnyis su nges pa'i phyir go rims kyang de ltar nges so / /
gnyis pa la /
mdor bstan /
rgyas bshad gnyis /
dang po la gnyis /
slob dpon du 'gyur ba'i dus dang /
mkhan por 'gyur ba'i dus so / /
dang po ni /
gang gi tshe de dag slob dpon du 'gyur zhe na /
slob ma'i dgos pa gang gis slob dpon du 'gyur pa'i dgos pa'i don grub na de'i slob dpon du gyur pa nyid de de'i tshe de'i slob dpon du 'gyur pa'i rgyu mthar thug pa'i phyir dper na dge tshul gyi sdom pa sbyin par byed pa de bsgrub bya la sdom pa skyes pa na de'i slob dpon du gyur ba bzhin no / /
gsang ste ston pa ni lkog tu bar chad dris nas nang du 'ong pa zhus pa na slob dpon du 'gyur te /
TIk+ka las gsang ste ston pa'i dgos pa yongs su rdzogs na gsang ste ston pa'i slob dpon nyid du gyur pa yin no / /
zhes dang /
shes rab byed par /
gsang ste ston pa'i slob dpon ni bar chad dri ba'i las byas zin nas gsang ste ston pa'i slob dpon du 'gyur ro zhes bshad do / /
kha cig na re /
gsang ste ston pa'ang sdom pa skyes pa na slob dpon du 'gyur te /
sdom pa ma thob pa thob par byed pa'i slob dpon yin pa'i phyir zhe na /
'o na mkhan po yang chos can sdom pa ma thob pa thob par byed pa'i mkhan po ma yin par thal /
len pa pos sdom pa ma thob par mkhan por gyur pa'i phyir /
kho na re /
de gnyis mi mtshungs te mkhan po la dogs gcod zur pa byung la gsang @# / /
ston la dogs gcod zur pa ma byung pa'i phyir zer ro / /
gnyis pa ni /
mkhan po nyid kyang don grub na gyur pa yin nam zhe na /
ma yin te /
mkhan por gsol ba btab pa'i tshe mkhan por khas blangs pa na mkhan po der gyur pa'i phyir ro / /
de ltar bca' ba mdzad pa'i rgyu mtshan mkhan po ni thams cad du gnyer che bas 'gyur gyi dogs pa'am /
rab byung gi tshe rtags dang par ma ster ba dang /
bsnyen rdzogs kyi tshe rtags byin gyis brlabs pa sogs mkhan por gyur pas 'grub pa'i phyir ro / /
gnyis pa /
rgyas bshad la gsum /
thob par byed pa'i bla mar 'gyur ba'i dus /
mi nyams par bsrung pa'i bla mar 'gyur ba'i dus /
chos shes par byed pa'i bla mar 'gyur ba'i dus so / /
dang po la gnyis /
slob dpon du 'gyur ba'i dus /
mkhan por 'gyur ba'i dus so / /
dang po ni /
don grub na gyur pa nyid do zhes bshad na gang gi tshe don grub ce na /
dge tshul dang dge slong nye bar bsgrub pa la brjod pa gsum yod pa'i tha ma gang yin pa la 'grub la tha ma la'ang cha gsum yod pa'i cha gsum pa la don grub pas de'i tshe slob dpon du gyur pa nyid do / /
dper na dge tshul gyi cho ga la skyabs brjod /
bdag brjod gzhan brjod gsum las bdag brjod dge tshul du zhes pa'i mjug gzhan brjod pa slob dpon gyi zhes pa'i gong gi dus su dge tshul nyid kyi sdom pa skyes pas don grub pa bzhin no / /
de yang gzhan dge tshul du bsgrub par byed pas brjod pa'i tshe skyes pa yin gyi bsgrub byas brjod pa la mi ltos so / /
gnyis pa ni /
mkhan por grub pa'i don yang de kho na ltar yin nam zhe na /
mkhan por gsol ba na gzhan brjod pa'i dus 'dir rnam grangs tha ma la khas blangs pa nyid kyis mkhan po'i don grub pas de'i tshe mkhan po mkhan pos rab tu dbyung ba dang /
bsnyen par rdzogs par bgyi'o zhes brjod kyi /
btsun pa mkhan pos zhes sam /
slob dpon mkhan pos zhes mi brjod do / /
gnyis pa ni /
slob dpon tha ma gnyis su 'gyur ba'i don nam gyi tshe 'grub ce na /
gnas sbyin pa ni 'os pa la gnas kyi slob dpon du gsol ba btab nas dus zhag gcig dgos pa gnas su 'dzin pa nyid kyi phyir mtshams nang gcig tu nye bar gnas pa mthar thug nas skya rengs shar ba na gnas kyi slob dpon du grub pa'o / /
gsum pa ni /
klog pa'i slob dpon ni sangs rgyas kyi bka' 'am de'i dgongs 'grel tshigs su bcad pa gcig gam de'i tshad du longs pa'i lhug pa'am de las kyang mang pa gnyis kas dpon slob kyi 'du shes bzhag nas lan gsum bzlas na klog pa mthar thug pas slob dpon du gyur pa'o / /
'on gyi nar lan gsum bzlas pas kyang klog pa'i slob dpon du 'gyur ram zhe na /
mi 'gyur te klog pa ste slob dpon du 'dzin pa'i bsam pa med pas lan stong brjod kyang klog pa'i slob dpon ma yin te /
kha ton goms par byed pa bzhin kha ton la sogs pa ni bzung zin goms par @# / /
byed pa yin la /
klog pa ni sngar ma bzung ba 'dzin par byed pa yin pa'i phyir ro / /
gsum pa gyur pa la mtshan nas smos pa'i rim pa ni /
mkhan slob tu gyur pa la mtshan nas ji ltar brjod par bya zhe na| mkhan slob de gnyis la slob dpon dang mkhan po zhes pa las gzhan du btsun pa zhes sogs nye bar yang mi brjod na ring ba nas lta ci smos /
des na slob dpon la'ang slob dpon zhes dang /
mkhan po la yang mkhan po zhes brjod par bya'o / /
'grel bar /
rgan pa la yang nye ba'i tshig dang bral bar mi bzung zhes 'byung bas nye ba'i tshig gis brjod tshul ni /
rgan pa la btsun pa'am gnas brtan nam tshe dang ldan pa zhes brjod par bya ste /
'di la gnas brtan dang zhes sogs dang /
phran tshegs las /
'on kyang tshe dang ldan pa zhes bod pa'am btsun pa zhes bod pa gnyis kun tu spyad par bya'o zhes dang /
phran tshegs 'grel bar /
gzhon pas dge slong shin tu rgan pa la yang tshe dang ldan pa'i tshig gis brjod par byed na nyes pa med par snang ste /
gang gi phyir 'di skad du tshe dang ldan pa'i tshig gis brjod par bya'o zhes gsungs pa yin no / /
zhes dang /
sum brgya bar /
rgan la btsun pa'i nye ba'i tshig gis brjod / /
gzhon la'ang tshe dang ldan pa'i nye tshig gis / /
de bzhin gnas brtan zhes pa'i nye tshig brjod / /
de ltar 'dir ni ming smos rim pa yin / /
zhes dang /
'od ldan du /
'ang gi sgras ni rgan pa la yang bya'o / /
de bzhin du rgan pa la yang rung gzhon pa la yang rung gnas brtan zhes bya ba'i nye ba'i tshig gis brjod par bya'o zhes gzhon pa la gnas brtan nam tshe dang ldan pa zhes brjod kyi btsun pa zhes mi brjod de /
btsun pa'i skad dod ban d+he zhes pa phyag 'os yin la gzhon pa phyag 'os ma yin pa'i phyir ro / /
ci'i phyir btsun pa dang gnas brtan dang tshe dang ldan pa zhes bya zhe na /
phyag 'os yin pas na btsun pa zhes bya ste /
gzhi 'grel las /
btsun pa zhes bya ba ni mchod pa'i tshig ste shin tu dge ba dang bde ba bskyed pa'i phyir zhes gsungs /
'di'i gnas pa gzhan la rag ma las pas gnas brtan te /
rnam 'byed 'grel par /
gzhan la mi rten pas zhes gsungs /
seng bzang gis /
lha dang bcas pa'i 'jig rten na mchod pa la sogs pas gtso bor gyur pa'i phyir gnas brtan no / /
zhes so / /
tshe khyad par can dang ldan pas tshe dang ldan pa ste /
seng bzang gis /
tshe 'dod par gyur pas tshe dang ldan pa ste /
zhes dang /
phran tshegs 'grel bar /
mngon par 'dod pa'i tshe dang ldan pa'i phyir ro zhes so / /
'on kyang khyim pa la yang tshe dang ldan pa zhes brjod du rung ngo / /
gnas brtan la lo bcu lon dgos la lo bcu lon yang lnga phrugs dang mi ldan na gnas brtan byis pa'o / /
gzhan la dge ba'i bshes gnyen la sogs pa'i nye tshig kyang rung ngo / /
mkhan slob las gzhan la mkhan slob zhes brjod du rung ngam zhen /
mkhan slob las @# / /
gzhan la mkhan slob ces brjod par mi bya ste /
brjod na gzhan dang mkhan slob mnyam par song bas mkhan slob la ma gus par 'gyur ba'i phyir ro / /
slob dpon la slob dpon che ge mo zhes pa ltar mkhan po la'ang mkhan po'i sgra 'ba' zhig gis brjod dam zhe na /
don gyi slad du mtshan nas smos te zhes bya ba dang /
bcas par ma smras par mkhan po'i ming mi bzung ngo / /
bcas par zhes pa ni don gyi slad du mtshan nas smos te zhes pa dang /
mkhan po zhes pa'i bar du tshig gzhan gyis mchod par brjod dgos pa'i don no / /
'on kyang don gyi slad du mtshan nas smos te bdag gi mkhan po zhes brjod du rung ngo / /
kha cig mkhan po 'das sam thag ring por song na de skad ma brjod kyang nyes pa med zer ro / /
dge tshul nyid du nye bar bsgrub pa'i cho ga'o / /
gnyis pa tshig phyi ma bsnyen par rdzogs pa'i cho ga la gsum /
sbyor dngos mjug gi cho ga'o / /
dang po la gsum /
khrel yod bskyed pa'i phyir gnas la zhu zhing gsol ba chos 'di nga'i bsam pa khyad par can bskyed pa'i phyir rtags sbyin pa /
rgyud snod du rung bar bya ba'i phyir bar chad dri zhing bsnyen par rdzogs par gsol ba'o / /
dang po ni /
dge bsnyen nyid dang dge tshul nyid dang /
dge slong nyid dag gi snga ma bsnyen par ma rdzogs par phyi ma mi bya'o zhes bshad na /
dge tshul gyi 'og tu ji ltar bsnyen par rdzogs par bya zhe na /
bsnyen rdzogs kyi sdom pa ni bstan pa la zhugs la yongs su rdzogs pa sdom pa thams cad kyi mchog yin pas dge 'dun kho na las bsnyen par rdzogs pa blang par bya'i /
rab byung dang dge tshul ltar gang zag las ni ma yin no / /
thabs gang gis bya zhe na /
bsnyen rdzogs kyi mkhan po nyid du phyogs par gyur pas las gral la ma 'dus pa nas /
dge 'dun dang las byed pa dang gsang ste ston pa la yang 'di dang 'di brjod ces gsol ba gdab par bya ste /
gzhi dang kar shar /
las kyi gnas su 'du bar 'gyur ba'i dge 'dun la yang gsol ba gdab par bya zhes dang /
de dag gis kyang der 'du bar 'gyur ba'i tshe zla ba phyed 'das pa'i nyes pa bsdam par bya ba dang /
bshags par bya ba dang zhes sogs gsungs so / /
rtsa bar dge slong la zhes pa gsang ste ston pa dang sbyar gyi las byed pa dang sbyar mi dgos te /
gsang ste ston pa lkog tu bar chad 'dri ba yin pas dge slong ma yin pas kyang rung ngam snyam pa'i dogs pa bsal dgos la /
las byed pa ni dge 'dun gyi dbus su las byed pas dge slong yin par grub pa'i phyir ro / /
de nas dge 'dun rnams 'dus nas mthun par gyur pa na /
bsgrub bya de ston pa dang dge slong re re la phyag 'tshal du bcug mkhan po la phyag 'tshal pha gu'i steng du rtswa ba ting ba la rting bas mnan tsog pur 'dug thal mo sbyar nas /
mkhan po'am slob dpon nam btsun pa dgongs su gsol zhes sogs kyis mkhan por gsol bas @# / /
bya'o / /
tshigs snga ma'i mkhan po yin yang 'dir mkhan por gsol dgos te chigs snga phyi'i cho ga tha dad pa'i phyir ro / /
gnyis pa ni /
mkhan por gsol ba'i 'og tu ci bya zhe na /
gzhan la bcol bas mi 'grub pas mkhan po de rang gis bsgrub bya de la chos bsgrub pa'i gang zag gi gos yin pas na chos gos snam sbyar bla gos mthang gos gsum dras shing dru bas pa yod na dngos kyi byin rlabs dang med na rgyu ras yug lta bu la yang rgyu'i byin gyis brlab par bya'o / /
gsum zhes pas de'i tshe gding ba byin gyis ma brlabs kyang rung ngo / /
tshul ji ltar byin gyis rlob na chos gos so sor blta bas slob ma'i phrag pa g.yon la bkal gnyis ka 'greng lag pas bzung ste rim pa bzhin byin gyis brlab bo / /
kha cig na re /
'dir mkhan pos byin gyis ma brlabs sam gnyis kas 'greng ste ma byas na byin rlabs mi 'chags la /
skabs gzhan du mkhan pos byin brlab mi dgos zer ro / /
byin gyis brlabs pa'i 'og tu bskon bar bya ste cha lugs kyi don du chos gos byin gyis rlob pa yin pa'i phyir /
'di yang dngos kyi byin rlabs can gyi dbang du byas kyi ras yug dkar po lta bu rgyu'i byin rlabs byas pa ni mi skon no / /
snam sbyar dang bcas pa'i tshe dge 'dun spyi la phyag bya'o / /
byin gyis rlob pa'i sngon du yang phyag 'tshal du gzhug go / /
chos gos su ma zad lhung bzed kyang mkhan po rang gis byin gyis brlab po / /
ji ltar byin gyis brlab na dge slong gcig gis lhung bzed de lag pa g.yon par bzhag g.yas pas bkab ste rgan rims bzhin dge slong re re'i mdun du 'greng ste 'dud pa dang bcas pas /
ming 'di zhes bgyi ba'i lhung bzed 'di tshad gsum las mi chung ngam mi che'am kha dog mi skya'am zhes dge 'dun la bstan nas byin gyis brlab bo / /
lan ni thams cad kyis de lta bu ma yin te rung tshad ldan legs par kha bsgyur ba yin na lhung bzed bzang ngo zhes brjod par bya'o / /
chos gos dge 'dun la bstan mi dgos la lhung bzed dge 'dun la bstan dgos pa ci zhe na /
rgyu mtshan yod de chos gos la rgyu'i byin rlabs 'chags la /
lhung bzed la rgyu'i byin rlabs mi 'chags pa'i phyir te /
chos gos kyi rgyu ras yug lta bu la gos kyi blo skye la /
lhung bzed kyi rgyu 'jim pa dang lcags gong lta bu la snod spyad kyi blo mi skye ba'i phyir ro / /
zhes kha cig zer ro / /
'o na lhung bzed che chung dang skya bo la lhung bzed kyi byin rlabs 'chags par thal /
de dag la lhung bzed kyi blo skye ba'i phyir /
rtags khyab khas blangs 'dod na lhung bzed la rgyu'i byin brlabs mi 'chags par 'dod pa dang 'gal la /
'grel bar byin rlabs mi 'chags par bshad pa dang yang 'gal lo zhes brjod na lan ji ltar 'debs pa bsam dgos so / /
chos gos dang lhung bzed med na sdom pa mi skye ba ma yin te /
zhu bar chos gos dang lhung bzed med par bsnyen par rdzogs @# / /
na rdzogs zhes bya la 'das pa dang bcas pa'o zhes gsungs so / /
gsum pa ni /
lhung bzed byin gyis brlabs pa'i 'og tu ci bya zhe na /
bar chad dang ldan pa la sdom pa mi skye ba'am skye yang sbyin par mi 'os pa yod pas bar chad dri dgos dri ba po yang bsko dgos la /
thos par bya ba min pas thos pa'i nyes pa spang ba'i phyir bsgrub bya de tshig thos pa'i nye 'khor las bkar mthong ba'i nye 'khor du tshogs la mngon du phyogs par thal mo sbyar du bcug nas las byed pas mkhan po ming 'di zhes bya bas ming 'di zhes bya ba'i gsang ste ston par gsol ba btab pa'i dge slong de gang yin zhes bya bas bdag ming 'di zhes bya ba'o zhes smrar bcug ste /
'grel bar /
gang yin zhes bya ba de ni sngags kyi tshig gi yi ge dang por blangs pa yin te /
zhes bshad pa ni rgya skad kyi dbang du byas pa'o / /
mi spro bzhin du bskos na dge 'dun gyi las chos dang mi ldan bar 'gyur zhing /
des kyang las dga' zhing gus pas mi sgrub pas /
gsang ste ston par spro'am zhes dris nas /
des kyang spro zhes brjod par byas nas gsang ston dge 'dun la bsko bar gsol ba'i phyir gsol ba 'ba' zhig gi las bya'o / /
'o na gsang ste ston pa bsko ba'i las 'di dang /
dge 'dun gyi nang du bar chad 'dri ba'i phyir gsol ba 'ba' zhig pa'i las gnyis /
gnas skabs dang dgos pa dang /
las kyi ngo bo 'dra ba la /
sdom pa len pa bos cho ga 'di thos su mi rung la /
'og ma thos su rung ba'i rgyu mtshan ci zhe na /
'di ni bar chad med par nges par byas ma zin pa la bltos nas las thos pa gnang ba ma mdzad pa'i phyir dang /
'og ma ni gsang ste ston pas bar chad med par nges par byas zin pa la bltos nas las thos pa gnang ba'i phyir ro zhes kha cig zer ro / /
de nas bskos pa'i dge slong des bsgrub bya'i gan du phyin te rang la phyag gsum 'tshal du bcug nas /
tshe dang ldan pa khyod nyon cig / /
'di ni khyod kyi bden pa'i dus zhes bya ba sogs kyis bsgrub bya de la lkog tu bar chad kyi chos rnams rjes su bstan par bya'o / /
bar chad dris zin nas bsgrub bya la kho bos ma bos kyi bar du ma 'ong bar sdod cig ces smras nas rgan pa'i mthar 'greng ste 'dud pa dang bcas pas /
bdag gis mkhan po ming 'di zhes bgyi bas ming 'di zhes bgyi ba la bar chad kyi chos gsang ste rjes su bstan na zhes bya ba'i tshig gis dge 'dun la bsgrub bya de bar chad kyi chos kyis yongs su dag pa go bar byas te ci mchi zhig gam zhes bya bas de nang du 'ong ba dge 'dun la zhu bar bya'o / /
zhus pa na dge 'dun thams cad kyis gal te yongs su dag na'o zhes brjod par bya'o / /
dag na gnang ma dag na mi gnang ba'i don no / /
dge 'dun gyis gnang nas nang du 'ongs pa na dge 'dun la phyag bya'o / /
de nas las byed bas de ston pa dang dge 'dun la phyag 'tshal du bcug nas bsnyen par rdzogs par bya ba'i phyir dge 'dun la @# / /
lan gsum du gsol ba 'debs su gzhug go /
de yang rang gis brjod nus na rang nyid kyis bya mi nus na las byed pa la phyag 'tshal nas mdun du 'dug ste de'i rjes zlos bya'o / /
gsol ba btab pa'i 'og tu bar chad dri ba'i phyir dge 'dun la gsol ba 'ba' zhig gi las byas nas /
las byed pa la phyag 'tshal du bcug ste las byed pas dge 'dun gyi dbus su tshe dang ldan pa khyod nyon cig ces sogs kyis bar chad dri bar bya'o / /
gsang ste ston pas bar chad bris nas bar chad dang mi ldan par brda sbrad zin pas 'dir dri ci dgos snyam na bar chad sngar ma dran pa phyis dran pa yang srid /
gsar du skyes pa yang srid gtso cher dge 'dun thugs ches pa'i phyir 'dir yang 'dri ba yin no / /
gnyis pa dngos gzhi'i cho ga ni las byed pas bar chad dris pa'i 'og tu mngon du gyur pa bcu tshang ba las sdom pa skye ba sogs brjod nas gsol ba dang bzhi'i las kyis bsnyen par rdzogs pa nye bar bsgrub par bya'o / /
gsum pa mjug gi cho ga la gnyis /
bsnyen bskur gyi gnas dang gnas ma yin pa shes pa'i phyir du rdzogs dus go bar bya ba dang /
bslab bya shes nas bsrung ba'i phyir du gdams ngag brjod pa'o / /
dang po ni /
bsnyen par rdzogs pa'i 'og tu ci bya zhe na bsnyen par rdzogs zin pa'i de ma thag tu grib tshod rig par bya'o / /
las byed pa ni cho ga lhag ma ma rdzogs kyi bar du stan las ldang ba mi rigs pas dge slong gzhan gang yang rung bas bya'o / /
grib tshod gang gis gzhal na grib tshod gzhal ba de ni thur ma sor bzhi pas gzhal na bzang ste rtogs sla ba'i phyir ro / /
dbyug pa ring po dang gom pas mi 'jal te rtogs dka' ba'i phyir ro / /
ming ma grags pa gzhan gyi tha snyad bstan pa'i phyir thur ma sor bzhi pa dang de dang tshad mnyam pa'i grib ma de ni skyes bu nyid ces tha snyad du bya ste /
skyes bu'i skad dod pu ru Sha ni nus pa dang ldan pa yin la thur ma sor bzhi pa de yang grib ma bskyed pa'i nus pa dang ldan pa'i phyir ro / /
grib ma sor re la rkang pa zhes bya'o / /
tha snyad de ltar btags pa'i dgos pa ni rku thabs su zhugs pa sogs kyis tha snyad de mi shes par bya ba'i phyir ro / /
grib ma 'ba' zhig rig par bya'am zhe na nyin mtshan gyi cha snga dro la sogs pa nyi shu rtsa gnyis kyang rig par bya'o / /
nyi shu rtsa gnyis ni snga dro dang /
gung dang /
phyi dro dang /
mtshan mo'i thun dang po dang /
thun dang po'i phyed dang /
gung thun dang /
gung thun gyi phyed dang /
thun tha ma dang /
thun tha ma'i phyed dang /
skya rengs ma shar ba dang /
skya rengs shar ba dang /
nyi ma ma shar ba dang /
nyi ma shar ba dang /
nyi ma brgyad cha shar ba dang /
nyi ma bzhi cha shar ba dang /
gung tshigs ma yol ba dang /
nyi ma bzhi cha lus pa dang /
nyi ma brgyad cha lus pa dang /
nyi ma ma nub pa dang /
nyi ma nub pa dang /
rgyu skar rnams ma shar ba dang /
rgyu skar rnams shar ba'o / /
nyi ma brgyad cha shar ba @# / /
dang /
nyi ma bzhi cha shar ba'i don gang zhe na /
nyi ma'i dkyil 'khor gyi brgyad cha shar ba dang bzhi cha shar ba la byed la 'di nyid legs te snga dro sogs dang mi zlos pa'i phyir zer ba yang mi 'thad de /
nyi ma sprin la sogs pas bsgribs pa'i tshe dus kyi khyad par mi shes pa'i skyon yod pa'i phyir /
des na nyi ma shar nas nub kyi bar gyi lam ji tsam yod pa'i brgyad cha dang bzhi cha yin te /
gzhi las /
nyi ma shar ba brjod nas de'i 'og tu nyi ma brgyad cha shar ba dang /
nyi ma bzhi cha shar ba sogs brjod pa dang /
nyi ma bzhi cha lus pa dang brgyad cha lus pa la phran tshegs las /
phyi dro'i bzhi cha dang phyi dro'i brgyad cha zhes dang /
ma'i rnam 'byed las /
nyi ma rtse dang / /
dros bu chung dang /
dros chen dang /
zhes dang /
nyi ma brgyad cha shar ba dang /
bzhi cha shar ba la karma sha taM las /
nyi ma dros bu chung dang /
nyi ma dros po che zhes dang /
rnam 'byed 'grel pa las /
nyi ma'i brgyad cha shar ba zhes bya ba ni nam mkha'i phyogs la 'gro ba'i lam gyi brgyad cha chod pa'o zhes gsungs so / /
der ma zad dus tshigs kyang rig par bya'o / /
dus tshod du yod ce na /
dus tshod de dag ni lnga'o / /
lnga gang zhe na /
grang ba dgun gyi dus dang /
tshab dpyid kyi dus dang /
char 'bab pa dbyar kyi dus dang /
dus thung ngur gnas pas shi ba dang 'dra bas dbyar thung ngu'i dus dang /
dbyar yang yin dus ring po yang yin pas dbyar ring po'i dus rnams so / /
de dag la dus ji tsam yod ce na /
yar ngo'i tshes gcig la skar ma lha 'tshams bcwa lnga la smin drug /
gnam stong la gdu bu yod pa'i zla ba de ston zla tha chung yin par mdo sde mig bcu gnyis pa nas ba shad la /
ston zla tha chung gi tshes bcu drug nas /
dus dang /
dgun gyi thog ma dang / /
mgo'i zla ba 'dzin pa yin pas dang po dgun dpyid gnyis ni zla ba bzhi bzhi'o / /
de yang mgo dang /
rgyal dang /
mchu dang /
dpo'i zla ba bzhi ni dgun gyi dus dang /
nag pa dang /
sa ga dang /
snon dang / /
chu stong kyi zla ba bzhi ni dpyid kyi dus so / /
de gnyis kyi 'og ma dbyar gyi dus ni gro zhun gyi zla ba gcig go /
de'i 'og ma dbyar thung ngu'i dus ni dbyar zla tha chung gi tshes bcu drug khrums stong zla ba'i tshes gcig gi nyin zhag gcig go / /
dus tha ma dbyar ring po ni dbyar thung ngu'i nyin zhag gcig po des zla ba gsum du ma chog pa'i khrums stod /
tha skar dang /
smin drug gi zla ba ste gsum mo / /
dus la lngar phye ba ni /
dbyar thung ba'i dus de ngos bzung ba'i ched yin te / /
de la dbyar phyi ma'i khas len byed pa'i phyir ro / /
dus gsum du yang yod de dgun dang dpyid dang dbyar te de re re la zla ba bzhi bzhi yod la /
de ni dman pa phyag dar khrod kyi tshad rtogs par bya ba'i phyir ro / /
dus bzhir yang yod de /
dgun dpyid dbyar ston te de re re la ra ba 'bring po tha chung gi zla ba gsum re yod la de ni 'jig rten pa'i tha snyad dang pa thun par bstan pa'o / /
dus drug tu yang yod de dgun dang /
@# / /
dgun smad dang /
dpyid dang /
so ga dang /
dbyar dang ston te de re re la zla ba gnyis re yod la de ni gso sbyong bcu bzhi pa'i dus rtogs par bya ba'i phyir ro / /
rtsa bar phra rim nas bshad kyang go bar byed pa'i tshe brjod pa pos brjod bde zhing nyan pa pos bde blag tu rtogs par bya ba'i phyir du rags rim nas brjod par bya ste /
lo 'di'i dus tshig lnga'i zla ba 'di'i tshes grangs 'di la nyin mo yin na grib tshod skyes bu dang rkang pa 'di tsam la khyod bsnyen par rdzogs so zhes sam /
mtshan mo yin na mtshan mo'i cha 'di tsam la bsnyen par rdzogs so zhes brjod par bya'o / /
gal te phra rim nas brjod dgos te rags rim nas brjod na dgun nyi ma thung ngus grib tshod 'phral la ring thung du 'gyur ba'i phyir zhe na skyon med de /
de ma thag tu grib tshod bcal nas de'i 'og tu rags rim nas brjod pa'i phyir /
gnyis pa bslab bya shes nas bsrung ba'i phyir gdams ngag brjod pa ni /
rdzogs dus brjod pa'i 'og tu las byed pas /
gos phyag dar khrod pa /
zas bsod snyoms /
gnas mal shing drung /
sman bkus te bor ba rnams la gnas nas tshangs par spyad par bya'o zhes brjod par bya'o / /
dgos pa ni gos la sogs pa la 'dod pa bsod nyams kyi mtha' dang /
ngal zhing dub pa'i mtha' spang ba'i phyir ro / /
sbyangs ba'i yon tan gzhan dgu ma brjod de /
zhe sdang can la ma gnang ba'i phyir ro / /
de nas ltung bar 'gyur ba'i chos mi tshangs par spyod pa la sogs pa bzhi po rnams brjod par bya'o / /
pham pa bzhi'i bslab pa ma bcas pa'i che bsnyen par rdzogs ma thag pa la pham ba bzhi brjod mi dgos so / /
kha cig na re /
'dul ba'i tshig don la mkhas pa'i dge tshul bsnyen par rdzogs pa la bslab bya shes pa'i phyir du brjod mi dgos kyi bslab pa bsrung ba'i phyir brjod dgos zer ro / /
dul zhing zhi ba'i dge sbyong du byed pa'i chos gshe yang slar mi gshe /
khros kyang slar mi khro /
rdeg kyang slar mi rdeg /
mtshang brus kyang slar mtshang mi 'bru ba rnams kyang brjod par bya'o / /
spang blang de dag la slob mi nus so snyam pa dgag pa'i phyir du /
khyod sngon bdag legs par gsungs ba'i chos 'dul ba la rab tu byung ba dang /
bsnyen par rdzogs pa dge slong gi dngos po thob na'ang ci ma rung snyam du mchog tu 'dod par bya ba der khyod mkhan por 'os pa dang /
slob dpon du 'os pa gnyis dang /
dge 'dun mthun pa dang /
gsol ba dang /
bzhi'i las mi g.yo ba bzhag par mi 'os pa yang dag pa nyid kyis rdzogs par thob pa nyid yin pas de'i phyir bslab dgos so zhes brjod nas slob dgos kyang bdag gsar bu yin pas mi shes so snyam na /
de ring bsnyen par rdzogs pa dang /
bsnyen par rdzogs nas lo brgya lon pa gnyis rang bzhin spong ba tshul khrims kyis mnyam pa dang bcas pa spong ba bslab pas mnyam pa dang /
chos kyi longs spyod so @# / /
sor thar ba'i mdo 'don pas mnyam par gyur pa nyid yin pas /
de dag ji ltar bsgrub pa la slobs shig ces nges par sbyar bar bya'o / /
de ltar bslab dgos mod bdag na ba la sogs par gyur na g.yog byed pa med do snyam pa'i dogs pa bsal ba'i phyir 'jig rten pa'i pha dang bu'i tshul dang 'brel ba'i gzugs brnyan deng phyin chad khyod kyis mkhan po la pha'i 'du shes rab tu bzhag par bya'o mkhan pos kyang khyod la bu'i 'du shes rab tu bzhag par bya'o / /
khyod kyis mkhan po la ji srid 'tsho'i bar du bsnyen bkur bya'o / /
mkhan pos kyang khyod shi'M gson gyi bar du nad g.yog bya'o zhes brjod par bya'o / /
mkhan po la gus par bya dgos mod gzhan la bya mi dgos sam snyam na deng phyin chad khyod kyis tshangs pa mtshungs par spyod pa rnams dang /
gnas brtan rnams dang /
bar ma rnams dang /
gsar bu rnams la gus pa dang bcas pa dang /
zhe sa dang bcas pa dang /
'jigs pa dang bcas pa'i dbang du 'gyur par gnas par bya'o zhes dul bar gnas pa nyid la sbyar bar bya'o / /
de tsam byas pas chog gam snyam na /
rab tu byung ba'i dgos pa lung nod pa dang /
kha ton dang tshul bzhin yid la byed pa dang /
mkhas par bya ba'i dngos po la mkhas pa dang /
bslab pa gsum ma thob pa thob pa dang thob pa mi nyams par bsrung ba rjes su bsgrub pa la yang sbyar bar bya'o / /
spang bya pham pa bzhi spong ba tsam gyis chog gam snyam na /
spang bya ma lus pa skabs 'dir re re nas dngos sum brjod pa gnyen po blangs pa so sor thar pa'i mdo 'don pa sogs la brten nas yongs su shes pa'i bsgrub dgos par 'gyur ba dge 'dun lhag ma la sogs pa nyid kyang brjod par bya'o / /
de nas khyod kyis rnyed par dka' ba'i dal 'byor thob /
mjal bar dka' ba'i sangs rgyas kyi bstan pa dang mjal nas bsnyen par rdzogs pa thob pa yin pas gong gi bslab bya de rnams nan tan gyis bsgrub dgos so / /
zhes gus pa la yang nges par sbyar bar bya'o / /
tshe dang ldan pa khyod bsnyen par rdzogs zin gyis bag yod par bsgrubs shig ces rab byung bsnyen rdzogs kyi bsgrub par bya ba dge sbyong gi tshul de bsgrub pa'i thabs bag yod brjod pa dang bcas pa la yang sbyar bar bya'o / /
de ltar bsrung thabs bcu gcig brjod kyang lngar 'dus te /
gang zag gzhan la brten nas bsrung ba /
rang gi bsam pa phun sum tshogs pa'i sgo nas bsrung ba /
mi mthun phyogs ngo shes pa'i sgo nas bsrung ba /
bde bar gnas pa'i rkyen bsten pa'i sgo nas bsrung ba /
bslab pa yongs su sbyong ba'i sgo nas bsrung ba'o / /
dang po ni /
tshul dang 'brel ba'i gzugs brnyan zhes dang /
dul bar gnas pa zhes sogs kyis bstan /
gnyis pa ni /
dge sbyong byed pa zhes sogs dang /
dgos pa rjes su bsgrub pa zhes sogs dang /
gus pa la zhes sogs dang /
@# / /
bsgrub par bya ba zhes sogs kyis bstan /
gsum pa ni /
ltung bar 'gyur ba'i zhes sogs dang /
ma brjod pa yang dag par blangs pa zhes sogs kyis bstan no / /
bzhi pa ni gnas rnams brjod par bya'o zhes pas bstan /
lnga pa ni /
tshul khrims kyis mnyam pa zhes pas bstan /
de ltar bsrung dgos pa'i rgyu mtshan ni mchog tu 'dod par zhes sogs kyis bstan no / /
'di rnams rgyas par ni 'og nas 'chad do / /
bsnyen par rdzogs pa'i cho ga'o /
gnyis pa /
mi nyams par bsrung ba'i thabs la gnyis /
gnas dang gnas pa'i tshul khrims dang /
gnas dang gnas pa'i mtshan nyid do / /
dang po la gnyis /
gnas pa'i tshul khrims /
gnas kyi tshul khrims so / /
dang po la gsum /
bya ba zhu ba'i mtshan nyid dmigs bsal dang bcas pa /
rang gzhan gyis bsnyen bkur ji ltar bya ba /
dman pa'i gnas su mi gnyug cing dman pa'i gnas nas bslang ba'o / /
dang po ni| de ltar sdom pa thob nas bsrung dgos la /
bsnyen par rdzogs ma thag tu rang nyid blang dor la ma byang bas dang por gnas la brten nas bsrung tshul ston pa ni /
gnas par byed pas na gnas pa lhan cig gnas pa dang nye gnas kyis de la gnas par bya bas na gnas mkhan slob lam zhus shing ma dris par lhung bzed dang chos gos kha bsgyur ba sogs kyi bya ba mi bya ste /
de dag rang gis mi shes pas nges par zhu dgos pa'i phyir ro / /
bya ba mi rung bar nges pa dang /
sbyor ba chung dus de'i mod la bya ba'i phran tshegs rnams mi zhu la bya ba rung mi rung the tshom za ba dang /
rung bar ngas kyang 'bad pas bsgrub dgos pa rnams zhu la /
'on kyang yul dus kyi dbang gis gnas la zhu mi dgos pa'i dmigs bsal du ma 'og nas 'chad do / /
bya ba tshul ji ltar zhu zhe na /
kha cig na re /
bya ba zhu ba na bya ba rang rang gi ming nas smos mi dgos te /
kun tu spyang par rung ba dag bgyid par zhu 'tshal zhes zhu ste /
'od ldan las /
kun tu spyad par rung ba dag bgyi'o / /
zhes zhu bar bshad pa'i phyir zhe na /
mi 'thad de /
'od ldan las bshad pa de bya ba zhu pa'i gzhi rung ba dag zhu par bstan pa yin gyi bya ba zhu tshul bstan pa ma yin pa'i phyir dang /
rnam 'byed nas /
snam sbyar 'tshem par zhu nyin mo spyod pa la mchi bar zhu /
bsod snyoms la mchi bar zhu zhes dang /
lo dri ba las chag chag dang /
phyag dang klog pa dang /
kha ton dang dge ba'i phyogs kyi kun tu spyod pa rnams bgyid ces rang rang gi ming nas smos te zhu bar gsungs pa'i phyir dang /
rang rang gi ming nas ma smos na bya ba rung mi rung the tshom mi chod pa'i phyir ro / /
des na bya ba rang rang gi ming nas smos te zhu dgos so / /
dmigs bsal ni /
bshar ba gci ba dang so shing dor ba dang nye 'khor dang bcas pa'i gtsug lag khang tu mchod rten la zhar byung gi phyag bya ba ni zhu dgos pa la ma gtogs so nye 'khor ni gtsug lag khang de'i 'dru ba @# / /
dang 'tshed pa la sogs pas khyab pa'i gnas so / /
gtsug lag khang ra bas bskor na ra ba'i phyi rol dang /
ra bas ma bskor na gtsug lag khang gi rtsig drung nas 'dom bzhi bcu rtsa dgu'i mtha' tshun chad du 'chag tu 'gro ba yang zhu dgos pa la ma gtogs so / /
der yang mchod rten la phyag 'tshal du 'gro ba ni zhu dgos so / /
gnyis pa ni /
gnas pas gnas la bsnyen bkur ji ltar bya zhe na gnas de lhung bzed bsrag pa sogs dang /
chos gos drub pa dang kha bsgyur ba sogs kyi las byed pa na e ma'o bdag gis bya'o zhe 'am /
gzhan byed du gzhug go zhes brtson pa shas chen pos bsgrub par bya'o / /
gnas de nyid la nad g.yog dgos pa 'am des gzhan gyi nad g.yog byed pa na me ma'o nad g.yog 'di bdag gis bya'o zhe 'am byed du gzhug go zhes brtson pa shas chen pos bsgrub par bya'o / /
gnas de nyid kyi 'gyod pa sel dgos pa'am des gzhan gyi 'gyod pa bsal bar byed pa na e ma'o 'gyod pa bsal ba 'di bdag gis bya'o zhe'am gzhan byed du gzhug go zhes brtson pa shas chen pos bsgrub par bya'o / /
gnas de nyid kyi sdig pa can gyi lta ba spang ba'am des gzhan gyi sdig pa can gyi lta ba spang bar byed pa na /
e ma'o sdig pa spang ba 'di bdag gis bya'o zhe'am gzhan byed du gzhug go zhes brtson pa shes chen pos bsgrub par bya'o /
gnas kyi bla ma sde snod 'dzin pa yin pas de'i 'gyod pa bsal mi dgos so zhe na /
skyon med de /
dran pa nyams pa dang mngon par mi shes pa srid pa'i phyir ro / /
yang na de nyid kyi 'gyod pa dang sdig lta spang mi dgos kyang des gzhan gyi 'gyod pa sel ba dang sdig lta spong ba na zhes bya ba'i don yin pa'i phyir ro / /
gsum pa ni /
de 'ba' zhig bya'am zhe na /
gnas la nan tur byed par 'dod pa'i dge 'dun la e ma'o dge 'dun gyis bdag gi gnas 'di la nan tur gyi las 'di lta bu mi bya'o zhes kyang brtson pa shas chen pos bsgrub par bya'o / /
nan tur sbyor ba gnag kyang nyes pa las bzlog pa'i thabs yin pas de mi bya bar gsol bar mi rigs so zhe na /
skyon med de nan tur ma byas kyang nyes pa las bzlog par 'gyur ba'i tshe nan tur byed pa dgag pa'am /
yang na rang gi bsam pa dkar pa'i ngos nas de mi bya'o zhes gsol ba yin pa'i phyir /
nan tur mi bya bar 'bad kyang nan tur byas na ji ltar bya zhe na /
nan tur byas na e ma'o dge 'dun gyis gnas 'di la bzod par bya'o zhes brtson pa shas chen pos bsgrub par bya'o / /
'o na sde snod 'dzin pa sogs la nan tur mi bya bar bshad pa dang 'gal lo zhe na /
skyon med de /
de ni sde snod 'dzin pa sogs la nan tur byas na dge 'dun bye ba'i dgag bya yod pa la dgongs pa yin pa'i phyir ram yang na gal te nan tur byas na zhes brtag pa mtha' bzung yin pa'i phyir ro / /
gnas sbo ba dang gzhi nas sbo ba dang /
mgu bar bya ba dang /
gzhi nas mgu bar bya ba 'dod pa la dge 'dun gyis spo ba la sogs pa sbyin du gzhug @# / /
par bya zhing mgu ba spyad nas dbyung par 'dod pa la 'dir byung bar bya'o zhes brtson pa shas chen pos bsgrub par bya'o / /
spo ba la sogs pa ni 'og nas 'chad do / /
gnyis pa ni /
'o na gnas kyis gnas pa la ji ltar bya zhe na /
gnas nges kyang gnas pa de la lhung bzed kyi las la sogs pa dbye ste bya ba zhu ba ni ma gtogs te /
bya ba yin min la rang nyid mkhas pa'i phyir ro / /
'o na chos gos kyi las lta bu zhig la gnas dang gnas pa gnyis lag spong byed dgos pa yin nam zhe na /
skyon med de /
gnas pas gnas kyi bya ba bsgrub par gsungs pa ni gnas rang gis bya ba de bsgrub nus kyang gnas pas bsgrub dgos la /
gnas kyis gnas pa'i bya ba sgrub par gsungs pa ni /
gnas pa rang gis bya ba de bsgrub mi nus na gnas kyis sgrub par byed pa'i don no /
gnyis pa gnas dang gnas pa'i mtshan nyid la gnyis /
bcas pa'i skabs /
rjes bcas kyi skabs so / /
dang po la gnyis /
btsun pa brtan pa'i yan lag /
mkhas shing phan 'dogs kyi yan lag go / /
dang po ni /
gnas pas gnas la ma zhus par bya ba mi bya'o zhes bshad na /
gnas dang gnas pa'i mtshan nyid ji lta bu zhe na /
bsnyen par rdzogs nas bar ma chad du lo bcu ma lon par gzhan gyi rab byung dang bsnyen rdzogs kyi mkhan po nyid dang gnas kyi slob dpon nyid dang rang nyid kyang mi gnas pa ste gnas la ma brten par 'dug par mi bya ste /
de gsum rung ba'i btsun pa brtan pa'i yan lag ma tshang ba'i phyir /
des na de gsum rung ba la brtan pa'i lan lag tu bsnyen par rdzogs nas lo bcu lon dgos la ma lon pa ni gnas pa'i rigs yin no / /
mi gnas par 'dug par mi bya'o zhes pas rang nyid kyang gnas la nges par brten dgos par bstan to / /
mdo 'di la brten nas 'dul ba mi shes par mkhan po nyid dang /
gnas nyid dang mi gnas par 'dug par mi bya'o / /
zhes bya ba yang don gyis grub ste lo bcu lon pa dang 'dul ba shes pa gnyis gzhan gyi mkhan sogs gsum rung ba'i gtso bo'i yan lag tu mtshungs pa'i phyir /
des na mdo 'di dang por bstan la lo bcu lon pa ni /
lnga pa dang po'i yan lag lnga pa yang yin no / /
de ltar na lo bcu lon pa dang 'dul ba shes na mkhan po sogs byar rung bas lnga pa lhag ma rnams kyi gzhi yin gyi slob pa nyid la sogs pa ni khyad par yin te /
de med kyang mkhan sogs byar rung ba'i phyir ro / /
gnyis pa /
mkhas shing phan 'dogs kyi yan lag la gnyis /
mdor bstan /
rgyas bshad do / /
dang po ni /
lo bcu ma lon par zhes bshad na lo bcu lon pa thams cad kyis mkhan sogs byar rung bas khyab bam zhe na /
lo bcu lon kyang 'og nas 'byung ba'i lnga tshan nyer gcig dag las lnga tshan lhan cig tu sbyar ba gang rung gcig dang yang mi ldan pas mkhan sogs gsum byar rung ba ma yin te /
de gsum rung ba'i mkhas pa'i yan lag ma tshang ba'i phyir /
@# / /
des na gsum po rung ba la mkhas pa'i yan lag lnga pa nyer gcig gang rung dang ldan pa dgos la mi ldan pa ni gnas pa'i rigs yin no / /
de yang lnga tshan nyer gcig gang rung dang ldan pa dgos kyi thams cad dang ldan pa mi dgos te /
dus gcig tu gang zag gcig lnga tshan nyer gcig dang ldan pa mi srid pa'i phyir te /
'dul ba 'ba' zhig shes pa dang sde snod gsum ka shes pa 'gal ba'i phyir dang /
slob pa dang mi slob pa 'gal ba'i phyir ro / /
gnyis pa la bzhi /
sde snod gnyis shes pa'i yon tan /
sde snod gsum shes pa'i /
dge sbyong gi tshul gyi /
'dul ba'i sde snod shes pa'i yon tan no / /
dang po ni /
'og nas 'byung ba dag las lhan cig sbyar ba zhes bshad na /
lhan cig sbyar ba de gang zhe na /
de'i sdoms ni /
lo bcu lon dang 'dzin dang mkhas / /
rig dang gsal dang 'dzin 'jug dang / /
slob dang slob 'jug rnam pa gnyis / /
phun sum tshogs gnyis rnam pa gsum / /
slob dang mi slob byung shes dang / /
gnas 'cha' 'char 'jug ltung ba shes / /
lho yi ri la rgyu ba yi / /
sde tshan yang dag bsdus pa yin / /
zhes pa'i go rims bzhin du ston pa ni /
gnas pa na ba'i nad g.yog rang gis byed dam /
gzhan byed du 'jug nus pa dang 'dis snying rje dang ldan zhing sdug bsngal la ji mi snyam pa'i bzod pa dang ldan par bstan te /
gnyis po de dang ldan na nad g.yog byed nus pas so / /
bya ba 'dis bdag ltung ba dang bcas par gyur ram ma gyur snyam pa'i 'gyod pa bsal ba rang gis byed dam gzhan byed du 'jug nus pa dang 'dis 'dul ba la gnas par bstan te /
ltung ba yin min dang lci yang shes pas 'gyod pa sel bar nus pa'i phyir ro / /
sdig pa can gyi lta ba'i rnam pa drug cu rtsa bzhi spang pa rang gis byed dam gzhan byed du 'jug nus pa dang 'dis chos mngon pa shes pa bstan te /
mngon pa shes pas lta ngan de dag spang bar nus pa'i phyir /
slob ma gnas sam yul gang la mi dga' ba dor nas dga' ba'i gnas su 'jog pa rang gis byed dam gzhan byed du 'jug nus pa dang /
de dag gi steng du lo bcu lon pa ni lnga pa dang po'o / /
byed du 'jug nus pa'i don rang gis nus pa'i steng du gzhan byed du 'jug nus pa yin gyi rang gi mi nus par gzhan la bcol ba tsam gyis mi chog ste /
de lta min na 'dul ba la gnas pa'i don yang gzhan la bcol ba tsam gyis 'grub par thal ba'i phyir /
rang gis nus na gzhan la bcol bas ci bya zhe na /
gdul bya 'dul ba la ltos pa yin te /
la la 'dul ba ni la las nus kyi thams cad kyis thams cad du nus pa ma yin pa'i phyir /
dper na gdul bya kha cig sangs rgyas kyis 'dul /
kha cig nyan thos kyis 'dul dgos pa bzhin no / /
gnyis pa la gnyis /
yan lag thun mong ba /
thun mong ma yin pa'o / /
dang po ni /
sde snod mngon par shes pa nas bzung ste slob pa nyid do zhes pa yan chad rtsa bar dngos su @# / /
bstan pa'i lnga pa grangs tshang ba phun sum tshogs gnyis yin la /
de min pa gzhan bcu gnyis la tshul khrims rnam par dag pa dang ldan pa nyid de /
'grel bar /
'di la tshul khrims 'chal ba'i skabs med pa'i phyir des na 'di ni dge pa'o zhes bya bar shes pa de ni tshul khrims dang ldan pa nyid yin par rig par bya'o zhes so / /
shes rab byed par /
pham lhag rnams kyis ma nyams pa ste dge slong du tshud pa la bya'o zhe'o / /
kha cig na re| de mi 'thad de bcas pa'i kha na ma tho ba khang chen gyi lhag ma lta bus gos kyang 'chal ba'i tshul khrims su mi 'gyur la /
rang bzhin gyis kha na ma tho ba dud 'gro gsod pa'i ltung byed lta bus gos na yang 'chal ba'i tshul khrims su 'gyur ba'i phyir /
des na tshul khrims dang ldan pa'i tshang dge slong pham pas ma gos shing rang bzhin gyi kha na ma tho ba la 'dzem pa ste /
'od ldan las /
tshul khrims dang ldan pa zhes bya ba ni pham pa'i ltung ba bzhi po rnams las gang yang rung ba ma byung ba'o zhes gsungs zhes zer ro / /
tshul khrims dang ldan pa de dang /
bstan bcos mang du thos pa nyid sbyar te lnga ba grangs tshang bar 'gyur ba dang /
lung du lnga pa bcu gnyis po thams cad la bshad pa 'dir thun mong du bsdus te bstan pas tshig tshegs skyung ba'i dgos pa yod do / /
'o na bstan bcos gang mang du thos ba sbyar zhe na /
spyod sogs gnyis la mdo sde dang mngon pa mang du thos pa dang /
dran ldan sogs gsum la 'dul ba dang /
gzhan bdun la thun mong ba'i bstan bcos gzhan mang du thos pa sbyar ro / /
gnyis pa la gnyis /
tshig don gnyis ka shes pa'i yon tan /
don shes pa'i yon tan no / /
dang po la gnyis /
rang 'dzin pa'i yon tan /
gzhan 'dzin du 'jug pa'i yon tan no /
dang po ni /
tshul ldan mang thos de gnyis gang la sbyar zhe na /
bslab pa gsum gyi sde tshan gyi snod dam gnas mdo sde dang 'dul ba dang mngon pa'i gzhung mngon par shes pa nyid la sbyar /
'dis 'dzin mkhas rig gsal bzhi ston te /
sde snod gsum gyi tshig don bzung ba mi brjed par 'dzin pa dang tshul ldan mang thos sbyar bas lnga pa gcig /
mkhas pa ni sde snod gsum phan tshun 'brel bas 'dres par gnas pa so sor 'byed nus pa dang tshul ldan mang thos sbyar bas lnga pa gcig /
rig pa ni /
mngon rjes dang lung la brten nas sde snod gsum rtsom par nus pa dang tshul ldan mang thos sbyar bas lnga pa gcig /
gsal ba ni /
rang gis sde snod gsum brtsams pa de gzhan la gsal bar ston nus pa dang /
tshul ldan mang thos sbyar bas lnga ba gcig go /
gnyis pa ni /
sde snod gsum po de dag rang gis bzung nas gzhan 'dzin du 'jug nus pa nyid dang /
tshul ldan mang thos sbyar bas lnga pa gcig go /
gnyis pa don shes pa'i yon tan la bzhi /
bslab pa gsum shes pa'i yon tan /
tshul khrims shes pa'i yon tan /
phun sum @# / /
tshogs gnyis kyi yon tan /
tshogs sbyor gnyis kyi yon tan no / /
dang po la gnyis /
rang slob pa'i yon tan /
gzhan slob tu 'jug pa'i yon tan no / /
dang po ni /
lhag pa'i tshul khrims so sor thar par gtogs pa'i bslab pa'i gzhi thams cad dang lhag pa'i sems bsam gtan bzhi dang lhag pa'i shes rab zag med kyi lam de dag gi blang dor shes nas slob pa dang tshul ldan mang thos sbyar bas lnga pa gcig go /
gsum po de la ci'i phyir lhag pa zhes bya zhe na /
myang 'das ni sdug bsngal rgyu bcas zad par spangs pas mchog tu bde zhing mi 'gyur bas lhag pa yin la de thob pa'i don du slob pa dang de dag bstan pa 'di kho na la yod kyi phyi rol pa dang thun mong ma yin pas lhag pa zhes bya'o / /
kha cig na re /
so thar gyi spang bya mtha' dag spong zhing blang bya mtha' dag la slob pa'i bsnyen rdzogs kyi sdom pa ni /
dge tshul gyi sdom pa sogs spong bzhi'i tshul khrims las lhag pas lhag pa'i tshul khrims dang /
bsam gtan bzhi po rnams 'dod sems dmigs yul la rgyun mi brtan par 'phro ba rnams las lhag pas lhag pa'i sems dang /
mthong lam sogs zag med kyi shes rab rnams zag bcas kyi shes rab rnams las lhag pas lhag pa'i shes rab yin gyi /
phyi rol pa'i tshul khrims las lhag pas lhag pa'i tshul khrims zer ba mi 'thad de /
de lta na dge tshul gyi sdom pa yang der 'gyur zer /
dge tshul gyi sdom pa lhag pa'i tshul khrims kyi bslab par khas blangs pa la nyes pa med de /
nyan sar so sor thar pa'i sdom pas yang dag par bsdus pa'i tshul khrims ni lhag pa'i tshul khrims kyi bslab pa zhes bya zhes gsungs /
bslab pa gsum la slob pa'i don da gzod slob pa dang goms zin min gyi don khong du chud nas bsgom pa yin pas nges par 'phags rgyud la yod mi dgos so / /
gnyis pa ni| bslab pa gsum la rang gis slob pa'i steng du gzhan slob tu 'jug kyang nus pa nyid dang tshul ldan mang thos sbyar bas lnga pa gcig go /
gnyis pa ni /
lhag pa myang 'das kyi ched du spyod pa 'dul ba nas bshad pa'i 'gro 'ong la sogs pa'i spyod lam dang lhag pa'i 'dul ba ni tshul khrims yin la 'dir ni de ston par byed pa'i rnam 'byed gzhi phran tshegs gzhung bla ma rnams yin te /
slob ma rnams 'dul bar byed pa'i phyir ro / /
lhag pa'i so sor thar pa ni tshul khrims te /
so sor thar pa'i skad dod /
pra ti mok+Sha zhes pa'i pra ti dang po dang /
so so dang thabs gsum la 'jug pas dang por sdom min las thar pas dang por thar pa dang /
gang bsrungs pa de thar gyi ma bsrung pa mi thar pas so sor thar pa dang /
thar pa myang 'das thob pa'i thabs yin pas thar pa'i thabs yin la /
'dir ni de ston par byed pa'i so thar gyi mdo'o / /
gsum po de la yang snga ma @# / /
de bzhin du slob pa dang slob 'jug gi lnga pa gnyis yod do / /
gsum pa phun sum tshogs gnyis kyi yon tan la gnyis las dang po ni /
dkon mchog gsum la dang ba'i dad pa phun sum tshogs pa nyid dang /
rang bzhin dang bcas pa'i kha na ma tho ba spong pa'i tshul khrims phun sum tshogs pa nyid dang /
'dul ba shes pa'i thos pa phun sum tshogs pa nyid dang /
sems byung ma chags pa'i ngo bo nyid kyi gtong ba phun sum tshogs pa nyid dang /
chos rab tu rnam 'byed kyi shes rab phun sum tshogs pa nyid do / /
phun sum tshogs pa ni ldan pa yin la ldan pa la phun sum tshogs pa'i sgras ston pa ni de dag khyad par can dang ldan par ston pa yin te /
lta ba phun sum tshogs pa bzhin no / /
phun sum tshogs pa gnyis pa ni /
'dul ba shes pa'i tshul khrims phun sum tshogs pa nyid dang /
sems rtse gcig pa'i ting nge 'dzin phun sum tshogs pa nyid dang /
chos rab tu rnam par 'byed pa'i shes rab phun sum tshogs pa nyid dang /
ting nge 'dzin dang shes rab gnyis sems kyis mang po pa yin pas de tsam bcad pa'i phyir phun sum tshogs ba zhes smos so / /
nyon mongs pa'i 'ching ba las rnam par grol ba mi slob pa'i rnam par grol ba phun sum tshogs ba nyid dang /
de la yang 'dus byas rnam grol dang /
'dus ma byas rnam grol gnyis las 'dir 'dus byas mos pa rnam grol bzung ste /
lnga phrugs kyi yan lag yin pa'i phyir ro / /
rnam grol de shes pas sdug bsngal shes so kun 'byung spangs so zhes sogs zad pa shes pa dang /
sdug bsngal shes te yang shes par byar med ces sogs mi skye ba shes pa dang /
de mthong ba ni zad mi skye shes las gzhan pa'i mi slob pa'i shes rab zag med rnams kyis kyang phun sum tshogs pa nyid do / /
'o na phun sum tshogs pa gnyis pa'i lnga pa 'di mi slob pa'i lnga pa dang zlos pa'i skyon yod do zhe na /
skyon med de /
yan lag dang po sogs la khyad yod pa'i phyir dang /
mi slob pa'i lnga pa dang ldan na phun sum tshogs pa gnyis pa'i lnga pa ldan pas ma khyab pa'i phyir te /
mi slob pa'i rnam grol dang ldan na /
mi slob pa'i rnam grol phun tshogs mi dgos pa'i phyir /
dgra bcom pa dbang rtul bzhin no / /
kha cig na re /
phun sum tshogs pa gnyis pa'i lnga pa ni so skye'i rgyud la yod de /
de shes pa zhes sogs kyi don /
mi slob pa'i rnam grol sogs thos bsam gyi shes pa la dgongs pa'i phyir te /
shes rab byed par /
de'i ye shes mthong ba yang ngo zhes pa ni mnyan pa dad bsam pas dgra bcom pa'i mya ngan las 'das pa'i rang bzhin zhi ba mthong ba'o zhes bshad pa'i phyir zer ba mi 'thad de /
nyon mongs pa'i 'ching bas bcings pa rnams mi slob pa'i rnam grol phun sum tshogs pa 'gal ba'i phyir ro / /
bzhi pa la gnyis /
yan lag thun mong ba /
thun mong ma yin pa'o / /
dang po ni /
'di @# / /
man chad slob pa nyid yan chad lnga pa ma tshang ba la tshul ldan mang thos sbyar bar ma zad dge ba ma skyes pa skyed skyes pa 'phel /
mi dge ba ma skyes pa mi skyed skyes pa spong ba'i brtson 'grus brtsams pa nyid dang /
mang du thos pa'i shes rab dang ldan pa nyid dang yang sbyar te /
lnga pa tshang ba dang tshig tshegs skyung ba'i dgos pa yod pa'i phyir ro / /
gnyis pa la gsum /
tshogs lam pa'i yon tan bsrings pa gnyis ldan gyi yon tan /
skyon dang bral ba'i yon tan no / /
dang po ni /
bzhi po de gang dang sbyar zhe na /
bzhi po de dran pa nyer bzhag dang ldan pa dang sbyar bas lnga pa gcig go / /
gnyis pa ni /
lus 'du 'dzi dad sems rnam rtog las dben zhing nang du yang dag bzhag pa nyid dang gong gi bzhi po sbyar bas lnga pa gcig go /
gsum pa ni /
byid rgod dang bral nas sems mnyam par bzhag pa nyid dang /
gong gi bzhi po sbyar bas lnga pa gcig go /
gsum pa dge sbyong tshul gyi yon tan la gnyis /
slob pa'i yon tan /
mi slob pa'i yon tan no / /
dang po ni /
zag pa med pa'i lam gyis nyon mongs pa spong ba'i phyir du slob pa'i ngang tshul can yin pas slob pa nyid de 'bras bu dang po gsum gyi zhugs gnas gnyis gnyis /
dgra bcom zhugs pa dang bdun gyi rgyud la yod pa'i zag med kyi tshul khrims dang zag med kyi ting nge 'dzin dang /
zag med kyi shes rab dang /
slob ba'i mos ba rnam grol dang de shes pa ni chos shes la sogs pa dang /
mthong ba ni chos bzod la sogs pa'o / /
sgom lam pa la bzod pa med pas bar chad med lam la mthong ba zhes bya'o / /
gnyis pa ni /
nyon mongs pa spang ba'i phyir ram 'bras bu gzhan thob pa'i phyir du slob mi dgos pas na mi slob pa nyid de dgra bcom pa yin la /
rang don grub nas gzhan don byed par 'os pa dang /
chags bcas thams cad kyis mchod par 'os pa dang /
nyon mongs pa'i dgra bcom pas na dgra bcom pa zhes bya'o / /
dgra bcom pa'i rgyud kyi tshul khrims dang /
ting nge 'dzin dang /
shes rab dang /
'dus byas rnam grol dang /
rnam grol de shes pa zad mi skye shes pa dang mthong ba de gnyis las gzhan pa'i mi slob pa'i lta ba'o / /
'dir bstan gyi rnam grol spang ba la byed pa mi 'thad de /
lnga phrugs kyi yan lag yin pa'i phyir dang /
phung por bshad la 'dus ma byas phung por mi rung ba'i phyir /
'dul ba shes pa med mi rung yin pas /
gnyis po 'di'i skabs su 'dul ba shes pa gang gis bstan /
tshul khrims dang ldan pa zhes pas bstan pa mi 'thad de /
'dir bstan gyi tshul khrims ni zag med kyi tshul khrims yin la /
zag med kyi tshul khrims dang ldan na 'dul ba shes pas ma khyab pa'i phyir zhe na /
lo bcu lon pa med mi rung du bstan pas 'grub ste /
'di dag 'phags pa yin pas bslab pa la gus pa'i phyir @# / /
'dul ba slob la /
blo mig dang ldan pas lo bcu'i nang du shes par yang nus pa'i phyir /
bzhi pa 'dul ba'i sde snod shes pa'i yon tan la gsum /
don shes pa'i yon tan /
'khor la ma chags pa'i yon tan /
tshig don gnyis ka shes pa'i yon tan no / /
dang po ni /
bslab pa'i gzhi rnams gang las byung ba'i gleng gzhi dang rgyu mtshan dang byed rgyu ni byung ba yin pas de mngon par shes pa nyid dang /
de la bslab pa'i gzhi ni gsum ste /
bslab par bya ba yang yin gzhi yang yin pa srog gcod spong ba lta bu dang /
de brjod byar byed pa'i tshig dang /
de mi 'byung bar bya ba'i phyir du bslab pa'i gzhi ltung ba rnams las 'dir ni phyi ma gnyis gang rung ngo / /
gleng gzhi ni /
bam lngar /
gleng gzhi ni yul dang gang zag dang nyon mongs pa dang nyes pa'i gzhi'i bye brag gis rnam pa bzhi'o / /
zhes bshad la dper na yul spong byed du gang zag bzang sbyin gyis nyon mongs pa 'dod chags kyis nyes pa mi tshangs par spyad pa la brten nas mi tshangs spyod spong ba'i bslab pa bcas pa lta bu'o / /
rgyu mtshan ni /
bslab pa 'cha' ba'i rgyu mtshan dgag bya nyes dmigs so / /
byed rgyu ni rgyu tshogs te gzhi bsam pa sbyor ba mthar thug bzhi'o / /
byung ba mngon par shes pa la gnyis te /
byung lam bcas pa'i byung ba shes pa dang /
byung la bcas pa'i byung ba shes pa'o / /
dang po ni /
gleng gzhi las byung yang bcas pa ma mdzad pa lta bu /
gnyis pa la /
bcas pa'i byung ba shes pa dang /
rjes su bcas pa'i byung ba shes pa gnyis so / /
bcas pa ni dgag sgrub gnang gsum gyi bslab pa'i gzhi rnam par bzhag pa'i bka' yin te /
des bslab pa'i mtshams rnam par bzhag pa'i phyir rnam 'byed du /
sngar bslab pa'i gzhi ma bcas zhes pa'i 'grel par /
sngar khrims su bya ba ma gsungs zhes dang /
thub pa'i bka' lung tshul min 'da' byed na / /
zhes gsungs pa ltar ro / /
rjes su bcas pa ni bya ba'i rigs gcig la phyis bcas pa gnyis pa mdzad pa ste dngos bcas kyi dogs gcod yin la de mngon par shes pa nyid dang /
rjes bcas la dgu ste sgrub pa'i rjes su bsgrub pa dang gnang ba dang dgag pa bcas pa dang /
gnang ba'i rjes su gnang ba dang bsgrub pa dang dgag pa bcas pa dang /
dgag pa'i rjes su dgag pa dang bsgrub pa dang gnang ba bcas pa'o / /
bsgrub pa'i rjes su bsgrub pa bcas pa ni /
dbyar snga mkhas len dgos par bstan nas de ma grub na dbyar phyi ma nges par khas len dgos par bstan pa lta bu'o / /
bsgrub pa'i rjes su gnang ba bcas pa ni /
sngar tshes brgyad dang bcu bzhi dang bcwa lnga'i mtshan mo chos bshad nyan bya dgos par bstan nas nad pas de ma byas pa la nyes pa med bar bstan pa lta bu'o / /
bsgrub pa'i rjes su dgag pa bcas pa ni /
sngar gso sbyong dang dbyar khas @# / /
blang ba bsgrub dgos par bstan nas gnas la bsten pa dang 'doms pa'i tshe gang na gnas med pa der gso sbyong la bsngad pa dang gnas par khas blang bar mi bya'o zhes bkag pa lta bu'o / /
gnang ba'i rjes su gnang bar bcas pa ni /
sngar lham sna'i sbubs can gnang nas phyis yu thung dang yu rings sogs gnang ba lta bu'o / /
gnang ba'i rjes su bsgrub pa bcas pa ni /
lam grogs dang bcas te 'gror rung ba gnang nas lam grogs na na nges par nad g.yog byed dgos par bstan pa lta bu'o / /
gnang ba'i rjes su dgag pa bcas pa ni /
mchil lham gnang nas de sgra krog krog zer ba bkag pa lta bu'o / /
dgag pa'i rjes su dgag pa bcas pa ni /
dang por mi tshangs spyod bkag nas phyis spra mo la mi tshangs sbyod bkag pa lta bu'o / /
dgag pa'i rjes su bsgrub pa bcas pa ni sngar phyi bzhin 'brang ba'i dge sbyong mdun du 'gro ba bkag nas nyam nga ba la sogs pa'i tshe mdun du 'gro dgos par bstan pa lta bu'o / /
dgag pa'i rjes su gnang ba bcas pa ni /
dus min gyi kha zas za ba bkag nas nad pa la dus min par dus rung gi kha zas gnang ba lta bu'o / /
rjes bcas rnams kyis bcas pa'i mtshan nyid dor ram mi dor zhe na /
bsgrub pa'i rjes su bsgrub pa dang /
gnang ba'i rjes su gnang ba dang /
dgag pa'i rjes su dgag pa bcas pa gsum ni bcas pa'i mtshan nyid mi 'dor te /
sngar bcas kyi rigs mdor bar so na yod cing rjes su bcas pa'i dgos pa ni gang zag gi log rtog bsal ba'i phyir ro / /
lhag ma drug ni sngar bcas kyi mtshan nyid dor te sngar gyi bsgrub pa'i rgyu mtshan dor nas dgag dgos par bcas pa sogs yin pa'i phyir ro / /
bkag pa tsam bcas pa zhes pas bstan zin pas /
srog la bab kyang mi bya'o zhes bkag pa ste /
dper na nga la ston par smra ba rnams kyis tha na rtswa'i mchog mas kyang chang mi blud mi 'thung ngo zhes gsungs pa dang /
srog gcod pa la sogs pa rang bzhin gyi kha na ma tho ba dang bcas pa mi bya'o zhes gsungs pa lta bu mngon par shes pa nyid dang /
gnang ba tsam bcas pa zhes pas bstan zin pas /
gzhi de byas kyang ltung ba med ma byas kyang ltung pa med pa'i gnang ba ste /
dper na phas kyi rgol ba tshar bcad pa'i phyir du nyin mo'i sum cha bde ba min pa la phyi rol pa'i bstan bcos klag pa gnang ba lta bu mngon par te gsal par shes pa nyid do / /
gnyis pa la gnyis /
yan lag thun mod ba /
thun mong ma yin pa'o / /
dang po ni /
mngon mtho dang nges legs 'thob pa la bar du gcod pa srog gcod pa sogs mngon par shes pa nyid dang /
de la bar du gcod pa min pa bsgrub pa dang gnang ba'i bya ba mngon par shes pa nyid dang /
'di gnyis kyis 'dul ba la gnas pa'i don bstan no / /
yan lag gnyis po de gzhan la gsal bar ston nus pa'i smra ba po nyid dang /
slob ma la @# / /
sogs pa bya ba min pa las bzlog cing bya ba la 'jug pa dang rjes su mthun par ston pa nyid do / /
gnyis pa ni /
bzhi po de ji ltar lnga pa yin zhe na /
bdag nyid yul gzhan du 'gro ba lta bu'i tshe slob ma gnas gzhan la gtan du gnas 'char gzhug nus pa nyid dang /
bzhi po de sbyar bas lnga pa gcig go /
bdag nyid yul de nyid du sbo ba sogs sbyod pa lta bu'i tshe slob ma gnas gzhan la re shig gnas 'char gzhug nus pa nyid dang /
bzhi po de sbyar bas lnga pa gcig go /
gsum pa tshig don gnyis ka shes pa'i yon tan ni /
des ngan song du ltung par byed pas na ltung ba sde lnga mngon par shes pa nyid dang /
de las bzlog pa bya ba'i cha rnams ltung ba min pa mngon par shes pa nyid dang /
de gnyis ni slob ma bya ba la sbyor ba dang /
bya ba min pa las bzlog pa la dgos so / /
yang ba dang lci ba nyid ni bsdu bar ngo bo nyid dang byed pa dang / /
gzhi dang bsam dang tshogs pa'o / /
zhes bshad de /
ngo bo nyid kyis lci yang ni gdom lci la 'og ma yang pa'am /
pham pa lhag ma /
de man chad rnams che 'bring chung ngu'o / /
byed pa'i sgo nas lci yang ni sbyor ba drag zhan te mi shes pa dang bag med pas byas pa yang nyon mongs mang bas byas pa 'bring ma gus pas byas pa lci ba'o / /
gzhi'i sgo nas lci yang ni yul khyad par can la brten pa lci /
phal pa la brten pa yang ste mi bsang na pham pa /
dud 'gro bsad na ltung byed lta bu'o / /
bsam pa'i sgo nas lci yang ni kun slong drag zhan no / /
tshogs pa'i sgo nas lci yang ni lnga tshun chad yang de nas grangs shes pa tshun chad 'bring /
grangs mi shes pa lci'o / /
rten gyi sgo nas lci yang ni /
mkhas pas byas pa yang mi shes pas byas pa lci ste /
mi mkhas pas ni sdig pa chung du byas kyang 'og tu 'gro / /
mkhas pas chen po byas kyang gnod pa rab tu spong bar 'gyur / /
lcags kyi gong bu chung yang chu'i gting du 'bying 'gyur la / /
de nyid snod du byas na che yang steng du 'phyo bar 'gyur / /
zhes gsungs pa lta bu'o / /
de dag mngon par shes pa nyid dang /
des 'dul ba'i don shes pa bstan no / /
tshig shes pa ni so sor thar pa'i mdo dang /
'dul ba rgyas pa mtha' dag kha ton du thon pa nyid do / /
gnyis pa rjes bcas ni /
lo bcu lon pa lnga pa dang mi ldan pa ngag gis ji ltar bya zhe na /
rgan pa chos lnga ldan mtshams nang de na med na gzhon pa lnga phrugs dang ldan pa la gnas bca'o / /
gzhir /
btsun pa dge slong bsnyen par rdzogs nas lo drug cu lags la de so sor thar pa'i mdo gdon pa rgyas par bklags pa dang thon pa ma lags na des kyang gzhan la gnas pas mchis par bgyi pa'am /
nye bar 'khor des kyang gzhan la gnas pas 'dug par bya'o zhes gsungs so / /
'o na des nye gnas kyi tshul khrims thams cad bya @# / /
dgos sam zhe na /
rgan pas gnas gzhon pa la lus 'dud de phyag bya ba 'ba' zhig ma gtogs pa gzhan thams cad bya'o / /
de dag thams cad lam du zhugs pas kyang des par bya dgos sam zhe na /
lo lnga lon zhing lhan cig sbyar ba za ma dang ldan na gnas ma bcas par yul gzhan du ljongs rgyur 'gro bar bya'o / /
'dir lo lnga lon pa dang lhan cig sbyar ba tha ma dang ldan pa gang gtso zhe na /
gnyis ka gtso ste /
des na de gnyis ldan pa las gzhan du gang rung mi ldan na dgra bcom pa sngon gyi gnas dran pas 'das pa dang /
'chi '+po ba dang skye ba shes pas ma 'ongs pa dang /
zag pa zad pa shes pas da ltar ba ste gsum rig pa yin yang gnas ma bcas par ljongs rgyu bar mi bya'o / /
gleng gzhir /
btsun pa gsum rig pa dri ma gsum spangs la de lo lnga ma lags shing chos lnga dang mi ldan na des kyang mi gnas par ljongs rgyu zhing mchi bar mi bgyi 'am /
nye bar 'khor mi bya'o zhes gsungs so / /
'dis dgra bcom pa la ltung ba 'byung bar bstan la /
nyan pa las /
dgra bcom pa la nyes pa med de nyon mongs can gyi ltung ba mi srid pa'i phyir ro / /
zhes pa rang bzhin gyi nyes pa med pa la dgongs te| gtam gzhir /
dgra bcom pa nyes pa byed na thams cad kyang lung ma bstan gyi nyes par 'gyur te /
zhes gsungs pa'i phyir ro / /
'o na lo lnga lon pa ljongs rgyur 'gror rung ba la lda pa mtshon don yin nam nges bzung yin zhe na /
kha cig nges bzung yin te /
'grel bar /
ci ste lo lnga lon na yang lhan cig sbyar ba tha ma dang mi ldan na yang 'gro bar mi bya ste zhes dang /
gzhi las /
btsun pa dge slong bsnyen par rdzogs nam lo drug cu lags la /
des so sor thar pa dang rgyas pa klag pa dang thon pa ma lags na /
des mi gnas par ljongs rgyur mchi bar mi bgyi 'am /
nye bar 'khor mi bya ste zhes gsungs pas so zer yang mtshon don yin te /
'di bag yangs su gnang ba yin la gzhan du na de nyid ches dkon pas bag yangs su mi 'gyur ba'i phyir dang rgya che ba dang mngon par rtogs pa phul du byung ba'i lnga pa yod pa'i phyir ro / /
des na lo lnga lon pa mtshon don yin pa ltar lnga pa tha mas kyang lnga ba gzhan mtshon pa yin la /
gong gi lung de dag gis mi gnod de /
de dag mtshon don yin par lan 'debs pa'i phyir /
tha ma des mtshon ba ni bshad ma thag pa'i nye pa yin pas so / /
gnas kyi skabs so / /
gsum pa 'gal rkyen bar chad kyi mtshan nyid la gnyis /
spyi don dang /
tshig don no / /
dang po ni /
bar chad kyi ngo bo ni chos 'di pa'i rab byung sogs byar rung ba'i gegs yin la /
bar chad la dbye na bzhi ste /
sngom pa skye ba la bar du gcod pa dang /
sdom pa gnas pa la bar du gcod pa pha mas ma gnang ba lta bu dang /
sdom pa khyad par du 'gro ba la bar du gcod pa nad pa lta @# / /
bu dang /
sngom ldan mdzes ba la bar du gcod pa lag rdum la sogs pa lta bu'o / /
dang po la bzhi ste /
lus kyi rten min pas sdom pa mi skye ba dud 'gro dang sgra mi snyan pa la sogs pa lta bu dang /
las sgrib kyi dbang gis sdom pa mi skye ba mtshams med byas pa lta bu dang /
gnas skabs kyi dbang gis sngom pa mi skye ba khyim pa'i cha lugs can lta bu dang /
bsam pa'i dbang gis sdom pa mi skye ba len sems log pa lta bu'o / /
bar chad de ngo bo'i cha nas bsdun /
sdom pa skye ba la bar du gcod pa gtso bo'i bar chad dang /
skye yang rab tu dbyung bar mi 'os pa gtso bo min pa'i bar chad gnyis su 'dus la /
dus kyi cha nas lo nyi shu ma lon pa dang /
phams ma gnang ba lta bu re shig pa'i bar chad dang /
pha ma bsad pa lta bu gtan du ba'i bar chad gnyis su 'du'o / /
bar chad kyi byed las ni /
'bogs pa bo la lhag ma dang ltung byed nyes byas ci rigs pa bskyed pa dang /
len pa po la sdom pa skye ba la bar du gcod pa sogs bzhi byed do / /
bar chad rnams skyes pa dang bud med kyi ten gang la bzhag ce na /
bud med 'dra ba'i skyes pa dang /
bud med kyis du ba pa lta bu skyes pa kho na la bzhag /
sngon rab tu byung ba dang /
dge slong ma'i pham pa thun mong min pa bzhi lta bu ni bud med kho na la bzhag /
pha ma bsad pa sogs phal che bskyes pa dang bud med gnyis kal bzhag go /
ltung ba bskyed pa la dngos po dang 'du shes gang gtso che zhe na /
bar chad can rab tu byung bas ltung ba bskyed pa la 'du shes gtso che la /
bar chad du 'gyur ba'i ldog pa nas spyir btang la dngos po gtso che'o / /
ci'i phyir bang chad ces bya zhe na /
rang rang gi skabs kyi sdom pa sbyin du rung ba'i gegs byed pas bar chad byed ces bya'o / /
bar chad dris pa'i dgos pa gang zhe na dgos pa yod de /
bar chad ma dris pa'i nyes pa khegs pa dang /
bar chad yod med rtogs pa'i phyir ro / /
yul gang la 'dri na /
rab byung bsnyen rdzogs kyi phyir 'ongs pa la dngos su dri'o / /
gang gis 'drin rab byung gi tshe dang po'i mkhan pos dri /
bsnyen rdzogs kyi tshe gsang ste ston pa dang las byed pas dri'o / /
tshul ji ltar dri zhe na /
'gal rkyen rnams ni ma bsad pa ma yin nam zhes dgag tshig gis dri la /
mthun rkyen rnams chos gos gsum dang lhung bzed tshad ngam zhes pa lta bu sgrub pa'i tshig gis dri'o / /
dris nas bar chad dang mi ldan na kho bos khyod rab tu byung bar bgyi'o zhes pa lta bu skabs dbye la /
bar chad dang ldan na song shig ces brjod par bya'o / /
gnyis pa tshig don la bzhi| bsam pa dang lus rten rung ma thob pas skye ba la bar du gcod pa dang /
gzhan gyi dbang du gyur pa dang lus thob pa las nyams pa dang /
rnam par smin pa dang las kyi sgrib pas mi skye bar bstan @# / /
ba dang /
skye yang rab tu dbyung bar mi 'os pa'i bar chad do / /
dang po la gnyis /
bsam pa rten rung ma thob pa /
lus rten rung ma thob pa'o / /
dang po la gsum las /
bar chad dri tshul mu stegs can la mtshon pa ni /
dang po'i mkhan po nyid kyis bar chad dris nas yongs su dag pa la skabs dbye'o zhes bshad na /
bar chad gang dri zhen /
rab tu 'byung ba'i phyir nye bar 'ongs ba la mkhan pos khyod rtag chad kyi lta ba can gyi mu stegs can ma yin nam zhes dri par bya zhing bsnyen par rdzogs par byed pa dag gis kyang dri bar bya'o / /
dag gis zhes mang tshig smos pa ni bsnyen par rdzogs par byed pa dag gis gsang ste ston pa bskos nas des dris pa la de dag gis dri zhes btags pa yin no / /
dris pa'i cho mu stegs can yin zer na shAkya dang me la lhar bzung nas sbyin sreg byed pa dang ral ba ring por 'jog pa'i cha lugs can gnyis ni rab tu dbyung ste /
de gnyis kyi rab byung bsnyen rdzogs bden gyi skyus ma yin pa'i phyir te /
dge slong dag nga ni nye du rnams la nye du'i yongs su spang ba sbyin no zhes dang /
me pa ral pa can ni las rgyu 'bras khas len pa'i phyir ro / /
de gnyis ma gtogs pa'i sems mgu bar ma gyur pa'i mu stegs can rab tu dbyung ba dang bsnyen par rdzogs pas mi bya'o / /
gnyis pa tshig tshegs chung ba'i phyir ming dang ming can sbyar ba ni /
bkol ba ming ngo / /
de'i ming can de ni mdo snga ma'i mu stegs can dang phyi ma'i shAkya la sogs pa'i mjug gi mu stegs can zur du bkol ba sde bo ra ba'o / /
des na 'og nas bkol pa zhes pa'i sgra yod pa der /
rab tu 'byung pa'i byir nye bar 'ongs pa la che ge mo ma yin nam zhes dri bar bya zhing bsnyen par rdzogs par byed pa dag gis kyang ngo / /
de dris pa na yin zer na rab tu dbyung ba dang bsnyen par rdzogs par mi bya'o zhes sbyar ba'i don yin no| /
gang la sbyor na 'og nas ston no / /
gsum ba zhar la mgu ba brtag pa ni /
'o na sems mgu bar ma gyur pa'i mu stegs can rab byung sogs mi bya na /
ji tsam gyis sems mgu bar rig par bya zhe na /
sangs rgyas ni thams cad mkhyen pa /
chos ni legs par gsungs pa /
dge 'dun ni legs par zhugs pa la sogs pa yin no zhes dkon mchog gsum po rnams kyi bsngags pa dang lam log par ston pa dang skra 'bal pa dang chu dang mtshon gyis 'chi ba dang /
gcer bur 'greng zhing za ba sogs mu stegs can rnams kyi bsngags pa ma yin pa sgro ma ba tags par yang dag par brjod pa na sems mi g.yo zhing mi 'khrugs pa nyid ni sems mgu bar gyur ba nyid do / /
sems mgu bar g.yo sgyus khas len pa yang srid pas legs par brtag dgos bas sems mi mgu ba de dang mi ldan par khas len pa'i mu stegs can de legs pa @# / /
mgu bar gyur pa de'i don du dge bsnyen nyid du byas pa'i mtha' can de la chos gsum ldan gyi dge 'dun gyis gsol bzhi'i las kyis mkhan pos sbyar ba'i gos kyis gnas pa byin la zla ba bzhir gnas par bya'o / /
zla ba bzhi'i bar du de'i zas sus sbyin zhen /
de'i zan ni dge 'dun las sbyin no / /
de'i gos ni mkhan po las sbyin no / /
de las su bsko ba'i byed pa po yin te /
de dge tshul las kyang gzhon pa'i phyir ro / /
gnyis pa lus rten rung ma thob pa'i bar chad ni rab tu 'byung ba'i phyir nye bar 'ongs pa la lo bco lnga lon nam zhes dri bar bya'o / /
lo bco lnga ma lon pa bya rog skrod mi nus pa dang /
bya rog skrod nus pa lo bdun ma lon pa rab tu dbyung bar mi bya'o / /
gnas gcig gi drung du dge tshul gcig las lhag pa gnyis sogs nye bar bzhag par mi bya ste de gnyis yan chad gnas gcig tu bzhag na rtse zhing g.yeng ba'i phyir ro / /
gal te gnyis lhan cig tu nges par rab tu 'byung so sor rab tu 'byung bar mi 'dod na cig car rab tu 'byung la rgan pa bsnyen par rdzogs par bya'o / /
de lta na dge tshul gcig las lhag pa bzhag pa'i nyes pa med do / /
gal te rgan pas lo nyi shu ma lon na gnas gzhan la re shig gnas pa'i don du gtad par bya'o / /
gang la gtad pa des dge tshul de mkhan po las dbrog par mi bya ste /
de la re shig gtad pa yin gyi gtan du byin pa min pa'i phyir ro / /
dge tshul des lo nyi shu lon pa'i tshe sus bsnyen rdzogs bya zhe na /
mkhan pos bsnyen par rdzogs par bya'o / /
gang la gtad pa des de mi ster ba las mthus bkug ste bsnyen par rdzogs par bya'o / /
gnyis pa ni /
bkol ba zhes pa bran dang sbyar bar bya'o / /
'di skye la nyes byas yin la dgag bya rigs chen po bstan pa la 'jug pa'i gegs dang /
mkhan slob sogs la gnod pa 'ong ba dang /
kho nyid rab tu byung ba las 'bebs pa'o / /
khyod bu lon can yin nam gtang ste bor la de'i gnas su khyod la la la'i bu lon mang yang rung nyung yang rung cung zad chags pa med dam zhes sogs /
bkol ba dang sbyar ro / /
gang yang rung zhes pas nyung ngus kyang bar chad du 'gyur bar bstan /
rab byung gi tshe bu lon chags pa min nam zhes gsungs pa dang 'di gnyis gang byas kyang rung ngo / /
bu lon can thams cad rab tu dbyung bar mi bya bas ma khyab ste /
bu lon 'jal bar nus so zer na rab tu dbyung ngo / /
pha mas ma gnang ba sngar rab tu byung ba'am gnang yang phyis bkag pa ni rab tu dbyung bar 'dod pa pha ma mi'i 'gro ba pa gnyis ka'am /
gang rung gson cing pha ma de gnyis kyis rab tu 'byung bar ma gnang ba dngos sam brgyud bas rgyal po'am pha ma'i bka' las 'da' mi nus pa'i yul thag mi ring ba ni zhag bdun rab tu mi dbyung bar zhag bdun bsrel bar bya'o / /
brkus so'i skur ba spang ba'i phyir ro / /
de lta bu @# / /
de yul thag ring na yang zhag bdun bsrel pa'i 'og tu dge 'dun la ma zhus par rab tu dbyung bar mi bya'o / /
rab tu dbyung bar 'dod pa zhag bdun bsrel ba de'i zan ni dge 'dun gyis gnang pa byin na dge 'dun gyi las byin na rung ngo / /
gal te gcig la ma zhus na'ang mi sbyin no / /
bkol pa pha mas gnang dam /
zhes brjod la 'jug tu yul thag ring ba ni ma gtogs so / /
rab tu 'byung ba'i phyir nye bar 'ongs pa la nad pa ma yin nam zhes dri bar bya'o / /
yang na khyod la nad gang yang rung ba med dam zhes bya bar yang drir rung ngo / /
rung ngo zhes ba ni de gnyis gang rung brjod pas chog pa'i don no / /
bsnyen par rdzogs par byed pa dag gis ni /
bsgrub bya de la mi rnams kyi lus la nad kyi rnam pa 'di lta bu 'di dag 'byung ba 'di lta ste /
mdze dang 'bras dang zhes sogs bye brag tu byas nas dri'o nad pa rab tu dbyung ba dang bsnyen bar rdzogs par mi bya'o / /
bkol pa dngos sum sbyar ba ni /
spyir 'dri ba dang bye brag tu 'dri ba gnyis yod pas so / /
bar chad kyi nad ni nad gang rung mngon gyur dang ldan pa'o / /
dgag bya ni sdom pa khyad par du 'gro ba'i bar chad dang /
'bogs pa po la nyes byas bskyed pa'o / /
rab byung gi tshe nad spyi tsam dris pas chog la bsnyen rdzogs kyi tshe nad bye brag tu phye nas 'dri dgos pa'i rgyu mtshan ci zhe na /
rgyu mtshan yod de /
rab byung ni lo bdun lon pa la rung bas de'i tshe nad cung zad tsam la yang nad du 'dzin pas rtogs sla la /
bsnyen rdzogs ni lo nyi shu lon pa yan chad la byed pas de'i tshe nad cung zad tsam la nad du mi 'dzin pas bye brag tu phye nas ma dris na rtogs dka' ba'i phyir ro / /
gsum pa ni /
bkol ba rgyu las ldog pa'i chad pa khas mi len pa yan chad la sbyar la /
sprul pa sogs 'di la sdom pa skye ba'i chos nyid med par yang ma ning sogs dang 'dra'o / /
sdom pa skye ba'i chos nyid med pa de lta bu rab tu byung ba dang bsnyen par rdzogs pa'i rtags can ni dge 'dun gyis bsnyil bar bya'o / /
mi ma yin pa mir sprul pa'o / /
rab tu 'byung ba'i phyir nye bar 'ongs pa la sprul pa min nam zhes 'dri bar bya zhing bsnyen par rdzogs par byed pa ngag gis kyang dri bar bya'o / /
sprul pa rab tu dbyung ba dang bsnyen par rdzogs par mi bya'o / /
'di la skye ba'i chos nyid med par yang 'dra'o / /
de lta bu rtags can ni bsnyil bar bya'o zhes sbyar /
ma ning sogs la'ang de bzhin no / /
mi ma yin pa la so thar gyi sngom pa mi skye ba'i rgyu mtshan ni /
lha 'dod yon la yid g.yengs /
ngan song gsum rang rang gi sdug bsngal gyis g.yengs pa'i phyir ram /
lha la yang dag par len pa med /
ngan song ba rnams ngo tsha shes pa dang khrel yod shas chen po med pa'i phyir ro / /
sprul nus pa'i mil sdom pa skyer rung la /
'grel chung las /
sprul nus pa'i mi sprul pas bsnyems nas nga rgyal che @# / /
bas sdom pa mi skye bar bshad do / /
rten gcig la nyon mongs pa gnyis kyis gnod pa'am /
gnod pas dbang po nyams pa'i ma ning bkol ba dang sbyar ro / /
de la sdom pa mi skye ba'i rgyu mtshan ni rten gnyis ka'i nyon mong ga shas che ba'i phyir ram /
so sor rtog mi bzod pa dang /
ngo tsha shes pa dang /
khrel yod shas cher med pa'i phyir ro / /
ma ning de ni rnam pa lnga'o / /
gang zhe na /
skyes tsam nas pho mo gnyis ka'i mtshan yod pa'am /
mtshan gtan nas med pa dbyibs skyes pa 'dra ba skyes nas ma ning ste /
tshig la re /
gang skyes nyid nas mtshan ma ni / /
gnyis ka 'am med pa skyes nas yin / /
zhes so| /
zla phyed pho'i 'dod pa bsten /
zla phyed mo'i 'dod pa bsten pa'i zla ba phyed pa'i ma ning dang /
des zla ba gcig pa'i ma ning sogs kyang mtshon te /
tshig ler /
'dir ni sogs sgra mi mngon dang / /
zla sogs ma ning grub pa yin / /
zhes so / /
gzugs khams pa la pho mo'i mtshan med kyang ma ning min no / /
skyes pa'am bud med gzhan gyis brtsal ba na dbang po las su rung ba ldang gzhan gyi tshe mi ldang ba 'khyud nas ldang pa'i ma ning dang /
gzhan gyis brtsal ba'i bud med la sogs pa mthong ba'i tshe phrag dog gis dbang po las su rung gis gzhan gyi tshe min pa phrag dog can gyi ma ning dang /
pho'i dbang po bcad pa la sogs pas nyams pa'i ma ning do / /
lnga po 'di thams cad bsnyil bar bya'am zhe na /
ma ning lnga po 'di las tha ma nyams pa ma ning ni ma ning gi nyes pa gzhan gyis brtsal bar 'dod pa la sogs pa bsten na bsnyil la nyes pa mi bsten par du mi bsnyil lo / /
'dis nyams pa ma ning gi rgyud la sdom pa yod par bstan zer ro / /
shes rab byed par /
pho mtshan chad nas mo'i 'dod chags byung na khrims mi 'chags /
sngon khrims chags pa yang med par gyur te zhe'o / /
rku thabs su gnas pa bkol ba dang sbyar ro / /
gang rku bar bya ba ni dge 'dun mtshan nyid dang ldan pa'i las chos dang ldan pa dang /
rang la gnang ba'i las min pa dang /
las tshan gnyis yan chad yin pa'o / /
rang nyid rdzogs pa'i sdom pa mi ldan pa chos 'di pa'i rtags can te khyim pas so sor thar pa nyan du rung ba'i phyir ro / /
gnas mtshams nang yin pa'o / /
'du shes ma 'khrul ba dang /
kun slong las nyams su myong bar 'dod pa'o / /
sbyor ba nyan par rtsom pa /
mthar thug las tshan gnyis nyams su myong ba'o / /
tshig don ni /
bsnyen par rdzogs pa'i cho ga dang po nas ma byas pa nyid du shes pa 'am /
cho ga byas kyad mthun rkyen ma tshang ba 'am 'gal rkyen ma spangs pas bsnyen par rdzogs pa ma chags pa nyid du shes la las tshan lan gnyis su grogs dge 'dun dang lhan cig mtshams nang gcig tu gsol ba la sogs pa'i las nyams su @# / /
myong bar gyur pa nyid na rku thabs su gnas pa de nyid yin no / /
'o na gzhir /
lan gnyis lan gsum du gsungs la 'dir ci'i phyir gsum ma smos zhe na skyon med de /
gzhir gsum zhes gsungs pa ni rgyun bstan pa yin pa'i phyir ro / /
'grel par rab tu 'byin pa'i zhu ba thos pas kyang rku thabs su gnas par bshad do / /
kha cig las nyams su myong bas rku thabs yin gyi 'phral gyi bya ba nyams su myong bas ma yin no zer yang 'grel pa sogs kyi dgongs pa dbang btsan par bya'o / /
mu stegs can zhugs pa dang bkol ba sbyar ro / /
mu stegs can rab tu byung ba 'di yang dag par blangs pa yin pa 'dis bar ma rab byung man chad dang ldan par bstan no / /
mu stegs can gyi lta ba de dang ldan pa de bzhin gshegs pa'i dge slong gi cha lugs chos gos 'di bor te mu stegs can gyi rgyal mtshan des 'dug nas der skya rengs shar na mu stegs can zhugs pa de nyid do / /
kha cig chos gos 'di bor te zhes smos kyi lta ba 'di bor te zhes ma smos pa ci yin zhe na /
dang po nas mu stegs kyi lta ba dang ldan na nang pa sangs rgyas pa'i lta ba dang po nas med pa'i phyir dang /
gos la nang pa dang phyi ba gnyis ka'i gos dus gcig tu gyon du btub kyang /
lta ba la mu stegs ba'i lta ba dang ldan na chos 'di pa'i lta ba med bar grub pa'i phyir zer ro / /
chos gos bor ba sogs de ma byas pa yang mu stegs can zhugs pa yod de /
rab tu byung ba 'di yang dag par blangs pa mu stegs can gyi lta ba de dang ldan pa lan gnyis su dge 'dun dang lhan cig las lan gnyis nyams su myong na mu stegs can zhugs pa yin te /
rku thabs dang 'dra'o /
ma bsad pa dang pha bsad pa dang /
dgra bcom pa bsad pa dang /
dge 'dun gyi dbyen byas pa dang /
de bzhin gshegs pa la ngan /
sems kyis khrag phyung ba'i mtshams meng byas pa dang /
lnga po de'i ngo bo dang gang gis 'grub pa dang 'byung ba'i dus ni mdzod las bshad pa ltar ro / /
dge slong ma 'dod log gis sun phyung ba dang /
pham par 'gyur ba bzhi las gang yang rung ba 'chab bcas zhig phyung ba ma yin nam zhes dri'o / /
gang yang rung ba zhes pas gang rung gcig gis kyang sdom pa mi skye bar bstan pa yin no / /
pham pa byung bas sdom pa mi skye ba la 'chab bcas dgos sam mi dgos she na /
dgos te zhu bar /
bslab pa bstsal bas bslab pa phul te bsnyen par rdzogs par bgyis na bsnyen par rdzogs zhes bgyi'am /
u pa li bsnyen par rdzogs pa zhes bya ste /
bsnyen par rdzogs par byed pa ni 'das pa dang bcas pa'o zhes gsungs pa'i phyir ro / /
bzhi pa skye yang rab tu dbyung bar mi 'os pa'i bar chad ni /
da ni skye ba'i chos can rab tu dbyung bar mi 'os par ston pa ni /
dge slong @# / /
dge tshul lam khyim par babs pa'am /
dge tshul khyim par babs pa nan tur gyi rgyu las zlog pa yin kyang nan tur gyi rgyu las zlog pa'i chad pa 'thab krol mi byed pa lta bu khas mi len pa dag rab tu /
byung ba dang bsnyen par rdzogs par mi bya ste /
rgyu zhe bas btang bas sdom pa skye yang dag tu mi gtong pas dge 'dun la ma gus pa'i phyir ro / /
zhu bar mi skye bar bshad pa dang 'gal lo zhe na /
skyon med de /
de rgyu zhe bas mi gtong ba la dgongs pa'i phyir ro / /
kha cig de'i skyon spong 'di rgyu gtong bar khas len chad pa bzod gsol khas mi len pa yin la /
'og ma rgyu gtong par khas mi len pa yin zer ba mi 'thad de /
'grel par /
rgyu de las zlog pa 'thab krol mi byed pa la sogs pa khas mi len pa zhes gsungs pa dang 'gal lo / /
kha cig 'di bsdigs pa la sogs pa bzhi yin la /
'og ma gnas phyung bdun la dgongs zer ba mi 'thad de /
'og ma'i 'grel par /
'dir gnas nas phyung ba smos pa 'di ni dpe tsam du zad kyi /
chad pa'i las byed du bcug pa rgyu las zlog pa khas mi len pa thams cad la yang de bzhin du rig par bya'o / /
zhes gsungs pa dang 'gal ba'i phyir ro / /
bdag rgyu gtong gis rdzogs par gyis shig zer na rdzogs par bya'o / /
bsnyen par rdzogs nas bzod pa gsol dgos sam zhe na /
mi dgos te bsnyen par rdzogs na bzod pa gsol zin pa yin pa'i phyir /
gal te ba snyen par rdzogs nas 'thab krol mi byed pa khas mi len pa ni dge 'dun tshogs pa yod na yang chad pas bcad do / /
gal te chad pas bcad pa'i tshe ltung ba ma mthong ngo zeng na brdzun smra ba'i ltung byed do / /
da ni skye ba'i chos lhag ma bkag pa rnams kyang bstan pa'i phyir lag rdum dag dang zhes sogs gsungs te /
lag pa'i 'khrig ma man chad chad pa'i lag rdum dag dang long bu man med pa'i rkang rdum dang /
lag sor sbrul mgo'i gdengs ka lta bur zlum por 'jas pa dang /
mchu gnyis med pa dang /
lus la khab la sogs pas btsags te snag tsha la sogs pas khyi rjes la sogs pa'i mngon mtshan btab pa'i rma mtshan can dang /
rgas ches pas sbyor mi bzod pa dang /
lo bco lnga ma lon pa bya rog skrod mi nus pa dang nus pa lo bdun ma lon pa gzhon ches pa dang /
leg leg por 'gro ba 'theng po dang /
brla'i phyogs rlung gis nyams pa smad 'chal dang /
mig ya gcig zhar ba dang /
'khrig ma'i phyogs nas mtshan ma tsam gyi lag pa yod cing bya ba cung zad kyang mi nus pa lag sor rdum po dang /
brang dang rgal tshigs zhum pa'i sgur po dang lus ha cang chung ba mi'u thung dang /
lkog ma na lba ba yod pa dang /
smra mi nus pa lkug pa dang /
don dang bcas pa'i sgra mi thos pa'i 'on pa dang /
lag pa gnyis lag brten la brten nas gzugs bzhis 'phye ba rten 'phye dang /
nad kyi @# / /
rigs rkang pa ma yod pa dang /
bud med shas cher bsten pas dub pa dang /
mi bzong pa'i khur thogs pa nyid kyis dub pa dang /
mi gang lam du 'gro drags pa nyid kyis dub pa rnams dang mos pa thams cad ma zhu bar thur du 'byung ba ya za ma lug dang /
lang tshol ma bab par rgas pas nyams pa bzhin du gyur pa gta' gam dang /
de lta bu'i mi rnams ni drang srong chen po sangs rgyas bcom ldan 'das kyis rab tu 'byung ba dang bsnyen par rdzogs pa dgag pa mdzad de rigs dang lus la skyon ma chags pa'i mdzes pa rab tu dbyung ba dang /
ma bsad pa la sogs pa'i bar chad kyis yongs su dag pa bsnyen par rdzogs par rdzogs pa'i sangs rgyas kyis rab tu mkhyen te /
rdzogs pa'i sangs rgyas zhes pa bden pa'i mtshan mnga' ba nyid kyis bka' stsal to / /
yang na rdzun mi gsung bas bden pa'i mtshan te /
phran tshegs las /
zla ba skar ma'i tshogs bcas sa la ltung yang srid / /
sa 'di ri dang nags bcas mkha' la 'gro yang sring / /
rgya mtsho chen po'i chu ni skam par 'gyur srid kyi / /
drang srong chen po rdzun gsung 'gyur ba srid ma yin / /
ces gsungs so / /
rigs dang lus la skyon ma chags pa bsdu bar bya ba'i skabs rdzogs te rab tu 'byung ba'i gzhi rdzogs so / / / /
gnyis pa phran tshegs kyi skabs nas 'byung ba la gnyis /
thun song ba'i spros pa| bud med gyi cho ga'i khyad par ro / /
dang po la gnyis /
thob par byed pa'i spros pa /
thob pa mi nyams par bsrung ba'i spros pa'o / /
dang po la gsum /
'gal rkyen bar chad kyi spros pa /
dngos gzhi mjug dang bcas pa'i spros pa /
sbyor ba'i cho ga'i spros pa'o / /
dang po la gnyis /
bar chad can /
dgag pa byung ba 'khor du mi bzhag pa'o / /
dang po la bzhi /
pha mas ma gnang bas mtshon pa /
bu lon can gyis mtshon pa /
bran gyis mtshon pa /
lag rdum la sogs pas mtshon pa'o / /
dang po ni /
gzhi rtsa ba'i skabs su bar chad rnams mjug tu bstan /
'grel pa phran tshegs kyi skabs su bar chad rnams sngon du bstan pas rtsa 'grel go rims mi mthun pa'i skyon yod do zhe na skyon med de /
bar chad ston pa'i gzhung rnams kyi bar du gzhung gzhan ma zhugs par phyogs gcig tu bstan pas rtogs sla pa'i phyir ro / /
bkol ba rgyal pos bkrabs pa dang sbyar ro / /
mi'i rgyal po gson par gnas pas gces par bkrabs pa'i blon po'am ru pa'o / /
rgyal pos bkrabs pa thams cad rab tu mi dbyung ngam zhe na /
rgyal bo'am de bas dbang che bas rab tu 'byung bar ma gnang pa rgyal po de'i tshig dngos sam rgyud pas 'da' mi nus pa'i yul thag mi ring ba na gnas pa rab tu mi dbyung ngo / /
'di pha mas ma gnang bas mtshon pa ni sdug cing phangs par 'dra bas so / /
gnyis pa ni /
bkol pa @# / /
chom rkun par grags shing shes pa dang sbyar la /
'di ni yul thag ring yang bar chad du 'gyur la chom rkun bar mi shes na skyon med do / /
dgag bya ni dge sbyong chom rkun ba zhes gzhan ma dang pa'o| /
'dis phung krol ba mtshon no / /
gsum pa ni /
lham mkhan ko lpags mkhan dang gdol pa rigs ngan dang /
g.yung po kla klo dang /
gang gi lag nas zan bza' bar mi bya ba de lta bu rab tu dbyung bar mi bya'o / /
bzhi pa ni /
lag rdum la sogs pa ni mtshon pa yin gyi der grangs nges ba min pas skra ser la sogs pa'ang rab tu mi dbyung ngo / /
'di ltar skra ngo bo nyid kyis ser ba /
yung bas kha bsgyur ba lta bu dang /
skra seng ge'i skra ltar ser skyar gyur pa dang /
de bzhin du skra ni rims kyis bsgyur ba ltar ljang khu kha dang /
mi rnams skra ni dang po nas dkar ba bkrag gi /
phyis mgo skyar gyur pa ma bkag go / /
skra glang po che'i spu 'dra ba dang /
mgo zangs ma'i bum pa ltar dang po nas skra med pa dang /
mgo la sul gnyis sam gsum la sogs pa yod pa'i 'bar 'bur can dang /
lus la ltos te mgo ha cang che ba glang po che dang| lus ha cang sgom pas las su mi rung ba dang /
lus 'bras kyi srubs gle bas ba 'dra ba leb leb po dang /
bong bu'i mgo lta bu dang /
phag gi mgo lta bu dang /
mgo gnyis pa dang /
dpral ba yan chad mchog ma med pa'i mgo chung dang /
rna ba glang po che'i 'dra ba dang /
de bzhin du rta'i rna ba 'dra ba dang ba glang gi rna ba 'dra ba dang /
spre'u'i rna ba 'dra ba dang /
bong bu'i rna ba 'dra ba dang /
phag gi rna ba 'dra ba dang /
dang po nas rna ba gcig yod pa dang /
rna ba dang po nas med pa dang /
mig tsan dan dmar po ltar kha dog dmar ba dang /
mig tshad las 'das te ha cang che ba dang /
mig ha cang chung zhing zlum pa dang /
mig kha dog dmar ser 'dres mar yod pa ha cang ser ba dang /
mig mching bu ltar 'tsher ba shel mig dang /
chu'i chu bur ltar phyi rol tu rlo ba mig chu bur lta bu dang /
dang po nas mig gcig las med pa dang /
mig gtan nas med pa dang /
sna glang po che'i sna 'dra ba dang /
de bzhin du rta'i sna 'dra ba dang /
ba lang gi sna 'dra ba dang /
spre'u'i sna 'dra ba dang /
bong bu'i sna 'dra ba dang /
phag gi sna 'dra ba dang /
sna'i sbubs gcig pa dang /
sna gtan nas med pa dang /
kos ko glang chen gyi kos 'dra ba dang /
de bzhin du rta'i kos 'dra ba dang /
ba lang gi kos 'dra ba dang /
spre'u'i kos 'dra ba dang /
bong bu'i kos 'dra ba dang /
phag gi kos 'dra ba dang /
kos ko g.yas sam /
g.yon gcig du yod pa'i kos smyung dang ni kos ko gtan nas med pa dang /
so glang chen gyi so 'dra ba dang /
de bzhin du rta'i so 'dra ba dang /
ba lang gi so 'dra ba @# / /
dang /
spre'u'i so 'dra ba dang /
bod bu'i so 'dra ba dang /
phag gi so 'dra ba dang /
so'i bar med pa'am so gcig pu ke re 'dug pa'i so gcig pa dang /
so gtan nas med pa dang /
mgul ba ha cang ring ches pa dang /
mgul pa med par mgo brang la 'byar ba'i mjing nub dang /
mgo mdun du gug pas mig phrag pa dang mnyam pa phrag mig dang /
yang na phrag pa'i phyogs kho na na mig yod pa'i phrag mig dang /
ches sgur bas mi mdzes pa dang /
pho mtshan chad pa dang /
rlig pa rlung gis rlugs par gyur pa dang /
'bras bu gcig las med pa rlig gcig pa dang /
rlig pa gtan nas med pa dang /
lus tshad las 'das nas ha cang ding ba dang /
ha cang bol bu thung ba dang /
lus skem po dang /
rtsol ba chung dus kyang dbugs rtseg pa ma 'os par ngal skyen pa dang /
sha mdog ha cang sngo ba dang /
se rab dang /
dkar ba dang /
dmar bas mi mdzes pa'i kha dog rnam pa bzhi dang /
lha'i kha dog mdzes pa lta bu ni ma bkag go / /
rkang pa yon po 'am /
sa la rkang pa 'chal zhing 'gro pa'i gyol po dang /
rkang pa gnyis gcig gi steng du gcig 'dor zhing 'go ba nyams pa'o / /
lag rdum la sogs pa 'ba' zhig tu ma zad skra ser la sogs ba rnam pa de lta bu dag gi dgag pa de yang rab tu bzung bar bya'o / /
gnyis pa ni /
lham mkhan la sogs pa rigs dang /
lag rdum la sogs pa lus la skyon chags pa gzhan gyis rab tu byung ba ni 'khor du nye bar bzhag par mi bya'o / /
gnyis pa dngos gzhi mjug dang bcas pa'i spros pa ni /
so sor rab tu 'byung par mi 'dod na zhes gsungs pas /
lhan cig tu rab tu 'byung du rung yang bsnyen rdzogs mi rung ngam /
rung na bzhi la sogs pa yang gcig car rung ngam snyam na /
dkyil 'khor pa'i mtshams nang gcig tu bsnyen par rdzogs par 'dod pa du ma mkhan po gcig pa grangs gsum man chad gsol bzhi'i las kyi tshig gcig gis gcig car bsnyen par rdzogs par byar rung la /
mtshams nang gcig po der bzhi la sogs pa tshig gcig gis cig car bsnyen par rdzogs su mi rung ste /
tshogs kyis tshogs kyi las mi bya ba'i phyir ro / /
mtshams tha dad yin na las byed pas mtshams mnan nas las byas na /
mtshams re re bsgrub bya gnyis gnyis te bzhi gcig car byar rung ste /
zhu ba las /
btsun pa gsol ba gcig dang las gcig gis gang zag bzhi bsnyen par rdzogs par bgyid na las kyang bgyis la dge slong de dag kyang 'das pa dang bcas par mi 'gyur ba mchis sam /
u ba li yod de /
las byed pa'i dge slong gis mtshams mnan te 'dug la gnyis ni mtshams kyi nang du bzhag /
gnyis ni mtshams kyi phyi rol tu bzhag ste las byas na'o @# / /
zhes gsungs so / /
dus mnyam pa de dag bsnyen bkur gyi gnas dang gnas min pa gang zhe na /
sdom pa thob dus mnyam pa rnams ni phan tshun gcig la gcig phyag mi bya ste /
phyag bya ba'i yul ni sdom pas rgan pa dang de bzhin gshegs pa kho na yin pa'i phyir ro / /
gral la ni /
sngar 'ongs pa dang po yin pas de gral mgor sdod la /
las la ni phyis 'ongs pa des dang por bya'o / /
gsum pa sbyor ba'i cho ga'i spros pa la gnyis /
rtags yin min bstan pa dngos dang /
zhar byung ngo / /
dang po la gnyis /
lus kyi rtags /
snod spyad kyi rtags so /
dang po la gnyis /
skra dang sen mo breg pa'i cho ga /
lus gcang mas gos bgo ba'i phyir khrus bya ba'o / /
dang po ni /
gtsug phud ma gtogs pa skra dang kha spu bregs par bya'o / /
gtsug phud kyang breg go zhes ster na de'o zhes gsung mod /
mi nyams par bsrung ba'i tshe breg mi dgos sam zhe na /
grong gi 'du 'dzis dben pa'i dgon pa pas skra sor gnyis las lhag par mi bzhag go /
skra smos pas kha spu yang gobs zur du ma smos so / /
sor gnyis ni srid du sor gnyis yin gyi /
dkris pa'i sor gnyis ni ma yin te /
de ltar na sor lngar 'gyur ba'i phyir ro / /
grong mtha' pas ni sor gnyis de'i 'og ma sor phyed dang gnyis nyid las lhag pa mi bzhag go / /
de gnyis kyi khyad par ni 'dreg mkhan dkon mod kyis bzhag la /
kha cig rtags 'dre bshas che chung gis yin zer /
skra ji ltar breg ce na /
skra ba lang gi spu 'dra bar chan pas mi breg go / /
dmigs bsal ni /
rma'i than kor ni ma gtogs te chan pas breg go / /
skra breg mod gtsug phud mi breg gam zhe na /
'dreg mkhan gtsug phung byed du mi gzhug go / /
lus gzhan gyi spu yang breg gam zhe na /
'doms kyi spu breg tu mi gzhug go / /
dmigs bsal ni /
rma'i ched du skabs bkru ba sogs thabs gzhan gyis mi 'tsho na sde snod 'dzin pa mkhas pa gnas brtan gnas brtan dag la dris te 'dreg tu gzhug go / /
byin pa'i spu breg pa yang rma de'i phyir ma yin par 'breg pa byed du mi gzhug go / /
'doms dang byin pa las lus gzhan mgrin pa man gyi spu yang rma'i phyir min par breg par mi bya'o / /
sen mo mtha' dma' zhing dbus mtho ba spu gri'i so lta bu'am /
dbus dang mtha' mnyam pa ste'u'i so lta bur breg par bya'o / /
sen mo de dag mdzes par bya ba'i phyir mtshon gyis spyil bar mi bya'o / /
dri ma bsal ba'i phyir cung zad brud par bya'o / /
gos gang gis gnas gang du ji ltar breg cing dor bar bya zhe na /
chos gos bla gos gyon bzhin du skra dang kha spu breg par mi bya'o / /
mthang gos gyon pa bkag pa ma yin te /
de bkag na gcer bu kho nal breg dgos par 'gyur ro / /
skra dang kha sbu breg pa'i tshe gyon pa'i phyir skra bzed bcang @# / /
bar bya'o skra bzed kyi tshad ni /
me tog phreng rgyud las /
bsrung ba'i don du skra bzed ni / /
rgyar ni phyed dang gnyis khrul / /
srid du khru ni gsum yin te / /
lhag ba bcang bar mi bya'o / /
zhes gsungs /
'di gyon pa yin gyi gding ba'i phyir ma yin te /
med na rdul gzan gyis so zhes gsungs la rdul gzan gding bar bya ba ma yin pa'i phyir ro / /
sgra bzed med na rdul gzan gyon pa nyid kyis breg go / /
rtswa dang lo ma sogs bting bar yang 'dug ste skra breg par mi bya'o / /
khyams la sogs pa gang du dge 'dun phyag dar 'phyag par yang skra sogs breg par mi bya'o / /
dmigs bsal ni /
sbyor mi bzod pa'i rgan po dang nang pa dang /
rlung dang nyi ma dang char pa dag la khyams la sogs par 'dreg tu gzhug par bya'o / /
bregs zin nas phyogs der chus btab pa sogs byi dor bya'o / /
bregs pa'i skra ni gar bab tu mi dor bar phyag dar khrod du dor ro / /
sen mo bcad pa yang bting ba nas dor ba'i bar de bzhin no / /
dge slong ma'i skra 'dreg pa na /
dge slong ma de 'dong ba la 'dod chags dang bral bam yin na dge slong ma gzhan gyis zhal ta ma byas par skyes pas de'i skra mi breg go / /
dge slong ma de 'dreg mkhan skyes pa la kun tu chags par gyur na zhal ta byed pa mos chags par mi 'gyur ba'i thabs rjes su bstan par bya'o / /
ji ltar zhe na /
phu nu mo dran pa tshul bzhin nye bar bzhog cig /
ci rnag gi lus 'di la kun tu chags par bya ba'i snying po yod dam zhes so / /
'dreg mkhan dge slong ma la chags pa la ni /
dge slong ma 'di la na tshong dang bstun nas ma dang sring mo dang bu mo'i 'du shes nye bar zhog cig ces so / /
gnyis pa lus gtsang mas gos bgo ba'i phyir khrus bya ba la mdor bstan rgyas bshad gnyis las /
dang po ni /
skra dang kha spu breg pa de byas nas lus ril brus bya'o / /
de ma grub na yang na yan lag lnga'i khrus kyang bya'o /
gnyis ba rgyas bshad la /
dngos dang zhar byung gnyis dang po ni /
'ongs kyi spu dang yan lag gi rnam ba ma g.yogs ba'i sgren mor khrus mi bya'o / /
dge slong mas skyes pa khrus byed pa'i chu dogs su khrus mi bya'o / /
dge slong mas bud med kyi chu dogs su yang skyu ru ra'i phye mas khrus mi bya'o / /
pha ma gnyis kas mon sran rde'u la sogs pa'i phye ma gla rtsi la sogs pa'i dris bsgos pas bkrur rung ngo / /
phye ma dris bsgos pa de ni blang par bya'o / /
nang pas ni phye ma sman kyis bsgom pa yang blang du rung ngo / /
dge slong mas nam yang bud med la phye mas mi gtor ro / /
khrus kyi zhar la sham thabs kyi ma mtha'i tha ma nyid kyi mdun dang rgyab kyi mtha' ma bcing ma mdud par skas ngang shing la sogs la mi 'dzeg go / /
de ni 'doms? mthong ba sbang ba'i phyir ro / /
'bab ba dang 'dzeg pa las gzhan gyi dus su sham thabs kyi mtha' mdud pa de lta bu mi bya'o / /
kha yang 'doms kyi phyogs dang mthun pas gos @# / /
la sogs pas kha ma bka' bar glal la sogs pa'i tshe kha gdang par mi bya'o / /
khrus byed pa'i tshe khrus ras ci dgar bcad bar bya'o / /
khrus ras nyis rim la ni srog chags dag kun tu 'chags so / /
TI k+kar /
kun tu zhes smos pa ni 'grel pa byed pa na re gzhung mdzes pa sgrub pa'i phyir zhes zer ro / /
gzhan 'dod bkod pa ni slob dpon yon tan 'od kyi bzhed pa ste /
rang gi rnam bshad las kun tu zhes bya ba ni gzhung mdzes pa sgrub pa'i phyir nye bar bzung ste zhes bshad do / /
kun tu zhes pa la TI k+kar /
kho bo ni yi ge lhag pa yod pa'i phyir don yang lhag pa yod par shes par bya'o / /
zhes smras te /
gos nyis rim la srog chags dag lhag par 'chags par 'gyur bas srog chags dang bcas pa'i chu la khrus ras nyis rim gyis khrus mi bya'o / /
chos gos gsum pa'i yi dam blangs pas kyang khrus ras bcad par bya'o / /
'o na chos gos bzhi par 'gyur ro zhe na /
kha cig na re /
skyon med de /
chos gos kyi gtso bo gsum yin pas chos gos gsum pa zhes brjod pa'i phyir zer ro / /
mkhas pa kha cig chos gos gsum pa la khrus ras su ma zad yo byad bcu gsum po thams cad gnang ste /
'dod chung chog shes kyi bcang du rung ba tsam du yang bstan pa yin gsung pa la gzhan dag na re /
de mi 'thad de /
'di pa'i lugs kyi khrus ras yo byad bcu gsum gyi gyi nang du ma gtogs pa ma shes pa'i phyir /
gtogs na yo byad bcu bzhir 'gyur te /
gzhung du khrus ras ma the ba gdong phyis sogs bcu gsum gsungs pa'i phyir /
dul ba lhas /
khrus ras dang bcu gsum du bshad kyang /
slob dpon yon tan 'od mi bzhed de /
gos gzhir de ma gtogs pa bcu gsum rang rang gi ming gis smos pa'i phyir /
des na chos gos gsum pas yo byad bcu gsum po 'chang du rung ba la the tshom med kyi /
khrus ras der ma gtogs pas 'chang du mi rung ngam snyam du dogs pa bsal ba'i phyir mdo 'di byas so / /
chos gos gsum pa zhes pa 'dod chung chog shes kyi don du bla gos la sogs pa lhag po rung pa byas pa'i sgo nas mi 'chad pa yin gyi /
mkho ba'i yo byad bcu gsum po gzhan mi 'chang ba ma yin no / /
zhes zer ro / /
khrus ras med na mdun dang rgyab nas sba ba'i gnas rnams lo ma dag gis glan la skye bo gzhan gyis dben pa'i phyogs su khrus bya'o / /
khrus ras chig rkyang la srog chags chags na chus bshal pas med par 'gyur ro / /
khrus de gtsug lag khang du ni stor khung du bya'i gzhan du mi bya'o / /
lhung bzed sogs bkrus pa'i rtsog chu yang stor khung du dbo bar bya'o / /
khrus kyi ched du khang pa logs su bya'o / /
khrus khang der 'og tu so phag gi gcal dgram mo / /
phyi rol du chu 'gro ba'i phyir du de la stong khung gdod do / /
rdzab kyi @# / /
ljan ljin bsal bar bya'o / /
stor khung du khrus byed na khrus khang du rdzab mi 'byung ngo / /
so phag gi dum bas drung pas rkang pa gnyis las gzhan pa'i lus la drud par mi bya'o / /
so phag gi dum phu de'i gri sogs rnon po dang /
rgya mtsho'i dbu ba sogs bzhar spyad gnyis kyi mtshon pa'i dpe yin pas de dag gis kyang mi drung ngo / /
nya phyis ni mes sbyangs te mi rtsub par byas nas drung par bya'o / /
dge slong mas ni khrus sam gzhan gyi tshe lus kyi cha gang du yang khu tshur dag dang gos dril ba dag yan chad gang gis kyang drung par mi bya'o / /
bud med ni 'dod chags shas che bas rkyen des nyon mongs pa'i 'gyur ba bskyed pa spang pa'i phyiro /
khrus byas nas chos gos gsher bar 'gyur ba'i chu'i thigs pa dang ma bral bar chos gos dag bgo bar mi bya'o / /
chu thigs ma skams kyi bar du bsdang long med na lus phyis bcang bar bya'o / /
lus phyis med na yud tsam zhig chu thigs myur du 'brul ba'i phyir du tsog pur 'dug la de nas khrus ras kyis lus phyis te chos gos bgo bar bya'o / /
gnyis pa zhar byung la gnyis /
bsro khang bsten pa /
legs sbyar gyi khrus bsten pa'o / /
dang po la gnyis /
mdor bstan /
rgyas bshad do / /
dang po ni /
lus bsro zhing ba spu'i bu ga snum gyis gang bar byed pa'i bsro khang bsten par bya ste /
nges khyad par du byas pa'i dgos pa yod pa'i phyir te /
ma mo las /
dugs khang la yon tan lnga ste rdul dang dri ma 'byang ba dang /
pags pa mdangs bsal ba dang /
pags pa la nad yod pa rnams 'byin pa dang /
rlung dang pad kan rnams med par byed pa dang /
dugs khang ni nang med par byed pa'o / /
yang snga ma bzhi'i steng du dugs khang du skyo ba bskyed par bya'o zhes so / /
'di ni reg bya bsten pa bkag gam snyam pa bsal ba'i phyir gnang pa'o / /
gnyis pa rgyas bshad ni /
bsro khang gi khang pa gang du bya zhe na /
bsro khang gi khang pa bya ba ni grams sa che bar bzang ste /
der rlan chung ba'i phyir ro / /
du ba mi 'thums pa'i phyir du khang pa de'i dkyil du skar khung phyi rub la nang yangs pa rgya mtsho'i rnam pa lta bu bya ste /
dma' na du ba sangs dka' la mthos na mun par 'gyur pa'i phyir ro / /
skar khung der bye'u sogs mi 'ong ba'i phyir du skar khung dra ba can dang /
srog chags phra mo dang rlung dgag pa'i phyir du shing leb la byas pa'i sgo gleg dang /
de bcad pa'i thabs 'khor gtan ni sgo glegs kyi dkyil gyi phyogs su shing khru gang tsam gdags shing /
sgo skyes la de gzhug pa'i gzungs btod de /
shing de 'khor lo bzhin bskor nas gzungs der 'jug pa dang /
sgo'i ya phubs la btags pa'i gnam gzer dang /
rtsig pa'i sbubs su 'jug pa'i shing ring po 'phred gtan dang bcas pa gzhug go / /
'phreng gtan 'jug pa dang 'byin pa'i thabs dbyug gu skam kha yang nye bar gzhag go / /
bso @# / /
khang gi sgor sgo glegs dang de bcad pa'i thabs sgo gtan dang /
phyir 'dren par byed pa lcags las byas pa'i yang mig dang /
nad du 'dren pa lag gzungs rnams legs par bya'o / /
chu dron bzhag pa'i phyir du bsro khang gi nang gi phyogs su bzhag stegs bya'o / /
bde bar gnas pa'i rkyen me bung pa'i gnas kyi sar 'og tu so phag gi gcal gzhug par bya'o / /
me mi 'chi bar bya ba'i phyir du zlum por byas te sba bar bya'o / /
me sba ba de'i ched du lcags kyi thal phyags nal ze bcang bar bya'o / /
bsro khang du me 'bar ba na me 'bar ba'i dugs kyis mi smya ba mi 'khrug par bya ba'i phyir nang du 'jug pa bsdad par bya'o| mes brgyal ba'i bog pa mi 'byung bar bya ba'i phyir phye dang yungs mar du bsres pa dag mer blugs so / /
de dri mi zhim pa nyid bsal ba'i phyir bdug spos mer blugs so / /
bsro khang du dud pas mchi ma 'dzag na nas kyi bag zan gyis mchi ma bcad do / /
skyu ru ra'i phye ma sbrus pa mnyen por gyur pa'i chad bus kyang ma chi ma bcad du rung ngo / /
bsro khang der rtswa bam gshibs pa'i stan gding ngo / /
rkang pa sa la bzhag pa na rdul gyis gos pas bsro khang gis gzhir skye ba nyid kyis sam spangs bas gsher ba'i rtswa gsher ba dag dgram mo / /
g.yan pa phrugs pa'i ched du lcags las byas pa'i phrugs spyad gzar chung bya'o / /
rjas kyi bla khang skyod gis phrugs sbyad de lud mig nas tha gus btags te dben par bzhag go /
re la drim med pa nyid du sgrub pa'i phyir mes bsregs pas rung bar bya'o / /
bsro khang der dge slong gis khrus mi bya'o / /
'o na gang du khrus? bya na /
khrus de'i ched du khrus khang bya'o / /
khrus chu ldugs par byed pa'i dge slong gi chos gos dag chus mi nyams par bya ba'i phyir so phag gis sgron pa'i khrus dong byas par zhugs nas khrus bya'o / /
khrus khang de la phyi rol tu chu 'gro ba'i phyir du stor khung gdod do / /
khrus chu ha cang tsha bas brnags mi bzod na /
dge slong phyi ma rnams la chu ha cang tsha'o zhes sbran par bya'o / /
chu tsha ba der chu grang mos bsre'o / /
bkru bshal dang chag chag gi chu la sogs par yang tsha na grang mos bsre'o / /
khrus khang der thal ba dang ba lang gi lci ba dang so shing gis bkang pa'i gyo mo dag bzhag par bya'o / /
sngar dro dus kyi khrus chog bstan la /
skabs 'dir dgun grang dus kyi khrus chog bstan no / /
des na bsro khang ni dgun khrus kyi chu bsro ba dang khrus byas pa'i mjug tu grang ba bsal ba'i phyir me lde ba'i don du gnang ngo / /
de'i phyir tsha ba'i dus ni dge slong gis 'jug dogs gang yang rung bar khrus bya la /
dgun gyi dus su bsro khang dang 'brel ba'i khrus khang du khrus bya bar bstan to / /
gal te bsro khang du zhugs pas nyams smas par gyur na /
khye'u sus gro bar bza'o / /
bsro khang du zhugs pa na dge slong rnams cha lugs dang bral bas kun tu rgyu la sogs pa bsro khang der ngo mi shes pa /
@# / /
'ga' zhig kho bo khyed cag las gang rung yin no zhes shan bsre bas nye bar gnas par gyur na bsro khang der gnas par gtogs pa'i dge slong rnams kyis shan bsre ba de nges par shes par bya pa'i phyir khyod su yin zhes dri bar bya zhing nang du ma zhugs pa 'jug 'dod pa la dri bar bya ba de'i ched du dge slong sgo ba bsko'o / /
gang gi phyir bsko na gzhan deng mi 'jug par bya ba'i phyir ro / /
bskos pa des bsro khang der khyim pa ma dad pa 'jug tu mi gzhug go / /
bsro khang der sku mnye sogs byi dor gyi las ni rang gi lhan cig gnas pa dang nye gnas dag gis bya'o / /
gzhan ma mo las ni gzhon rabs dag gis bya'o / /
zhes so / /
byi dor gyi las kyi ngo bo ni me sbar ba dang zangs dang 'bru mar dang so shing dang ba lang gi lci ba dang /
sa dang phye ma dang chu la sogs pa nye bar bzhag pa dang /
shing brtag pa dang dril phyi dang snum gyis bsku ba dang 'phyag pa dang phyag dar dor ba la sogs pa'o / /
lhan cig gnas pa la sogs pa de dag gi byi dor gyi las ni phan tshun gcig gis gcig la'o / /
lhan cig gnas pa dang nye gnas dag gis bsro khang der khri'u dang nya phyis sogs snod spyad dag kyang gtsang sbra nyid byas nas rang rang gi gnas ji lta bar gzhag go / /
bum pa dang ras la sogs pa'i snod spyad thams cad la cho ga de bzhin du gtsang sbra byas nas rang rang gi gnas ji lta bar gzhag go / /
gang zag dang dge 'dun gyi yo byad thams cad la dben par bzhag pa la sogs pas legs par sba ba dang bskam pa dang bkru ba la sogs pa byi dor bya'o / /
bsro gang der 'jug pa'i tshe sgra bskyungs te 'jug par bya'o / /
mdzes shing 'o bze bar 'jug par bya'o / /
mdzes pa ji lta bu zhe na /
lus ngag mi g.yeng bar legs par bsdams pa dang /
'jug ldog gi spyod lam mdzes pa dang /
sems nye bar zhi ba shes bzhin du'o / /
gzhan me lde ba'i mdun du 'dug ste mi lde'o / /
nang du zhugs pa na rgyal po dang chom rkun la sogs pa 'du 'dzi'i gtam spang ngo / /
'o na ji ltar gnas par bya zhe na /
'phags pa'i mi smra ba mi rtag sogs tshul bzhin yid la byed pa la dmigs pas 'dug go /
bsro khang gi bya ba thams cad rdzogs pa'i mjug tu ston pa la phyag 'tshal ba dang /
mdo 'don pa dang /
bsngo ba ste rgyud chags gsum pa gdon no / /
sangs rgyas kyis ma bkag cing gnang ba'i gos gang rung cig kho na gyon pas byi dor thams cad mi bya ba yin gyi lus 'ba' zhig gis min la gnas thams cad du yin gyi bsro khang 'ba' zhig tu min no / /
bkag pa'i gos gnyis gyon pas mi bya'o / /
lus kyi byi dor gyi las de ma dad pa byed du mi gzhug go / /
'o na dad pa dang ldan pa de gang zhe na /
dad pa yod tsam ma yin gyi /
byi dor gyi las 'di dang gong ma der ma dang pa mi gzhug go / /
zhes pa la yang dad pa @# / /
brtan zhing mi g.yo ba ni dang pa can du 'dod do / /
ngo tsha med pa sdig byed pa kha cig tshul khrims 'chal kyang /
mkhas pa dang rgan pa'i nga rgyal gyis tshul khrims dang ldan pa las bsnyen bkur bdag gir bye dpa srid pas de dgag pa ni /
seng ge lta bu tshul khrims dang ldan pas wa lta bu tshul khrims 'chal pa la bsnyen bkur mi bya'o / /
tshul khrims dang ldan pa ni seng ge lta bu yin te /
ri dags phra mo lta bu'i nyon mongs pas mi thub pa'i phyir ro / /
tshul khrims 'chal pa ni wa lta bu yin te /
khyi lta bu'i nyon mongs pas pham par byas pa'i phyir ro / /
dkon brtsegs las /
tshul ldan dang seng ge la 'dra chos bzhi ste mi gtsang ba'i lung du mi 'jug /
der mi gzhol /
'tsho ba gtsad /
gcan zan phra mos pham par mi nus pa'o / /
tshul 'chal dang wa la 'dra chos bzhi ste mi gtsang ba'i khung du 'jug /
der gzhol /
'tsho ba mi gtsang gcan zan phra mos pham par nus pa'o / /
zhu ba las tshul ldan gyis tshul 'chal la shes bzhin du so shing stob pa 'dag rdzas stob pa sogs byed na lo stong phrag dgu bcur dmyal bar skye ba dang /
tshul 'chal dang lhan cig skya reng ma shar gyi bar du nyal na lo stong phrag dgu bcu dang /
skya reng shar gyi bar du nyal na lo bye ba phrag bzhi bcur dmyal bar skye bar gsungs so / /
tshul 'chal ji ltar shes par bya zhe na /
mthong thos dogs gsum gyis shes par bya'o / /
de'i dmigs bsal ni /
slob dpon dang mkhan po ni mchog tu tshul khrims 'chal ba pham pa bzhi car byung ba'am ltung ba sde lnga car byung ba la yang bsnyen bkur bya ste /
de gnyis ni b stan pa la 'jug pa'i sgor gyur pa yin pa'i phyir dang /
sdom pa skye ba dang legs par bsrung ba dang chos khong du chud pa'i rgyu yin pas shin tu drin che ba'i phyir ro / /
pha ma dang nad pa dag ni khyim pa yin na yang bsnyen bkur bya ste /
pha ma ni phan 'dogs kyi zhing yin pa'i phyir dang /
nad pa ni snying rje'i zhing yin pa'i phyir /
dkon mchog gsum pas kyang bsnyen bkur bya'o / /
phran tshegs las /
gad nad pa la rim gro byed pa de ni nga la rim gro byed pa yin no zhes gsungs so / /
yang ngo zhes pa rab tu byung ba yin na lta ci smos zhes pa'o / /
de bzhin du yul khyad par can gzhan la'ang rung ngo / /
gnyis pa legs sbyar gyi khrus bsten pa ni /
na mi na thams cad kyis legs sbyar pa'i khrus kyis bkru'o / /
legs sbyar gyi khrus kyi ngo bo gang zhe na /
rlung la sogs pa 'dren par byed pa'i rtsa ba dang sdong bu dang lo ma dang me tog dang 'bras bu bskol bas khrus bya ba ni legs sbyar gyi khrus de'i ming yin no / /
de 'ba' zhig gis bkru 'am zhe na /
'bru yar la sogs pas bsku mnye byas nas phyis bkru ste mi rtsub par bya ba nyid kyi phyir ro / /
mi rtsub pa'i phyir bsku mnye byas pa de dang bral ba'i phyir sran chung gi phye ma la @# / /
sogs pa khrus chal gyis lus bkrus te khrus bya'o / /
khrus chal gyis lus bkrus na rtsub par mi 'gyur ram zhe na /
snga ma mi rtsub pa'i ched du phyis ldugs pa'i chu'i bum pa phyi mar 'bru mar la sogs pa'i snum thigs pa gnyis sam gsum blugs so / /
gang du khrus bya na lcags kyi gzhong rings gru chung du'i rnam pa 'dra bar khrus bya'o / /
de ni khrus ras bzhin du thams cad kyis mi bcad par nad pa 'ba' zhig gis bcang par bya'o / /
chu dron yun ring du gnas par bya ba'i phyir lcags kyi gzhong rings de'i steng du kha gab gzhug go / /
yun rings gnas pa gnya' ba min pa'i phyir du lcags kyi gzhong rings de'i gnya' ba'i phyogs su sngas nad tshangs can gzhug go / /
khrus byas pa'i 'jug tu gtsug lag khang gi gar bab bab tu rkang pa mi bkru'o / /
gang du bkru na rkang pa bkru ba de'i gnas ni wa khar ro / /
rkang khrus kyi gzhi bya'o / /
gang du bya na /
gtsug lag khang gi steng yang thog gi sgo la ltos pa'i shar lho'i mtshams su'o / /
rnam pa ji lta bu bya na /
rus sbal gyi rgyab kyi rnam pa 'dra ba rung rung po rtsub par ro / /
bde bar gnas par bya ba'i phyir rkang lag bkru ba'i snod chol zangs sa las byas pa gzhag par bya'o / /
kha cig sa las byas pa zhes smos pas zangs las byas pa bkag go zer ba mi 'thad de /
de ltar na shing las byas pa sogs kyang bkag par 'gyur pas sa las byas pa kho na zhes smos rigs par 'gyur ro / /
des na gser las byas pa sogs bkag gi /
zangs dang lcags las byas pa ma bkag go / /
chol zangs dbyibs ji lta bu bya zhe na /
chol zangs de mi ldeg par bya ba'i phyir du zhabs glang po che'i rmig mthil 'dra ba mnyam la dbus snying po can /
snyid po de nang gi dbus na yod pa ka dam pa'i me tog 'dra ba lcog lcog por 'dug pa la rtsub pa rung rung po dang ldan pa'o / /
rkang pa bkrus pa'i rjes la chu gzhan gyis bkrus nas kha sbub tu gzhag go / /
phyogs gang du gzhag na dge 'dun gyi chol zangs ni khang thog tu'o / /
gang zag gi chol zangs ni gnas khang gi sgo glegs kyi phag tu'o / /
gtsug lag khang nyams ba spang ba'i phyir du gtsug lag khang gi phyogs gang du lhung bzed kyi byi dor la sogs pa byas pa der chus byug go yang na rnam pa gzhan gyis bsku'o / /
rnam pa ji ltar bsku zhe na /
mdung rtse'i rnam pa lta bu'am /
rdza rnga'i rnam pa lta bur ro / /
zlum po dang zla gam bkag go / /
gang gis bskun ba lang gi lci ba'am 'jim pas so / /
dkon mchog mchod pa'i don du lci ba sogs kyis bsku ba la ni dbyibs kyi rnam pa nges pa med do / /
gnyis pa snod spyad kyi rtags la lnga /
mtshan nyid dang ldan pa'i lhung bzed med du mi rung ba dmigs bsal dang bcas pa /
log par longs spyod pa dgag pa /
gzhag pa'i gnas dang gnas min pa bstan pa /
bskur ba dang mi @# / /
bskur ba'i tshul /
gus pa bskyed cing bcos legs bya ba'o / /
dang po ni /
lhung bzed med par rab tu dbyung ba dang bsnyen par rdzogs par mi bya'o / /
lhung bzed tshad las chung du dang tshad las chen po dang kha dog skya bas kyang rab byung bsnyen rdzogs mi bya'o / /
'o na lhung bzed kyi tshad gang zhe na /
shod ba de ni rigs pa yin no / /
gang du shong pa rigs she na /
lhung bzed kyi kha'i cha'i mtha' mchu 'am mu kho na nas gzhal ba'i mthe po'i lto gang ste /
mthe bo'i tshigs kyi phyogs gcig nas brtsams te tshigs kyi phyogs gcig gi bar ste /
de yang lto nas dkris pa'i zheng tshad de /
rnam TIka tu /
mthe bo'i zheng tshad kyi sor gcig zhes dang /
gzhi TIka tu /
mthe bo'i sor gcig ste /
mthe bo'i tshigs dang po'i phyogs gcig nas brtsams te tshigs de nyid kyi phyogs gcig gi bar du lto rol nas gzhal ba zhes dang /
shes rab byed par /
mthe bo'i sor gcig ces dang /
bam lngar /
mtheb sor gcig ste /
mthe bo'i tshigs dang po'i zur ya gcig nas lto rol du dkris te zur ya gcig la thug pa'o zhes dang /
gos gzhir /
mtheb sor dang /
mthe bo'i lto gang rnam grangs su gsungs pa'i phyir ro / /
des na mtheb sor gcig gi lhag ma smad kyi char shong ba de ni rigs pa yin no / /
gang shong ba rigs pa yin zhe na /
'bras 'phel po 'am thug po che skam po yul ma ga d+ha dbus 'gyur 'chang gi bre'u chung gang shong ba de ni rigs pa yin no / /
bre'u chung gi tshang gang zhe na /
TIk+ka /
bam lnga /
rnam TIka /
gzhi TIka /
rnams su ma gang+ha'i bre'u chung gang la ni 'bras thug po che drus pa skam po ma gad+ha'i srang bcu drug ste /
ma ga d+ha'i srang gcig la bod kyi srang gnyis yod do / /
bod kyi srang tshad du rtsi na ni sum cu rtsa gnyis yod do / /
phul tshad du ba rtsis na ni bdun phul do dang khyor gang yod do zhes bshad do / /
de drug phul ni do yin te /
TIk+kar /
phul gang la ni dbus kyi srang brgyad kyi tshad do zhes dang /
phran tshegs TIk+kar drug phul ni srang brgyad shong pa yin la zhes so / /
de 'ba' zhig shong ba rigs sam zhe na /
btsos pa na sum 'phel du gyur pa shong ba de rigs pa yin no / /
bam lngar /
'bras drus pa skam ni chan du btsos na sum 'gyur du rtsi'o zhes so / /
de yang bod kyi bre gang yin te /
bam lngar /
'bras drus pa bre'u chung phyed dang lnga la bod kyi bre phyed dang do yod do / /
de'i chan ni sum 'gyur te bre phyed dang lnga yod do / /
zhes so / /
bod bre'i tshad ni /
khyor ba nyi shu rtsa gcig shong ba ste /
bam lngar /
ma ga d+ha'i be'u chung phyed dang do la ni bod kyi bdun phul phyed dang bzhi yod do / /
ma ga d+ha'i bre'u chung do la ni bod kyi bdun phul bzhi dang khyor do yod do zhes so / /
de 'ba' zhig shong ba rigs pa yin nam zhe na /
sran tshod gsher tshod dang bcas tshod ma bya na dang bcas pa shong ba de ni rigs pa @# / /
yin no / /
de gnyis kyi tshad ji tsam zhe na /
TIk+kar /
tshod ma dag mang ba yin mod kyi 'on kyang tshod ma ji tsam gyis 'bras chan spag nus pa de'i tshad lo na'i tshod ma 'dir bzung gi lhag pa ni ma yin zhes dang /
bam lngar /
de'i rkyen gyis tshod ma dang bcas pa zhes gsungs kyi tshad gsal po ma byung la rgya la sogs pa ni 'grel chung du /
'bras chan gyi sum cha zhes bshad pas /
drug phul gsum lta bu'o zer ro / /
kha cig 'bras chan gyi sum cha yin pas phul do lta bu yin zer de ltar phul dgu 'am brgyad shong ba de ni rigs pa yin no / /
gang yin par rigs na /
dge slong gis byin gyis brlab rung gi lhung bzed chung dur rigs pa yin no| /
'bring dang chen po'i tshad ji lta bu zhe na /
kha'i cha'i mtha' kho na nas mthe bo'i lho gang gi lhag mar 'bras thug po che ma gad+ha'i bre'u chung gang las lhag pa dor mchog pa btsos pa sran tshod dang bcas tshod ma dang bcas pa shong ba de ni lhung bzed 'bring du rigs pa yin no / /
bre'u chung do btsos pa sran tshod dang bcas tshod ma dang bcas pa shong ba de ni lhung bzed chen por rigs pa yin no / /
chos rje bu na re /
lhung bzed chung ba tshong 'dus 'gur mo'i gser bre'i 'bras chan bre lnga /
tshod ma bre gang dang sum gnyis /
mthe bo'i lto gang gi go sa la bzhi gsum /
bsdom na bre bdun dang lnga phul do 'byung la /
che tshad de nyis 'gyur /
'bring de gnyis kyi bar gang yang rung ba'o zhes gsung ba ni dpyad par bya'o / /
dge slong ma'i lhung bzed kyi tshad gang zhe na /
dge slong mas dge slong gi lhung bzed chung du las lhag pa mi bcang ste /
dge slong gi lhung bzed chung tshad de dge slong ma'i lhung bzed che tshad du 'gyur ba'i phyir ro / /
dge slong ma'i lhung bzed chung du lto 'grangs pa tsam shong ba yin la 'bring ni de gnyis kyi bar gang rung shong pa yin te /
ma rnam du /
chen po ni yul ma ga d+ha'i bre'u chung gang ngo| /
chung ngu ni bre'u chung phyed do / /
de'i bar ni bar ma'o zhes dang /
TIk+kar /
dge slong rnams kyi lhung bzed chung du gang yin pa de ni dge slong ma rnams kyi chen po yin te /
de las lhag pa bcad bar mi bya'o / /
de dag gi chung du ni 'bras thug po che bcos pa sran tshod dang bcas tshod ma dang bcas pa 'grangs pa tsam shong ba yin no / /
'bring ni de gnyis kyi bar gyi mtshams yin par don gyis khong du chud par bya'o zhes dang /
bam lngar /
dge slong ma rnams kyi lhung bzed chen po ni dge slong rnams kyi lhung bzed chung du dang tshad gcig ste /
'bring dang chung du yang de bzhin du na smad de /
chung tshad ni 'grangs pa tsam shong ba yin no / /
zhes so / /
dge slong ma des lhung bzed de'i 'ag gzhir zha nye'i dbyar 'dab gzhag par bya'o / /
sbyar ba'i ma yin no / /
dbyibs ji ltar bya na /
byang chub dang pa ta la'i lo ma 'am lag mthil gyi dbyibs lta bur ro / /
tshad las kyang byang chub @# / /
kyi shing gi lo mal sogs pa de tsam bya'o / /
rab byung la sogs pa'i tshe rang dbang ba med na brnyan pos kyang lhung bzed de nyid dang bcas ba yin pas mi ldan ba'i nyes pa med do / /
chos gos gsum gding ba chu tshags te lnga po yang lhung bzed de bzhin du brnyan pos kyang de nyid dang bcas pa yin no / /
dbyar lhung bzed spyod pa 'brel chung bas med kyang rung ngam snyam na /
dbyar dag lhung bzed med du mi rung ste /
chos gos sogs bzhin no / /
lhung bzed med bar yul gzhan du ljongs rgyu zhing 'gro bar mi bya'o / /
dmigs bsal ni /
chom rkun gyi 'jigs pa dang bcas ba'i gnas su 'gron byin gyis brlab rung gi lhung bzed chung tshad las kyang chung ba'i lhung bzed chung dus 'gro bar bya'o / /
kha cig chos gos la'ang rigs ba mtshungs zer ro / /
lhung bzed brnyan po tsam yang med na rab tu dbyung bar bya bsnyen rdzogs mi bya'o / /
gnyis pa log par longs spyod pa dgag pa ni /
lhung ba spang ba'i phyir 'gred bzhin du lhung bzed snong nas dbyung ba dang snod du gzhug pa dang skam par mi bya'o / /
lhung bzed la mi gzan ba ran par spyad par bya'o / /
ran par ji ltar spyad na /
snod gzhan gyis spangs pa lhung bzed der mi blugs so / /
lhung bzed des phyag dar mi dor ro / /
des shing thog sogs zos pa'i lhag ngan ma yang mi dor ro / /
der lag pa bkrus pa dang kha bshal ba'i chu mi blugs so / /
de dag ni drang srong gi snod la ma gus pa spang ba'i phyir ro / /
dge tshul bag med pa'i chos can lhung bzed byi dor byed du mi gzhug go / /
bye ma can dang /
lci bas lhung bzed byi dor mi bya'o / /
lhung bzed ha cang gsher bzhin snod du phyir mi gzhug go / /
de btsa' chags pa spang ba'i phyir ro / /
rtsub par 'gyur bas ha cang bskam par mi bya'o / /
gsum pa bzhag pa'i gnas dang gnas min pa bstan pa ni /
lhung bzed rdo'i steng du re shig kyang mi bzhag ste 'chag pa spang dgos pas so / /
bshad gci sogs mi gtsang ba'i phyogs su mi bzhag ste /
lhung bzed ni shin tu rung ba yin pa'i phyir ro / /
khyams la sogs pa'i phyogs gar bab bab tu lhung bzed re shig mi bzhag go / /
gar bab bab der gtan du mi bzhag go / /
gang du bzhag na lhung bzed bzhag pa de'i ched du ngos khung bya'o / /
ji ltar bya na gtsug lag khang dang khang khyim dag rtsig pa'i tshe bya'i rtsig pa byas zin pa brko pas ngos khung bya ba ni ma yin no / /
dge slong dgon pa pa rnams kyis lhung bzed bzhag pa'i snod skon bu kha sbyar bya'o / /
rgyu ci las byas pa bya zhe na /
lcug ma'am srang bu las byas pa'o / /
de'i phyi nang lci ba dang sa bsres pas byugs pa'o / /
skon bu de la kha kab kyang lcug ma'am srad bu las byas pa /
lci ba dang sas byugs pa rnam pa de lta bu dang bcas pa bya'o / /
skon bu kha sbyar de ni gzar thag gis shing @# / /
la spyangs na bzang ngo / /
skon bu kha sbyar de sril la sogs pa'i gnod pa spad ba'i phyir sal mi bzhag go / /
skon bu kha sbyar de yul gzhan du mi bskur ro / /
khur 'khyer ba sogs kyi skyon spang pa'i phyir ro / /
bzhi pa bskur ba dang mi bskur ba'i tshul ni /
lhung bzed de snod du bcug ste yul gzhan du bskur bar bya'o / /
'gro ba'i tshe lhung bzed lag pas mi bskur ro / /
'o na cis bskur na /
lhung bzed de yul gzhan du bskur ba ni snod la lung thag btags te mchan khung gis khur na bzang ngo / /
lhung bzed dang sman dang khab ral dang lhan ba la sogs pa'i bar bur dag snod tha dad par gzhug go / /
lhung bzed la sogs pa'i snod de dag bcang bar bya'o / /
de dag las bcang ba'i lung thag mnyam par gdags par mi bya bar ring thung du bya'o / /
sdug bsngal mi 'dod pas ni lung thag zheng chung du dag kyang mi bya bar zheng chen po bya'o / /
zheng ches pas ltab nas zhum par mi 'gyur par bya ba'i phyir dbus su phying bus sbyar bar bya'o / /
phying bu de gnas bar bya ba'i phyir mdo mdor te bar skabs su bya rog rkang gi dbyibs 'dra ba drub par bya'o / /
lnga pa gus pa bskyed cing bcos legs bya ba la gnyis las /
gus bar bya ba ni lhung bzed mig bzhin du gnod ba thams cad las bskyab cing bskyang bar bya'o / /
snam sbyar pags pa dang 'dra bar rlung dang nyi ma dang char ba sogs las bskyab par bya'o / /
bla gos la sogs pa'i chos gos lhag ma yang pags pa dang 'dra bar bskyab bo / /
gnyis pa bcos bar bya ba la gnyis las /
mdor bstan ni /
lhung bzed la sogs pa longs spyad pas dengs na ji ltar bya zhe na /
lhung bzed glan pa dang kha bsgyur ba sogs dang /
chos gos bkru ba dang drub pa sogs kyi bcos legs bya ba yal bar mi dor ro / /
gnyis pa rgyas bshad la gsum las /
glan par bya ba ni /
bcos legs bya bar bshad na gang la ji ltar bcos legs bya zhe na /
lhung bzed la bug pa byung na lhan pa glan ba la nan tan bya'o / /
gang du bya na lag bzo'i tha snyad spang ba'i phyir skye bos dben pa'i phyogs su bya'o / /
de la mgar spyad dgos pas /
dge 'dun gyis glan pa'i mgar spyad dag srel bar bya'o / /
gang zag gis mi srel lo / /
lhung bzed gang la cis glan zhe na /
lhung bzed kyi bu gu'i lhan par bu ram dang rgya skyegs kyi tshig ma la ca dang spra tshil dang ro nye zha nye dkar po dang tshon mo steng zha nye nag po dag mi bzang ste mi sra ba'i phyir ro / /
'o na gang bzang na lcags las byas pa'i lhan rings dang tham phran lcags gzer mgo leb dang /
lcags las byas pa'i lhan pa zlum po 'am gru bzhi 'am zur gsum dang /
de nyid kyi mtha' thams cad sog le lta bu dang ldan pa chu srin gyi so lta bu dag bzang ste sra ba'i phyir ro / /
phye mas kyang @# / /
glan na bzang ngo / /
gang gi phye ma zhe na /
lcags kyi phyo ma'am rdo'i phye ma bdar bas glan no / /
de 'ba' zhig gis glan nam zhe na /
'bru mar dang bdar ba sbra tshil 'dra ba la thug par gyur pas glan no / /
gang gis bdar na lcags sam rdo'i bye brag ku ru bin das bdar ro / /
lhung bzed ji ltar gyur pa la glan zhe na /
lhung bzed dro ba la phye mas glan no / /
de'i steng du grogs g.yogs te de'i steng du 'jim pas bskus la de nas lhung bzed ci ran tsam du bsro'o / /
lhung bzed la lhan pa glan pa 'bru mar gyis sbangs la rdo 'jam pos bdar ro / /
lcags lhung gi lhan ba bstan zin nas /
sa las byas pa'i lhung bzed ni bu ram dang 'jim pa bsres bas glan no / /
gnyis pa legs par bya ba ni /
lcags lhung nar mar zas la spyod pa nyid na zla ba drug gi 'og tu kha bsgyur ba'i phyir du sreg par 'os pa nyid yin no / /
gal te sa las byas pa'i lhung bzed zas la nar mar spyod pa yin na zla ba phyed nas sreg bar bya'o / /
lhung bzed sreg dgos pa dang dbyar 'dzom na ji ltar bya zhe na /
gal te lhung bzed sreg par 'os pa'i tshe dbyar byung na lhung bzed de'i bya ba da nang za ba dang sang zas la 'khyer ba la sogs pa de'i bar du snum gyis bskub dang rtsub khrus nyid kyis legs par bcos pa nyid bya'o / /
gsum pa sreg ba'i tshul ni lhung bzed de sreg par bya'o / /
thabs gang gis bsreg na lhung bzed sreg pa de'i ched du rdza bob srel bar bya'o / /
rdza bo ji lta bu zhe na /
rdza bo de nyid du rdza mkhan gyis byas nas grub pa'am dbyib mo yang rung ngo / /
dbyib mo ji ltar bya na /
rdza gzhan thal bas bkang ste /
rdza gzong ste lcags phur gyis bskos na bzang ngo / /
rdza gzod de bcang bar bya'o / /
rdza bo des du ba mi 'tshor bar lhung bzed de dgab bo /
phub ma dang 'jim pa sbyar bas rdza bo'i phyi rol byugs pas so / /
'bru mar gyi tshig ma'am lci bas rdza bo'i nang byugs pas so / /
phyi nang byugs pa de bskams par gyur bas dgab bar bya'o / /
sa gzhi gang du gzhi ci bting ba'i steng du lhung bzed bzhag pa la rdza bos dgab ce na /
sa gzhi byi dor byas bar phub ma gding zhing du ba 'tsher bar byed pa'i rgyu 'bru mar gyi tshig ma 'ba' cha dang a ru ra la sogs pa'i rdzas bkram pa'i steng du lhung bzed kha bub tu bzhag pa la rdza bos dgab bo / /
de nas ba lang gi lci ba dang sog mas rdza bo bcer te me sbar ro / /
te bor te shin tu grangs nas lhung bzed dbyung ngo / /
lan du bsreg ce na /
lhung bzed kyi kha dog rdzogs pa phun sum tshogs par gyur gyi bar du yang yang bzlas bar bya'o / /
ji ltar bzlas na byi dor byas shing byi dor byas shing bsreg ba'i gnas su gzhug bar bya'o /
srog chags phra mo rnams la snying brtse bas bsreg pa'i nye 'khor phyag dar dang chus chag chag bya'o / /
gnyis pa zhar byung ni /
bsnyen par rdzogs par 'dod pa'i lo @# / /
tshigs mi shes na mtshan gyi nye 'khor du sbu skyes ba bsnyen par rdzogs par las blang bar bya'o / /
de ji ltar shes par bya zhe na /
mtshan gyi nye 'khor du sbu skyes pa de ni de nyid kyis ma tshor bar sgyu thabs kyis brtag par bya'o / /
sgyu thabs ji lta bu zhe na /
zung nga dang gos kyi gding mthon po la 'dug pa'i dngos po dbab pa la sogs pas so / /
bar chad sbang ba'i phyir bsnyen par rdzogs par 'dod pa mkhan po nyid du phyogs pas slob dpon la sogs pa la gsol ba btab pa'i nyin gang tshun chad tsam shing la 'jog tu mi gzhug go / /
bsnyen par rdzogs bar 'dod ba de mthong ba'i spyod yul las 'das pa'i mtshams kyi phyi rol tu mi btang ngo| /
gsang ste ston pa bsko ba'i tshe /
dge 'dun gyis bsnyen par rdzogs par 'dod pa de tshig mi thos shid mig gis bltar snad ba'i nye 'khor du bkar te tshogs dge 'dun la mngon du phyogs par 'greng ste 'dud pa dang bcas pas thal mo sbyar te gzhag par bya'o / /
khyim pa la dge slong gi gnas rnams brjod par mi bya ste /
'di bya dka'o snyam nas rab byung gi bar chad spang ba'i phyir ro / /
bsnyen par rdzogs ma thag pa la gnas mi brjod par mi bya ste /
de'i tshe sems mthun pas gnas rnams bsgrub par spro ba'i phyir ro /
gnyis pa thob pa mi nyams par bsrung ba'i spros pa la bzhi /
gnas dang gnas pa'i tshul khrims kyi spros pa dang /
zhar la nang pa gso ba'i tshul khrims dang /
gnas brtan dang phyi bzhin 'brad ba'i tshul khrims dang /
de las gzhan pa'i tshul khrims so / /
dad po la bzhi /
gnas dang gnas pa'i tshul khrims dngos dang /
thun mong du ji ltar bya ba dang /
gnas pas ji ltar bya ba dang /
gnas kyis ji ltar bya ba'o / /
dad po la gnyis /
gnas pa'i tshul khrims dang /
gnas kyi tshul khrims so / /
dad po la gsum las /
gnas med du mi rung ba dmigs bsal dang bcas pa ni /
gtsug lag khang gdan gnas med pa der gso spyod ma 'ongs pa la bsdad par dad dbyar snga ma gnas par khas blang bar mi bya ste /
de bas gnas la brten pa dgos pa che ba'i phyir dang /
dbyar phyi ma khas blang du yod pa'i phyir ro / /
dbyar snga ma gnas par khas blangs pa'i tshe gnas med bar gyur na dbyar snga ma rjes su bsrung bar mi bya bar gnas yongs der 'gro bar bya'o / /
dbyar phyi ma la yang khas blangs nas gnas med par gyur na zla ba dang bo gnyis las lhag pa bsrung bar mi bya'o / /
dang po gnyis ni bsrung dgos te /
dbyar khas len gsum pa med pa'i phyir ro / /
zla pa gnyis po'i bar la gnas btsal dgos na ji ltar btsal zhe na /
yon bdag gis rnyed pa sbyor ba'i gnas khang dang las la mi bsko ba dang nye gnas dge tshul la sogs pa'i sta gon gyis gnas de btsal bar bya'o / /
zla ba gnyis bo'i tshe gnas @# / /
med na gzhon nu'i nang nas ches rgan pa la bya ba zhu bar bya'o / /
de'i tshe ches rgan pas ma zhus par yang bya ba bya'o / /
gnas mtshan nyid pa yod na yang gzhon nu'i nang nas rgan pa la re zhig gi gnas nyid kyis bya ba zhu bar bya ste /
'di ni khyod dang mkhan po gcig pa yin gyis khyod kyis 'di la zhu bar bya'o zhes gsungs ba'i phyir ro / /
gnas la ma zhus par tshul khrims 'chal ba de lta bu la bdag gis rkad pa mnye ba sogs bsnyen bkur mi bya des kyang bdag la bsnyen bkur gyi las byed pa bdag gir mi bya'o / /
mi gnas par 'dug par mi bya ba'i dmigs bsal ni /
gnas par 'os pa gnas yongs su tshol ba la zhugs pa ni gnas med na re zhig mi gnas par 'dug ba la nyes pa med do / /
ji srid du nyes pa med na /
zhag lnga'i mthar thug pa'i bar du nyes ba med ba'o / /
de la dge 'dun gyi rnyed pa yod na 'os pa nyid do / /
dge slong glo bur du 'ongs pas ni nyi ma dang bo la dal bsos nas nyi ma gnyis pa'am gsum pa la gnas bca' bar bya'o / /
nyi ma gcig ni gnas pa'i ched du gnas bca' bar mi bya'o / /
gnas bar bya ba nye bar yi gnas bar zhu sa med na gzhan la zhu bar bya'o / /
ma zhus par bya ba mi bya ba'i dmigs bsal ni /
gnas bas las su bskos par song ba na las su bya ba de gzhan byung na gzhan de sgrub pa'i phyir ma zhus kyang nyes pa med de /
sngar zhus pa de nyid bya ba phyi ma'i yang zhu ba yin pa'i phyir ro / /
gnyis pa gnas su gzung ba'i tshul ni /
gnas bca' dgos na gnas ji lta bu la bca' zhe na /
dge slong gang yang rung ba la gnas bca' bar mi bya'o / /
'o na gang la bca' na /
gzhan la dri ba dang lus ngag gi kun spyod la sogs pa la brtags pas tshul khrims dang 'dul ba shes pa dang 'khor la phan 'dogs pa nyid des par shes par byas nas de gnas su gzung bar bya'o / /
cho ga gang gis gzung zhe na /
dge bsnyen la sogs pa'i sdom pa len pa bzhin du lan gsum sngon du btang nas bzung ngo / /
'o na thal mo sbyar nas len nam zhe na /
gnas pa'i lag pa gnyis kyis gnas kyi rkang mthil gnyis la bcangs nas len no / /
des na gnas ni /
bsnyen rdzogs kyi sdom pa dang ldan pa /
lta mtshan 'thun pa tha snyad gsum ldan /
sa rang bzhin du gnas pa /
mtshams nang du gnas ba /
tha mal ba'i gzugs su 'dug pa /
brtan mkhas dang ldan pa /
brtse ba dang bzod pa dang ldan pa /
nang 'khor ba dag ba phan 'dogs la brtson pa /
sngar gnas su ma grub ba la /
btsun pa dgongs su gsol /
bdag ming 'di zhes bgyi ba btsun pa la gnas 'cha' bar gsol na /
btsun pas bdag la gnas stsol cig /
bdag btsun ba la gnas 'cha' zhing mchis so / /
zhes lan gsum @# / /
bzlas so / /
dge tshul gyi gnas yin yang gnas kyi cho ga bya ste mkhan po bzhin no / /
de lta bu la bsten na mtsho chen po la gnas ba'i padma ltar yon tan 'phel bar 'gyur te /
skyes rabs las /
dam pa'i skye bo sus kyang mi bsring ste / /
dul ba'i tshul gyis dge la brten par bya / /
de dang nye na de yi yon tan rdul / /
tshad du ma bsgos par yang 'gos par 'gyur / /
zhes pa ltar ro / /
gnas kyis kyang thams cad la gnas sbyin par mi bya bar /
'di myang 'das kyi bsam pa can yin nam /
bslab pa la gus pa yin nam zhes yongs su brtags nas gnas sbyin no / /
gnas dang gnas pa gnyis ji ltar gnas par bya zhe na /
gnas kyis gnas pa la bu'i 'du shes dang /
gnas pas gnas la pha'i 'du shes dag bskyed par bya'o / /
'o na mkhan po la yang gnas bca' dgos sam zhe na /
mkhan po de nyid gnas par bya ba nyid yin pa de'i phyir mkhan po de la ji skad bshad pa'i cho gas gnas de mi bca'o / /
gang gis gnas bcas pa 'jig ce na /
gnas dang gnas ba gnyis ka la phan tshun mi ltos pa nyid kyi sems cig car ram rim gyis byung na gnas bcas pa nyid 'jig pa'i rgyu yin gyi gang rung zhig la mi ltos pa'i sems skyes bas ma yin no / /
gnas kyi 'os du ma tshogs na gang la gnas par bya zhe na /
mkhan po ma yin pa'i gnas du ma dag tshogs na gnas pa'i 'dod pas gnas la 'jug par bya'o / /
mkhan po de rang lhan cig tu gnas du ma tshogs na mkhan po de nyid kyis gnas par bya'o / /
gsum pa gnas la gus pa bskyed tshul ni mkhan po langs pa mthong ma thag tu stan las ldang bar bya'o / /
gnas gzhan la'ang 'dra'o / /
gnas 'dug pa'i gtsug lag khang de na gnas pa yang 'dug na gnas pas gnas kyi drung du nyin par lan gsum du 'gro bar bya'o / /
gal te gnas dgon pa na 'dug la de la yang rgyang grags tsam zhig yod na gnas pas nyin par lan re gnas kyi drung du 'gro bar bya'o / /
dgon pa de rgyang grags lnga phan chang yod na zhag lnga'am drug cing gnas kyi drung du lan re 'gro bar bya'o / /
dgon pa de dpag tshad phyed dang gsum dag na yod na gso sbyong gi tshe 'gro bar bya'o / /
gnyis pa gnas kyi tshul khrims ni /
gnas pa chad pas bcad par 'os pa gnas kyis chad pas mi bcad par mi bya'o / /
chad pa du yod na /
chad pa ni lnga'o / /
lnga gang zhe na /
phan tshun gtam 'dre bar mi bya ba dang mi sdug pa bsgom pa la sogs pa'i gdam ngag mi sbyin pa dang /
des bsnyen bkur byed du mi gzhug pa dang /
chos dang zang zing dag gis longs spyod du mi gzhug pa dang /
'chad nyan sogs dge ba'i phyogs brtsams ba rgyun bcad pa dang /
gnas dgag @# / /
pa ste gnas 'char mi gzhug par bya'o / /
chad pa de dag gang la 'os she na /
ma dang ba dang /
le lo can dang /
bka' blo mi bde ba dang /
ma gus pa dang /
sdig ba'i grogs byed pa la chad pa de dag 'os pa nyid do / /
gnas kyis chad pas bcad pa dge slong gzhan gyis len par byed pa la dge 'dun dbyen du gtogs pa'i nyes pa sbom por 'gyur ro / /
chad bas bcad kyang bzod ba gsol ba'i phyir du gus bar mi byed na drang por bya ba'i phyir gnas kyis dge slong shes nyen can gzhan bsko bar bya'o / /
chad pa'i rgyu ma dang pa sogs btang ba gnas la bzod pa gsol bar byed ba la gnas kyis bzod par bya'o / /
dad pa la sogs pa'i yon tan dang ldan ba chad pas bcad par mi 'os pa la chad pas bcad par mi bya'o / /
chad pa'i rgyu btang ba bzod pa bya bar 'os pa la mi bzod bar mi bya'o / /
rgyu ma btang ba bzod pa bya bar mi 'os ba la bzod par mi bya ste /
lang shor spang ba'i phyir ro / /
thabs gang gis kyad drad por mi byed pa nyid yin na /
de gnas khang nas bskrad bar bya'o / /
yo byad med par bskrad dam zhe na /
bskrang bya dge tshul la ni chu tshags dang ril ba spyi blugs dang mthang gos dang bcas pa'i bla gos kyang byin te bskrad par bya'o / /
bskrang bya de gal te lo lon zhing myur du bsnyen par rdzogs bar 'dod pa zhig yin na chos gos gsum gding ba lhung bzed de yo byang lnga dang /
chu tshags kyang byin te bskrad par bya'o / /
bskrad bya bsnyen par rdzogs pa la yang yo byad drug byin nas bskrad do / /
de ltar bskrad pa na /
drang por gyur te bzod pa gsol na seng ge zas gang spang ba de phyis mi len pa ltar gya tshom mi bya bar phyir blang bar bya'o / /
dge 'dun gyi khrims de ma byas kyang nyes pa med la /
byas na dge slod rnams la gnod par 'gyur ba'i khrims su bya ba mi bya'o / /
gnyis pa thun mong du ji ltar bya ba ni /
mtshan mo kha'i nang du dri ma gnas pa ni ma bkrus pa nyid yin pas /
dri ma de ma sbyangs kyi bar du phyag 'tshal ba dang bza' ba la sogs pa mi bya'o / /
'o na dri ma ji ltar sbyangs /
so shing gis kha sbyangs nas so shing de dben par dor ro / /
bshang gci bya ba yang dben par bya'o / /
skye bo mang pos pongs spyad du rung ba'i shing ngam rtsig pa'i drung du so shing dang bshang gci mi dor / /
so shing de'i tshad ni sor bcu gnyis man chad sor brgyad yan chad do / /
bad kan mang ba'i ni sngar bstan pa'i so shing gi tshad med na sor bzhi las lhag pa sor phyed dang lnga yan chad kyis bya'o / /
gnas khang du so shing dor du mi rung ngam snyam na /
gnas khang du chol zangs kyi nang du so shing dor ba la mi rigs pa med do / /
so shing dor ba de la wa kha yang mi dben par mi 'gyur ro / /
wa kha der khru gang khor yug tu so shing dor ba dang rkang ba bkru ba sogs rnam pa de lta bu @# / /
byar rung ba nyid do / /
so shing dor ba de'i rjes de ma thag la lce bzhar bar bya'o / /
cis bzhar ce na /
lce bzhar nye bar gzhag par bya'o / /
rgyu ci las byas ba zhe na /
khab kyi rdzas ra gan dang zangs dang khar ba dang lcags dag la byas pa'o / /
lce bzhar med na /
lce bzhar ba'i don 'di la so shing gi tshal bas lce bzhar du rung ngo / /
so shing gi tshal ba de ha cang zur mi rno bar bya ba'i phyir /
phan tshun gcig gis gcig la drung par bya'o / /
zur mi rno pas so dang lce dang rna ba drung bzhar bya'o / /
mi rno bas kyang dal gyis ma yin par drung bzhar mi bya'o / /
dal bus ji ltar bya zho na /
so la sogs pa de dag gi sha rnyil la sogs pa la mi gnod par bya'o / /
so dang lce gnyis kyi drung bzhar gyi phyogs kha'i dri mas gos pa ma bkrus sam sa sam bskus par mi dor ro / /
se gol la sogs pa'i sgra ma byas par so shing mi dor ro /
de ni dpe yin pas bshad ba dang gci ba dang mchil ma dang snabs dang zas gyen du skyugs pa dang ma zhu bar thur du rlugs pa dang dor bar bya ba gzhan dag kyang sgram byas par mi dor ro / /
so shing de las byi dor 'byung ba bzhin du 'dag rdzas dang lci bas kyang byi dor 'byung ngo / /
gsum pa gnas pas gnas la bsnyen bkur ji ltar bya ba ni /
lus kyi bya ba so shing dor ba sogs bsgrubs ma thag tu mchod rten la phyag bya'o / /
'di man chad gnas pas bsgrub pa'i dbang du byas te 'chad pa ni /
lus kyi bya ba bsgrubs ma thag mchod rten la phyag 'tshal ba de nas /
de ma thag tu gnas pas gnas kyi drung du sngar song ste phyag bya'o / /
rgan nam 'on te gzhon yang rung / /
gang la chos ni thos gyur pa / /
de la thog mar phyag byas te / /
zla ba tshes la bram ze bzhin / /
zhes so / /
sangs rgyas pas dang por bla ma la phyag bya bar gsungs pa dang 'gal lo zhe na mi 'gal te /
de'i tshe phyag gi bslab pa'i gzhi ma bcas la /
'di bslab pa bcas nas yin te /
tshig ler /
brtul zhugs can gyis bla ma bas / /
sngar nyid mal nas langs nas ni / /
so shing bcas nas de 'og tu / /
ston pa la ni byag bya'o / /
de nas rab gus bskyed pa yis / /
bla ma la ni phyag bya ste / /
de ni de la gdam dag sogs / /
cho ga bzhin du phan 'dogs yin / /
zhes dang /
ldang byed la gsungs pa bzhin no / /
yang na gnas khang tha dad kyi dbang du byas pa yin te /
tshig le'ur byas pa lnga bcu par /
gdong dang so yi dri bkrus nas / /
rdzogs sangs rgyas la gus phyag 'tshal / /
bla ma gnas pa'i sgo glegs la / /
lag pas dal gyis brdung bar bya / /
zhes sogs gsungs /
phyag 'tshal nas dgung la sku khams bde'am zhes snyun gsol /
bde zer na /
'dag rdzas dang so shing dang chu la sogs pa dbul lo / /
'di ni 'bags pa la @# / /
phyag mi bya ba'i dmigs bsal lo / /
de nas tshang mang ste g.yos khang bltas te bza' btung ji lta bu sta gon bgyi zhes gnas la brjod par bya'o / /
brjod pa na dngos po 'di la dga' zer na /
gang la dga' ba de bstabs pa nyid du bya'o snyam du yid la bya'o / /
zas zos nas gnas kyi lhung bzed bkru bar bya'o / /
gal te gnas de bsod snyoms pa zhig yin na sil byed mkhar gsil kyang byi dor bya'o / /
mkhar gsil dum bu gsum du bya ba ni bslab pa gsum gyi brda 'breng bas dkri ba ni bslab pa gsum zung du 'brel ba'i brda /
yar rtse la cung gzhogs brgyad yod pa 'phags lam yan lag brgyad /
'khor lo zhig bya ba ni chos kyi 'khor lo bskor cig pa'i brda /
r+wa bzhi ni bden pa bzhi /
mnyan bya bcu gnyis ni gsung rab yan lag bcu gnyis /
mchod rten gnyis ni chos sku dang gzugs sku gnyis /
lcags kyu ni ngan song nas 'dren pa'i brda /
mar rtse'i rgya mdud ni ngan song gsum gyi sgo 'gegs pa'i brda yin no / /
gal te bsod snyoms kyis der chu 'tshag pa'i dgos pa yod na chu tshags kyang byi dor bya'o / /
gal te gnas pa de yang bsod snyoms pa yin na lhan cig tu bsod snyoms la 'jug gam so sor 'jug ces gnas la zhu bar bya'o / /
gal te gnas de lhan cig bsod snyoms la 'jug par bzod cing 'dod na gnas de nyid dang lhan cig bsod snyoms la 'jug par bya'o / /
lhan cig zhugs pa'i tshe glang po che la sogs pa dang phrad pa dang /
g.yang sa dang /
'dam rdza ba la sogs pa nyam da ba la sogs par gnas pas mdun du 'gro bar bya'o / /
gal te gnas pas bsod snyoms bsod pa bzad ba zhig rnyed na gnas de la brdar ba mchod par bya'o / /
gal te gnas dang ma 'grogs par bsod snyoms la song na /
gnas pas phyir 'ongs nas gnas la bsod snyoms bstan par bya'o / /
bza' ba dang bca' ba ches mchog tu gyur pa 'di bzhes zhig ces gnas la dbul bar bya'o / /
gnas des bsod pa stobs pa 'ba' zhig tu ma zad bya ba thams cad la gnas pa la mi gnod pa de ltar tshod rig par bya'o / /
gnas kyi chu snod spyi blugs la sogs pa dgar bar bya'o / /
gdugs tshod la bab po zhes zan gyi dus brjod par bya'o / /
gnas kyis zas zos zin nas gnas pas lhung bzed dang lhung bzed chung du la sogs pa bkru bar bya'o / /
bkrus pa de dag rang rang gi gnas su gzhag par bya'o / /
gnas mchod rten la phyag 'tshal ba na /
gnas pas 'dag rdzas dang chu dang phyags ma la sogs pa dbul lo / /
gnas kyi rkang ba bkru bar gtogs pa bsku mnye dang dril phyi la sogs ba la gnas bas nan tan bya'o / /
gnas pas gnas kyi sal dang stan bsham par bya'o / /
nub mo nyal ba na sham thabs @# / /
kyi gzan dbul bar bya'o / /
sham thabs kyi gzan phul ba'i rjes su sham thabs blang bar bya'o / /
rkang ba bkru ba'i chu dang rkang rten dang rkang khrus kyi snod chol zangs dbul bar bya'o / /
gnas kyi mchil lham gnyis phyi bar bya'o / /
gnas de dge 'dun gyi phyag dar sogs sgrub par byed pa nyid du ma bskos par phyags ma thogs pa mthong na de bdag gis blangs pa la sogs pas gnas de las chung bar bya'o / /
spo ba gcod pa la sogs pa'i tshe phyag dar sogs kyi las byed par dge 'dun gyis bskos pa yin na de nyid kyi las yin no / /
yang gnas dge 'dun gyis sgra brkyang 'ding bar bskos pa sogs gos 'tshem pa nyid du bskos na rang gi bya ba yin la /
de ltar ma bskos par khab thogs pa yang mthong na las chung dur bya'o / /
shing thog la sogs pa rung bar bya ba dang mchod rten sogs la skyes pa'i sngo chung du rnga ba dang me tog dang 'bras bu 'theg pa dang so shing nye bar bsgrub pa la sogs par yang dge tshul bsko'o / /
yang zhes pas gnas kyi ched du ma zad dge 'dun gyi phyir yang dge tshul bsko zhes bstan /
phyi nas nang du 'ong bar 'dod pas sgo glegs la lag pa sogs kyis brdabs pas gnas khang gi nang na gnas pa la go bar bya'o / /
sgo glegs la brdab pa de ni dal bus bya ba dang /
yun mi ring bar bya'o / /
sgo glegs de drag tu mi dbul lo / /
ha cang mi mgyogs par dal bus shes bzhin du gnas khang la sogs pa'i nang du 'jug pa dang phyir 'byung ba dang chos gos sgo skyes la mi drud par bya'o / /
gnas pas gnas de la bkur sti bya'o / /
gnas de la bzhar pa thag mi ring bar 'dug par bya'o / /
gnas de dang zhe 'gras pa la gnas pas mi bzhar ro / /
gnas pas gnas de la khrel yod pas gnas par bya'o / /
gnas pas gnas de'i bya ba thams cad la le lo med par grims par bya ba dang /
gnas kyi chos gos la sogs pa'i las la gus bar bya ba dang /
gnas kyi bya ba la 'gro ldog sogs byed pa'i tshe mdzes pas 'jug par bya'o / /
gnas kyi bya ba la bag skyong bzhum par byed pa ngo tsha dang ldan pa dang /
zhum pa'i dbang gis dam pa ma yin pa'i las la mi 'jug pa gus pa dang bcas pa dang /
gnas mthong na rjes dang bcas pa dang /
gnas kyi bya ba la nga rgyal bcom pas sems dma' ba dang shes bzhin gyis rang gi don klog pa dang bsam gtan sogs mi nyams par bya'o / /
bya ba thams cad la dge ba gang yin zhes dge ba 'tshol ba can du bya'o / /
'jig rten gyi spyod pa la gdu bar mi bya'o / /
gnas bslab pa la g.yel pa sogs nyes byed la 'jug na gnas pas ldog par bya'o / /
gnas de la brten pas gnas pa'i dge ba bsam gtan dang klog pa sogs mi 'phel na dge ba 'phel ba de byed pa'i gnas gzhan la bdag nyid gtad par @# / /
gsol bar bya'o / /
bzhi pa gnas kyis ji ltar bya ba ni de ltar gsol ba na gnas des kyang gnas kyi 'os 'dri ba la sogs pas nges par shes par byas gnas gtad pa ra bya /
gnas kyis gnas pa tshul khrims 'chal ba sogs sdig pa'i grogs po dang 'grogs pa las zlog par bya'o / /
bsam gtan dang klog pa sogs kyi dge ba la spyad bar bya'o / /
gnas kyis gnas pa de la chos dang zang zing gis dge ba de nye bar sgrub par bya'o / /
gnas kyis gnas pa dge 'dun lhag ma sogs kyi ltung ba las bslang ba dang /
chos gos dang lhung bzad sogs rjes su mthun pa'i 'tsho ba'i yo byad lhung bzed dang chos gos sogs kha na ma tho ba med pa bsgrub pa la brtson par bya'o / /
gnas pas kyang gnas la de rnams sgrub pa la brtson par bya'o / /
gnyis pa zhar la nad pa gso ba'i tshul khrims la gsum nad g.yog brtag pa dang /
sman brtag pa dang /
nad g.yog gis ji ltar bya ba'o / /
dang po ni /
gnas dang gnas pa phan tshun nad g.yog bya dgos pas /
lhan cig gnas pa mkhan bu dang de las gzhan pa'i slob ma nye gnas dang /
mkhan po dang /
slob dpon dang /
mkhan po gcig pa dang /
slob dpon gcig pa dang /
gcugs pa'i gtam 'dres pa dang /
lhan cig tu bag phebs pa'i gtam smra ba phebs par smra ba dang /
gang dang lhan cig gnas gcig na 'dug pa dang lam gcig tu 'grogs pas 'dris pa'i smon 'drin dang /
gang gis gang mthong ngam thos ma thag rjes su mthun pa'i rkyen med par yang dga' ba yod pa'i 'grogs bshes kyis nad g.yog bya'o / /
lhan cig gnas pa la sogs pa'i nad g.yog byed pa dang po med na /
nye gnas la sogs pa 'og ma rnams kyis nad g.yog bya'o / /
nad g.yog bya ba'i skabs 'dir slob dpon smos pas klog pa'i slob dpon yang bzung ba nyid yin pas /
nad g.yog mkhan po med na gnas kyi slob dpon gyis nad g.yog bya /
de med na las byed pas so / /
de med na gsang ste ston pas so / /
de med na dge tshul du sgrub par byed pas so / /
de med na klog pa'i slob dpon gyis nad g.yog bya'o / /
nad g.yog bya dgos pa rnams gcig car na zhing thams cad kyi nad g.yog byed mi nus na gnas par bya ba'i nad g.yog bya /
gnas du ma yod na gnas gang dang zhu zhing lhan cig 'jug pa'i nad g.yog bya'o / /
nad g.yog gi skabs 'dir /
rab byung de'i rtags ba rtsams pa sgra bregs pa la sogs pa byas pa de yang rab tu byung ba dang 'dra bar nad g.yog bya'o / /
tshangs pa mtshungs par @# / /
spyod pa na ba yal bar mi dor ro / /
ji ltar mi dor na /
tshangs pa mtshungs par spyod pa na ba de la nad g.yog med na gcig dang gnyis la sogs pa nas dge 'dun gyi mthar thug pa man chad las nad g.yog bsko bar bya'o / /
gnyis pa ni /
dge 'dun las byung ba'i sman ni nad pa 'ba' zhig gis spyad du rung gi nad g.yog sogs kyis spyad du mi rung ngo / /
dge 'dun gyi sman dang nad pa rang gi sman med pa nyid yin na sman de nad g.yog gis yon bdag gzhan la 'tshol du gzhug go / /
yon bdag la btsal yang ma 'byor na dge 'dun gyi dkor las sman nyo ba'i zod sbyin par bya'o / /
dge 'dun gyi zod med na sangs rgyas kyi dkor las sbyin zhing /
tha na sku gzugs la gsol ba dang /
mchod rten la btags pa'i rgyan la sogs pa man chad kyang sbyin par bya'o / /
nang pa rang dang de'i 'khor gyis ma 'byor na /
nang pa de'i phyir du dge 'dun gyi dkor las dkon mchog gsum la btung ba dang gdugs gdags pa la sogs pa'i mchod pa bya'o / /
dge 'dun gyi dkor med na sangs rgyas kyi dkor las thams cad bya'o / /
dge 'dun dang sangs rgyas de gnyis kyi dkor las blangs pa nad pa de sa ma shi ba la 'byor pa yod na bsab bar bya la /
med na ma bsabs kyang nyes pa med de /
bsam pa dag pa'i phyir dang /
zhing chen po'i gnas skabs su spyad pa'i phyir ro / /
gsum pa ni /
nad g.yog gis nad pa de la bsnyen bkur mi bya bar mi bya'o / /
nad pa de'i tshig don dang ldan pa 'tsho ba la phan pa dang /
chos dang ldan pa /
bsod nams la phan pa nad g.yog gis bcag par mi bya /
nad pa de lhag par chags pa'i dngos po lhung bzed la sogs pa khyer shog ces 'gugs na /
nad g.yog gis dgag par mi bya bar bstan par bya'o / /
nad g.yog gis nad pa de la mi gdams par mi bya bar gdams ngag sbyin no / /
nad g.yog gis byin pa'i gdams ngag de nad pas 'da' bar mi bya'o / /
nad g.yog des nad pa de 'chir dogs na dge 'dun gyi mal stan las nad pa de blangs te gang zag gi mal stan la bzhag par bya'o / /
thabs gang gis gzhag ce na /
bsku mnye dang khrus sngar bya ba nyid kyi sgyu thabs kyis gzhag par bya'o / /
'chir dogs pa'i gnas skabs ji ltar shes par bya zhe na /
'chi ba de'i gnas skabs kyi rtags 'chi ltas sogs yongs su brtag pa la yang dang yang du 'bad par bya'o / /
nad pa des rme zhing btsog par byas pa'i shi ba'i gos de dag bkru ba ni /
nad g.yog des bya ba nyid yin no / /
gsum pa gnas brtan dang phyi bzhin 'brang ba'i tshul khrims la gsum /
phan tshun bsdad pa'i skabs dang /
gnas brtan gyi tshul khrims @# / /
dang /
phyi bzhin 'brang ba'i tshul khrims so / /
dang po ni /
dge 'dun 'dus pa na grong la sogs par 'gro ba'i tshe dge 'dun de'i gnas brtan dge 'dun rnams kyi mdun du 'gro bar bya'o / /
'gro ba'i tshe dge slong dag thogs na gnas brtan gyis bsdad par bya'o / /
dge slong de dag gis gnas brtan de thogs na bsdad bar bya'o / /
yang zhes pas gnas brtan 'ba' zhig tu ma zad dge slong de dag phan tshun thogs na yang bsdad par bya'o / /
gnas brtan nang nas ma byung ba la dge slong dag gis mi ring bar song ste bsdad par bya'o / /
gnas brtan grong gi nye 'khor du thogs pa la yang dge slong dag gis bsdad par bya'o / /
gal te dge slong dag grong du 'jug pa na gnas brtan phyi bzhin 'ong ba snang na yang bsdad par bya'o / /
dge slong rnams de ltar bsdad pa na gal te grong nas /
sbron pa 'ong na yang sbron pa de la dge slong rnams kyis gnas brtan ma 'ongs kyi bar du sdod cig ces bsgo bar bya'o / /
dge slong rnams zas kyi phyir grong du song ba na lag chu drangs pa'i tshe gal te gnas brtan bsgugs pa'i dus yod na yang bsdad par bya 'ongs kyi bar du cung zad sdod cig ces bsgo bar bya'o / /
gdugs tshod la bab nas bsgugs pa'i dus med na gral mgo der gnas brtan de'i stan bzhag par bya'o / /
gnyis pa ni /
gnas brtan gyis dge slong rnams khyim gyi nang du 'dug pa dang phyi rol du yang 'di na kha cig legs par ma bgos pa dang legs par sbyangs par ma gyur tam zhes so sor brtag par bya'o / /
brtags pa na stod g.yogs legs par ma bgos pa nyid dam /
smad g.yogs legs par ma sbyangs pa nyid yin na /
cha lugs mdzes par bya ba'i phyir legs par ma bgos pa dang ma sbyangs pa de gnyis la lag brda sogs bya'o / /
brda byas kyang ma go na de gnyis kyi drung na mo brda byed du gzhug go / /
drung na mos brda byas kyang mdzes par ma gyur na gnas brtan rang gis mdzes par bya'o / /
gnas brtan gyis gsar bu de dag la 'du 'dzi'i gtam kun du smra bar mi bya'o / /
gtsug lag khang dang dgon pa der gsar bu de dag gis tshul khrims kyi tshul khrims 'jug pa gnas pa kun du spyod pa sogs de 'dzin du gzhug par bya zhing tshul khrims de la nan tan bya ba la /
nges par sbyar bar yang bya'o / /
dge slong glo bur du 'ongs pas ni rang gi 'khor lhan cig tu 'ongs pa rnams la so sor brtags pa grangs nas gnas mal gyi phyir gnyug mar gnas pa rnams la brjod par bya'o / /
'gro bar chas pa'i gnas brtan gyis ni gang du 'gro ba'i phyogs dang gang nas 'gro ba'i lam dang lam grogs 'gron pa dang dgon pa sogs gnas dang der phyin pa rnams kyi gnas mal dang grogs na ni gang gis kyang mi @# / /
'dor ba nyid brtags nas 'phags par bya'i gzhan du mi 'phyag go / /
'gro bar chas pa'i gnas brtan gyis gnas nas ring bor ma son par gzhi nas cha ba sogs bya ba thams cad zin pa'i tha mar dge slong la la'i rdzas cung zad ma lus sam zhes 'phral du dran par bya'o / /
'gro bar chas pa'i gnas brtan gyis gsar bu rnams mi rgod pa nye bar zhi ba nyid dang ma khengs pa nga rgyal bcom pa nyid la des par sbyar bar bya'o / /
grod du phyin pa'i tshe khyim phyir nye ba na 'gro ba'i gnas brtan du ma zad gnas brtan thams cad kyis gsar bu dang rgan pa thams cad kyang mi rgod pa nyid dang ma khengs pa nyid la sbyar bar bya'o / /
'gro bar chas pa'i gnas brtan gyis rang gi 'khor ming la sogs pa'i mtshan mas kun shes par bya'o / /
bsod snyoms la sogs pa'i spyod yul dang 'chag pa la sogs pa'i spyod lam bstan pa dang /
lung nod pa dang kha ton la sogs pa dang bza' btung sogs zas kyi rnyed pa dang /
sman dang nad g.yog sogs kyis nad pa la bgo bsha' bya ba la sogs pa'i bya ba bsgrubs pas gsar bu rnams la phan gdags par bya'o / /
dbyar gnas par khas blangs pa'i gnas brtan gyis gtsug lag khang byi dor mi byed pa la ni gros btab ste byi dor byed du gzhug cing rang nyid kyis byi dor byed ba la ni rab tu byung ba'i tshul dang mthun no zhes spro bar bya'o / /
gnas brtan thams cad kyis rang gi 'khor du gtogs pa chos kyi gtam 'dod pa dag la gang la gang 'os dang rjes su mthun pa'i chos nye bar bsgrubs pas phan gdags par bya'o / /
'phags pa'i mi smra ba tshul bzhin yid la byed pa nyid la dga' ba dag btang snyoms su gzhag go / /
tshul bzhin yid byed med par gyi nar kha rog 'dug pa la btang snyoms su mi gzhag go / /
gnas brtan gyis gtsug lag khang du khyim pa nye bar 'ongs pa'i 'tshal ma zan sbyor du gzhug go / /
de ltar bcug pa na /
dge slong dag zas kyi sta gon mi byed dam /
khyim pa zan mi 'dod na gnas brtan gyis khyim pa de dag la sbyin pa la sogs pa chos dang ldan pa'i gtam byas nas de dag dga' bar bya ba'i phyir bdag cag dge slong rnams la chos kyi sbyin pa 'di yod do zhes brjod par bya'o / /
gnas brtan du ma zad 'khor de dang ldan pa'i dge slong thams cad kyi rang rang gi 'khor la so sor brtag par bya'o / /
brtags pa na mi dgos pa byed pa'i don med par spyod pas dus 'da' bar byed na tshar gcad do / /
'khor dang ldan pa'i dge slong gis 'khor de la 'gro ba dang /
'dug pa dang nyal ba la sogs pa 'khor de ji lta ba bzhin bya'o / /
'phros gtam sna tshogs dang /
gtam chos 'dul ba dang 'gal ba med par bya'o / /
gsum pa ni /
phyi bzhin 'brang ba'i dge sbyong rang gi gnas @# / /
kyi mdun du 'gro bar mi bya'o / /
gnas brtan gyi gong du 'dug pa dang 'greng bar yang mi bya'o / /
bla ma smras na de'i 'og tu lan smra bar bya zhing /
yang na bla mas smras pa de phyi bzhin 'brang ba'i dge sbyong gis cang mi smra bar bsgrub par bya'o / /
bla ma'i gtam gyi bar chad mi bya'o / /
gtan nas mi bya 'am zhe na /
bla mas chos ma yin pa mi rigs pa smra na bzlog par bya'o / /
bla mas chos kyi gtam smra na legs so zhes rjes su yi rang bar bya'o / /
bla ma la chos dang ldan pa'i rnyed pa byung na phyi bzhin 'brang ba'i dge sbyong gis blang bar bya ste /
bla ma rang gis len pa tshul ma yin pa'i phyir ro / /
bzhi pa de las gzhan pa'i tshul khrims la lnga /
khyim du 'gro ba'i tshul khrims /
dran pa dang lung la brten pa /
gnyug mar pa'i tshul khrims /
gsar bu'i tshul khrims /
g.yog 'khor dang gnas bskyang ba'o / /
dang po ni /
dge slong khyim du 'gro bas khyim du mi rgod pa dang ma khengs pa dang khyim du yun ring du mi gnas par myur du phyir 'gro ba'i sems bya'o / /
yul rnams las mig phyir bslan pa'i mig smad pa dang /
khyim pa rnams la chos dang ldan pa'i gtam bya'o / /
ji ltar bya na /
sbyin pa ste /
gang gis sbyin par byed pa lus ngag gi las kun slong dang bcas pa dang /
sbyin par bya ba dngos po ste /
de yang sbyin bdag dang dngos po dang zhing gi khyad par du 'gyur tshul ston pa ste /
mdzod du /
de yi khyad par sbyin bdag dang / /
dngos dang zhing gi khyad par las / /
sbyin bdag khyad 'phags dad sogs kyis / /
gus la sogs pa sbyin par byed / /
de phyir bkur sti rgya chen dang / /
dus dang bar chad med par rnyed / /
kha dog la sogs phun sum dngos / /
de las gzugs bzang grags ldan pa / /
dga' dang shin tu gzhon sha can / /
dus su reg na bde lus 'gyur / /
'gro dang sdug bsngal phan 'dogs dang / /
yon tan rnams kyis zhing khyad 'phags / /
zhes sogs dang /
gzhir /
blo ldan chos dang mthun pa yis / /
nor rnyed bsag par mi bya ste / /
tshul khrims phun sum tshogs pa yi / /
yon gnas la ni yon du 'bul / /
dge sbyong bram ze nges pa dang / /
phongs pa legs par tshim byas na / /
shes rab can de lus zhig nas / /
lha yi lus su skye bar 'gyur / /
mkhas pas de ltar shes byas nas / /
dang ldan chags pa med sems kyis / /
yon gnas rnams la byin pa ni / /
dpa' bo ser sna med pas bsngags / /
zhes so / /
dbang po rnams dul ba dang /
lus ngag yang dag par bsdam pa dang /
rab byung gi tshul khrims dang khyim pa la yang ji srid 'tsho'i bar du mi tshangs spyod spong ba'i tshangs par spyod pa la gnas pa dang /
gso sbyong bsnyen gnas yan lag brgyad pa dang dkon @# / /
mchog gsum la skyabs su 'gro ba dang /
bslab pa'i gzhi lnga bzung ba'i dge bsnyen ngag la khyim pa de dag nges par sbyar bar bya'o / /
gnyis pa ni /
khyim du 'jug pa dang /
bsod snyoms len pa dang /
'gro 'dug sogs ltung ba 'byung ba'i sgor gyur pa'i lus ngag gi 'jug pa thams cad la ltung ba mi 'byung ba de ltar dang po nas dran pas bsgrub par bya'o / /
rjes su 'gro ba bla mas bslabs pa de slob mas mi bya bar mi bya'o / /
gsum pa ni /
khyim pa'am rab byung zhig gtsug lag khang du 'ongs pa la 'ongs pa legs zhes 'ongs pas brjod pa'i sngar snyan pa brjod par bya'o / /
'ongs pa la ngo ma zum med par bzhin gyi mdangs gsal bar bya'o / /
'ongs pa de la 'dzum pa yid tsam rgod pa sngar bya'o / /
khro gnyer med par bya'o / /
gal te khyim pa zhig gtsug lag khang du 'ongs na de la chos dang ldan pa'i gtam bya'o / /
dge slong grong mtha' bas ni gtsug lag khang der khyim pa mi 'ong na kun dga' bar 'gyur ba zas skom la sogs pa ci nus pa bslugs pas te sbyin par bya'o / /
dgon pa pas khyim pa 'ongs pa la chu dang stan stob par bya'o / /
bzhi pa ni /
phyag dar dang mal dang stan bsham pa dang chu bzhag pa dang /
shing thog sogs brim pa dang /
lhung bzed la sogs par zan drang ba ni gsar bus bya'o / /
lnga pa ni /
g.yog 'khor gyi bya ba tshul dang mi mthun pa lha drag po'i rten 'dzugs pa sogs gal te dge slong rang dang yul mi lta bu gzhan la gnod par mi 'gyur ba ni ci bder bzhag go / /
gal te /
des rang gzhan la gnod pa de ltar na drag pos rgyun bcad nus kyang bya ba mi mthun pa de dag rgyun bcad la lo lnga'i dus ston sogs chos dang ldan pa'i sems bskyed nas dge ba bya ba des gros gdab par bya'o / /
chos dang ldan pa'i bya ba la bzhag pa /
de'i gzhi las g.yog 'khor mi dga' zhing yul gzhan du 'pho ba lta na de dag ci nas kyang gzhan du mi 'gro zhing bya ba mi mthun pa de yang rgyun gcod par sbyin pa dang snyan par smra ba sogs kyis phyir bsdu bar bya'o / /
rang gzhan la gnod pa'i g.yog 'khor gyi bya ba mi mthun pa de thabs gang gis kyang rgyun gcod par mi nus pa nyid yin na / /
bdag nyid gnas gzhan du 'gro bar bya'o / /
bya ba mi mthun pa rgyun gcod pa dang chos ldan la bzhag pa de'i rkyen gyis g.yog 'khor dang lhan cig rtsod cing 'thab pa'i tshig smra bar mi bya'o / /
dge 'dun gyi kun dga' ra bar chom rkun sogs kyis gnod pa byed na ci nas kyang g.yog 'khor gyis rkun po de nyid 'dzin du gzhug pa'i phyir 'dzin pa btang ba de ltar bya'o / /
g.yog 'khor 'dzin du mi 'gro na /
bab col du su la yang mi brjod par rgyal tshab tu dbang bskur ba'i gzhon nu dang rgyal @# / /
po'i mdza' bshes dang zhang blon dang rgyal bos bkrabs pa dang /
rgyal po'i zhabs 'bring gnyug ma dag la skad sbyar te mi rigs pa'i chad pas mi gcod pa'i grwa dag par thul 'og tu gzhug cing pham par bya'o / /
dge slong gi skabs smras zin to /
gnyis pa /
bud med kyi cho ga'i khyad par la gsum /
sbyor ba'i cho ga'i khyad par /
mjug tu brjod pa'i khyad par /
'gal rkyen bar chad kyi khyad par ro / /
dang po la lnga las /
sdom pa skye ba'i gnas kyi khyad par ni /
bud med rab byung sogs ji ltar bya zhe na /
skyes ba rab byung dang bsnyen rdzogs byed pa'i cho ga de bud med kyi yang yin no / /
khyad par med dam zhe na /
skyes pa'i cho ga'i skabs su dge slong zhes smos pa dag gi gnas su 'dir dge slong ma zhes brjod de /
dper na dge slong 'ga' zhig la mkhan po nyid du gnas pa la'o zhes pa der dge slong ma 'ga' zhig la mkhan mo nyid du gnas pa la'o zhes bya ba dang /
rang gis dge bsnyen nyid du nye bar bsgrubs nas dge 'dun la zhu ba'i dge slong la gtad par bya'o zhes bya ba der /
dge slong ma'i dge 'dun la zhu ba'i dge slong ma la gtang par bya'o zhes bya ba lta bu'o / /
'o na dge slong gi gnas thams cad du dge slong ma zhes brjod par bya bas khyab bam zhe na /
rab tu 'byung ba thams cad kyi skabs su dge slong gi gnas su dge slong ma zhes brjod bar bya'o / /
bsnyen rdzogs kyi skabs su ji ltar bya zhe na /
bsnyen par rdzogs par byed pa la ni gnyis ka'i dge 'dun gyi dbus su bsnyen par rdzogs pa de gsol ba la sogs pa dge slong gis byed dgos bas de las gzhan pa'i gsang ste ston pa dang mkhan po la sogs pa dge slong zhes smos pa'i gnas su dge slong ma zhes brjod par bya'o / /
khyad par gzhan med dam zhe na /
bud med bsnyen par rdzogs par gsol ba la sogs pa'i skabs 'dir dge slong ma'i dge 'dun gyi steng du dge slong gi dge 'dun gyis bsnan par bya'o / /
gnyis pa bar chad dri ba'i khyad par ni /
ma'i dge 'dun 'ba' zhig dang gnyis ka'i dge 'dun gyi dbus su bar chad dri ba la lan 'debs pa'i tshig dag /
dge slong mas bsgribs pa ste bar du bcad pa la bya ste /
ngo ma tshi bar bya ba'i phyir ro / /
gsum pa bslab pa'i tshigs kyi khyad par la bzhi las /
tshigs gzhan yod pa nyid du bstan pa ni /
bud med la ni dge tshul ma dang dge slong ma'i bar na dge slob ma zhes bya ba'i tshigs gzhan yod do / /
gnyis pa mkhan mol bsten dgos bar bstams pa ni /
dge slong ma de yang dge slong ma 'ga' zhig la mkhan mo nyid du gnas pa kho na la yod do / /
gsum pa sbyin pa dang sbyang ba'i dus ni /
dge slob ma de skabs gang du @# / /
sbyin dus ji srid du spyad ce na /
dge tshul ma nyid thob pa dang /
dge slong ma nyid ma thob pa'i bar skabs su sbyin zhing spyad pa'i dus ni lo gnyis so / /
lo gnyis las lhag na yang brtul zhugs de mi nyams shing bsrung dgos mod /
'on kyang lo gnyis su ma spyad par bsnyen rdzogs mi bya'o zhes dus nges pa mdzad pa yin no / /
de gnyis kyi bar la yun ring po yod na gang la skye zhe na /
bud med bsnyen par rdzogs pa'i dus kyi dang por dge slob ma spyad pa'i dus lo gnyis bo des ma lon pa'i dang po bcwa brgyad dang bcu lon pa la dge slong ma'i sdom pa skye'o / /
gzhon nu ma lo nyi shu lon pa dang khyim so bzung ba lo bcu gnyis lon pa bsnyen bar rdzogs pa'i dus yin la /
bud med khyim so bzung ba bag ma rab tang ba'i bsnyen par rdzogs par bya ba'i lo rnams kyi dang po ni bcu gnyis nyid do / /
bzhi pa ji ltar sbyin pa'i cho ga ni /
de ji ltar skye zhe na /
dge slob ma de sbyin pa las skye'o / /
sus sbyin pa las skye na /
dge slong ma'i dge 'dun gyis sbyin pa las skye'o| /
ji ltar sbyin zhe na /
dge slob ma'i sbyin pa ni bslab pa'i sdom pa zhes bya bas sbyin gyi /
dge slob ma'i sdom pa'i ming gis mi sbyin no / /
bslab pa'i sdom pa byin pa /
de'i 'og tu las byed pa mos dge slob ma'i bslab pa chos drug dang rjes su mthun pa'i chos drug brjod par bya'o / /
chos drug ni /
gcig pu lam du 'gro mi bya / /
chu bo'i pha rol rkyal mi bya / /
skyes pa dang ni reg mi bya / /
skyes pa dang ni 'dug mi bya / /
smyan du 'gyur ba mi bya zhing / /
kha na ma tho bcab mi bya / /
zhes pa'o / /
rjes su mthun pa'i chos drug ni /
gser la gzung bar mi bya zhing / /
'doms kyi spu ni breg mi bya / /
sa ni brko bar mi bya ste / /
rtswa sngon dag kyang bcad mi bya / /
sbyin len ma byas bza' mi bya / /
gsog 'jog byas pa bza' mi bya / /
zhes pa'o / /
des na dge slob ma'i sdom pa ni dge tshul ma'i sdom pa'i steng du chos drug dang rjes su mthun pa'i chos drug sbyod par khas blangs pa tsam yin pas /
dge tshul gyi sdom pa las rdzas logs na med de /
dge slob ma mtshan gyur na dge tshul du 'gyur ba'i phyir ro / /
ci'i phyir chos drug dang rjes su mthun pa'i chos drug ces bya zhe na /
spang bya gnyug ma'i chos 'dzin pas chos drug dang /
spang bya glo bur ba'i chos 'dzin pas rjes su mthun pa'i chos drug go zhes phran tshegs 'grel pa las bshad do / /
bzhi pa rgyud snod du rung ba'i khyad par ni /
dge slob ma lo gnyis spyad pa'i 'og kho nar bsnyen rdzogs bya'am zhe na /
tshangs pa mya ngan las 'das pa'i don du spyod pas tshangs par spyod pa ste bsnyen par rdzogs pa de la @# / /
nye bar gnas pa'i sdom pa ma thob par bsnyen par rdzogs par mi 'gyur ro / /
'o na de ma byas par dge slong ma'i sdom pa mi skye bas khyab bam zhe na /
ma khyab ste /
pha chog gis bud med bsnyen par rdzogs par byed na dge slong ma'i sdom pa skye bar bshad pa'i phyir dang /
lci ba'i chos brgyad spong bar khas blangs pas bsnyen par rdzogs pa yod pa'i phyir ro / /
des na tshangs spyod nyer gnas kyi sdom pa ma thob par da ltar mchog gis bsnyen rdzogs byas kyang sdom pa mi skye'o / /
tshangs spyod nyer gnas kyi sdom pa 'di sdom pa btags pa ba yin te /
'di la khyad par gyi bsrung bya gang las kyang ma gsungs so / /
de gang gi tshe sbyin zhe na /
gsang ste bstan pa'i 'og tu dge slong ma'i dge 'dun gyis tshangs spyod nyer gnas kyi sdom pa de sbyin par bya'o / /
gang byas nas sbyin zhe na /
dge slong ma'i dge 'dun gyi dbus su las byed pa mos bar chad dris nas sbyin no / /
ji ltar sbyin zhe na /
dge slong ma'i dge 'dun la gsol ba lan gsum btab pa byas nas sbyin no / /
lnga pa rtags kyi khyad par ni /
dge slong ma bsnyen par rdzogs pa la chos gos dag ni thun mong ba gsum dang shing nga dpung bcad dang /
rdul gzan te lnga nyid do / /
gnyis pa mjug tu brjod pa'i khyad par ni /
gnas rnams la shing drung nyid ma gtogs pa gzhan gsum brjod kyi shing drung mi brjod de /
dge slong mas dgon par 'dug tu mi rung ba'i phyir te /
skyes bu 'phyon ma bas tshangs spyod rang dbang med par sun 'byin par 'gyur ba'i phyir ro / /
ltung bar 'gyur ba rnams la thun mong ba bzhi dang /
reg pa dang ni lus bkan dang / /
'chab pa dang ni bzlog pa'o / /
zhes pa'i thun mong ma yin pa bzhi ste brgyad nyid brjod do / /
lci ba'i chos brgyad rnams brjod par bya'o / /
brgyad ni /
dge slong mas dge slong rnams la bsnyen par rdzogs par gsol ba /
zla ba phyed phyed cing gdams ngag btsal ba /
dge slong med pa'i gnas su dbyar khas mi blang bas te pha'i dge 'dun dang 'brel ba gsum /
dge slong la tshul khrims nyams pa sogs kyis gleng bar mi bya ba spyo bar mi bya ba /
gsar bu la yang phyag bya ba ste pha yan gar ba dang 'brel ba gsum /
gnyis ka'i dge 'dun la mgu ba spyad pa dang /
dgag dbye bya bas te gnyis ka dang 'brel ba gnyis te brgyad do / /
dus nam gyi tshe lci ba'i chos rnams brjod par bya zhe na /
ltung bar 'gyur ba brjod pa rdzogs pa dang /
dge sbyong byed pa'i chos rnams ma brjod pa'i bar skabs su brjod par bya'o / /
gsum pa bar chad kyi khyad par ni /
bkol ba drug po dag sbyar bar bya'o / /
drug po de la ni sdom pa skye ba'i chos nyid med bar yang 'dra'o / /
de lta bu'i rtags can ni bsnyil bar bya'o / /
@# / /
drug po gang zhe na /
mtshan gnyis yod pa'o / /
mo mtshan dang bshad mgo gcig tu gyur pa'i gle 'dams pa mo'i dbang po nas rtag tu zla mtshan zag pa'o / /
mngal na zla mtshan gyi khrag med pa'i zla mtshan mi zag pa'o / /
shes rab byed par /
bcu gnyis man char la mi zag pa dang /
lnga bcu yan chad la khrag mi zag pa ma gtogs par bshad /
mtshan tsam yod pa'o / /
de gang zhe na /
mtshan ma tsam du gyur pa'i mo mtshan yod pa ni /
mtshan ma tsam yod pa de zhes bya'o / /
sngon rab tu byung ba bslab pa phul nas mtshan ma gyur pa'o / /
ngag don ni /
rab tu 'byung ba dang bsnyen par rdzogs pa'i phyir nye bar 'ongs pa la drug po de ma yin nam zhes dri bar bya zhing /
drug po de rab tu 'byung ba dang bsnyen par rdzogs par mi bya'o / /
rab tu 'byung pa'i gzhi phra na tshegs la sogs pa'i skabs so / / / /
gsum pa zhu pa phal che ba'i skabs la lnga /
sdom pa skye ba dang mi skye ba'i bar chad /
skye la nyes byas kyi bar chad /
bar chad kyi mtshon don /
bar chad kyi mtshan nyid /
skye mi skye dogs gcod dang bcas pa'o / /
dang po la bzhi las /
rgyud kyi khyad par gyis skye mi skye'i bye brag bstan pa ni /
lha la sogs pa mi ma yin pa'i 'gro pa pa dang /
byang gi sgra mi snyan pa gnyis ni so thar gyi sdom pa'i zhing dam rten ma yin no / /
sgra mi snyan pa rnams la sdom pa yang dag par len pa med pa dang /
ting nge 'dzin med pa dang /
sdig pa'i bya ba'i bsam pa med pa'i phyir /
klul bsnyen gnas yod par bshad pa dang 'gal lo zhe na /
skyon med de /
bar ma dge ba tsam la dgongs pa'i phyir /
mtshan lan gsum gyur pa yang sdom pa'i zhing ma yin te /
de ma ning gi rigs yin pa'i phyir ro / /
mtshan gyur thebs dang po gnyis la ni sdom pa mi nyams so / /
mtshan las ming ni 'pho ba'i phyir zhes bshad pa dang 'gal lo zhe na /
mi 'gal te /
de ni mtshan gyur thebs dang po gnyis la dgongs pa'i phyir /
sdom pa yang dag par len pa nyid kyi tshe mtshan gyur na yang sdom pa skye ste pha chog ma chog gnyis kas pha ma gnyis ka bsnyen par rdzogs par 'gyur ba'i phyir /
gnyis pa yul gyi khyad par gyis skye mi skye'i bye brag bstan pha ni /
mkhan po de dang ldan pa'i dge tshul sogs pa'i sdom pa skye ba ltar /
mkhan po gtan nas med pa la yang sdom pa skye ba yod de /
mkhan po de sdom pa med na mi 'byung ba'i rgyu min pa'i phyir dang /
mkhan po'i bya ba ma byas par yang sdom pa skye ba yod pa'i phyir dang /
mkhan por ma gsol bar yang sdom pa skye ba yod pa'i phyir dang /
zhu bar /
mkhan po ma mchis par rdzogs na rdzogs zhes bya ba 'am ma rdzogs zhes bya /
rdzogs @# / /
zhes bya ste rdzogs par byed pa dag la 'das pa dang bcas par 'gyur ro zhes gsungs pa'i phyir /
gal te mkhan po'i ming ma brjod na sdom pa mi skye bar bshad pa dang 'gal lo zhe na skyon med de /
yod na ming brjod dgos pa la dgongs pa'i phyir /
dper na spyod yul gyi grong brjod pa la sogs pa bzhin no / /
'o na gzhir /
dge slong 'ga' zhig la mkhan po nyid du gnas pa la'o zhes gsungs pa dang 'gal lo zhe na /
'di'i lan la kha cig mi 'gal te /
mkhan po'i bya ba byed pa'i dus na med pa la mi skye la /
dngos gzhi'i dus na med kyang skye ba'i phyir zer ba mi 'thad de bya ba byed pa'i dus na yod pa nyid yod pa yin pa'i phyir dang / /
mkhan po'i bya ba rnams ma byas kyang sdom pa skye ba yod pa'i phyir /
kha cig /
gong ma mkhan po dang ldan pa'i sdom pa'i dbang du byas /
'di mkhan po dang mi ldan pa'i sdom pa'i dbang du byas zer ba yang mi 'thad de /
dge tshul gyi sdom pa ni mkhan po dang ldan pa'i sdom pa'i rigs kho na yin pa'i phyir /
kha cig bsam ngo'i mkhan po yod cing mtshan nyid pa med pa la 'di gsungs la /
snga ma bsam ngo'i mkhan po med pa la gsud zer ba mi 'thad do / /
bsam ngor yod pa nyid yod pa yin pa'i phyir dang /
gzhung 'og ma dang yang bzlos par 'gyur ba'i phyir ro / /
kha cig /
mkhan po gtan nas med pa 'am tshul khrims 'chal pa can la sdom pa mi skye ba ni gzhi'i dgongs pa yin la /
'dir ni /
lo bcu ma lo na ba'am /
lnga phrugs dang mi ldan pa lta bu dman pa la dgag sgra sbyar ba yin gyi /
tshul khrims dang ldan pa nges par dgos te /
mkhan po'i tshul khrims ral ba la sogs pas sdom pa ma chags pa'i phyir zer ba'ang mi 'thad de /
mdo 'di gnyis dang 'gal ba dang /
ma bsad pa'i gang zag gis lhan cig gnas pas dgra bcom thob par gsung ba dang 'gal ba'i phyir /
rang lugs ni /
snga ma da ltar cho gas nyes med phun tshogs kyi sdom pa skye pa la dgongs la /
'di skye la nyes byas la dgongs pas mi 'gal lo / /
ma mor /
gang zag bcu ni bsnyen par ma rdzogs te mkhan po med pa dang /
zhes sogs gsungs pa dang 'gal lo zhe na /
mi 'gal te /
de ni mkhan po med pas len sems log pa la dgongs pa'i phyir /
mkhan po de bsnyen par ma rdzogs pa nyid yin na yang /
mkhan po mtshan nyid bar 'du shes na skye ste /
zhu bar /
bsnyen par rdzogs par 'tshal ba mkhan po rku thabs su gnas pas bsnyen par rdzogs par bgyid na /
bsnyen par rdzogs zhes bgyi'am bsnyen par ma rdzogs zhes bgyi /
bka' stsal pa /
gal te bdag gi mkhan po rku thabs su gnas pa @# / /
yin no zhes bya bar shes na ni bsnyen par ma rdzogs zhes bya'o / /
gal te mi shes na ni bsnyen par rdzogs zhes bya'o zhes gsungs /
len par byed pas mkhan po bsnyen par ma rdzogs pa'am nyams pa yin pas /
dge slong ma yin par shes nas len sems log na mi skye'o / /
gsum pa cho ga khyad par can las nyams pas mi skye bar bstan pa ni /
bsnyen par rdzogs par 'dod pas mkhan po de mi dgos so zhes phyir spong ba la yang sdom pa mi skye'o / /
bsgrub bya dang mkhan po de gnyis kyi ming brjod dgos sar ma brjod na yang sdom pa mi skye'o / /
dge 'dun gyi mtshan brjod dgos sar ma brjod na yang /
dge 'dun de'i skye gnas kyi sdom pa mi skye'o / /
bzhi pa rtags la sogs pa nyams pas mi skye bar bstan pa ni /
skra dang kha sbu ma bregs pa sogs khyim pa'i rgyal mtshan can dang g.yang gzhi 'chang ba sogs mu stegs can gyi rgyal mtshan cha lugs can la yang rab byung gi sdom pa mi skye'o / /
yang dag par slangs pa sngon du ma song bar 'jig rten gyi ngo tsha dang bral ba gos med pa'i sgren mo dang sems shin tu 'khrugs pa dang /
bud med gang dang nyal po byas pa'i skyes pa 'chi bar 'gyur pa'i mtshan dug ma dag la yang sdom pa mi skye'o / /
ltung ba ma mthong ba la sogs pa'i rgyus gnas phyung la sogs pa'i nan tur byas pa bslab pa phul te slar yang rab tu 'byung bar gsol ba nan tur gyi rgyu de las zlog par khas mi len pa gnas nas phyung ba la yang sdom pa mi skye'o / /
gnyis pa skye la nyes byas su 'gyur ba bstan pa ni /
tshigs snga ma dge bsnyen med pa nyid la dge tshul la sogs pa byin pa ni sdom pa skye la nyes byas tsam du zang ngo / /
mkhan por ma gsol bar bsnyen par rdzogs par byed na yang sdom pa skye'o / /
bar chad ma dris par bsnyen par rdzogs par byas na yang sdom pa skye'o / /
bar chad de med par bar chad de yong par khas len pa la sdom pa byin na yang sdom pa skye la nyes byas so / /
gsum pa bar chad kyi mtshon don la gsum las /
lag rdum dang nang bas mtshon pa'i don ni /
dbyibs dang skang la sogs pa skyes pa'i rnam pa 'dra ba'i bud med dang /
bud med kyi rnam pa 'dra ba'i skyes pa mtshan gyi rnam pa bud med dang skyes pa las gzhan ma yin pa la yang sdom pa mi skye'o / /
'o na de dgag mi dgos sam zhe na /
skyes pa 'dra ba'i bud med la sogs pa de ni sngar bstan pa'i lag rdum la sogs pas bar chad dang ldan par 'phangs pa yin te /
de lta bu'i mi rnams ni drang srong chen pos dgag pa mdzad /
ces gsungs pa'i phyir ro / /
rme ba dang sha mtshan sogs mi sdug pa sdig sdig lta bu'i mtshan nyid can dang /
gling gzhan nas skyes pa kha sna la sogs pa tshul byad mi 'dra ba nyid kyang @# / /
lag rdum la sogs pas 'phangs pa yin no / /
gling gzhan na zhes smos pas chog mod /
tshul byad mi 'dra ba smos ci dgos she na /
dgos te /
tshul byad mi 'dra ba de bar chad kyi gtso bo yin pa'i phyir te /
gling gcig nas skyes kyang gdong khyi'i lta bu dang /
rna ba gyon pa la sogs pa bkag la gling gzhan du skyes kyang tshul byad 'dra ba ma bkag pa'i phyir /
dper na gling phran du skyes pa ma bkag pa bzhin /
lag rdum la sogs pas 'phangs pa gzhan yang bstan pa'i phyir /
sen mo gcig pa dang /
lag pa 'byas te lag pa dang dpung mgo phrag pa'i phyogs su ltebs pa dang /
gzhogs phyeng rlung gis bskams pa'i 'byas pa dang /
mgo smyung dang /
skra sgra sgre lang long can dang /
rgyab sgur ba dang? mdun dgye ba dang /
mdun rgyab gnyis dgye sgur gyur pa dang /
sor mo drug pa dang /
sor mo 'byar ba dang /
sor mo med pa dang /
mig rdzi ma nang du 'dzug pa dang /
mig ne'u le'i lta bu dang /
mig 'ug pa'i lta bu dang /
mig gi grwa zur gnyis phyin ci log pa dang /
sna gong bar med par mig gnyis bar 'dzings pa dang /
mig ha cang 'phyang ba rlo ba dang /
rdzi ma'i spu med pa mig sle'o dang /
mig gi snying po'i ltag na snying po gnyis pa yod pa'i zlum po dang /
mig ha cang yangs pa'i mig po che dang /
mig 'dzer can dang /
mig shu ba can dang /
mig 'brum bu can dang /
rna ba ha cang ser ba dang /
ha cang dkar ba dang /
ha cang dmar ba dang /
rna ba 'khris te sbubs can dang /
khyir sngo g.ya' ba chung du yod pa dang khyir sngo 'phungs pa 'bring yod pa dang /
khyir sngo che ba yod pa dang /
rlig pa gnyis kyi nang du pho mtshan nub pa dang /
bsnyen par rdzogs pa mi shes pa glen pa dang /
lce gtan med pa dang /
rkang lag gcig pa dang /
rkang la gsang pa dang /
skra kha dog sngon po dang /
mgo glang po che'i lta bu dang /
rta'i mgo lta bu dang /
khyi'i mgo lta bu dang /
ba lang gi mgo lta bu dang /
lug gi mgo lta bu dang /
ri dags kyi mgo lta bu dang /
nya'i mgo lta bu dang /
sbrul gyi mgo lta bu dang /
mgo ring ba dang /
mgo mang ba dang /
mgul pa la shing ta la'i gnyer ma lta bu'i ri mo dang ldan pa dang /
skrangs pas dub pa dang /
'gro 'dug la sogs pa'i spyod lam gyis dub pa de dag las sen mo gcig pa la sogs pa min pa rnams lag rdum la sogs pas 'phangs so / /
lag pa 'byas te 'debs pa la sogs pa gzhan dag ni na bas 'phangs so| /
gnyis pa rkun pos mtshon pa'i don ni /
rkun pos ni snying rje med pa'i phung dkrol ba 'phangs te /
sdig pa la 'jug par 'dra ba'i phyir ro / /
de gnyis la khyad par yod de /
rkun po ni ma byin par len pa @# / /
yin la /
phung khrol pa ni chud gson pa dang gsod pa la sogs pas snying rje med pa'o / /
gsum pa pha mas ma gan rabs mtshon pa'i don ni /
rgyal po pha ma dang 'dra bar 'bangs rnams brtsebs skyong ba'i bsam pa can nyid kyis rab tu 'byung bar gnang ba ni pha mas gnang ba dang 'dra bar rab tu dbyung du rung ngo / /
pha ma dngos min yang bu de yongs su 'dzin par byed pa'i skyes ba dang bud med gnyis kyang rab tu 'byung ba'i phyir gnang ba dang /
zhag bdun bsrel ba dang /
dge 'dun la zhu ba dag la pha ma dang 'dra'o / /
pha ma mi ma yin ba'i 'gro ba gnyis ni gnang ba dang bsrel ba dang zhu ba dag la pha ma dang 'dra ba ma yin no / /
bzhi pa bar chad kyi mtshan nyid la gnyis las /
mtshams med pa'i bar chad kyi mtshan nyid ni /
pha ma dud 'gro de gnyis bsad pa las /
mtshams med par mi 'gyur te /
'gro ba tshigs mthun bskyed ba med pas drin chung ba'i phyir ro / /
'o na gang las mtshams med du 'gyur zhe na /
mtshams med pa de ni lus 'di bskyed bar byed pa'i pha ma mi'i 'gro ba pa gnyis bsad pa las 'gyur te /
pha ma mtshan gyur pa gnyis bsad pa las kyang mtshams med du 'gyur ro / /
ma bsad pa la sogs ba rab byung bkag pa ni /
mtshams med pa de byas pa nyid gtso bo yin gyi bsad pa tsam ni gtso bo ma yin te /
pha ma dud 'gro bsad kyang rab tu 'byung du rung ba lta bu /
gnyis pa sun phyung ba bar chad kyi mtshan nyid ni /
dge slong ma sun phyung ba zhes bshad na /
skyes pas dge slong ma la ci zhig byas na dge slong ma sun phyung bar 'gyur /
bud med kyis dge slong la ci zhig byas na dge slong sun phyung bar 'gyur zhe na /
bsnyen par rdzogs pa'i sdom pa dang ldan zhing pham par 'gyur ba bzhi 'am brgyad ma byung ba'i dge slong dang dag slong ma nyid la mi tshangs par spyad pas de las byung ba'i reg pa'i bde ba nyams su myong ba dag dge slong dang dge slong ma sun phyur ba yin no / /
pham par 'gyur pa ma byung ba nyid la zhes smos pa ni /
dge slong ma reg pa dang lus bkan gyis pham par gyur pa la mi tshangs par spyad kyang dge slong ma sun 'byung bar mi 'gyur bar bstan /
mi tshangs par spyad pas sun phyung bar 'gyur gyi de las gzhan gyis mi 'gyur ba'i rgyu mtshan ni /
mi tshangs par spyad pas gzhan gyi tshangs spyod la shin tu gnod pa'i phyir ro / /
nyams su myong ba zhes smos pa ni /
reg pa'i bde ba nyams su ma myong bar lung ma bstan gyi sems lta bus sun phyung ba ma yin par bstan /
dag ces smos pa la dgos pa yod de /
dge slong gis kyang dge slong ma sun phyung /
dge slong mas kyang dge slong sun phyung ba srid ba'i phyir /
gnyis kas dus @# / /
gcig tu nyams su myong ba yan lag tu mi dgos te /
gzhan gyi nyes bas gzhan la mi gos pa'i phyir ro / /
de lta min na /
'dod chags dang bral ba sun phyung bar mi 'gyur ro / /
des na phan tshun sun 'byin na /
gang gis nyams su myong ba de sun phyung ba yin no / /
lnga pa skye ba dang mi skye ba dogs gcod dang bcas pa la bzhi las /
sngon rab tu byung ba la dogs pa bcad pa ni /
bud med bslab pa phul ba mtshan gyur nas /
skyes pa nyid du gyur pa ni rab tu byung ba dang bsnyen par rdzogs pa rung ba nyid yin te /
skyes pa la sngon rab tu byung ba tsam bar chad ma yin pa'i phyir /
gnyis pa sngon ltung ba byung ba la dogs pa bcad pa ni /
spyir pham par gyur pa la sngom pa skye ba med kyang /
dge slong ma pham bar 'gyur ba thun mong ma yin pa lhag par spyad pa can bslab pa phul nas skyes par mtshan gyur pa yang rab byung bsnyen rdzogs byar rung ste /
mtshan gyur pa'i stobs kyis pham pa thun mong ma yin pa de nyams par 'gyur pa'i phyir ro / /
gsum pa bud med kyi las kyi kha skong la dogs pa bcad pa ni /
dge 'dun gyi sa bsnan par gsungs na /
dge 'dun gang gis bsnan zhe na /
bud med bsnyen par rdzogs bar bya ba la gnyug mar gnas pa'i dge 'dun rnams yan lag nyid yin gyi glo bur du 'ongs ba dang 'gro bar chas pa ni yan lag ma yin te /
gdams ngag gsol ba sogs gnyug mar gnas pa de la byed dgos pa'i phyir /
gso sbyong gi gzhir gnyug mar gnas pa dang ring du gnas pa dag go zhes gsungs /
bzhi pa 'gal rkyen bar chad kyis mi skye bar bstan pa ni| sdom pa skye ba la skang cig ma du mas bar du chod pa'i tshe nyid na len sems log pa'i sgo nas phul na sngom pa mi skye ste /
de'i tshe bsam pa mthun pa ma tshang ba'i phyir /
yang de'i tshe mtshan gnyis gcig char skyes pas rten nyams na sdom pa mi skye ste /
skye ba'i bar chad ma spangs pa'i phyir /
shugs la sdom pa skye ba'i dngos rgyu'i tshe sdom pa skye ba la gang gis kyang gegs bya bar mi nus te /
rgyu nus pa thogs med sngon du song ba'i phyir /
rnam 'grel las /
ma tshang med rgyu de la ni / /
'bras bu gang gis bzlog par nus / /
zhes gsungs pa ltar ro / /
rab tu 'byung ba'i gzhi zhu ba phal che ba'i skabs nas 'byung ba rdzogs so / / / /
gnyis pa des bslab par bya ba'i mtshan nyid la gnyis /
spang ba'i bslab bya dang /
nyams su blang ba'i bslab bya'o / /
dang po la gnyis /
sde lnga so so'i mtshan nyid dang /
zhu pa spyir bstan pa'o / /
dang po la gnyis /
dge slong gi sde lnga sbyir bshad pa /
dge slong ma'i sde lnga bye brag tu bshad pa'o / /
dang po la gnyis /
thun mong ba bslab pa 'bul ba'i cho ga dang /
sde lnga bshad pa @# / /
dngos so / /
dang po la /
spyi don dang /
gzhung don gnyis so / /
dang po ni /
bslab pa 'bul ba'i cho ga gsungs pa la dgos pa yod de /
de ltar mthun rkyen tshang ba dang 'gal rkyen spangs pas sdom pa skyes shing /
gtong rgyus? ma btang ba la 'og gi sde lnga bcas par go ba dang /
'dis sdom pa gtong ba'i spang bya'i gtso bor go ba'i phyir dang /
rnam pa gcig tu na /
yul spong ba la sogs pas sdom pa bsrung bar ma nus na bslab pa phul bas sngar bsrung ba'i phan yon 'byung /
da lta ltung ba mi 'byung /
phyis sdom pa len na skye ba'i dgos pa shes pa'i phyir /
dge slong la rab tu gces pa'i mdor /
gang zhig bslab la mi gnas pa / /
bde gshegs rgyal mtshan 'dzin pa bas / /
bslab pa mi gnas skad cig la / /
gzugs bor khyim par gnas pa bzang / /
zhes gsungs pa lta bu'o / /
lung du /
mi tshangs par spyod pa dang sbyar nas gsungs kyang /
'dir de las logs su bstan pa la dgos pa yod de /
bslab pa ma phul bslab pa nyams par ma byas pa zhes pa /
ma byin len sogs la yang sbyor pa go bar bya ba'i phyir ro / /
'o na sdom pa gtong ba'i rgyu gzhan rnams 'dir ma bstan pa'i rgyu mtshan ci yin zhe na /
rgyu mtshan yod de /
lung rnam 'byed du gzhan ma gsung pa'i phyir dang /
'di gang zag mar 'bab pa la mkho bas bstan la /
mdzod las /
bslab pa phul dang shi 'pho sa dang / /
mtshan gnyis dag ni byung ba dang / /
rtsa ba chad dang mtshan 'das las / /
so so thar ba'i 'dul ba gtong / /
kha cig ltung par gyur las smra / /
gzhan dag dam chos nub pa las / /
zhes pa mtshan lan gsum gyur pa dang sten pa'i phyir zhes pa dang /
lo nyi shu ma lon pa sogs dang ci rigs par bshad la /
mtshan 'das bsnyen gnas kho na'i gtong tshul yin zhing phyi ma gnyis grub mtha' ma yin pas ma bshad do / /
lung du bslab pa nyams pa zhes bshad pa ni /
'dis go ste /
ma mor /
de gnyis la khyad par med par bshad la /
bam lngar /
bslab pa phul ba dang bslab pa nyams par byas pa gnyis ka la sdom pa med pa nyid du 'dra ste /
bslab pa phul bas ni btang ba'i sgo nas sdom pa med par byas la /
bslab pa nyams par byas pas ni bslab pa'i yul mthu med par byas pa'i sgo nas sdom pa med par byas pa yin no zhes gsungs /
phul ba ni gzhung na gsal la /
nyams par byas pa ni /
rnam 'byed las /
bslab pa nyams par byas pa ni /
dge slong gi tshul gtong 'dod pa ni dge slong gi drung du song ste tshangs par spyong ba sbyad dka'o / /
rab tu dben par bya dka'o / /
pha ma dang phu nu dang bu sring dran no / /
bdag khyim bzang po dag tu gtod cig ces bya ba la sogs pa dge sbyong gi tshul gtong 'dod pa'i tshig rjod @# / /
par byed pa'o zhes gsungs /
bslab pa 'bul ba ni dgag sgrub kyi bslab pa gang yin zhe na /
spyir btang la dgag pa'i bslab pa yin te /
'dis sdom pa gtong bas bar chad kyi gtso bo yin pa'i phyir| ji ltar byas kyang sdom pa bsrung mi nus par pham pa'i rgyu la 'jug par 'gyur na /
bslab pa 'bul ba ni sgrub pa'i bslab pa yin te /
bslab pa ma phul bar nyes spyong la zhugs na pham pa'i nyes pa 'byung la| bslab pa phul bas sngar bsrungs pa'i phan yon 'byung /
da lta ltung ba mi 'byung /
phyis len na sdom pa skye ba'i phyir /
bslab pa 'bul ba'i yul ni tha snyad lnga ldan /
lus tha mal bar gnas pa /
bdag nyid las rgyud tha dad pa'o / /
gang 'bul ba'i dngos po ni /
rang gi rgyud du gtogs pa'i bslab pa yin pa /
gang gis 'bul ba'i rten ni /
shes pa rang bzhin du gnas pa /
gzugs ma bsgyur ba /
mi snang par ma byas ba'o / /
'du shes ma 'khrul ba kun slong bslab pa gtong bar 'dod pas sbyor ba lus ngag gang rung gis rig par byas te mthar thug yul gyis don go ba'o / /
gzhung don la gnyis las /
bslab pa 'bul ba'i mtshan nyid ni /
tha mal ba'i blo'i rang bzhin smyo ba la sogs pas nyams pa'i gang zag gis bslab pa 'bul ba byas pa nyid ni bslab pa phul ba nyid ma yin no / /
bya mi bya rang dbang med pa'i phyir ro / /
rang bzhin nyams pa de la bslab ba phul ba yang phul ba ma yin te /
de tha snyad kyi yul ma yin pa'i phyir ro / /
smra gtan nas mi shes pa'i lkug pa la bslab pa phul ba ?ma yin no / /
rnam TIka tu /
lkug pa zhes 'dir smos pa ni gzhung gzhan yin pas de yang mi rigs te /
brda phrang na go bar byed pa med du zin kyang phul bar 'gyur pa'i phyir te /
'chi bar nges pa la sogs pa lta bu dang /
lce thob pa go bar byed pa srid pa'i phyir /
zhes zer ba ma'i? thad de /
'chi bar nges pa ni /
smra shes don go'i rigs dang ldan pas yul du rung la /
lkugs pa de'i rigs dang mi ldan zhing phyis lce thod pa ni ma nges te /
phyis 'byung ba da ltar ba'i yan lag tu mi rigs pa'i phyir ro / /
lha klu sogs mi ma yin pa'i 'gro ba pa la bslab pa phul ba yang phul ba ma yin no / /
glen pa dang 'on pa sogs ma go ba nyid la phul ba yang phul ba ma yin no / /
nyan po po med pa'i dben par 'du shes sam mi dben par 'du shes kyang rung /
der phul ba yang phul ba ma yin no / /
mi dben pa la dben par 'du shes pas phul ba yang phul ba ma yin no / /
gnyis pa 'bul ba'i cho ga ni /
tshe dang ldan pa dgongs su gsol /
bdag ming 'di zhes bgyi ba'i bslab pa 'bul lo / /
de ni bslab pa rang gi ngo bo btang ba'o / /
sangs rgyas sam chos sam dge 'dun 'bul ba ni sdom pa'i rtsa ba @# / /
btang ba'o / /
sdom pa gtong 'dod kyi bsam pa med par dkon mchog gtong ba brjod pas sdom pa gtong ba ma yin te /
dge slong ma nag mos bsam pa thag pa nas dkon mchog gsum btang bas lhag ma'i nyes pa byung ba bzhin no / /
mdo sde 'am /
'dul ba 'am ma mo 'am /
slob dpon nam /
mkhan po 'bul ba ni /
sdom pa la nye bar sbyor ba yongs su btang ba'i phyir ro / /
bdag khyim par gzung du gsol zhes pa ni bslab pa'i sa btang bas bslab pa btang ba yin no / /
dge tshul du gzung du gsol /
zhes pas dge slong gi sdom pa gtong gi / /
dge bsnyen dang dge tshul gyi sdom pa gtong bar ma nges so / /
za ma dbang po las su mi rung ba ste /
tshig ler /
gang zhig grong pa'i chos dag gi /
nus med de ni za ma'o / /
zhes bshad /
ma ning mtshan gnyis pa dang /
mtshan nyams pa dang sa bon med pa'o / /
dge slong ma sun phyung ba'am /
rku thabs su gnas pa ni bshad zin no / /
tha dad du gnas pa chos ma yin pa'i phyogs pa dang gnas nas phyung ba'o / /
gnas par mi bya ba pham pa byung ba'am /
mu stegs can nam /
mu stegs can zhugs pa'am /
pha bsad pa'am /
ma bsad pa'am /
dgra bcom pa bsad pa'am /
dge 'dun gyi dbyen byas pa'am /
de bzhin gshegs pa la ngan sems kyis khrag phyung bar gzung du gsol /
bdag tshangs par mtshungs par spyod pa khyed cag dang lhan cig gnas pa'am longs spyod bas chog go zhes bya ba lta bu ni 'bul ba'i tshig dag yin no / /
'bul zhes pa /
bslab pa nas mkhan po'i bar la sbyar /
bdag dang gzung du gsol zhes pa /
khyim pa nas de bzhin gshegs pa la ngan sems kyis khrag phyung ba'i thog mthar rim pa bzhin du sbyar /
lta bu ni /
TIk+kara /
tshig tu ma smras par gtong ba'i mtshan ma las kyang phul bar 'gyur te /
des na lus kyi rnam par rig byed las kyang phul bar 'gyur la /
dag gi rnam par rig byed las kyang phul bar 'gyur ro zhes gsungs ma mor /
spring yig dang /
lag brda mtshan mas bslab pa phul na bslab pa ma phul par gsungs /
kha cig de pha rol pos don ma go ba la dgongs pas mi 'gal zer ro / /
bslab pa 'bul ba'i cho ga'o / /
gnyis pa sde lnga bshad pa dngos la gnyis /
spyi don dang /
gzhung don no / /
dang po la gsum /
ltung ba'i mtha' dpyad pa /
rten gyi yan lag /
bsdus don bshad pa'o / /
dang po ni /
rnam 'byed kyi dngos kyi brjod bya phal che ba ni ltung ba sde lnga yin te /
TIk+kara /
da ni rnam par 'byed par gtogs pa'i ltung ba rnams kyi mtshan nyid bshad bar bya ste zhes dang /
rnam TIka tu /
de la 'dir ltung ba sde lnga po dag ni @# / /
brjod par bya ba'o / /
zhes bshad /
'di la bcu /
dbye ba /
bsdu ba /
ngo bo /
mtshan nyid /
rgyu /
grangs nges /
go rims /
sgra don /
bsrungs ba'i phan yon /
ma bsrungs pa'i nyes dmigs so / /
dang po ni /
rab tu byung ba'i rten gyi ltung ba tsam dbye gzhi de la ngo bo'i sgo nas dbye na dpag tu med la /
sde tshan gyi sgo nas dbye na pham pa'i sde tshan la sogs pa lnga yod de /
TIk+kara /
ltung byed sde lnga po pham par 'gyur pa'i sde dang /
dge 'dun lhag ma'i sde dang /
ltung byed kyi sde dang /
so sor bshags pa'i sde dang /
bslab pa'i sde zhes dang /
bsdu bar /
ltung ba'i sde tshan rnam lnga ste /
de la bslab bya rnam pa bzhi / /
zhes dang /
gzhir ni /
sdom sogs lta sogs bya nyung dang / /
'dres par gnas pa med sogs dang / /
zheso / /
'od ldan du /
ltung ba rigs lnga zhes bshad /
sbom po dang nyes byas lnga po der ma 'dus so zhen /
skyon med de /
sbom po pham pas kun nas bslad ba pham pa'i sde tshan du gtogs la /
lhag mas kun nas bslang ba lhag ma'i sde tshan du gtogs shing /
sbom po thams cad gnyis po der 'dus pa'i phyir te /
lhag ma dang bcas par zhes sogs dang /
rnam 'byed las /
nyes pa sbom po ni gnyis te /
pham pa las byung ba dang dge 'dun lhag ma las byung ba'o zhes dang /
'dul byed las /
nyes pa sbom po ji ltar bshad par bgyi /
nye bar 'khor /
nyes pa sbom po ni bzhi po 'di dag yin te /
pham par 'gyur bas kun nas bslang ba lci ba dang /
pham par 'gyur bas kun nas bslang ba yang ba dang /
dge 'dun lhag mas kun nas bslang ba lci ba dang /
dge 'dun lhag mas kun nas bslang ba yang ba'o zhes dang /
TIk+kar /
dge 'dun lhag ma'i sde tshan du gtogs pa'i dngos gzhi'am /
nyes pa sbom po 'am /
nyes byas lhag par spyod na yang nyes byas so zhes gsungs pa'i phyir /
de bzhin du dge tshul la sogs pa'i nyes pa rnams kyang 'dus pa yin no / /
gnyis pa la /
dngos dang bcas rang gi khyad par dpyad pa'o / /
dang po ni /
ltung ba de 'du shes kyi cha nas bsdu na /
'du shes gtso ba dang /
dngos po gtso pa gnyis su 'dus te /
'od ldan las /
bslab pa'i gzhi ni gnyis te /
'du shes gtso bor bya ba dang /
dngos po gtso bor bya ba'o zhes so / /
sbyor ba'i cha nas rgyun dang ldan pa sbyor mtha'i bar gzhan dus kyi chod du ba tub pa srog gcong lta bu dang /
rgyun dang mi ldan pa chod du mi btub pa reg pa lta bu 'o / /
gcig 'phros su /
ltung ba ni gnyis te /
na re ba dang skad cig ma zhes so / /
yang na de mi dge ba dang lung ma bstan gnyis ston pa yang yin no / /
mthar thug gi cha nas 'phen pas mi 'grub pa mthar thug gi @# / /
tshe rang gi lus shes dang 'brel dgos pa mi tshangs sbyod lta bu dang /
'grub pa mthar thug gi tshe rang gi lus shes dang 'brel mi dgos pa srog gcod pa lta bu'o / /
gzhi'i cha nas /
sems can la brten pa dang sems can ma yin pa la brten pa gnyis /
byed pa'i cha nas rang gis sgrub dgos pa dang bcol yang rdzogs pa gnyis /
'byung ba'i sgo nas lus dang ngag gi las gnyis /
bya ba'i cha nas bya ba mi byed pa dang /
bya ba ma yin pa byed pa gnyis te /
bsdu ba las /
bya ba mi byed pa dang ni / /
mi bya ba ni byed pa'i phyir / /
mi sbyor ba dang sbyor bcas las / /
ltung ba'i nyes pa 'byung bar 'gyur / /
zhes so / /
gnyis pa ni /
bcas rang gi khyad par gang zhe na /
kha cig /
rten gnyis ka la sdig tu 'gyur ba rang bzhin dang /
rab byung kho na la sdig tu 'gyur ba bcas pa yin zhes dang /
rkyen dgos la ltos te gnang ba med pa rang bzhin dang /
yod pa bcas pa yin zhes dang /
ltung ba'i rigs gcig la yang /
nyon mongs can gyis kun nas bslang ba rang bzhin /
dge ba dang lung ma bstan gyis kun nas bslang pa bcas pa ste /
bcas ltung thams cad lung ma bstan yin no zhes zer ba mi 'thad de /
de dag la chang 'thung ba mtha' gcig tu bcas ltung yin par bstan pas gnod pa'i phyir /
rang lugs ni /
ltung ba de'i rgyu'i rigs thams cad nyon mongs pa can du nges pa rang bzhin yin la /
gnyen po'i blos kyang byed srid pa ni bcas pa'i ltung ba yin te /
mdzod TIka tu /
ci ltar na myos par 'gyur ba rnams bcas pa'i kha nam tho pa yin par shes zhe na /
rang bzhin gyi kha na ma tho ba'i mtshan nyid med pa'i phyir te /
rang bzhin gyi kha na ma tho ba ni sems nyon mongs pa can kho nas spyod pa yin /
chad ni ji srid myos par mi 'gyur bar gnyen po'i blo kho nas btud par nges so / /
gang myos par 'gyur pa yin par shes nas 'thung ba'i sems de nyid nyon mongs pa can yin no / /
gang myos par mi 'gyur bar drod rig nas 'thung ba de ni nyon mongs can ma yin no / /
zhes dang /
rnam TIka tu /
rang bzhin gyi kha na ma tho ba dang bcas pa ni /
nyon mongs can kyi sems las byung ba ste /
ngo bo nyid kyi skyon chags pa'i phyir ro / /
bcad pa'i kha na ma thob dang bcas pa ni /
nyon mongs can min yang bcad pa'i dpang gis bkag pa'o zhes so / /
des na myos par 'gyur ba 'thung ba'i khaM na ma tho ba'am /
khyod dang bcas pa la rkyen dgos la ltos te gnang ba yod pa'i kha na ma tho ba'i rigs yin pa de bcas pa'i ltung ba dang /
myos par 'gyur ba 'thungs pa'i kha na ma tho ba las gzhan pa gang zhig /
khyod dang bcas pa la rkyen dgos la ltos te gnang ba med pa'i ltung ba'i rigs yin pa de rang bzhin gyi @# / /
ltung ba yin no / /
khyod dang bcas pa zhes ba ni /
ltung ba de'i kun slong sogs rgyu tshogs phal cher tshang ba la bya'o / /
TIk+kara /
srog la bab kyang gzhi 'di rnam pa thams cad du mi bya'o zhes bya ba ste /
dper na nga la ston par smrang? rnams kyis tha na rtswa'i mchog mas kyang chang mi blud mi btung ngo zhes dang /
srog gcod pa la sogs pa rang bzhin gyi kha na ma tho ba dang bcas pa mi bya'o zhes sogs gsungs /
gsum pa ngo bo la gsum las /
dngos ni /
bye brag tu smra ba ltar na /
rig byed rig byed min pa'i gzugs mi dge 'am /
rig byed kyi gzugs lung du ma bstan pa ste /
gtam gyi gzhir /
ltung ba ni rnam par rig byed ces kyang bya la /
rnam par rig byed min pa zhes kyang bya'o zhes dang /
dge ba'am mi dge ba'am lung du ma bstan pa zhes 'dri ba la /
mi dge ba dang lung du ma bstan par brjod bar bya'o / /
zhes sogs gsungs /
de yang rang bzhin dang bcas pa bsam bzhin du 'das pa ni snga ma yin la /
bcas pa ma bsams par 'das pa ni phyi ma ste /
gtam du /
lung bstan pa gang zhe na /
gang bcom ldan 'das kyis bslab pa bcas pa las bsams bzhin du 'da' bar byed pa ni lung du bstan pa'o / /
lung ma bstan pa gang zhe na /
bcom ldan 'das kyis bslab pa bcas pa las ma bsams par 'das pa ni lung ma bstan pa'o zhes bya'o zhes gsungs /
dri tshig gi TIk+kar /
mchod rten gyi 'khor sar rtswa sngon med par byed pa dang /
bsams bzhin min par bslab pa'i gzhi las 'das pa la dgongs nas de skad du gsungs pa yin no zhes dang| 'od ldan las /
ltung ba'i rang bzhin ci zhe na /
lus kyi dang ngag gi las 'das pa'i rang bzhin no / /
ci ste yid kyi thal ba'i rang bzhin ci'i phyir ltung ba min zhe na /
yid kyi sdom pa la so so thar pa'i sdom pa nyid med pa'i phyir ro / /
so sor thar pa'i sdom pa ni spong ba bdun gyi mtshan nyid yin te /
lus kyi rnam pa gsum ngag gi rnam pa bzhi zhes bya bar nges pa'i phyir ro zhes so / /
gnyis pa ltung ba 'grub pa la rig byed dgos mi dgos dpyad pa ni /
kha cig /
ltung ba ni gnyis te /
bya ba mi byed pa dang mi bya ba bya ba'o / /
dang po la rig byed mi dgos te /
bya ba ma byas pa tsam gyis ltung bar 'gyur ba'i phyir te /
lung du| btsun pa /
lus su yang ma thon ngag tu yang ma thon par dge slong mar mi rung ba mchis sam /
yod de /
dge slong ma zla mo'i pham pa 'chab na'o zhes dang /
sems 'ba' zhig la ltung bar 'gyur ba mchis sam /
yod de /
gso sbyong mi byed pa'o zhes dang /
mdzod TIka tu /
bye brag smra ba yang de ltar 'dod par gsungs pa'i phyir zhes zer ro / /
gzhan dag na re /
ltung ba 'grub pa la rig byed @# / /
nges par dgos te /
'dod pa'i rig byed min pa 'grub pa la rig byed nges par dgos pa'i phyir ro / /
de ltar yang mdzod TIka tu /
gnyis ka yang mi byed na 'dod pa na spyod pa'i rnam par rig byed min pa rnam par rig byed med pa can yang med pas ji ltar na de gnyis kyi lam du 'gyur te /
'di la 'bad par bya'o zhes gsungs pa'i phyir dang /
TIk+kar /
nyes byas yongs su rdzogs pa yin gyi yid kyi ni min te /
kha rnam par 'gyur ba la sogs pa'i rnam par rig byed de la yod pa'i phyir ro zhes dang /
zhu TIka tu /
lus ngag gi byed pa med na rnam par rig byed med la /
de med na ltung ba med pa'i phyir zhes gsungs /
lung snga ma dag rnam par rig byed cung zad tsam las med pa la dgongs te /
des drang srong rnams don gyis na rnam par rig byed byed pa yin te /
mi min rnams kyis de dag gi sdig pa'i bsam pa sems can yongs su 'dor bar zhugs pa yin par rtogs nas de dag la dad pa rnams gang dag gis na drang srong de dag la las kyi lam skye bar 'gyur ba lus kyis byed do / /
ji ltar na gzhan gyi rnam par rig byed kyis 'gyur zhe na /
de lta bu la ni gdon mi za bar lus dang ngag 'gyur ba yang 'byung ngo / /
zhes gsungs /
'o na yid kyi nyes byas zhes gsungs pa ji lta bu yin zhe na /
rab byung ngam dge sbyong gi tshul dang mi mthun pa tsam gyis bkag cing nyes byas su gsungs kyi /
ltung ba'i ngo bo yongs su rdzogs par grub pa min no / /
gsum pa sdig ltung ngo bo gcig gam tha dad dpyad pa ni /
kha cig /
rang bzhin gyi ltung ba dang de'i sdig gnyis ngo bo tha dad yin te /
sdig rten thun mong ba yin la /
ltung ba rab tu byung ba'i rten can yin pa'i phyir dang /
skyed byed kyi rgyu dang phyir bcos tha dad pa'i phyir zhes gsungs /
'o na rang bzhin gyi ltung ba chos can mi dge ba ma yin par thal /
sdig pa dang ngo bo tha dad yin pa'i phyir /
'dod na mi dge ba dang mi dge ba'i las lam du bshad pa dang 'gal /
gzhan yang TIk+kar /
mtshams med pa gsum po pha bsang pa dang ma bsang pa dang dgra bcom pa bsad pa dag gis skur ba 'debs pa del ni dge 'dun lhag mar gyur te /
de gsum pham par 'gyur ba'i phyir ro / /
mtshams med pa gnyis po /
dge 'dun gyi dbyen byed pa dang /
de bzhin gshegs pa la ngan sems kyis khrag phyung ba dag gis skur pa 'debs pa de la ni nyes byas su 'gyur te /
de gnyis sbom po yin pa'i phyir ro zhes dang /
bam lngar /
kha na ma tho ba zhes bya ba ni sdig pa'i mtshad nyid 'dzin pa'i phyir ro zhes dang /
tshig ler /
bsad na ngan 'gror 'gro ba yi / /
sdig pa sbom po thob par 'gyur / /
zhes dang /
de'i TIk+kar /
phas pham pa byung @# / /
na ngan song gsum du skye bar 'gyur ba bzhin du /
nyes pa sbom po byung la tshul bzhin du ma bshags na yang ngan song gsum du ltung bar 'gyur ro zhes bya ba'i don no zhes gsungs /
de bzhin du bcas pa'i ltung ba mi dge ba yang sdig pa dang ngo bo gcig la ldog pa tha dad yin no / /
kha cig /
bye brag tu smra ba /
ngo bo gcig la ldog pa tha dad mi 'dod zer ba mi 'thad de /
don grub tu /
du ma'i dbus na 'dug pa'i phyir / /
du ma nyid du rnam rtog la / /
'di ltar ldog pa'i sgo nas ni / /
mang po nyid du spyir rtog mod / /
ces gsungs so / /
'o na bcas ltung mi dge ba yod dam zhe na yod de /
rnam 'byed las /
ltung byed do zhes bya ba sems can dmyal ba dang dud 'gro dang yi dwags /
ngan song dang ngan 'gro dang log par ltung ba dag tu bsreg par byed /
'tshod par byed /
ltung bar byed pa'o / /
zhan yang ji srid du ltung ba de ma bshags zhing so sor ma bshags na dge ba'i chos rnams las sgrib par byed pa ste des na ltung byed do zhes ltung byed thams cad la gsungs shing mdzod las /
'chal ba'i tshul khrims mi dge'i gzugs / /
de spong tshul khrims rnam gnyis so / /
sangs rgyas kyis ni bcad pa yang / /
zhes dang /
de'i 'grel par /
rang bzhin gyis 'chal ba'i tshul khrims min yang sangs rgyas bcom ldan 'das kyis bcad pa /
dus min pa'i zas la sogs pa gang dag yin pa de dag spong ba rnam pa gnyis kyang tshul khrims yin te /
bslab pa mnos pas de dag spyad na 'chal pa'i tshul khrims su 'gyur ro zhes dang /
rgyal sras las /
de dag spong bar mnos pa bcom ldan 'das kyi bka' la ma gus pa'i phyir 'chal pa'i tshul khrims su 'gyur te /
shugs kyis na tshul khrims ma mnos na ni 'chal pa'i tshul khrims ma yin no zhes bshad pa yin no zhes dang /
dge slong gi lo dri bar /
pham lhag sbom ltung sor nyes rnams bsrungs na /
dbang byed nas ris bzhi'i bar skye zhing /
ma bsrungs ba'i nyes dmigs tsha ba nas yang sos kyi bar rim bzhin skye bar gsungs so / /
gzhan yang sdig ltung ngo bo tha dad na /
mi gcig bsad pas rten gcig la las lam rdzas tha dad pa gnyis 'byung bar 'gyur ro / /
bzhi pa mtshan nyid la /
ltung ba'i mtshan nyid /
ston pas bcad pa las 'das pa'i rab byung gi kha na ma tho ba /
pham pa'i mtshan nyid /
bsnyen par rdzogs pa'i dngos gzhi'i ltung ba gang zhig /
khyod kyi dag byed chad pa'i bslab pa la ltos pa'i rigs yin pa /
'od ldan las /
de brlag 'gyur zhes bya ba ni / /
dge tshul la yang pham pa ste zhes bshad pa dang 'gal lo zhe na skyon med de /
pham pa dang byed las 'dra bas pham par bshad pa tsam yin pa'i phyir /
dge 'dun lhag ma'i mtshan nyid gang zhig /
ngo bo'i chi nas @# / /
dbyung bas khyod las bslang du rung ba'i rigs yin pa /
yang na gang zhig /
ngo bo'i cha nas pham pa las yang zhing spang pa sogs las lci ba'i rigs yin pa /
des man chad kyang shes par bya /
kha cig pham pa'i mtshan nyid bsnyen par rdzogs pa'i rgyud dang 'gal la /
ngo bo'i cha nas lhag ma man chad las chad pa'i las lci ru rung ba zhes zer /
lnga pa rgyu ni /
mi shes pa la sogs pa bzhi ste /
bsdu ba las /
bya ba mi byed pa dang ni / /
mi bya ba ni byed pa'i phyir / /
mi spyor ba dang spyor bcas las / /
ltung ba'i nyes pa 'byung bar 'gyur /
de yi rgyu yang rnam bzhi ste / /
mi shes pa dang bag med dang / /
nyon mongs mang dang ma gus pa / /
zhes pa ltar ram /
yang na bdag tu 'dzin pa ste /
rnam 'grel las /
nyes kun de'i rtsa ba can / /
de yang 'jig tshogs lta ba yin / /
zhes dang /
'jug pa las /
nyon mongs skyon rnams ma lus 'jig tshogs la / /
lta las byung bar blo yis mthong gyur cing / /
zhes gsungs pa lta bu'o / /
so so'i rgyu ni /
rang rang gi skabs su ltung ba rtsis pa las shes par bya'o / /
drug pa grangs nges ni /
bcas pa mi 'dra ba lnga yin pa'i phyir sde tshan lnga yin la /
bcas pa lngar 'jog pa ni /
de tsam gyi dgag bya dgag pa dang bsgrub bya bsgrub par nus pa'i phyir ro / /
rtsa ba bzhi'i grangs nges ni /
dug gsum rags pa bzhi dgag pa'i phyir yin la /
gzhan ni de tsam gyis dgag dgos 'grub pa la dgongs so / /
bdun pa go rims ni sde tshan lnga'i go rims chad pa'i lci rim yin la /
pham pa bzhi'i go rims ni /
'dir bslab pa bcas pa'i rim pa dang bskal pa dang po'i dus su las lam 'di dag ji ltar byung ba'i rim pa dang /
gzhan ni phal cher bcas pa'i rim pa yin no / /
brgyad pa sgra don ni /
'dis ltung bar byed pas na ltung ba dang /
sdig pa'i mtshan nyid 'dzin pa'i phyir ram /
dam pas smad pas kha na ma thob dang /
tshul khrims kyi mi mthun phyogs yin pas 'chal pa'i tshul khrims dang /
'bras bu yid du mi 'ong pa 'byin pas nyes pa ste /
rnam grangs kyang de dag yin no / /
pham pa'i sgra don ni /
gzhan spang bya rgyal bar byed cing gnyen po pham par byed pas pham pa ste /
Tik+kar gzhan rgyal bar byed du bcug pa ni gzhan rgyal ba'o / /
de la yod pa'i nyes pa ni pham pa'o / /
de byed par 'gyur ba'i phyir pham par 'gyur ba ste ltung ba'o zhes dang /
gzhi'i TIk+kar /
pham par gyur pa zhes bya ba ni /
nyon mongs pa'i sgra dag gis zil gyis mnan pa'i phyir zhes so / /
gzhan dag ni rang rang gi skabs su shes par bya'o / /
dgu pa phan yon ni /
bslab pa bcas pa'i phan yon @# / /
dge bdun bsdu ba la sogs pa bcu'o / /
bsrungs ba'i phan yon ni /
bam lngar /
tshul khrims kyi phan yon rnam pa bcu ste /
'gyod pa med pa'i rim gyis mchog tu dga' ba sngon du 'gro pa'i chos thob par 'gyur ba dang /
'gyod pa med par 'chi ba'i dus byed par 'gyur ba dang /
phyogs bcur snyan pa'i sgra grags par 'gyur ba dang /
bde bar gnyid log cing bde bar sad par 'gyur ba dang /
gnyid log pa na lha rnams bsrung bar 'gyur ba dang /
gzhan yang sdig pa'i bag tsha ba dang /
'jigs pa dang da dang? ba med par 'gyur ba dang /
dgra bo rnams kyis glags shig rnyed na yang tshul khrims rnam par dag pa'i dbang gis de dag bsrung ba la sogs pas phan 'dogs par 'gyur pa dang /
gnod sbyin dang mi min pa dang gdug pa gnyug mar gnas pa rnams kyis glags shig rnyed na yang tshul khrims rnam par dag pa'i dbang gis de dag bsrung ba la sogs pas phan 'dogs par 'gyur pa dang /
gzhan las chos gos la sogs pa dag chos kyi tshegs chung dus thob par 'gyur ba dang /
gang du skye bar 'dod pa la sogs pa'i smon lam yang dag par 'grub par 'gyur ba'o / /
gzhan yang /
gzhi dang /
rnam 'byed las /
rab tu byung ba'i phan yon lnga bshad pa dang /
chos kyi tshong dpon gyis bstod pa brjod pa dang /
'char ka gzengs bstod pa'i skabs la sogs par shes par bya'o / /
bcu pa ma bsrungs pa'i nyes dmigs ni /
ston pas smod pa dang /
mkhan slob la sogs pa grogs dam pas smod pa dang /
bdag nyid kyis smod par 'gyur ba dang /
des ma smad kyang chos nyid kyis smod par 'gyur ba dang /
dam pa'i chos ma thos pa thos par mi 'gyur ba dang /
thos pa brjed pa dang /
ma rtogs pa mi rtogs pa dang /
phyogs dang phyogs mtshams su sdig pa'i sgra grag pa dang /
'gyod pa dang bcas te 'chi bar 'gyur ba dang /
ngan song gsum du skye ba la sogs pa du ma yod do / /
gnyis pa rten gyi yan lag ni /
sdom pa gso rung yan chad dang ldan pa dang /
bslab pa bcas pa dang 'brel ba dang /
shes pa rang bzhin du gnas pa gsum thams cad kyi yan lag yin la /
gzugs gzhan du ma bsgyur ba dang /
mi snang bar ma byas pa dang /
mtshan ma gyur pa gsum 'ga' zhig gi yan lag yin no / /
gsum pa bsdus don bshad pa la /
rnam 'byed kyi dkyus 'di rnams rnam pa gsum gyis sa gcod par mdzad de /
ltung ba rnam gzhag dang /
ltung ba med pa dang bslab bya'o / /
dang po ni /
dngos gzhi dang sbyor pa dang /
sbyor ba'i sbyor ba rnam par bzhag pa ste /
bam lngar /
ltung ba rnam par bzhag pa ni bsam @# / /
pa dang sbyor ba'i sgo nas dngos gzhi dang sbyor ba dang /
sbyor ba'i sbyor ba ci rigs par rnam par bzhag pa'o / /
zhes pa ltar ro / /
de la yan lag gi mtshan nyid dang /
sel ba gnyis yan lag ni rgyu yin la /
mtshan nyid ni ngo bo /
de yang bzhi ste /
gzhi dang bsam pa dang sbyor ba dang mthar thug gi yan lag go / /
gzhi la dbye ba du ma yod cing /
bsam pa la kun slong dang 'du shes gnyis so / /
'du shes dang sbyor pa'i yan lag ma tshang ba la 'ang dngos gzhi 'byung ba yod do / /
gal te rgyu ma tshang ba la 'bras bu 'byung ba mi rigs so zhe na skyon med de /
spyir btang dang dmigs bsal yin pa'i phyir /
mkhan sogs med par sdom pa skye ba dang /
dgra bcom pa la nyon mongs skye ba bzhin no / /
sel ba la sel ba'i ngo bo dang /
dbye ba dang /
cir 'gyur ba gsum mo / /
dang po ni /
ltung ba rang rang gi dngos gzhi la yan lag ci rigs pa ma tshang zhing kha cig tshang ba gang zhig /
ltung ba gzhan gyi dngos gzhi la sogs pa'i rgyur ma bzhag pa /
kha cig pham pa dang po'i rgyu tshang ba las gzhan pa thams cad de'i sel ba yin te /
bag tsam gyi lhag ma gzhi med kyi sel ba yin pa dang /
dud 'gro gsod pa'i ltung byed srog gcod pham pa'i sel ba yin pa lta bu'o zhes zer ba mi 'thad de /
phan tshun sel bar 'gyur ba dang sel ba'i brnga sbyar ba yang don med du 'gyur ba'i phyir /
des na ltung ba gang gi dbang du byas pa'i yan lag tshogs pa des de'i dngos gzhi bskyed pa sel ba'am /
yan lag ma tshang ba nas sel bas na sel ba'o /
gal te kun slong lta bu'i yan lag ma tshang pa des sel bas sel ba zer ba yin no zhe na /
ma yin dgag yin na don gcig la /
med dgag yin na sel ba la cir 'gyur sogs mi rigs so / /
dbye na /
ltung ba'i yan lag gzhi bsam pa sbyor ba mthar thug bzhi gang rung re re ma tshang ba dang gnyis gnyis ma tshang ba la sogs pa du ma yod la /
thun mong gi yan lag ma tshang ba yang der 'dus so / /
cir 'gyur la dngos dang /
de las 'phros ba spom po'i don gtan la dbab pa'o / /
dang po la /
na smad dang /
ches na smad dang /
ltung ba med pa'o / /
dang po ni /
pham lhag gi skabs su sbom po ste /
dngos gzhi de las tshigs 'og mar na smad pa'i phyir ro / /
de yang yan lag gcig gam gnyis ma tshang ba lta bu la 'byung ste /
TIk+kar /
rang gi la gzhan gyis yongs su ma bzung bar 'du shes pa la'ang sbom po kho na ste /
rang gi 'du shes pa dang /
yongs su ma bzung bar 'du shes par bcas pa ni ltung ba la 'dra ba'i phyir ro / /
de bzhin du yongs su ma bzung ba la yongs su ma bzung bar 'du shes pa'am /
yongs su bzung ba dang bcas @# / /
par 'du shes pa yang sbom po kho na'o zhes gsungs pa lta bu'o /
TIk+kar /
kha cig tu yan lag gsum mam gnyis ma tshang ba la nyes byas su 'dod de zhes gsungs pas /
gnyis ma tshang la nyes byas su nges pa min nam zhe na /
min te /
kha cig tu zhes pa skabs kha cig tu zhes pa yin pa'i phyir dang /
gsum zhes pas gnyis ma tshang la sbom po yod par grub pa'i phyir ro / /
gsum zhes pa rgyun min nam zhe na ma yin te /
dogs pa de lta bu bsal ba'i phyir du go rims gsum mam gnyis zhes smos pa mkhas pa'i gsung yin no / /
gzhan yang yan lag gcig ma tshang la ltung med kyang yod do / /
gnyis pa ni /
pam lhag gi skabs su nyes byas te /
dngos gzhi de las tshigs 'og ma'i yang 'og mar na smad pa'i phyir ro / /
tshul de ltung ba gzhan la yang ci rigs par shes par bya'o / /
gsum pa ni /
yan lag kha cig yod kyang gzhan med pas ltung ba med pa ste /
ma bsams pa la ltung ba med pa lta bu'o / /
ltung ba dngos gzhi 'byung ba la /
bslab pa bcas pa dang 'brel ba yan lag yin par las dang po pa la ltung ba med ces gsungs bsel ba'i ltung med ma yin te /
de'i tshe ltung ba de'i yan lag rnam par ma bzhag pa'i phyir ro / /
gnyis pa de las 'phros pa sbom po'i don la /
spyir pham lhag gnyis la sbom po zhes bya ste /
ma mor| nyes pa spom po'i nyes pa gang zhe na /
phas pham pa dang dge 'dun gyi lhag ma'o / /
ci'i phyir nyes pa sbom bo zhes bya zhe na /
rnam pa gnyis kyi phyir na nyes pa sbom po zhes bya ste /
nyes pa sbos po yin pas na spom po dang /
rang bzhin gyis nyes pa sbom po yin pas na nyes la sbom po ste /
de ni nyes pa sbor po zhes bya'o zhes gsungs /
'dir ni dman pa sbom por ston par byed pa la /
'od ldan las /
de ltar byas na nyes pa sbom po zhes bya ba'i sgra ni rnam pa gnyis su ston te /
ming du chags pa'i sgra dang /
yon tan gyi sgra'o / /
de la ming du chags pa'i sgra ni /
nyes pa chung ngu zhes bya ba yin no zhes gsungs de gnyis kyi khyad par la mkhas pa dag /
snga ma ni rten dge slong pha ma dang /
sde tshan pham lhag kho na dang /
gnas skabs sbyor dngos dang /
gdags gzhi gcig dang /
phyir bcos sbom po'i ming gis byed pa ste /
mtshan nyid pa yin no / /
phyi ma rten sde lnga thams cad dang /
sde tshan sde lnga thams ca dang /
gnas skabs sbyor ba'i sbyor ba sogs thams cad /
gdags gzhi gcig gam du ma dang /
phyir bcom gang la btags pa de nyid kyis byed de /
btags pa ba yin no gsung go / /
mtshan nyid pa la lnga /
dbye ba /
bsdu ba /
ngo bo /
sgra don /
mkhas pa dag gi lugs dpyad ba'o / /
dang po ni /
mtshan nyid pa la bzhi ste /
pham par @# / /
gtogs pa'i lci yang gnyis /
lhag mar gtogs pa'i lci yang gnyis so / /
shin tu lci ba la sogs pa'i sgo nas phyen brgyad du yod de /
tshig ler /
lci dang shin tu lci ba nyid / /
yang dang shin tu yang ba ste / /
phas pham pas ni kun bslang ba'i / /
spom po rnam pa bzhi yin no / /
skrag par mi byed lci ba ste / /
gzhan gyis de la 'bad pa yis / /
bzlog kyang mi nyan rab lcir shes / /
gzhan la khrel yod yang ba ste / /
rang nyid ngo tshas shin tu yang / /
bsam pa'i dbye bas 'gyur ba yin / /
de bzhin dge 'dun lhag ma yis / /
kun bslang sbom po rnam pa bzhi / /
zhes gsungs /
gnyis pa ni /
pham pa dang /
lhag mas kun nas bslang ba gnyis su 'du'o / /
de mtshan nyid pa ji ltar yin zhe na /
'od ldan las /
'o na rnam par 'byed pa las nyes pa sbom po ni /
gnyis te /
pham pa las byung ba dang /
dge 'dun lhag ma las byung ba yin no / /
zhes gsungs pa ji lta bu yin zhe na /
de nyes pa med de /
nyes pa sbom po gnyis chung ba'i tshig yin par dgongs pa'i phyir zhes gsungs /
gsum pa ni /
sbom po'i rgyu tshogs tshang ba las skyes pa'i rig byed dam rig byed min pa gang zhig /
sbom po'i ming gis phyir bcos bya ba'i rigs yin pa'o / /
bzhi pa ni /
pham lhag dngos gzhi las dman zhing ltung ba gzhan las kha na ma tho ba che bas na dman pa sbom po zhes bya ste /
sbom po zhes pa ni tshig gi phyogs gcig smos pa yin no / /
'od ldan las /
dman pa sbom po zhes bya ba ni chung ba'i rnam grangs yin te /
ung pa la'i phreng ba las /
'di skad ces /
dman pa sbom po zhes bya ba'i tshig 'di ni ril gyis min pa dang /
glang po che'i gtso bo dag mi bul mi mgyogs par 'gro ba la sbyor ba yin no /
zhes gsungs pa yin te /
ril gyis min pa ni chung pa yin no zhes bya ba'i tha tshig go zhes gsungs /
lnga pa ni /
rgya 'dul 'dzin na re /
sbom po mtshan nyid pa gnyis kho na ste /
sbyor ba dang dngos gzhi'i sbom po'o zhes zer /
de la kha cig na re /
'dun pa log pa'i sbom po sbom po min par thal /
de gnyis gang rung ma yin pa'i phyir te /
dngos gzhi la sbyor ba med pa'i phyir dang /
mthar thug pa med pa'i phyir /
de la paN+Di ta ne pa na re /
dngos gzhi bskyed nges med kyang /
sbyor ba dngos yin pa'i phyir sbyor sbom yin no zhes zer ba legs /
sha mi na re /
sbom po gsum ste /
sbyor ba'i sbom po dang /
sbyor ba'i rnam pa'i sbom po dang /
dngos gzhi'i rnam pa'i sbom po'o / /
dang bo ni /
pham pa skyed nges kyi nom nyug gi skabs su skyes pa lta bu'o / /
gnyis pa ni /
mthar ma thug pa'i ltung ba gang zhig /
rang rang gi sbyor ba mtshan nyid pa dang mnyam pa ste /
sbyor @# / /
pa mtshan nyid pa brtsams nas 'dun pa log pa la sogs pa'o / /
nges tshig ni /
mthar ma thug pas sbyor ba /
mtshan nyid pa min pas rnam pa zhes bya'o / /
gsum pa ni /
mthar thug pa'i ltung ba gang zhig /
rang rang gi sbyor ba mtshan nyid pa dang mnyam pa ste /
rma nyams pa la nyams su myong ba la sogs pa lta bu'o / /
des tshig ni /
mthar thug bas na dngos gzhi /
mtshan nyid pa min pas rnam pa zhes bya'o zhes zer la /
de'i rjes 'brang ka ba la sogs pa'ang de ltar bzhed la /
mi'i 'gro ba pa'i lag pa gcod pa'i sbom po sogs ni ltung ba rnam gzhag gi kun slong gis kun nas ma bslang bas sbom po btags pa pa yin zhes zer /
bya 'dul ba 'dzin pa na re /
sbyor ba mtshan nyid ba bzhi yin te /
sbyor ba sogs gsum dang /
dngos gzhi'i sbom bo'o / /
de dag gi mtshan nyid rim pa bzhin /
pham lhag dngos gzhi skyed pa'i rgyu tshogs pa la mthar thug ma gtogs pa thams cad tshang ba dang de'i nye ba'i rgyur gyur pa dang /
de'i rgyu tshogs gzhan tshang ba la sbyor ba'i dus na rgyun chad pa dang /
dngos gzhi'i rnam pa'i sbom po bskyed pa'i rgyu gzhan rnams kyang tshang la /
brnag pa'i don gyis mthar thug pa dang /
pham lhag skyed pa'i rgyu ci rigs pa mtshang zhing gtso bo'i yan lag dang sbyor ba lus ngag tu grub rgyu tshogs gzhan tshang ba la mthar thug pa'o / /
ltung ba rnam bzhag gi kun slong med kyang chud gzan pa'i sbom po sogs kyang sbom po yin te /
TIk+kar /
yan lag gi rnam pa las su rung ba la nom pa lci ba dang /
mi rung ba la yang bar bshad pa dang /
bam lngar /
yang ba'i dper bstan pas /
gzhung nas ji ltar gsungs pa ltar rigs zhes gsungs so / /
ne pa ni /
sbyor ba mtshan nyid pa la sbyor ba'i sbom po dang dngos gzhi'i sbom po gnyis yod la /
sbyor ba'i sbom po ni /
pham lhag bskyed pa'i sbyor ba dngos /
rang gi yan lag tshang ba yin la /
dbye na pham lhag bskyed pa mthar thug 'brel ba dang /
mi bskyed pa ma 'brel ba gnyis so / /
dngos gzhi'i sbom po ni /
pham lhag gi yan lag gzhan tshang gzhi'i yan lag gcig mtshang ba'am /
kun slong gi rnam pa las 'ga' zhig ma tshad ba'o / /
btags pa ba yang gnyis yin la /
yan lag gnyis ma tshang phan chad sbom bor gsungs ba thams cad btags pa ba yin zhes gsungs /
chos rje dmar ston pa'i lugs la /
sgra yangs par byas na sbom po thams cad la sbyor ba zhes bya ste /
mdor /
chags pa'i sems dang ldan pa nyid na zhes dang /
brtsams pa tsam na zhes dang /
de dang 'brel pa'i don zhes dang /
de dang 'khrig pa dang zhes dang /
rtsom pa ni zhes @# / /
sogs gsungs pa rnams gzhan dag dngos gzhi dang de'i rnam pa zhes gsungs pa dag yin pa'i phyir dang /
'grel par de ltar gsungs pa'i phyir dang /
bam lngar /
sbyor ba'i ltung ba rnam par gzhag pa nom par byed nyug par byed la /
ji srid du gnas nas gnas gzhan du sbo bar mi byed kyi bar du nyes pa sbom por 'gyur ro / /
rang gi dang mi'i min pa dang der 'du shes pa med pa dang /
rin thang ma tshang ba dang /
gnas nas ma sbos pa na nyes pa sbom po'o / /
bdag po med pa'i brkus na nyes pa sbom po'o zhes sogs dang /
phyir bcos byed pa'i tshe yang lci yang kun la sbyor sbom zhes gsungs pa'i phyir dang /
'od ldan las /
mi la gtse ba tsam gyi bsam pas me btang ba'i phyir 'di ni mthar 'gyur ba la sbyor ba dang 'dra ba'i phyir nyes pa sbom po gzhan yin pas phyogs dang mthun par bsdus pa yin no zhes sogs nas slob dpon gyis kyang gnod pa dang 'dra ba nyid kyi phyir dngos gzhi'i sbyor ba las bye brag tu ma phye'o zhes gsungs /
des na sbom po mtshan nyid pa gnyis te /
sbyor ba'i sbom po dang sbyor ba'i rnam pa'i sbom po'o / /
dang po ni /
bsam pa'i yan lag gi cha nas pham lhag gang rung bskyed du rung ba'i sbyor ba'i kha na ma tho ba'o / /
'dun pa log kyang sbyor ba de mtshan nyid pa yin te /
brtsams pa tsam na sbyor ba nyid min ba min zhes sogs gsungs pa'i phyir /
gnyis pa ni /
gzhan dag dngos gzhi dang de'i rnam pa zhes gsungs pa rnams yin la /
rnam pa zhes pa 'dir 'dra ba'i don yin te /
brnyan pa zhes pa'i TIk+kar /
sbyor ba bzhin te nyes pa sbom por 'gyur ro zhes bya ba'i tha tshig go zhes so / /
gal te dngos gzhi'i rnam pa'i sbom po yod de gzhan gyi don nyid du zhes sogs gsungs pa'i phyir zhe na /
'dir rnam pa zhes pa sbyor ba yin te /
TIk+kar /
de la dngos gzhi'i rnam pa zhes bya bar dngos gzhi'i sbyor ba ste /
dngos gzhi'i kha na ma thob ma tshang ba nyes pa sbom po'i dngos gzhir gtogs so zhes bya ba'i tha tshig go zhes gsungs /
gal te sngar na ni zhes pa'i TIk+kar /
brnogs pa ni dngos gzhi'i rnam pa'i sbom po yin pa'i phyir ro zhes gsungs pa yang don de nyid yin te /
TIk+kar /
de bas na brnogs pa de ni bsnyon pa las sbyor ba tha dang pa gzhan yin par rig par bya'o zhes dang /
'od ldan las /
thag bcang pa ni snga la /
phyi nas spags pa yin na de'i tshe thag bcad pa ni sbyor ba yin par rig par bya'o zhes gsungs pa'i phyir /
yang dngos gzhi'i sbom po dang sbom po'i dngos gzhi gcig go snyam na /
sbyor sbom yang dngos gzhi'i sbom bor thal lo / /
dud 'gro la mir 'du @# / /
shes pa la sbyor sbom du bshad pa btags pha ba yin te /
dngos gzhi la pham pa mi skyed pa'i phyir zhe na /
mtho la mir shes nas gsod pa'i sbyor sbom de chos can /
sbyor ba'i sbom po min par thal /
dngos gzhi la pham pa mi skyed pa'i phyir /
'dod mi nus te /
sbyor ba la 'du shes gtso bo yin pa'i phyir /
gnyis pa ltung ba med pa ni rnam pa bzhi ste /
dngos gzhi'i ltung med dang /
skabs der gtogs kyi ltung med dang /
ltung ba rnam bzhag gi ltung med dang /
ltung ba gtan nas med pa'o / /
dang po ni /
smyan gyi skabs su /
TIk+kar /
phrad pa med par 'phrin par skyal tshur skyal ba tsam kho na las ni kha na ma tho bar mi 'gyur ro zhes pa lta bu'o / /
gnyis pa ni /
las su ma byas zhes pa'i TIk+kar /
de la skabs 'di'i nyes pa med pa las dgongs pa yin te /
'bru tsam pa len pa'i nyes pa gzhan ni yod do zhes pa lta bu'o / /
gsum pa ni /
mtshams gzhan du sho gam dral ba la nyes pa med ces pa lta bu'o / /
'di dang gong ma gnyis 'dra bar snang ste /
bdag gir mi byed ces pa'i TIk+kar /
de la ni bca' ba 'dir gtogs pa'i kha na ma tho ba'i ltung ba ni med do / /
gzhan yin na byis pa la yang reg par mi bya'o zhes 'og nas 'byung ba de'i nyes byas ni yod do zhes gsungs pa'i phyir dang /
ma bos par zan za ba la sogs pa bzhin no / /
bzhi pa la gnyis /
bcas rang gnyis ka'i ltung med dang bcas pa'i ltung med do / /
dang po ni /
bslab pam bcas pa dang /
shes pa rang bzhin du mi gnas pa dang /
gtso bo kun slong med pa dang /
bsgrub par mi nus pa rmi lam lta bu'o / /
gnyis pa la bzhi /
dgag bya med pa /
bag yangs dang 'brel ba /
bsgrub par ma nus pa /
rkyen dgos dang ldan pa'o / /
dang po ni /
rdo ba 'am so phag gi rim pa lhag pa lta bu'o / /
gnyis pa ni /
gang zag rlabs po che bstan pa la gzhug pa dang /
rkyen dka' bas 'tsho ba dang /
sra brkyang bting ba lta bu chen po dang /
khar ba'i snang ba lta bu chung du'o / /
gsum pa ni /
bcas rang nad 'dom pa'am /
bya dka' ba mtha' 'khob tu bsnyen par rdzogs pa lta bu'o / /
bzhi pa la gnyis /
rang gi rkyen dgos dang ldan pa dang gzhan gyi rkyen dgos dang ldan pa'o / /
dang po la gnyis /
rkyen dgos gtso bo dang ldan pa dang /
gtso bo min pa dang ldan pa'o / /
dang po la gsum /
tshul khrims dang /
dge sbyong gi tshul dang /
srog gi bar chad dang ldan pa'o / /
dang po ni /
rang bzhin dang bcas pa 'jom pa'o / /
gnyis pa lam skye ba dang 'dom pa'o / /
gsum pa 'chi ba la thug pa dang 'dom ba'o / /
de'i tshe bcas pa rang bzhin gyi tha snyad pa dang chadng ma gtogs pa rnams gnan ste /
srog gi phyir @# / /
gnang ba'i phyir dang /
de bas tshul khrims lhag pa'i phyir /
gzhan yang rgyud sbyang ba'i phyir du nyo tshong sogs gnang ngo / /
gtso bo min pa dang 'doms pa'ang gsum ste /
lus dang bsod nams dang longs spyod kyi bar chad dang 'doms pa'o / /
de dag gi don du bcas pa ci rigs pa gnang ste /
nad pa la phyi dro'i kha zas dang /
dkon mchog mchod pa'i phyir du dbyangs len pa dang /
rin po che la reg pa gnang ba lta bu'o / /
gzhan gyi la yang gnyis las /
gtso bo gsum ni rang gi dang ma 'doms na chang ma gtogs pa bcas pa'i tha snyad can rnams gnang ste /
sdig can nye bar gnas pa'i phyir nub lhag nyal dang /
pho brang du gnas pa dang /
chur nyams thag pa bsgral ba'i phyir bud med la reg pa gnang ba lta bu'o / /
rang gi dang 'doms na rang gtso che ste /
TIk+kar /
bdag 'di dad bud med de stag la sogs pa'i 'jigs pa dag las yongs su bsrung bar nus na mtshan mo yang de nyid du gnas par bya'o / /
zhes gsungs /
gtso bo min pa gsum la'ang ci rigs par gnang ste /
nad g.yog gi phyir nub lhag nyal pa dang /
rkang pa gnyis la dris bsgrub dang /
'jigs par gyur na rang gi la mi gnod na zhes pa lta bu'o / /
des na rang gi dang 'dom na rang gtso che la /
'on kyang dgag ba dang dgos pa gang che rtsi ba shin tu gal che'o / /
ltung ba rnam bzhag de mi 'byung bar bya ba'i phyir bslab pas na bslab bya ste /
de la'ang skabs nas 'byung ba 'khrur 'jug gi skabs su 'byung ba lta bu dang skabs su gtogs pa ste /
de ni ltung ba rnam gzhag gi kun slong gis ma bslang ba dang /
bslab pa'i gzhi gzhan du ma bcas pa dang /
nyes pa med pa min pa dang /
ltung ba rnam gzhag dang mthun pa gsum mam gang rung gis mthun pa'o / /
mthun pa gsum ni /
dgag bya nyes dmigs dang /
rgyud pa rgyur 'gro dang /
sbyor ba rjes su mthun pa'o / /
gnyis pa gzhung don la lnga /
gcod par byed pa pham pa'i sde /
gso ba dge 'dun la rag las pa dge 'dun lhag ma'i sde /
ltung bar byed pa ltung byed kyi sde /
smre sngags 'don pa'i sgo nas so sor bshags pa'i sde /
bslab bya nyes byas kyi sde'o / /
dang po la bzhi /
rang gzhan gnyis ka'i tshangs spyod la gnod pa mi tshangs par spyod pa'i pham pa /
gzhan gyi longs spyod la gnod pa ma byin len gyi pham pa /
gzhan gyi srog la gnod pa srog gcod pa'i pham pa /
gzhan gyi don 'grub ba la gnod pa brdzun du smra ba'i pham pa'o / /
dang po la lung gi bye brag bzhi las /
rnam 'byed nas 'byung ba la /
spyi don dang gzhung don gnyis /
dang po ni /
bam lngar /
gleng gzhi dang /
bslab pa bcas pa dang ltung ba rnam par bzhag pa'i don ston te /
@# / /
de la gleng gzhi ni /
yul dang gang zag dang nyon mongs pa dang /
nyes pa'i gzhi'i bye brag gis rnam pa bzhi'o / /
bslab pa bcas pa ni /
'jig rten dang 'gal ba dang 'dul ba dad 'gal bzlog pa'i ltung ba sde lnga'o / /
ltung ba rnam par gzhag pa ni /
bsam pa dang sbyor ba'i sgo nas dngos gzhi dang sbyor ba dang sbyor ba'i sbyor ba rnam par gzhag pa'o zhes gsungs pas don gsum ste /
bslab ba 'cha' ba'i snyad kha gleng gzhi dad bcas pa 'jog pa'i rgyu mtshan dgag bya nyes dmigs dang /
ltung ba'i rgyu tshogs yan lag gi brtsi ba rnam par gzhag ba'o / /
dang po ni /
bdag cag gi ston pa mngon par rdzogs par sangs rgyas nas lo bcu gnyis pa yan chad bstan pa skyon med par gnas pa la /
lo bcu gsum pa la bab pa na /
bzang sbyin gyis chu bur phyung bas chos kyi rjes bslab pa bcas pa'i phan yon bcu po dge 'dun bsdu bar bya ba'i phyir dang /
dge 'dun legs par gnas par bya ba'i phyir dang /
bde bar gnas par bya ba'i phyir dang /
gnod mi 'khur ba'i gang zag rnams tshar bcad pa'i phyir dang| do tsha shes pa rnams bde bar gnas par bya ba'i phyir dang /
mngon par ma dad pa rnams dad par bya ba'i phyir dang /
mngon par dad pa rnams phyir bzhin 'byung par bya ba'i phyir dang /
tshe 'di'i zag pa rnams bsdam par bya ba'i phyir dang /
tshe rabs phyi ma'i zag pa rnams bzlog par bya ba'i phyir dang /
nga'i tshangs par spyod pa skye bo mang po la phan pa dang yangs par 'gyur ba lha dang mi'i bar dag la yang dag par rab tu bstan pa yun ring du gnas par 'gyur ba gzigs te| yul spong byed du gang zag bzang sbyin gyis /
nyon mongs pa 'dod chags kyis nyes pa mi tshangs par spyad pa la brten nas mi tshangs spyod spong ba'i bslab pa 'di bcas so / /
bcu po de'i don ni /
dang po rigs bzhi bsdu ba'i phyir ro / /
gnyis pa 'dod pa spang zhing chos bstan pa'i rjes su 'jug pas so / /
gsum pa bdag nyid dal ba'i rjes su brtson pa'i mtha' rnam par spang pas so / /
bzhi pa nan tur bya bas so / /
lnga pa 'gyod pa sel bas so / /
drug pa yo byang rkyen du bab pa dag yod pas so / /
bdun pa zhugs pa dag yongs su smin par bya ba'i phyir ro / /
brgyad ba kun dkris gnon pas so / /
dgu pa bag la nyal spong bas so / /
bcu pa bstan pa rgyun mi 'chad par 'gyur ba ste /
thob pa bde bar gnas ba dang ma thob pa bde bar 'jug pa'i phyir ro / /
gnyis pa rgyu mtshan la /
mthong chos kyi nyes dmigs lus dang srog dang /
tshangs spyod dang dge sbyong gi tshul dang longs spyod dang bsod nams kyi bar chang dang gzhan ma dad pa la sogs pa'o / /
ma mthong ba'i chos kyi nyes dmigs ni /
las lam dag gis 'bras bu gsum gsum 'byin te /
@# / /
mdzod las /
thams cad bdag po rgyu mthun dang / /
rnam smin 'bras bu 'byin par 'dod / /
ces gsungs /
rnam smin 'bras bu ni /
che 'bring chung dus rim pa bzhin dmyal ba dud 'gro yi dwags su 'gyur bar gsungs /
kha cig tu chung 'bring gnyis zlog ste gsungs so / /
rgyu mthun gyi 'bras bu la /
myong ba rgyu mthun lus mi sdug pa dang chung ma dgra zla can du 'gyur ba la sogs pa'o / /
byed ba rgyu mthun ni mi tshangs sbyod la dga' ba can du 'gyur ba'o / /
bdag 'bras yul rdul 'khrigs pa la sogs par skye ba'o / /
gsum pa yan lag la /
thun mong ba sngar bshad la thun mong min pa la bzhi gzhi'i yan lag dang /
kun slong gi yan lag dang /
sbyor ba'i yan lag dang /
mthar thug gi yan lag go / /
dang po la gnyis las /
gang la rtsal ba yul gyi yan lag ni /
lus phyed du longs pa yan chad kyi rma'i sgo gsum gang yang rung ba dang /
ma nyams pa dang /
bgrod par nus pa'o / /
de la brtsal ba rten gyi yan lag ni /
rang rgyud du gtogs pa'i nor bu nad med pa dang las su rung ba'o / /
kun slong bde ba nyams su myong bar 'dod pa'o / /
sbyor ba reg cing rtsol bar zhugs pa'o / /
mthar thug de'i bde ba nyams su myong ba'o / /
de ltar yan lag brtsis pa'i dgos pa ni /
yan lag gi bye brag gis ltung ba'i bye brag tu 'gyur ba shes nas bsrung ba dang /
phyir bcos kyi bye brag rnams shes nas nyams su blang bde ba'o / /
gnyis pa /
gzhung don la gnyis /
ltung ba rnam gzhag dang bslab bya'o / /
dang po la gnyis /
mdor bstan dang /
rgyas bshad do / /
dang po la gnyis /
yan lag gi mtshan nyid dang sel ba'o / /
dang po ni /
dge slong gis gang byas na mi tshangs par spyod pa'i pham par 'gyur zhe na /
gang du bcug pa'i reg pa nyams su myong bar byas na /
sten byed pham par 'gyur la /
gang gis bcug pa'i reg pa nyams su myong bar byas na /
bsten bya pham par 'gyur /
gang bcug na pham par 'gyur zhe na /
gcin zag byed pho'i dbang po bcug na pham bar 'gyur /
gang du bcug ce na /
mo'i zag byed der ro / /
mo'i zag byed ji lta bur pho'i zag byed bcug na pham par 'gyur zhe na /
nad la sogs pas ma nyams par ro| /
gzhug par bya ba de kho nar zad dam zhe na /
ma nyams pa'i kha'am bshang ba'i lam du bcug na yang pham par 'gyur ro / /
gnyis pa ni /
ma nyams par bcug pa la pham par 'gyur na /
nyams par bcug pa la cir 'gyur zhe na /
gzhug par bya ba dang gzhug par byed pa nyams pa dag la ni sbom por 'gyur te /
nyams su myong ba rdzogs par mi myong ba'i phyir ro / /
bgrong bya 'khrig pa spyad du mi rung @# / /
ba nyid la ni pho'i dbang pos rtsol bar byed na na smad du 'gyur te /
rung ba la pham pa dang sbom po dang nyes byas su 'gyur ba de mi rung ba dang nyams pa la sbom po dang nyes byas dang nyes byas phra mor 'gyur ro / /
gnyis pa rgyas bshad ni /
bgrod bar bya ba dud 'gro la sogs pa mi ma yin pa'i 'gro bab nyid dang /
skyes pa nyid dang /
ma ning nyid dang /
ro nyid dang /
sten par byed pa pho'i dbang po dang /
sten bar bya ba mo'i dbang po'i reg pa nyams su myong ba la mi gnod pa'i bar chod srab mos g.yogs ma can nyid dag la bcug reg nyams su myong bar byas pa la ni ltung ba na smad pa med pa pham par 'gyur ro / /
bgrong bya bud med la sogs pa gnyid log gam brgyal ba la sogs pas ma tshor ba dang /
bgrod par byed pa snyo ba la sogs pa /
rang bzhin nyams pa'i gnas skabs dang /
bgrong bya mi 'dod bzhin du bcug pa la yang na smad pa med do / /
dge slong rang gi bsten par bya ba kha dang bshad lam la sogs par zag byed bcug na yang na smad pa med do / /
sngar rma'i sgo'i phyi rol du drung cing brtsal nas nang du ldugs pa'i phyir rma'i nang du zag byed bcug pa nyid la yang na smad pa med do / /
sngar nang du smyugs shing phyi rol du dbo bar bya'i nang du mi dbo'o snyam nas bcug reg nyams su myong bar byas na yang na smad pa med do / /
gnyis pa bslab bya ni /
dge slong ma bsrungs par nyin mo blos phab ste gnyid log par mi bya'o / /
bsrung ba ji lta bu zhe na bsrungs pa ni gsum ste /
sgo bcad cing kun nas bskor ba na gnas ba nyid dang /
dge slong gis kun nas bsrungs pa nyid dang /
sham thabs kyi mtha' bcings pa nyid do / /
mi tshangs par spyod pa'i pham par 'gyur ba rnam par 'byed pa'i skabs so / /
gnyis ba phran tshegs kyi skabs nas 'byung ba la gnyis /
dgag ba'i bslab bya dang bsgrub pa'i bslab bya'o / /
dang bo ni /
khyim la sogs pa gang du bud med kyi tshul min yid byed kyi bsam pas brjod pa ste 'drid pa der gnas par mi bya'o / /
dgon pa la sogs pa gang du mi min pas 'khrig pa bsten pa la sogs pas gnod pa'i phyir brtsal ba der gnas par mi bya'o / /
gnyis pa ni /
'dod chags shas che bas khu ba 'dzag pa'i snod skyal bu bcang bar bya ste /
chos gos mi nyams par bya ba'i phyir ro / /
rgyu ci las byas ba bcang zhe na /
ra'am ri dwags sam byi ba'i pags pa las bya'o / /
'dzag snod de byi dor bya dgos pas /
dri mi nga bar bya ba'i phyir bska' bas bkru ba dang skam par bya'o / /
bkru ba la sogs pa'i dus su ci bcang zhe na /
bkru ba la sogs pa de'i dus kyi ched du 'dzag snod gzhan bya'o / /
khu ba ha cang mang bas 'dzag snod ldar bar gyur na der phru blugs so / /
phru ji 'dra blugs she na /
phye ma @# / /
'am sa'i blugs so / /
dus thams cad du 'dzag snod bcang ngam zhe na /
zan za ba dang mchod rten la phyag 'tshal ba'i tshe 'dzag snod de pho'i dbang po las phog la pho'i dbang po bkrus te zan za ba sogs bya'o / /
mi tshangs par spyod pa'i pham par 'gyur ba phran tshegs kyi skabs nas 'byung ba'o / /
gsum pa zhu ba'i skabs nas 'byung ba la gsum /
yan lag gi mtshan nyid /
sel ba dogs gcod dang bcas pa /
snga phyi 'gal ba'i skyon spang ba'o / /
dang po ni /
gang du zag byed bcug na pham par 'gyur ba'i rma'i sgo gsum po de dag gis pham pa bskyed par byed pa'i phyogs kyi dang po gang yin zhe na /
kha'i pham pa bskyed par byed pa'i phyogs dang po ni so'i drung phan chad yin te /
der zag byed bcug na pham par 'gyur /
bshad pa'i lam gyi pham pa bskyed par byed pa'i phyogs kyi dang po ni bshad pa'i bu gu'i sbubs kyi mtha' phan chad yin no / /
zag byed mo'i dbang pos pham pa bskyed par byed pa nyid kyi dang po ni /
rma'i kha shun gyi lpags rim ji tsam yod pa 'das nas sha'i rim pa la thug pa yan chad yin no / /
rma'i sgo der pho'i zag byed ji tsam bcug na pham par 'gyur zhe na /
pho'i dbang po de'i nor bu mthe bong gi rnam pa 'dra ba rma'i sgo gsum du bcug pa nyid ni bcug pa de'i mtha' yin no / /
gnyis pa ni /
nyams pa zhes bshad pa de'i ngo bo gang zhe na /
gang tshun chad kyis pham par 'gyur ba'i rma'i phyogs kyi dang po sdig pa la sogs pas cung zad zin pa nyid dang /
shas cher zin pa nyid dang /
rlung la sogs pas skrangs pa nyid dang /
mugs pa'i rul ba nyid dang /
sha zags nas myags pa nyid dang /
rma'i nang gi dri ma las skyes pa'i srog chags dag gis zos pa nyid ni nyams pa yin no / /
lta bu zhes pas de dang 'dra ba gzhan yang bzung ngo / /
bgrod par bya ba'i lus nyams na rma'i sgo nyams pas khyab bam zhe na /
ma khyab ste bgrod par bya ba skyes pa bud med ma ning gi lus lte ba'i phyogs la sogs pa nas phyed du bcang ba nyid kyi rma'i sgor zag byed bcug pa la yang ltung ban smad pa med de pham par 'gyur ro / /
bsten par bya ba skyes pa dang bud med sogs kyi rma'i sgo gsum po'i dbus phyed tshal dugs nas bye ba'i mtshams slar 'byor ba bde ba myong ba la mi gnod pa'i mi mngon pa la yang bcug reg nyams su myong na na smad pa med do / /
mtshams 'byor ba mngon pa la ni tshigs 'og ma sbom por 'gyur ro / /
mtha' nyid ces pa yan chad sbom po'i dbang du byas ba ni dge slong gis phag dang spre'u la sogs pa me la sogs pas btsos pas rma nyams pa'o / /
spu med pa dag la @# / /
zhes pas pags pa mi dang 'dra bas pham pa skyed dam snyam pa'i dogs pa bsal ba'o / /
mgo bcad pa'i khar bcug na sbom po'o / /
mgo bcad kyang rma'i sgo gzhan gnyis ma nyams pa la dngos gzhi'o / /
dge slong gis bsten par bya ba rang gi kha bshad lam gnyis dang /
skyes pa'i gnyis dang bud med dang ma ning gi gsum gsum ste lus las tha dad par byas pa dang /
rang gi sten par byed pa lus las tha dad par ma byas pa dang sbyor par byed pa dang de bzhin du rang gi sten byed tha dad par byas pa dang bsten bya rnams tha dad bar byas pa dag dang sbyor ba dang rang gi bsten bya gnyis bcad pa dang /
skyes pa dang ma ning gi sten byed ma bcad pa dang sbyor ba dang /
de gnyis bcad pa dang rang gi gnyis ma bcad pa dang sbyor na sbom po'o / /
gcig bcang gcig ma bcad las gzhan pa lus las tha dad par byas pas gnyis kyang phan tshun du sbyor ba dang lus las ma bcad pa gnyis kyang phan tshun du sbyor na sbom po ste /
de dag ni rang gtogs pa rnams so / /
rang las gzhan pho mo ma ning gsum gyi bsten bya sten byed gnyis dang ci rigs par gzhan du sbyor bar byed na ste bcad pa dang ma bcad pa dang /
ma bcad pa dang bcad pa dang /
gnyis ka bcad pa dang /
gnyis ka ma bcad par sbyor ba sbom po ste rang ma gtogs pa dag go / /
'o na rang gtogs pa'i gnyis ka ma bcad pa la pham par 'gyur ro zhe na /
skyon med de /
rim myong ba'i cha nas sbom por bshad pa'i phyir ro / /
rang ma gtogs pa'i de la smyan gyi lhag mar 'gyur ro zhen skyon med do / /
'phrin sbyor med pa lta bu la gsungs pa'i phyir ro / /
rma'i sgo las gzhan pa'i bu ga mtshon gyis dral pa sogs bcos pa dang /
mid pa sogs dad po nas dod pa lus las bcad pa dang ma bcad pa la yang ngo bsten par bya ba ma ning mo pho'i dbang po shong ba'i sbubs med ba bcad pa dang ma bcad pa la yang zag byed rtsol na sbom po'o / /
mchu gnyis la sbyar ba tsam la yang sbom po'o / /
rma'i sgo dang po'i phyi rol gyi mtshams la thug par gyur na yang sbom po'o / /
snod du zag byed 'jug na yang sbom po'o / /
pho'i dbang po bltab nas rma'i sgor 'jug pa dang /
yan lag gi rnam pa rma'i sgo lam reg par 'jug pa gnyis kyang sbom po'o / /
gsum pa ni /
gal te mi reg par 'jud pa sbom po yin na sten par byed pa dang bsten par bya ba g.yogs ma can nyid dag la ni na smad pa med do zhes bshad pa dang 'gal lo zhe na /
skyon med de /
mtha' pham pa nyid du brjod pa'i g.yogs ma de ni bsgribs pa tsam yin gyi /
ro myong ba la gnod pa ma yin te bsgribs pa tsam des g.yogs pa la thams cad kyi thams cad du reg par @# / /
mi 'gyur ba ma yin pa'i phyir te /
ma g.yogs pa dang 'dra bar reg pa myong ba'i phyir ro / /
des na de la pham par 'gyur la /
bsgribs pa tsam las gzhan pags pa stug po sogs kyis g.yogs pa nyid ni 'dir mi reg par 'jud pas sbom po nyid du rnam par bshad pa yin pas snga phyi 'gal ba med do / /
pham par 'gyur pa dang po zhu ba'i skabs nas 'byung ba'o / /
bzhi pa 'dul byed kyi skabs nas 'byung ba la gsum /
ltung ba rnam bzhag /
ltung med /
bslab bya'o / /
dang po la gsum las thun mong ba rten gyi mtshan nyid ni /
shes pa'i rang bzhin las nyams pa la ltung med du bshad na /
rang bzhin las nyams pa'i ngo bo gang zhe na /
snyo ba dang /
sems 'khrugs pa dang /
tshor bas gzir ba gang rung gis bdag dge slong gi dngos por mi shes na shes pa rang bzhin gyis nyams pa yin te /
shes pa rang dbang med pa'i phyir ro / /
gnyis pa sel ba dogs gcod dang bcas pa ni /
nyams pa la sbom por bshad pa de la nyams pa nyid ni gnyis te rma'i nang nyams pa dang /
nang nyams pa'i dbang gis phyi rol nyams pa'o / /
dge slob mas 'khrig pa bsten pa'i phyir skyes pa mthu ldan gzhan la de ltar rung ngo zhes /
khas blangs pa na dge slob ma'i bslab pa gzhi nas 'khrugs pa nyid yin te /
de dang 'gal ba'i rig byed nye bar gnas pa'i phyir /
dge tshul ma'i bslab pa skyes pa la reg pa spong ba ni 'khrugs pa ma yin no / /
dge slob ma bslab pa 'khrugs pa de la bslab pa de yang sbyin bar bya ba nyid do / /
bsten pa'i phyir gzhan la khas blangs pa de ni dge slong gi sbom po'o / /
bsten byar sten byed ma chud na yang sbom po'o / /
zag byed du zag byed chud par bya ba'i phyir rma nyed na yang sbom po'o / /
bsten byar sten byed 'jud pa na skrag pa dang ngo tshabs kun tu 'dod chags ma skyes na sbom po'o / /
yan lag gi rnam pa glang shu la sogs pas rdol ba'i phyir rom myong na yang sbom bo'o / /
yan lag gi rnam pa las su mi rung ba bcug na yang sbom po ste ro myong ba las su rung pa la ltos pa'i phyir ro / /
bgrod bar byed pa'i lag pas bgrod par bya ba'i lag bar sprad du mi rung ba dang /
rkang pas rkang par dang /
tshigs kyis tshigs su dang /
'doms kyis 'doms su lta bur sprad du mi rung na sbom po'o / /
gzhan gyi mthus brtsal ba na bsten bya sten byed sprad pa'i cung zad tsam g.yo ba nyid tsam la sbom po'o / /
shing dang ba so dang rdo ba dang gos las bu mo'i gzugs byas pa la brtsal ba na /
'dre la sogs pa zhugs te dbang po tsam dod na sbom po'o / /
de la brtsal ba na nang na gnas pa'i 'dre la sogs pas yan lag thams cad du reg pa ster na dngos gzhi'i ltung ba'o / /
@# / /
'khrig pa bsten pa'i don du bud med la brtsol pa'i gang zag gis mo'i yan lag gi rnam par rkang ba 'jud na sbom po'o / /
bsten par bya ba rma'i sgo la yan lag gi rnam pa pho'i dbang pos phyi rol tu reg pa de tsam la sems gzhol bas phyi rol tu reg na sbom po'o / /
'khrig pa bsten pa'i phyir tshur shog mi tshangs par spyod do zhe 'am /
song la ma tshings par spyod cig ces gzhan la bsgo na /
sbom bo'o / /
gsum pa dngos gzhi'i rab tu dbye ba ni /
dbang po rang bzhin gyis las su rung pa nyid yin na /
sten par byed pa bsten par bya bar bcug pa la dngos gzhir 'gyur bas na na smad pa med ngo / /
mdun ma mo'i dbang po dang /
phyi ma bshad lam gnyis /
dang por gang du myug pa'i las brtsams pa de las gzhan du khu ba gtugs pa la na smad pa med do / /
TIk+kar /
sbyor mtha'i yul tha dang pas dngos gzhi med dam snyam pa'i dogs pa bsal ba'o / /
rma'i sgo gsum gang rung cig tu dang por mi tshangs spyod brtsams nas lam lhag ma rnams su brtsal bar bya'o snyam pa'i bsam pas bster byar sten byed 'jug ba la yang na smad pa med do / /
'di ni bsam pa ma rdzogs pas dngos gzhi mi skyed dam snyam pa'i dogs pa bsal ba'o / /
ma nyams bzhin du 'khrul pa 'ga' zhig gis bdag ni dge slong gi dngos po las nyams ba'o snyam pa'i bsam pa can gyis bcug pa la yang na smad pa med ngo / /
'di ni 'du shes 'khrul pa tsam la ltud ba med ngam snyam pa'i dogs pa bsal ba'o / /
nad dang bral bar bya ba'i don nyid kyis bcug pa la yang na smad pa med do / /
'di ni dgos pa'i phyir ltung pa med dam snyam pa'i dogs pa bsal ba'o / /
zag byed lta bu'i lam la lam min pa gzhan nyid du 'du shes pa dang /
lam yin min yid gnyis za bas bcug pa la yang na smad pa med do / /
'di ni yul la 'khrul ba tsam gyis ltung ba med dam snyam pa'i dogs pa sel pa'o / /
lam min pa la ni lam du 'du shes pa dang yid gnyis za bas bcug pa de gnyis sbom po'i dbang du byas pa nyid do / /
gnyis pa ltud ba med pa ni /
pa lang la sogs pas bsngos pa'i dge slong bud med kyi steng du 'gyel ba reg pa nyams su myong bar mi byed pa ni ltung ba med ngo / /
'jigs pa dang skrag bas nyams thag pa'i bud med kyis mi 'dod bzhin du dge slong gi mgul pa sogs nas 'khyud pa la yang reg pa ma myong na ltung ba med do / /
mi 'dod bzhin du dge slong gi mchur bud med kyi mchus reg pa la yang reg pa nyams su mi myong na ltung ba med do / /
gsum pa bslab bya ni khyi'i mdun du zag byed phyung ste gcin gci bar mi bya ste /
yan lag gi rnam pa zin pa spang ba'i phyir ro / /
dgon pa la sogs pa gang du srog @# / /
gi bar chad 'byung ba'i dgon pa der dge slong gis gnas par mi bya'o / /
chu klung gang na yan lag gi rnam pa chu na gnas pa'i srog chags dag gis 'dzin pa'i 'jigs pa yod pa'i chu klung der dge slong gis sgren mor brgal bar mi bya'o / /
chu klung der dge slong gis bud med la ma reg par shes bzhin du gru brgal bar bya'o / /
ba lang gi nang du yang shes bzhin du 'gro bar bya'o / /
chu len pa sogs kyi khron pa yang shes bzhin du brtag par bya'o / /
dge slong gis bsod snyoms la yang shes bzhin du grong du rgyu bar bya'o / /
de dag ni bud med la reg pa spang ba'i phyir ro / /
pho mo'i mtshan legs par so sor brtag par byas nas rab tu dbyung bar bya ste /
skyes pa 'dra ba'i bud med gzhon nu rab tu byung nas dge slong gi nang du bzhag na tshangs spyod la gnod pa chen por 'gyur ba'i phyir ro /
dge slong gis gcig pu bla gab med par glos bab nas gnyid log par mi bya'o / /
dge slong gcig pu bla gab med par glo phab ste gnyid log pa de'i sham thabs bud pa na dge slong de la bud med kyis brtsal ba la brten nas bslab pa 'di bcas so / /
dge slong mas gnas khang sgo glegs sogs kyis sgom bcad par bsam gtan la snyoms par 'jug par mi bya /
grogs mo yod du zin kyang blos phab nas gnyid log par yang mi bya'o / /
pham par 'gyur ba ngang po 'bul byed kyi skabs nas 'byung ba'o / / / /
gnyis pa gzhan gyi longs spyod la gnod pa ma byin par len pa'i pham pa la gnyis /
spyi don dang /
gzhung don no / /
dang po la gsum las /
gleng gzhi ni /
yul rgyal po'i khab tu /
gang zag nor can gyis nyon mongs pa 'dod pas kun nas bslang ste /
nyes pa ma byin par blangs pa la brten nas /
ma byin len spong ba'i bslab pa bcas so / /
rgyu mtshan la /
mthong chos kyi nyes dmigs sngar dang 'dra /
ma mthong ba'i nyes dmigs la /
rnam smin sngar dang 'dra /
rgyu mthun la myong pa rgyu mthun longs spyod chud bar 'gyur ba dang /
byed pa rgyu mthun rku ba la dga' bar 'gyur ba'o / /
bdag 'bras /
yul sar ser sogs gnod pa mang bar 'gyur ba'o / /
gsum pa yan lag la bzhi las /
gzhi la yul mi'i 'gro ba pa rang las rdzas tha dad pa'o / /
dngos po kha zas su byas pa min pa dang /
rin thad tshang ba'o / /
de yang rku ba'i gnas der rin thang tshang ba dang /
rku ba'i dus su rin thad tshang ba dang /
brku bya la ltos nas rin thad tshang ba dang /
rku byed la ltos nas rin thang tshang ba /
sbyor ba gcig gis nang du rin thang tshang ba'o / /
bsam pa la gnyis las /
'du shes ma 'khrul ba /
kun slong ni gzhan gyi yin te ma gnang kyang bdag nyid kyi 'tsho ba'i ched du @# / /
gtan du dbral snyam pa'o / /
sbyor ba lus ngag tu grub cing ma 'khyogs pas rku bar rtsom pa'o / /
mthar thug grub blos khyad par du byas pa'i gnas spos so /
gnyis pa /
gzhung don la bzhi las /
rnam 'byed nas 'byung ba la gnyis /
ltung ba rnam gzhag dang /
bslab bya'o / /
dang po la gnyis las /
mdor bstan ni /
gang byas na rku ba'i pham par 'gyur zhe na /
dge slong rang gis rku 'am /
gzhan rang gis dngos su rkur bcug pa dag gis pham par 'gyur ro / /
khyod song la rdzas 'di lta bu rkus shig ces mngags pas rang gis rku 'am gzhan rkur bcug pas kyang pham par 'gyur ro / /
gang brkus na pham par 'gyur zhe na /
byin pa la yang rku sems kyis len pa srid pas rang la gzhan gyis ma byin pa brkus na pham par 'gyur /
tshad ji tsam brkus na pham par 'gyur zhe na /
ma sha ka lnga 'am drug la sogs ba brkus na pham par 'gyur /
lung du /
ma sha ka lnga 'am /
ma sha ka lnga pas lhag ba zhes gsungs pa de bsdu ba'i phyir du sogs pa zhes bya ba'i sgra smos so / /
ma sha ka'i ngo bo gang zhe na /
'od lngan las /
ma sha ka zhes bya ba pa na la bya'o / /
kar Sha pa Na zhes bya ba ni na na ka la bya'o zhes bshad /
de yang /
gser ram /
dngul lam zangs sam lcags kyi ma sha ci rigs pa yod de /
zhu ba las /
gser gyi ma sha'am /
dngul gyi ma sha blangs na cir 'gyur /
spang bar 'gyur ro / /
lcags kyi ma sha 'am zangs kyi ma sha blangs sam len du bcug na nyes byas su 'gyur ro zhes bshad /
lnga zhes smos pa ni bslab pa 'cha' ba'i tshe /
ma sha ka lnga /
kar Sha pa Ni'i bzhi cha yin pa la dgongs so / /
sems gang gis brkus na pham par 'gyur zhe na /
yid gcugs pa'i sems kyis len ba la ltung ba med pas /
rku sems kyis rku 'am rkur bcug pa la pham par 'gyur /
mi min pas bdag tu bzung ba brkus na yang pham par 'gyur ram zhe na /
mi'i 'gro ba pa'i rgyud kyis yongs su bzung ba brkus na pham par 'gyur la /
'gro ba gzhan gyis bzung ba brkus pas pham par mi 'gyur ro / /
mis bzung ba la gzhan gyis bzung bar 'du shes pas brkus na yang pham par 'gyur ram zhe na /
mi'i rgyud kyis bzung ba der 'du shes pas brkus na pham par 'gyur ro / /
gnyis pa rgyas bshad la gsum /
yan lag gi mtshan nyid dang /
sel ba rgyas bshad /
mthar thug gi rab dbye'o / /
dang po la gsum /
bdag po la dogs pa bcad pa /
'du shes la dogs pa bcad pa /
rin thang la dogs pa bcad pa'o / /
dang po la ma byin len gyi rdzas bdag de ji lta bu zhen /
dngos po la mi de dbang ba dang /
rtsa ba'i bdag po 'am gnas skabs kyi bdag po'i bsam @# / /
pas bdag gir byas pa dang /
bar skabs su gzhan la ma bsngos pa'o / /
dngos po la dbang ba la bzhi ste /
dbyar rnyed lta bu sangs rgyas bka' stsal gyis bdag por bzhag pa dang /
sho ga ma lta bu yul chos kyis bdag por bzhag pa dang /
pha nor lta bu rigs rgyud kyis bdag por bzhag pa dang /
lings btab lta bu bsam sbyor gyis bdag por bzhag pa'o / /
de dag rgan zhugs lta bu'i steng du 'dzom pa srid na gang gtso zhe na /
sngam sngam gtso gsung ngo / /
de ltan gzhung dang po 'di la bshad tshod gnyis su yod pa'i rnam 'byed ltar na /
btso blag mkhan gyi gos rlung gis khyer ba nyid na bdag po de'i bdag gi ba'i bsam pas ma btang ba ni bdag po yod pa yin te /
rtsa ba'i bdag po nyid dang ma bral ba nyid yin ba'i phyir ro / /
shugs la khyer ba nyid na bsam pas btang ba ni bdag po nyid dang bral ba nyid yin no / /
phrad chogs ltar na /
dge slong gi chos gos chom rkun pos khyer pa nyid na dge slong gis thob tu re ba'i bsam btang ba ni bdag po dge slong nyid dang ma bral ba nyid yin pas de dge slong gis brkus kyang pham par mi 'gyur ro / /
bdag po dang bcas pa'i dud 'gro'i rdzas brkus na cir 'gyur zhe na /
'jig rten gyi tha snyad smra mi shes pa ngud 'gro la sogs pa'i rdzas ni dud 'gro skyong ba'i zhal ta byed pa de nyid bdag bo yin pas /
de la brten pa'i ltung bar 'gyur /
dud 'gro'i zas skom la de ltar bzhag gam zhe na /
bdag pos ngud 'gro la bza' btung gi phyir rtswa chu lta bu byin pa la ni dud 'gro nyid bdag po yin gyi zhal ta byed pa bdag po ma yin te| yang phyir blong snyam pa'i zhal ta byed pa'i bsam pa dang 'brel pa nyid med pa'i phyir ro / /
brgyud nas bdag po la gnod kyang brkus par mi 'gyur te /
bsad pa brkus pa min pa bzhin no / /
nags mes btang bas ri dwags la sogs pa bzung ba de'i bdag po gang yin zhe na /
rngon pa la sogs pa lings pa dag gis nags mes gtong ba la sogs pa dag gis bzung ba'i phyir ri dwags dang bya dang sdig sbrul lings btab pa rnams la ni lings pa min pa bdag po nyid min pas de rku sems kyis len na lings pa la brkus par 'gyur ro / /
gnyis pa ni /
gter la sogs pa'i rdzas la bdag po dang bcas pa dang bdag po med pa yin snyam du bye brag ma phyed pa la ni brkus na gzhi ji lta ba las ltung ba rnam par bzhag ste /
bdag po yod na rin thang tshang na pham par 'gyur /
rin thang ma tshad na sbom por 'gyur ro / /
gsum pa ni /
gnas dus tha dad pas rdzas kyi rin thang tha dad par snang na /
gang gi rin thang brtsi zhe na /
rdzas kyi rin thang ni gang du brkus pa'i gnas dang gang gi tshe brkus pa'i dus kyis rdzas de'i rin T+thang rtsi'i gnas dus gzhan gyi rin thang @# / /
mi rtsi'o / /
gnyis pa sel ba rgyas bshad la gnyis las /
dang po ltung med ni /
rku bar ma bsam pa la cir 'gyur zhe na /
chos gos kyi gdang brkus pa'i zhar la chos gos byang ba lta bu rku bar ma bsams par blangs pa la ltung ba med de /
ma byin len la rku sems gtso bo'i yan lag yin pa'i phyir ro / /
rku sems med par rang gi yin pa dang re shig brnya pa dang yid gcugs pa'i sems kyis thog mar 'di kho bos blangs so zhes gzhan la go bar byas te blangs na ltung ba med do / /
rang gi la rku sems med pa smos ci dgos she na /
skyin pa 'jal du gzhug go snyam nas len pa srid pa'i phyir ro / /
rku sems med pa gsum po de las gzhan gyis kyang blangs pa la ltung ba med do / /
dper na khyed kyis che ge mo'i yo byad de shes sam /
smras pa shes so / /
'o na de rkus zhes pa lta bu la 'di ni kho rang gi yin no snyam nas len pa lta bu'o / /
rgyu rnam par dag pa snying rjes kun nas bslangs te sbyor ba rnam par dag pa bsgoms pa las byung pa'i rdzu 'phrul gyis gsang bya'i mi la sogs pa chom rkun lta bu las phrogs nas bdag po la gtad pa lta bu la nyes pa med de /
rkus so khyer ro'i dgag bya med pa'i phyir ro / /
snying rje dang ldan pa'i sems kyis na nyes byas so zhes pa ni sbyor ba lus dag tha mal ba yin pas brkus so'i dgag bya yod pa'o / /
gnyis pa na smad du 'gyur ba ni /
ltung ba thams cad du sbyor ba la ni nyes byas so / /
de'i dmigs bsal ni pham pa'i sde tshan de la gal te sbyor ba de dngos gzhi pham pa'i yin na sbom po yin la /
sbyor ba'i sbyor ba yin na nyes byas so / /
'dir kha cig sbyor ba la sbom po mtshan nyid pa yin na pham lhag skyed nges zer ba mi 'thad de /
dge slong la sbyor bar byas nas dge tshul la mthar thug grub pa dang /
dngos gzhi'i dus su rku sems med pa dang /
dud 'gro la mir shes pa dang /
brtsams pa tsam na sbyor ba min pa min no zhes sogs dang 'gal ba'i phyir ro / /
de bzhin du pham pa skye ba la de'i sngon du sbyor sbom skye bas kyang ma khyab bo / /
des na mdo 'di'i dgongs pa pham pa'i sbyor ba la sbom po skyed pa yin la /
mi la dud 'gror shes nas gsod par rtsom pa dud 'gro gsod pa'i sbyor ba yin no / /
pham pa'i sde tshan las 'og ma dge 'dun lhag ma'i sde tshan la yang de bzhin du dngos gzha'i sbyor ba yin na sbom po dang sbyor ba'i sbyor ba yin na nyes byas so / /
ma sha ka lnga la sogs pa rkus na pham par 'gyur na der ma chog pa rkus na cir 'gyur zhe na /
ma sha ka lngar ma chog pa rkus na yan lag gzhan tshang yang sbom po ste /
rin thang gi yan lag ma tshang ba'i phyir ro / /
mi'i rgyud kyis bzung ba zhes bshad na /
bdag po med pa'i gter la sogs @# / /
pa rkus na cir 'gyur zhe na /
rdzas de sbed par byed pa rab chad dam /
ma chad kyang de rigs rgyud kyis yong bar ma shes shing /
yul de'i bdag pos kyang ma shes ba'i nor lta bu ni bdag po med ba'i gter zhes bya la /
de lta bu brkus na sngom bo ste de la don gyis bdag po yod kyang bdag po don rtogs pa med pas mi'i rgyud kyis yongs su bzung ba'i yan lag ma tshad ba'i phyir ro / /
gzhan gyi rdzas brkus na pham par 'gyur na /
rang gi rdzas brkus na cir 'gyur zhen /
rang gi rdzas rin thang tshang ba zhig gzhan skyin pa gzhal du gzhug ba'i phyir du rku sems kyis brkus na yang sbom po'o / /
rang gi rdzas la 'gro ba gzhan gyir 'du shes pas brkus na yang sbom po'o / /
bdag gir bya ba'i bsam pa med par bdag po dang bral ba'i bsam pa tsam gyis phral na ci ra 'gyur zhe na /
rang gis bdag gir ma byas bar 'dam rdzab la sogs par sba ba dang /
sreg pa sogs chud bsan ba dang /
ri dags sogs rgyas zin pa btang ba la sogs bas nor bdag po dang bral bar byed na yang rin thang tshang na sbom po'o / /
gnod pa bya ba'i bsam bas phral ba la sbom por 'gyur na /
sems gzhan gyis phral ba la cir 'gyur zha na /
gnod pa bya ba'i bsam pa med par snying rje dang ldan pa'i sems kyis ri dwags rgya la zin pa btang ba sogs byas na nyes byas so / /
pham pa'i dngos gzhi skyed pa'i sbyor ba la sbom por 'gyur na /
sngar pham pa'i sbyor ba byas nas phyis pham par 'gyur ba ma byas par bar skabs su phyir lo ga na cir 'gyur zhe na /
sngar pham pa'i sbyor ba byas na phyis bcos nas bzlog tu zin kyang sdar gyi sbyor ba de ma byas pa nyid min pas sbom po'o / /
sbyor ba la sbom po dang sbyor ba'i sbyor ba la nyes byas yin na de gnyis kyi khyad par gang zhe na /
rku bar bya ba'i rdzas la nom pa'i snga rol gyi rang gi gnas nas khri las ldang ba dad? /
sham thabs gyon pa la sogs pa ni sbyor ba'i sbyor ba nyid yin la /
rdzas la nom pa nas gnas nas gnas su sbod par mi byed pa'i bar sbyor ba yin no /
sbyor ba'i sbyor ba thams cad la nyes byas gcig kho na yin nam zhe na /
gzhan gyi rdzas rang gis khyer ba bdag po mdon sum na yod la gom pa bskyed pa 'am /
phri ba'i sgo nas rkun gom pa re re la sbyor ba'i sbyor ba tha dad pa yin te| rdzas rad la bod pa dang bdag po mngon sum na yong pa'i phyir ro / /
mi snang bar 'gro ba'i rkang pa bteg pa de sbyor ba yin no / /
sbyor ba gcig la ltung ba yang gcig tu 'gyur bas khyab bam zhe na /
sems can de'i gzhi la brkus pa dang mtshon gyis btab pa dang gzas pa dang skur pa btab pa la sogs pa byed na sems can so so la rten pa'i sbyor ba dang dngos gzhi tha dad du 'gyur te yul tha dad pa'i phyir ro / /
nom nyug la @# / /
sbom po yin na gru phur ba las bkrol ba la sbom por 'gyur ram zhe na gru phur ba las bkrol ba ni gru la reg pa min pas sbyor ba'i sbyor ba yin no / /
gsum pa mthar thug gi rab dbye ni| ma byin par len pa'i dngos gzhi bskyed pa'i tshigs de gang zhe na /
rma tsho na re /
rdzas gnas nas spos pa yin zer /
'o na rdzas bdag gi lkog tu zhal tabs sbas pa rku ba'i tshe gnas nas spos na pham par 'gyur ro / /
'dod na /
brnogs na brkus pa yin zhes dang /
TIk+kar /
gnas nas spo bar byed cing dngos po tshang ba yin tu zin kyang sbom por 'gyur gyi pham par ni mi 'gyur te /
brku bar nges pa med pa'i phyir zhes pa dang 'gal zhing khang brku ba yang mi srid par 'gyur ro / /
zhes zer ro / /
kha cig bsam pa'i phyir bya bas khyab pa yin te /
bshal ba longs las 'das pa na brkus pa bzhin zhes zer ba mi 'thad de /
'og gzur gshags bkye ste rku ba'i tshe rgyal ba na brkus par thal /
gshags bya ba'i bsam pa mthar thug pa'i phyir ro / /
rgya na re /
grub blo skyes pa yin gsung pa'ang mi 'thad de /
gtams pa sbas pa la sngar brnogs pa'i tshe brkus par thal /
grub blo yod pa'i phyir /
gzhan yang mthar thug gi rab dbye du ma smos pa don med du 'gyur bas mthar thug gcig tu bzhag tu med ces kha cig zer /
rang lugs /
grub blos khyad par du byas pa'i gnas spos yin te /
lung du gnas spos gsum mthar thug tu gsungs pa'i phyir dang /
'grel ba'i dkyus rnams kyang der gsal ba'i phyir dang /
mdzod du'ang gnas spos su gsungs pa'i phyir ro / /
grub blo med pa'i gnas spos pa tsam yang mthar thug pa ma yin te /
rkun po rnams la zhes dang /
'di la blo gros tha dad pa zhes dang /
TIk+kar /
gang mthus bkri dgos sam sgra phyung ste bda' dgos pa na ni de mi snang bar gyur ba nyid du phyin kyang brkus pa ma yin te /
ji srid du bag tshab med pa'i yul tum phyin nam dbang du byas par ma gyur gyi bar du brkus pa min no zhes dang /
gal te gter la sogs pa rang gi gnas na gnas su zin kyang de'i kha bye ba la sogs pas snang bar gyur na de'i tshe brkus pa zhes bya'o / /
ci ste shin tu thag ring po nas drangs te /
rkang pa'i drung du 'ongs kyang ji srid du snang bar ma gyur na de yang brkus par mi 'gyur te /
grub pa'i blo med pa'i phyir ro / /
gal te rkun ma mang po zhig yod pa las gcig kho na zhig gis gal te mthong na yang thams cad kyis mthong ba khon yin no zhes so / /
gnas nas spos pa'i don yang 'dugs spos pa de tsam yang min te /
TIk+kar /
gnas nas spos pa zhes bya ba ni phung pa yin par shes par bya'o zhes dang /
'od ldan du gnas nas gnas su sbed par byed ces bya ba ni /
gnas gang na @# / /
rdzas yod pa de nas gzhan du sbed par byed pa ste /
dper na /
gal te brtsad pas rku ba na 'og gzur brtsad la der de pha rol gyi re ba ma chad pa'i gnas nas re ba chad pa'i gnas su phyin par byed pa ni gnas nas gnas gzhan du sped par byed pa dang /
gal te bla'i grwar rtsod na der pha rol po ma pham pa'i gnas nas pham pa'i gnas su phyin par byed pa ni /
gnas nas gnas gzhan du sbed par byed ba zhes bya ba la sogs pa sbyar bar byed pa lta bu'o / /
zhes so / /
pham pa skyed pa'i tshe rang la grub blo mngon gyur mi dgos te /
mngags pas gnas nas spos pa'i tshe mthar thug yin pa'i phyir dang /
mdzod ngu mi dge brgyad kyi bar dag dang / /
sems pa cig char lhan cig 'byung / /
zhes gsungs pa'i phyir ro / /
des na 'di'i mthar thug 'phen pas 'grub pa yin no / /
mngags pa dang gsang sngags dag gis rku ba na /
blo gros gcig pa'i phyir grub blo yod par 'gyur ro / /
da ni rku lugs tha dang pa dag gi mthar thug bstan par bya ste /
khur de byas nas rku ba la ni rdzas de bsdud pa'i tshe rkus pa min gyi /
nam khur rkus pa na rkus pa'o / /
bsdud pa'i tshe yang rku sems ni yod do / /
me tog la sogs pa btus nas gzod rku'o snyam pa la ni /
btu ba'i tshe ba rkus pa min gyi phung po rkus pa na rkus pa'o / /
chu la sogs par shing la sogs pa spyings te rku ba la ni chu lta bu'i gnas kyi steng nas shing lta bu'i rdzas kyi steng bying na rkus pa'o / /
des na thur du lta ba'i ngos nub pa tsam gyis rkus pa ma yin no / /
'di la kha cig na re dge slong de'i bsam pa la re shig spying bar bya la phyis dbyung ngo snyam na /
bying ba tsam na rkus pa ma yin te /
de'i tshe rku ba'i bsam pa med pa'i phyir /
des na gzhan du 'khyer ba'i tshe brkus pa yin no zhes zer ro / /
de ni mi 'thad de /
spyings pa der phyis dbyung ngo snyam pa'i blo gros gang yin pa de ni chos can /
da gzod rku ba'i blo ma yin par thal /
brkus zin gzhan du bkur ba'i blo gros yin pa'i phyir ro / /
des na bying ba na brkus par 'gyur te /
bying bar byed pa'i tshe rku sems yod pa'i phyir te /
de'i tshe yang lung gis ltung ba rnam par gzhag pa'i phyir ro / /
shing la sogs pa'i rdzas bshal nas rku ba la ni /
shing lta bu'i 'og gi ngos kyis gzhi 'tshams gyong grugs sogs las rdzas de'i ngos cig shos phyi ma 'das na brkus pa'o / /
mtshams gcig las 'das pas kyang brkus pa yin nam zhe na /
rku bya'i rdzas kyis sa gzhi khyab pa'i khongs su gtogs pa'i mtshams de dang ldan pa nyid la ni non pa'i mtshams las 'das pa tsam gyis brkus pa ma yin te /
rdzas kyi phyi mtha'i dum bu de tsam gyis 'das pa tsam yin pa'i phyir ro / /
'das pa de nyid rkus par 'gyur ro zhe na /
mi 'gyur @# / /
te rdzas gcig tu 'brel ba la dum bur rkur yang mi rung ba'i phyir /
mtshams ji lta bu zhe na /
de ni gnyis te /
gsal ba dang migs la ba'o / /
dang po ni /
brkos pa dang rtsig pa dang chu klud sogs so / /
gnyis pa de'i mtshan nyid ni /
gyong grugs sa zhag 'dra ba dang /
ser kha gas pa dang /
yi ge la sogs pa bris pa dang /
tshon mi gcig pa'i kha dog gzhan dang /
sgo glegs la sogs pa'i bar mtshams dang /
zhing gi snang rgal la sogs pa'i bar chad dag go /
srog chags kyi lus gcig yin pas bar chad cig yin nam zhe na /
srog chags la ni rtsib ma la sogs pa tha dad par rtag tu rung ba rnams bar chad nyid yin no / /
sa la sogs pa'i steng du rtswa la sogs pa bting ba la ni gding ba bting ba nyid rdzas de'i gnas nyid yin pas rtswa lta bu'i mtshams las 'das na 'das pa dang /
ma 'das na ma 'das pa yin gyi /
sa lta bu'i mtshams las 'das pas 'das pa ma yin te /
gding ba des bar du chod pa'i phyir ro / /
shing la sogs pa skye ba ni /
rdzas bzhag pa dang 'dra bar gnas de nas bskyod pa na brkus pa yin gyi /
bton pa tsam gyis brkus pa ma yin no / /
rgyan la sogs pa lag pa lta bu la bskon pa ni lag ba lta bu las phung na brkus ba yin no / /
sho gam ni shog gam gzhal dgos pa'i sa las 'das na brkus pa'o / /
'di la bzhi /
sa gang la dbang ba dang /
bdag po gang dang /
dngos po gang la dang /
tshad ji tsam mo / /
dang po rgyal pos bsrungs pa'i sa yin pa dang /
yul chos kyis 'bebs shing ril po 'am phyed 'das gang rung ngo / /
gnyis pa rgyal po bsrung skyob sbed kun 'ged pa ste /
rim bzhin rang gi dang /
rang dgra dang phyi dgra dang /
chom rkun pa dang gsung ngo / /
kha cig /
gzhan gyi dmag dang /
rang gi dang| tshong ba nang gi dang /
snyon pa ste dbang tshod len pa gsung ngo / /
gsum pa ni zong du byed pa ste /
de lta min na dge slong gos dang bcas pa dang lam rgyags dang bcas te lam du 'jug tu mi rung bar 'gyur la /
rtsa ba'i bye brag bshad par /
mchod rten dang /
mkhan bo dang /
slob dpon dang /
skyes kyi phyir bskur ba rnams las sho gam sbyin par mi bya'o / /
ci'i phyir zhen /
de ni nyo tshong bya ba'i rgyur mi 'khyer bas so zhes so / /
bzhi pa ni khrims las ji ltar 'byung ba ste /
'od lngan du /
zong la ni nyi shu cha shog gam yin la /
rtswa dang shing la sogs pa ni drug cha yin no zhes so / /
sho gam gzhal dgos par phyin nas yang phyir log gam /
gzhan du bzung nas 'gro ba la ni yul chos gang yin pa'i khrims dang sbyar ro / /
des grub tsas dang /
la gcan yang mtshon no / /
mi rku ba la mang du yod pas gang @# / /
gi tshe brkus pa yin zhe na /
mi la gal te brnga byas nas rku na brda de grub pa na brkus pa'o / /
gsang sngags dag gis rku na mi de snang ba na brkus pa yin no / /
gal te bya spar ba de ltar byas te rku na byas spar ba na brkus pa yin te /
bya smos pas rdzas gzhan yang mtshon te /
nam mkha' ni 'tshams gzhan yin pa'i phyir ro / /
dud 'gro btags pa ji ltar brkus pa yin zhe na /
ri dags lta bu'i dud 'gro btags pa ni ri dags de bkrol ba na brkus pa yin no / /
mis longs spyod pa'i dud 'gro phur pa lta bu la brtod pa dang /
khyu las bkar te rku ba rnam pa gnyis ni bdag bo dang rdzi bo phyi bzhin yod na de gnyis dad bdag po dang rdzi po med na byu mi snang bar gyur pa na brkus yin no / /
gsang sngags kyis gter la sogs pa rku na gang gi tshe brkus pa yin zhe na /
gsang sngags dag gis gter la sogs pa 'dren pa ni /
kha bye ba'am thag ring nas 'phos te snad ba na brkus pa yin no / /
rkun ma mang po yod pa las gcig kho nas mthong na yang thams cad kyis mthong ba dang 'dra ste /
blo gros gcig pa'i phyir ro / /
gter bzhin du gzhan la yang shes par bya'o / /
gom pa bsrib la sogs pas rku na gang gi tshe brkus pa yin zhe na /
phyi bzhin 'brad ba lhan cig gnas pa dang /
nang byan byed pa /
chos gos sogs 'bul ba'i bya ba sgrub par byed pa nye gnas dag gis gom pa phyir nur ba dang /
nang du 'byangs pa dang /
gshong la sogs par 'byams pa gab pa dang /
gnas khang lta bur 'jug pa dang /
khang thog lta bur 'dzeg pa dag gis snga ma ltar mi snang bar gyur pa na rkus pa yin gyi /
de gnyis kyis rdzas de blangs pa tsam ni rkus pa min no / /
gru ji ltar rkus par bzhag ce na /
gru rku ba ni skam sa dang yur po che dang /
chu 'dal ba dag gis rkun yang mi snang ba'i tshe rkus pa yin no / /
chu klung chen po la rgyun 'bab pa'i phyogs dang mthun pa nyid kyis rku na'ang mi snang bar gyur pa na rkus pa yin no / /
chu klung chen po de'i thad khar rku na yang pha rol gyi 'gram du gru mi snang bar gyur pa na rkus pa yin no / /
pha rol gyi 'gram snang na ji ltar rkus pa yin zhe na /
'gram mi snang ba de las gzhan snang ba nyid la ni /
pha rol gyi 'gram der phyin pa na rkus pa yin no / /
rgyun las zlog phyogs la ji ltar rkus pa yin zhe na /
rgyun las zlog pa'i phyogs su 'dren pa la ni rku ba'i bsam pas gru tshugs las 'das na rkus pa'o / /
gru tshugs ni /
gru pha rol nas tshu rol du bkri bar byed pa'i phyogs de ni gru tshugs yin no / /
gru tshugs med na gru gdags pa'i tshad gnas yin no / /
gzhan gyi zhing la sogs pa la chu gtong 'gog gis lo thog rku ba de ji ltar rig par bya zhe na /
grub pa na rkus pa yin no / /
gang na dge slong rang gis zhing las kyi mtha' @# / /
lo thog 'phel ba'o / /
gang gi tshe na chu mod pa'i tshe gtong ba'am dkon pa'i tshe 'gog pa na'o / /
gang du na /
gzhan gyi las kyi mtha' dag la'o / /
ci'i ched du na /
rang gi las kyi mtha' grub pa de'i ched du'o / /
grub pa khyad par ji lta bu na rgyun pa'i zhing gi skyed ma gtogs pa ste de brtsi bar mi bya'i chu gtong 'gog byas pa las byung ba de brtsi bar bya /
gzhan gyi las kyi mtha' grub na yang rkus pa yin nam zhe na /
gzhan la grub pa las gzhan du phung bar gyur pa na rkus pa'o / /
bsam pa gang gis she na /
rang gi grub par bya gzhan gyi phung bar bya ba der 'dun pas so / /
de gnyis ni rku ba'i blo yin no / /
'di'i rin thang ni rang gi lhag pa'i cha dang gzhan gyi phung pa'i cha gnyis mthun pa nyid brtsi'i rang gi lhag kyang gzhan gyi ma bri ba 'am gzhan gyi bri yang rang gi ma lhag na brtsi bar mi bya ste /
'od ldan du /
pha rol gyi nyes ba'i tshad lhag par gyur na'o zhes bshad /
rkun po rnams la shas thob pa'i de'i ched du lam rgyus go bar byed ba la ni rkun shas thob na rkus pa yin gyi /
rkun bos rkus pa tsam gyi tshe na rkus pa ma yin te blo gros tha dad pa'i phyir ro / /
dge slong gis sa gzhi dang khang khyim la sogs pa dag rib ma dang rtsig pa la sogs pas yongs su bskor nas rku ba la ni mtha' phan tshun gyi mtshams sbyor ba na rkus pa yin no / /
dge slong gis shags kyis pha rol gyi rdzas 'phrog par 'dod pa na gal te bla'i grwar ni shags de rgyal na rkus pa yin no / /
gal te 'og gzur shags bkye na nor bdag pha rol pos shags kyi sbyor ba btang na rkus pa yin no / /
'og gzur shags rgyal ba tsam de ni sbyor ba nyid do / /
gnyis pa bslab bya la gnyis /
sho gam ba dang 'brel ba'i bslab bya dang bslab bya gzhan bstan pa'o / /
dang po ni /
sho gam rku ba'i sems med pa la rang gi rdzas gzhan gyis sho gam gzhal dgos kyis nas 'das pa'am /
gzhan gyi sho gam gzhal dgos kyi rdzas 'das pa la sho gam du gtogs pa'i ma byin len gyi nyes pa 'byung bar dogs pa mi bya'o / /
sho gam gzhal dgos kyi rdzas dge slong gi lag nas tshong pas khyer te sho gam gyi gnas su phyin pa na rdzas de'i sho gam gang gis sbyin zhe na /
tshong pa gang gis dge slong gi lag nas rdzas blangs pa de nyid kyis rdzas de'i snod nyid las sho gam 'di sbyin par bya ba yin zhing dge slong gis kyang 'dis rang gi snod 'di las sho gam sbyin par 'gyur ro snyam pa'i bsam pas rdzas de bstan par bya'o / /
rgyal pos dge slong la sho gam ma bcad par gnang ba la rku sems kyis gzhan gyi sho gam gzhal dgos 'das na ma rkus pa ma yin no / /
dge slong la sho gam mi gcod par rgyal po sogs gyis ma gnang bas /
rang gi rdzas sho gam sbyin mi dgos pa'i tshong pa sogs gzhan la bskur nas 'da' @# / /
bar mi bya'o / /
dge slong gis mtshor bar gtor bu sogs su gzhan gyis sho gam gzhal dgos kyi rdzas bcug ste sho gam gyis las 'da' bar byed pa mi 'grub par bya ba'i phyir mi 'bad par mi bya'o / /
ji ltar 'bad ce na /
rang gi snod du gzhan gyis rdzas 'jug pa bsrung ba'i bsrung ma dge slong du ma bzhag par bya'o / /
bsrung ma bsod snyoms la 'gro ba'i skabs med pas bsrung ma de'i zan ni dge slong gzhan dag gis bskyal bar bya'o / /
bsrung ma des gzhan dag sho gam gzhal dgos kyi rdzas dge slong gi snod du 'jug ba bzlog par bya'o / /
zlog tu zin kyang ma zlog na snod du rdzas bcug pa nyid bsrung ma des dge slong dag la brjod par bya'o / /
bsrung ma med na ji ltar bya na /
bsrung ma med na dge slong rang gis rang nyid bsod snyoms la 'gro ba'i tshe sho gam gzhal dgos kyi rdzas gzhan gyis mi 'jud par bya ba'i phyir rang gi snod dag la mtshan ma gdab par bya'o / /
sho gam gyi gnas su phyin pa na gzhan gyis lhung bzed la sogs pa khyer te 'ongs pa la 'di na sho gam gzhal dgos kyi rdzas cung zad med dam zhes dri bar bya'o / /
tshong pas dge slong gi gtor bur gser la sogs pa bcug na ji ltar bya na /
de thabs gzhan gyis dor ba mi 'grub na rang gis reg nas dor ba nyid du bya'o / /
dkon mchog gsum la sogs pa la ma phul yang de dag la 'bul lo snyam du nges pa skyes na rdzas de dag la phul ba nyid yin no / /
pha ma de dag gi ched du bsngos pa'i rdzas de'i sho gam gnang bar bya ba'i phyir khyim gang na pha ma la mchod pa byed pa'i khyim de ni slob dpon dang bcas pa yin /
tshangs pa dang bcas pa yin zhes sogs pha ma'i bsngags pa brjod par bya ba yin no / /
dkon mchog gi rdzas kyi sho gam gnang bar bya ba'i phyir dkon mchog rnams kyi bsngags pa yang brjod par bya'o / /
bsngags pa brjod kyang ma gnang na sho gam sbyin pa mi thogs par bya ba'i don du dkon mchog gang yang rung ba'i dkor dar zab la sogs pa dkon mchog gang yang rung ba la skyin por blangs te sho gam du sbyin par bya'o / /
dge slong gis sho gam gzhal dgos pa'i rdzas dang bcas te 'gro bar mi bya'o / /
de'i rkyen gyi kha mchur 'gyur bzlog pa'i phyir ro / /
sho gam gzhal mi dgos pa'i rdzas ji lta bu zhe na /
sho gam gzhal dgos pa de min pa'i rdzas ni tha na ba lang gi lcib btsir bas kyang kha dog ngan par bsgyur ba dang /
kha ma bsgyur yang btags zin pa'i phyi logs kha tshar dang /
'thag par rtsom pa'i srog shing gi sbubs phun tshar mtshon gyis bcad pa yang sho gam gzhal mi dgos so / /
dngos po de rang gis ma mthong ba la kha bsgyur ma bsgyur bcad ma bcad kyi blo de mi 'chags pas rang gis blta bar bya'o / /
gnyis @# / /
pa ni /
gzhan gyi spyod pa 'tsho ba'i thabs dge slong gis ldam po byas te ltol bar mi bya'o / /
yid gcugs pa min pa la lhung bzed dang chos gos sogs blang pas yid gcugs par mi bya'o| /
yid gcugs pa min pa de nyid ni mdza' bshes 'og ma tha ma la yid gcugs gong ma 'bring dang chen po mi bya /
'bring la chen po mi bya'o / /
'o na gang la yid gcugs par bya zhe na /
yid gcugs par bya pa de ni sdug pa 'grogs bshes dang /
yid du 'thad pa'i smon 'grin dang /
bla ma mkhan slob dang gang gi tshul khrims dang thos pa la sogs pa'i yon tan rjes su dran na de sgrub par 'os pa dang /
rnyed bkur la sogs pas mchod par 'os pa dang /
tshul khrims dang thos pa la sogs pas bstod par 'os pa dang /
bdag gis de'i lhung bzed la sogs pa blangs na dga' bar 'gyur ba'o / /
lhung bzed bsreg pa sogs lag phod kyi las kyis las bya zhing bsod nams kyi blos kyang bya'i gla rdan gyis ni ma yin te /
lag bzo'i tha snyad spang ba'i phyir ro / /
lhung ba brjod pa la /
a ba sa tha zhes pa lta bu yul rang rang gi nges pa'i tshig ni pha rol 'drid pa'am slu bar byed pa min no / /
gzhan gyi gos la sogs pa lhung ba mi 'khyar bar bya ba'i phyir blangs pa yun ring du mi srel lo / /
bdag po gang yin mi shes na su la gtad tse na /
chos gos la sogs pa lhung ba blangs pa de dge bskos la gtad par bya'o / /
dge bskos kyi ji ltar bya zhe na /
dge bskos des rdzas de rab tu byung ba'i yin par dogs na dge 'dun la bstan par bya'o / /
de'i bdag po ma byung na ji ltar bya zhe na /
rdzas de'i bdag po ma byung na gos gzar ba'i thag pa la btags te bzhag go /
nad pas 'di la sman slongs shig zhes ma gnang ma bgo ba de la nad g.yog sogs gzhan gyis sman mi blang ngo / /
ma byin par len pa'i pham par 'gyur ba rnam par 'byed pa'i skabs nas 'byung ba'o / / / /
gnyis pa phran tshegs nas 'byung ba la gsum /
dgag pa'i bslab bya /
gnang ba'i bslab bya /
sgrub pa'i bslab bya'o / /
dang po la bzhi las /
yongs su bzung ba dang 'brel ba'i bslab bya ni /
dur khrod kyi rdzas la sogs pa yongs su bzung ba dang bcas pa rnams bdag pos gnang ba las gzhan phyag dar khrod pa'o zhes pa'am 'di bdag gi yin no zhes pa'i thabs kyis bdag gir mi bya'o / /
gnyis pa rkun po dang 'brel ba'i bslab bya ni /
dge slong gi rdzas rkun po la sogs pas phrogs nas bdag gir byas pa rang gi 'du shes kyis rgyal po sogs la gsol te /
nan khugs kyis dgug par mi bya'o / /
'o na ji ltar dgug ce na /
phrogs pa de ni rkun po sogs la chos bshad pas blang bar bya'o / /
rin phyed du nye ba phyed du ma longs tsam @# / /
gyis kyang blu bar bya'o / /
chos gos dang lhung bzed ni rin chen po ji tsam ri bas blus kyang rung ste /
de ni kha bsgyur ba la sogs pas nyon mongs pa spangs pa'i phyir ro / /
gsum pa mi snyan pa 'byung ba dang 'brel ba'i bslab bya ni /
'dis 'di bsad do bkrus so zhes pa'i mi snyan pa 'byung bar 'gyur ba rkun pos mgo sug dor ba lta bu ni bor ba'o zhes rang gis nges par byas te /
skye bo phal po che'i mngon sum du ma bab par skur bar mi bya'o / /
de ni rang 'gyod pa dang gzhan ma dad pa spang ba'i phyir ro / /
bzhi pa ro'i rdzas dang 'brel ba'i bslab bya ni /
ro'i rdzas mi min pas blangs pa nyid ni /
mi ma yin des yongs su ma bzung ba nyid min pas de brkus na sbom po'o / /
dur khrod kyi rdzas mi min gyis bzung ba de dur khrod du bskyal dgos na ji ltar 'gro zhe na /
mi min rab tu gtum pa 'khrugs pa de'i phyi bzhin du 'gro bar bya'o / /
dur khrod du khyer nas rdzas de ro'i steng du ji ltar g.yog ce na /
ro kha bub tu bsnyal ba la de'i steng nas rkang pa'i mtha' nas brtsams te mgo'i bar du g.yog par bya'o / /
ro ma rmas pa la mi min 'jug skabs yod pas ro ma rmas pa las rdzas blang bar mi bya'o / /
'o na de rang dam gzhan gang gis rmas par byas nas rdzas blang bar bya zhe na /
ro de rang gis rmas pa'am gzhan rmas par byed du gzhug par mi bya'o / /
gnyis pa ni /
bsti ba ngal bso ba'i gnas nyid du so shing dang chu dang 'dag rdzas dang lci ba dang sa ci bder spyad par bya'o / /
gsum pa ni /
dge slong dang dge tshul mi 'dod bzhin du 'brel pas 'khrid pan dge slong gis bzung bar bya'o / /
de la lag pa gang shos na zhes dris la /
nye dus bzung bshos na zer na mi btang /
khyod kyis bzung ba shos na zer na thong cig /
ma byin par len pa'i pham par 'gyur ba phran tshegs kyi skabs nas 'byung ba'o / / / /
gsum pa zhu ba'i skabs nas 'byung ba la bzhi /
dngos po'i skabs /
bdag po'i skabs /
rjes su sgrub pa'i skabs /
mthar thug pa'i skabs so / /
dang po ni /
rnam 'byed du ma sha ka zhes bshad pa ji lta bu yin zhe na /
ka ka ni bzhi la ma sha ka gcig go /
ka ka ni ni /
bon Ti ka zhes bya ste /
'gron bu nyi shu'i rin thang gi ming yin no / /
de yang zong gi khyad par zhig yin te /
Tik+kar /
zong zhes bya ba ni ka ka ni dang /
bar ta ka la sogs pa'o zhes gsungs so / /
ma sha ka gcig po de yang 'gron bu brgyad cu'i rin thang gi ming yin no / /
ma sha ka lnga kho na rku ba des pham par 'gyur gyi gang bzhi rku ba de ni pham par mi 'gyur ram snyam na /
rnam 'byed du /
ma sha ka lnga nyid gsungs pa de ni kar Sha pa Na bzhi cha'i dpe yin pas de'i bzhi cha brkus na pham par 'gyur ro / /
kar sha pa Na ni /
gser ram /
dngul ltar @# / /
bu las byas pa'i zong zhig ste /
zhu TIka las /
kar Sha pa Na ni zong gi khyad par te /
dngul las byas pa gzugs dod pa btsong du rung ba'o zhes dang /
gzhi TIka las /
kar Sha pa Na ni| pa Na'i bye brag ste /
mngon tshan can yin na ni dngul las byas pa yin no zhes dang /
rnam TIka las /
dbyig ces bya ba ni /
gser ram dngul las mngon tshan can du byas pa'i rdzas so zhes dang /
mngon tshan can zhes bya ba ni tha snyad du bya ba'i mtshan ma can te zlum po la sogs pa'i dbyibs la mi la sogs pa'i rtags byas pa'o zhes so / /
lnga nyid ni kar Sha pa Na bzhi cha'i dpe yin no /
gnas dus kyis kar Sha pa Na'i dbye ba tha dad du snang ste /
la lar ma sha ka bcu gnyis la kar Sha paN gcig /
la lar ma sha ka bcu drug la kar Sha pa Na gcig /
la lar ma sha ka sum cu rtsa gnyis la kar Sha pa Na gcig yin no /
'di gnas dus gang gi dbang du byas zhes na /
bslab pa 'cha' ba'i tshe ma gad+ha lta bu gang na ka ra Sha pa Na de'i tshigs sam tshad ma sha ka'i grangs nyid ni nyi shu yin pa de la rten nas ma sha ka lnga kar Sha pa Na bzhi cha'i dpe yin no / /
des na kar Sha pa Na'i bzhi cha brkus pa pham pa'i rgyu'i gtso bo yin la /
de la ma sha ka du yod pa'i grangs des pa med de /
gtam gyi gzhir /
btsun pa ma sha ka gsum brkus na pham par 'gyur ba mchis sam| bka' stsal pa yod de /
gang na ma sha ka bcu gnyis la kar Sha pa Na gcig tu 'gyur ba na'o /
ma sha ka lnga pas lhag pa brkus na pham par mi 'gyur ba mchis sam /
bka' stsal pa /
yod de /
gang na ma sha ka bzhi bcu la kar Sha pa Na gcig tu 'gyur ba na'o zhes gsungs so / /
'grel ba rtsom pa'i dus na /
paN bzhis rin thang tshang bar 'gyur bar gsungs so / /
ba Na'i rnam bzhag med pa pod yul lta bur rin thang gi tshad ji tsam zhe na /
kha cig na re rta rgod ma re tsam yin te /
gsod pa'i chad pa dang sgo bstun pa'i phyir dang /
de tsam gyis dgag bya rdzogs pa'i phyir /
kha cig nas khal bzhi tsam yin te /
'od ldan du /
chu gtong 'gog gi skabs su de la dpe byas pa'i phyir gsung /
gzhan dag ni /
de dag gi dgag bya mi khegs pa'i phyir dang /
gsod pa'i chad pa kho na dang sgo bstun pa'i rtags kyang ma grub ste /
chad pas gcod pa tsam dang bstun pa'i phyir te /
ji tsam ma byin par blangs na /
gyod la dkrin zhing srog dang bral bar byed dris shig ces dang /
gsod dam 'ching dam spyug kyang rung ste zhes sogs gsungs pa'i phyir ro| /
des na 'jig rten phal gyis brkus pa'i tha snyad dang /
chad pa gcod par rigs pa tsam du byed pa yan chad yin par rigs te /
lung du ji tsam ma byin par blangs na de rgyal po 'am blon po chen pos @# / /
bzung nas de la 'di skad ces /
kye mi khyod ni rkun ma'o / /
byis pa'o zhes sogs gsungs pa'i phyir ro / /
des na seb gsum tsam la dngos po nges par tshang ste don brgyad mar /
rgya gar gyi rin thang dang sbyar na /
dngul zho gcig tsam brkus na phas pham par brtsi'o / /
yang kha cig gis zho'i brgyad cha gcig la bya ste de tsam gyis rin thang tshang bar brtsi'o zhes dang /
slob phan du /
nas khal phyed la dngos po tshang bar bshad pa dang /
shes rab byed par /
deng sang gi dus dang sbyar te rgya gar gyi yul gyi ma sha las /
bod kyi dngul gyi thang du brtsis na /
dngul zho'i brgyad cha gcig yod de /
brgyad cha gcig yan chad brkus na pham zhes sogs gsungs pa'i phyir dang /
rnyed pa chung du la yang pa Na lnga la sogs pa zhes dang /
de'i TIk+ka dag gis /
de bas chung ba bsam rin med par gsungs pa dang /
gos lci ba bsten pa'i skabs su rin gyis lci bkar Sha pa Na nyi shur gsungs pa dang /
bya ba phran tshegs dang dngos po chung du'i rin du pa Na dang kar sha pa Na mang po sbyin pa la sogs pa gsungs pa'i phyir ro / /
des na skye bo 'ga'i nyams rkyen ma byas na legs so zhes gsung ngo / /
kar Sha pa Na'i dbye ba gnas dus kyis tha dad na de'i rin thang ji ltar brtsi zhe na /
rku ba'i gnas dang rku ba'i dus kyis kar Sha pa Na de'i rin thang brtsi ba rnam par bzhag gi /
yul dus gzhan gyi rin thang mi brtsi'o / /
rdzas gang che ba nyid kyis rin thang gdab par mi nus pa de la rin thang med pas de rkus na pham par mi 'gyur ram snyam na /
rdo rje rin po che la sogs pa rin che ba nyid kyis rin thang 'di tsam mo zhes gdab par mi nus pa ni rin thang rab kyi mthar phyin pa nyid yin te /
chos nyid kyis bye bar 'debs pa'i phyir ro / /
des na ma sha ka lnga la sogs pa'i sgras bsdus pa yin no / /
rin ha cang chung ba brkus na ltung bar mi 'gyur ram snyam na /
shin tu chung ba nyid kyis rin thang gdab par mi chog pa gang yin pa de ni rin thang bcad pa'i khongs su ma gtogs pa nyid min pas de brkus na sbom po 'am nyes byas su 'gyur ro / /
sangs rgyas kyi sku gdung ni btsong bar bya pa min pas /
de brkus na cir 'gyur zhe na /
rin thang gdab par mi nus pa rku ba de la sangs rgyas kyi sku gdung ni gzhal du med pa'i rin po che nyid yin pas /
de brkus na pham par 'gyur ro / /
rku sems gang yang rung bas rku ba thams cad la pham par 'gyur ram zhe na /
mchod pa'i don nyid du rku na nyes byas so / /
rku sems yod du zin kyang re shig ma dpe la bltas te dpe bri ba la ni nyes pa med pa nyid de /
rku ba'i las min pa'i phyir ro / /
zhu TIka las /
pha rol la god pa med pas zer te dpe yon med pa'i dbang du byas so / /
yod na de brkus par 'gyur ro / /
@# / /
rgyan la sogs pa bshig ste rkub la ni bshig pa de'i gnas skabs rku ba'i dngos po yin pas de'i gnas skabs kyi rin thang brtsi bar bya'o / /
gling gzhan bzhin du /
byad na yang rdzas bdag gir 'dzin pa yod dam zhe na /
byang gi sgra mi snyan na ni rdzas bdag gir 'dzin pa med pa nyid do / /
de brkus na cir 'gyur zhe na /
yongs su 'dzin pa med pa'i rdzas de ni rang gi dang 'dra bar rku sems kyi brkus na sbom por 'gyur ro / /
gnyis ba bdag po'i skabs ni /
rku ba de'i dus na rdzas bdag nyid srid pa gang gi ngo bor yod pa de rdzas de'i bdag po nyid yin gyis /
'das pa dang 'byung 'gyur ni min no / /
dper na mis rdzas gter du bcug nas shi ba dang /
de bsrung ma 'dre shig tu skyes pa'i tshe brkus na 'dre la rku bar 'gyur ba bzhin /
mchod rten la brkus ba yang mi'i rgyud kyis yongs su bzung ba med pas rin thang tshang na sbom por 'gyur ro / /
sangs rgyas mya ngan las 'das ba'i dkor yang mi'i rgyud kyis yongs su bzung ba yin bas brkus na pham bar 'gyur ram zhe na /
sangs rgyas lhag med du mya ngan las 'das pa ni rnam par dag pa'i lha nyid yin pas brkus na sbom po'o / /
bdag po gtan med ma yin te /
mdzod TIka las sangs rgyas mya ngan las 'das ba'i tshe de dag thams cad yongs su bzung zin pas zhes so / /
kha cig /
lhag bcas myang 'das kyi rdzas brkus na yang pham par mi 'gyur te /
bdag 'dzin ma lus par spang pa'i phyir zhes zer /
'o na bye brag tu smra ba'i lugs la /
rgyun zhugs kyi rdzas brkus na yang pham pa mi 'byung bar thal /
des bdag 'dzin ma lus par spangs pa'i phyir /
gsum pa rjes su sgrub pa'i skabs la gsum /
sbom po'i rab dbye /
sbyor ba'i sa tshigs /
sel pa dogs gcod dang bcas pa'o / /
dang po ni /
gos la sogs pa brnyan pa de nges par gtan du byin pa nyid bzhin du sri ba med par nye bar spyod na pham pa'i sbyor ba bzhin du sbom por 'gyur ro / /
brnyan pa'i rtog pa'i dbang gis pham par mi 'gyur la /
'di bzhin du yang ma gnang snyam pa dang /
dngos po tshad ba'i yan lag yod pas sbom po'o / /
rku sems kyis gsang sngags dang sman dang /
gis rdzas 'bul du bcug na yang sbom po'o / /
chad pas bcad pa'i rnam pa lta bu yin pas pham par mi 'gyur ro / /
yongs su tshim par bya ba'i phyir byin pa ni log 'tsho yin gyi 'di'i kha na ma tho ba ni med do / /
bdag gir ma byas par gzhan gyi don nyid du rkun yang dngos gzhi'i rnam pa ste pham pa'i sbyor ba'o| /
rdzas de gzhan gyi yin pa la rgyu mtshan 'ga' zhig gis bdag gi yin no bdag pos ma bzung ngo / /
bdag la byin pa yin no snyam pa'i rtog pas kyad rkun pham ba'i sbyor ba'o / /
rdzas 'ga' zhig bdams @# / /
te gang bzang po rku'o snyam du 'dod pa la yang sbom po'o / /
gnyis pa ni /
nom nyug med pa la ltung ba skyed rim ji ltar yin zhe na /
rgyan la dor byed na gal te rgyan de rgyal pa nyid du ma gyur pa'i tshe na sbyor ba'o / /
rgyan de la dor gyi rgyal ba de ni brkus pa yin no / /
grangs rtsis la dor byas pa ni sbyor ba de'i sbyor ba yin no / /
shod thabs dang khram thabs la sogs pa'i mtshan ma phyis pa dang lhag par bsnan pa gnyis dang /
gnas gzhan du ltag 'og snor cing bzhag pa yang ngor byed pa de nyid yin pas sbyor ba'i sbyor ba yin no / /
grangs de la nor de grub pa na brkus pa yin no / /
tshoms gcig tu rang nyid bgrangs nas yang rnyed pa'i phyir bdag nyid tshoms gzhan du bgrang ba yang grangs la dor byed pa de dang 'dra bar nyes byas dang grub na brkus pa yin no / /
rang nyid bgrangs ba'i tshoms snga ma nyid phyi ma dag la bsnyon pa dang /
tshoms phyi ma nyid tshoms snga ma dag la bsnyon pa yang dor byed pa de dang 'dra'o / /
dor byed pa des rnyed pa gang nas blang zhe na /
dor byed pa de'i skal ba nyid ni de dag tshoms gang du thams cad kyi dang por bgrang ba der dbang ngo / /
skal ba ye mi dbang ba zhig de yang 'dir gtogs so zhes dbang bar sgrogs pa yang dor byed pa de dang 'dra'o / /
bdag pos nor long zhes ma bsgos par slong ba yang dor byed pa de dang 'dra'o / /
g.yar bor brnyas pa dang snga shugs su bskyis pa dang gtams pa rnams bsnyon pa ni sbyor ba yin pas sbom po'o / /
brnyas pa sogs de dag mi sbyin par nges shing brnogs na brkus pa yin no / /
gtams pa ni gnyis te /
bdag pos mi shes par zhal ta bas sbas pa dang /
zhal ta ba'i mngon sum du bdag bos sbas pa'o / /
snga ma mdo snga mas bstan la phyi ma ni brnogs pa tsam gyis brkus par mi 'gyur bas gtams pa zhal ta pa'i mngon sum du bdag pos spas pa la gal te sbo ba dang lhan cig tu brnogs na dei tshe brkus pa yin no / /
gnas nas sbos pa'i 'og tu brnogs na de'i tshe brkus pa yin no / /
gal te spos pa'i sngar brnogs na ni brnogs pa de bsnyon pa las sbyor ba gzhan nyid yin te rnogs pa ni dngos gzhi'i rnam pa'i sbyor pa yin pa'i phyir ro / /
brnogs pa'i sngar snyon na ni sbyor ba'i sbyor ba yin te /
brnogs pas bar du chod pa'i phyir ro / /
spos pa'i tshe brkus pa yin no / /
sum brgya bar /
spags pa'i snga rol thag bcad de bzhin snyon / /
sbyor ba'o 'dir ni spags pa dngos gzhi yin /
zhes dang /
de'i TIk+ka las /
thag bcad pa ni snga la /
phyi nas spags pa yin na /
de'i tshe thag bcang pa ni sbyor ba yin par rig par bya'o zhes gsungs /
'di gnas nas spos pa la ltos pa ni rdzas bdag gi mngon sum du sbas pa'i phyir ro / /
gsum pa ni /
rnam @# / /
'byed du /
chud gzan pa zhes pa'i sbros pa bstan pa'i phyir dud 'gro'i sgyid pa gcod pa dang /
rtsibs ma gcog pa la sogs pa dang gsod pa ni chud gzan pa yin no / /
sho gam gzhal dgos kyi mtshams dang 'brel ba'i nam mkha' las dge slong mtshams su phyin pas sho gam gzhal dgos kyi rdzas mda' 'phangs pa sogs dang /
sngags brjod pa sogs dang /
mngon shes ma gtogs pa'i rdzu 'phrul gyis 'dral na yang sbom po'i dbang du byas pa nyid do / /
dge slong nam mkha' kho na la gnas pa dang /
sho gam gyi sa'i phyi rol gyi mtshams nas nam mkha' las sho gam gzhal dgos pa'i rdzas sho gam gyis las 'da' bar byed pa la ni ltung ba med do / /
rgyal po dag ni sa la dbang pa yin gyi nam mkha' la min pas gal te mtshams su phyin par ma gyur na de'i tshe gzhal ba nyid kyang mi 'byung na ltung bar 'gyur ba 'byung re skan /
dge slong mtshams kyis nang du phyin pas /
sgom pa las byung ba'i rdzu 'phrul gyis sho gam gzhal dgos pa'i rdzas sho gam gyis las 'da' bar byed pa la nyes pa med de /
rku sems med pa'i phyir ro / /
sho gam gzhal dgos pa'i mtshams las mtshams gzhan du sho gam dral na yang nyes pa med do / /
gzhan la sho gam drol cig ces sgo na nyes byas so / /
sho gam 'dral ba'i phyir sho gam 'dral ba'i lam gzhan ston na yang nyes byas so / /
bsgo ba dang la ma gzhan ston pa dngos su mi byed par thabs kyis brjod na yang nyes byas phra mor 'gyur ro / /
sho gam gzhal dgos kyi sar phyin pas lam nas ma 'das par lam gol ba nas sho gam gzhal dgos pa'i rdzas 'da' ba ni lam drang po nas 'da' bar byed pa dang 'dra'o / /
lus dang tshem bu la sho gam med pa bzhin du der bcug pa la yang sho gam med dam snyam na /
kha dang tshem bu'i nang du rjas bcug ste 'da' bar byed pa ni sgro ba la sogs pa'i skungs gzhan du bcug nas 'da' ba dang 'dra'o / /
rku ba'i sbyor ba'i dus na rku sems yod la /
gnas nas spo ba'i tshe rku sems dang bral na mtha'i mthar thug pa min pas dngos gzhi'i ltung ba med la sbyor ba'i nyes pa yod do / /
sbyor ba'i gnas skabs la rku sems de med la dngos gzhi'i che rku sems yod na dngos gzhi de ma byas pa nyid min no / /
spring yig dang lag ba rnga la sogs pas rku ba la na ni smad pa med do / /
bzhi pa mthar thug pa'i skabs ni /
mthus rku ba'i nan khugs dang /
rdzas khyer pa mi ster ba dang na then gyis rdzas khyer ba mi ster na yang ma rkus pa min no / /
zhur /
rku ba rnam pa drug ste /
nan khugs kyis rku ba dang /
sgyu thabs kyis dang /
gtams pa dang /
phyir bsab pa dang /
dang na then gyis dang /
chos @# / /
rku ba'o zhes gsungs pa'i gnyis po 'di rkus pa min nam snyam pa'i dogs pa bsal ba'i phyir ro / /
gle'u lta bu'i gnas dang bcas pa rkus pa yang ma rkus pa min no / /
zhu ba gnyis su ni /
skyod kyang mthar mi 'gyur bar mchis sam /
gnas gang du bzhag par gyur pa'i gnas de spos na'o zhes 'byung /
dud 'gro bsad pa ni chud gsan pa yin gyi rkus pa nyid min no / /
bsad pa'i skad cig de nyid dam dus phyis gnas nas spo bar byed na rkus pa yin no / /
do shal dang se mo do la sogs pa rdzas mang po rgyud gcig la brgyus pa brku ba'i phyir skyod pa na phyogs cig rang gi gnas nas ma 'phags pa yang rkus pa min te /
thams cad gnas nas 'phags pa na rkus pa yin no / /
shing thog la sogs pa lhung ba rku ba ni gang du lhung ba'i gzhi de las khyer na rkus pa yin gyi lhung ba tsam kyis rkus pa min no / /
'bru mar la sogs tsar ra 'dzag pa dang /
nas la sogs pa 'brul bar byed pa'i 'brag dang /
bang ba la sogs pa'i bu gu nas ni rdzas de dag byung ba na rkus pa yin no / /
rgyun la skad cig du ma yod pas gang gi tshe rin thang brtsi zhe na /
bu gu nas 'byin pa 'dir byung ba dang po nas tha ma de tshun chad rdzas gcig yin pas de'i rin thang rtsi'o / /
'bru'i phung po lta bu las rku na lan re re zhing blangs ba'i sbyor ba dang dngos gzhi dag tha dad do / /
gang las dbral bar bya ba'i nor bdag rdzas mi gcig pa du ma nyid yin na /
nor bdag de'i cha so so la sten pa'i rkus pa'i sbyor ba dang dngos gzhi tha dad par 'gyur bas nor bdag re re las rin thang tshang na pham par 'gyur la ma tshang na na smad do / /
rkun po rnams kyang nor mi gcig pa du ma yin na /
so so'i skal ba'i cha rkus pa tha dad pa'i phyir nor mi gcig pa brgya la brgyas rkus na rin thang tshang ba khri dgos pa lta bu'o / /
rkun po du ma 'di la rkun rdzas so sor bgod par bya'o snyam du blo gros mi mthun pa du ma nyid yin na rang rang gi skal ba thob pa'i tshe na rkus pa yin gyi gnas nas sbags pa tsam gyi tshe rkus pa ma yin no / /
ma byin par len pa'i pham par 'gyur ba zhu ba'i skabs nas 'byung ba'o / /
bzhi pa 'dul byed kyi skabs nas 'byung ba la gsum /
ltung ba rnam bzhag /
bslab bya /
ltung med do / /
dang po la gsum /
bdag po dang rku sems la dogs pa bcad pa /
mthar thug la dogs pa bcad ba /
yan lag gi sel ba'o / /
dang po ni /
dge slong gi rnyed pa bgod pa na /
de'i skal ba blang ba'i snga rol du dge slong de shi ba nyid du gyur na /
gang nas skal ba blang ba de nyid du bzhag par bya'i shi ba'i yo byad min no / /
de las zlog pa shi ba'i sngar de'i skal ba blangs zin na shi ba'i yo byad nyid du bya'o / /
dge 'dun de'i ched du rku ba ni /
rkun po yang bdag gir mi @# / /
byed pa ma yin te /
dge 'dun ni nor gcig pa'i phu nu dang 'dra bas so / /
des na rin thang tshang na gang zag de gcig pu pham par 'gyur gyi rin thang so sor tshang dgos pa'ang min la /
dge 'dun gzhan la so sor nyes par yang mi 'gyur te /
ma bgos pa'i phyir ro / /
sum brgya par /
dge 'dun dag ni nor gcig spun 'dra bas / /
dge 'dun ched byas skal ba mi rtag ste / /
zhing bgo min phyir sdom brtson mang phyir ro / /
gzhan du lung las rin thang bcad mi 'gyur / /
zhes so / /
gnas gnyis bdag po tha dad min pa'i rdzas gcig nas gcig tu rku ba ni /
rang gi nor rku ba dang 'dra bas sbom po'o / /
dge slong de gang nas nor len pa der bdag po min la gang du len pa der bdag po yin na pham par 'gyur ro / /
rkun po mang po tshogs te phyin pa na 'gyod pa skyes te phyir log gam /
phyir ma log kyang ma byin par mi blang bar des ba skyes na rkun po lhag ma rnams kyis brkus pa ni dge slong de'i ltung ba skyed pa'i yan lag ma yin te /
rkun po dang lhan cig bya ba med pa'i phyir /
dang por zhugs pa na sbyor ba'i sbyor ba nyes byas so / /
dngos sum byin par ni blang la rkun rdzas kyi cha bdag gir bya bar 'dod nas rkun po rnams dang lhan cig 'gro ba de ni mi blang ba'i bsam pa nyid min pas cha thob cing rin thang tshang na pham par 'gyur ro / /
rkun po'i bya ba nger gtogs ba lam bsrung ba'am so byed ba sogs kyi las rjes su bsgrub pa ni rku ba'i bya ba de'i cha min pa min pas de lta bu'i bya ba bsgrubs te skal ba thob na dngos po ji lta bu'i ltung bar 'gyur ro / /
rkun po rnams kyis la la'i lhan cig gnas pa dang nye gnas brkus nas dbang du byas pa la phyis mkhan po des lhan cig gnas pa nyid dang nye gnas nyid rku thabs sam nan khugs kyis 'phrog pa yang brkus par mi 'gyur ba'i rgyu min no / /
gnyis pa ni /
sngar mtshams 'byor na zhes pa'i mtshams ji lta bu zhe na /
yongs su bskor bas rku ba la ni mtshams 'byor pa nyid gtso bo yin gyi /
rib ma la sogs pas bskor ba dgos pa min no / /
des na rang dang gzhan gyi zhing gi bar du btsugs pa'i phur pa la sogs pa'i mtshams gnas nas spos pas rku ba yang yongs su bskor bas rku ba 'dis ma bsdus pa min no / /
bdag po'i mngon sum du snang ba'i rdzas rku sems kyis blangs ba yang rdzas de bdag po'i mig sngar mi snang ba nyid na brkus pa yin no / /
mi mthus bzung ste brkus pa ni bag phebs zhing dbang du byas pa nyid na brkus pa yin no / /
gsum pa ni /
dge slong gzhan gyis brkus pa na rku thabs kyis bdag nyid thar bar byas pa ni rkus pa ma yin te /
bdag nyid la brkus pa med do / /
zhes gsungs pa'i phyir ro / /
gang rku bar bsams pa'i dngos po de dang 'brel ba'i rdzas rku bar ma @# / /
bsams pa blangs pa ni ma bsam pa de brkus pa min no / /
sbom po'i dbang du byas pa ni /
rkun po gang gis rdzas gang len ba de gang zag de'i yin no zhes rnam par bzhag pa la dge slong gis gang zag gzhan gyi don du rku ba'o / /
gshed ma dang bkren pas 'di bdag gis 'thob bo snyam du yongs su 'dzin pa dang bcas pa'i dur khrod nas gos la sogs pa rku sems kyis len na sbom por 'gyur ro / /
la phug la sogs pa rtsa ba'i ldum zhing dang /
sdong bu dang lo ma dang me tog dang 'bras bu'i kun dga' ra ba la sogs ba gsang sngags dag gis skam par byed pa yang sbom po'o / /
dge slong gis rtswa la sogs pa'i chas kyis brdod pas rta dkri zhing rku bar bya'o snyam pa dang /
zhon te 'di rku bar bya'o snyam nas gom pa 'dor ba la sogs pa lus kyi 'gyur ba yang sbom po'o / /
gru 'dir zhugs te rku bar bya'o snyam nas lus 'gyur ba yang sbom po'o / /
rta 'am gru 'di las 'di ltar byas te rku'o snyam nas lus 'gyur ba yang sbom po'o / /
pha ma dang phu nu dang bu sring dang /
mkhan po dang /
slob dpon dang /
mchod rten dang dge 'dun la sogs pa la bsngos pa'i rdzas shogs gzhal dgos pa sho gam gyi gnas nas 'das pa yang sbom po'o / /
brnyas pa dang bskyis pa dag phyir mi sbyin no snyam du brnog par sems pa yang sbom po'o / /
yon bdag gis gzhan dge 'dun gyi mchod ston la sogs pa'i don du dge slong gi lag tu rdzas byin pa dge slong gis dge 'dun la bcabs te 'god pa yang sbom po ste /
dge 'dun gyis ma tshor bas bdag gir bya ba'i sems ma skyes pa'i phyir ro / /
rdzas sus kyang yongs su ma bzung ba la yongs su bzung bar 'du shes te brkus pa yang sbom po'o / /
zan dron dang 'bras chan dang phye dang nya sha dang sha dang khur ba la sogs pa'i bsod snyoms dbang ba'i gzhi med brku sems kyis nod na yang sbom po'o / /
gang zag gzhan gyis skal ba blangs pa la blangs pa de mi shes par rang ngam gzhan gyi don du mi dbang ba blangs pa yang bsod snyoms de gzhi med pa nyid min no / /
bdag gi skal ba nod par ma bcol bas mnos nas bdag po la gtad kyang bdag po de nyid la nyes pa med de /
rang gis ma blangs shing gzhan la yang ma bcol ba'i phyir ro / /
dge slong sbyin bdag gis mgron du ma bos par sbyin bdag gi zan za na nyes byas so / /
TIk+ka las /
mgron du ma bos pa'i rnyed pa ni gnyis te /
rgya la bdag pos shes te 'di bdag gis mgron du ni ma bos mod kyi 'on kyang sbyin no snyam pa dang mi shes pa sbyin par byed pa ste /
'di ltar phyogs de gnyis ka la yang nyes byas nyid de ya rabs kyi tshul min pa'i phyir ro / /
ma byin pa min pa'i @# / /
phyir dang /
rku sems nyid med pa'i phyir /
pham par yang mi 'gyur la sbom por yang mi 'gyur ro zhes gsungs /
rku ba'i ched du 'gro ba yang nyes byas su 'gyur ro / /
rku ba'i ched du 'gro ba de las 'gro ba'i snga rol tu gros byed pa zhes bya ba 'di tha dad pa min te /
de'i khongs su gtogs pa'i phyir ro / /
gnyis pa bslab bya ni /
phyag ngar khrod la sogs pa bdag pos kun tu bzung ba min nam zhes legs par so sor brtag par bya ste blang bar bya'o / /
de ltar byas na rang mi 'gyod cing gzhan gyi tshig gi skabs kyang med par 'gyur ro / /
rnam par 'khrugs pas lus bsgyel zhing bsnyal bar mi bya'o / /
dge slong gis bye'u dang phug ron la sogs pa'i tshang gzhig par mi bya'o / /
dge slong gis dbyar ma gnas pa'i gtsug lag khang der dbyar rnyed kyis chos gos kyi cha mi blang ngo / /
chom rkun pa las 'di bdag gi sbyin bdag go snyam pa'i sems kyis rdzas len pa la nyes pa med do / /
gang zag gang las rdzas 'ong ba rku thabs can gyi chom rkun par ma grags pa las rdzas blang bar mi bya'o / /
chom rkun par grags pa de las blangs pa mtshon gyis kha tshar dang phun tshar bcad pa dang /
kha bsgyur ba la sogs pas kha dog ngan par byas te bcang bar bya'o / /
de ltar byas kyang sngon gyi bdag po na re 'di bdag gi rdzas chom rkun par grags bas khyer ba yin pas bdag la byin cig ces slong na sbyin no / /
yon po dang gya gyu'i rnam pas gnod par byed pa'i gnad la bsgre bar mi bya'o / /
gsum pa ltung med ni /
gsang sngags dag gis gzhan gyis phrogs pa'i rdzas gtong ba la nyes pa med do / /
byi bas khyer ba'i rdzas 'di bdag gi yin no snyam du bdag pos blangs pa la yang nyes pa med do / /
dge slong gzhan gyi rdzas byi bas khyer ba la gzhan de'i rdzas su 'du shes nas len pa la yang nyes pa med do / /
rngon pa dag gis mngon par gtses par gyur pa'i ri dwags rang gi gnas khang du zhugs pa blangs pa la yang nyes pa med de /
yongs su skyab pa'i bsam pas bzung ba'i phyir ro / /
ri dwags de shi na ji ltar bya zhe na /
gnas khang du zhugs pa'i ri dags de shi na rngon pa de dag la sbyin par bya ba yin gyi rang gis bdag gir mi bya'o / /
ma byin par len pa'i pham par 'gyur ba 'dul byed kyi skabs so / /
ma byin par len pa'i pham par 'gyur ba rdzogs so / / / /
gsum pa gzhan gyi srog la gnod pa srog gcod pa'i pham pa la bzhi las /
rnam 'byed kyi skabs nas 'byung ba la gsum /
byung ba dang 'brel ba'i bslab bya /
ltung ba rnam bzhag /
bcas pa dang 'brel ba'i bslab bya'o / /
dang po la bzhi las /
gtam dang 'brel ba'i bslab bya ni /
nad pa dang mi na ba la 'chi ba'i phyir du sems @# / /
pa dang rjes su 'thun pa shin rung snyam pa de'i nye bar bsgrub pa khyod dug zos pa bla'i 'di lta bu'i mi 'phrod pa za bar byed pa ni de lta min no / /
zhes pa lta bu nye bar bsgrub par mi bya'o / /
de yang bsam pa'i nyes pa med pas nyes byas yin la /
shi bar gyur cig snyam na de'i tshe sbom po'o / /
nad g.yog dang 'brel ba'i bslab bya ni /
nang g.yog mi shes pa glen pa la nad pa 'chi ba'i dgra bo mi 'chi ba'i thabs ma smas par nad pa de'i nad g.yog tu mi bzhag go /
nad g.yog mkhas pa bzhag pa'i gnas yod na /
mi shes pa la mi 'chi ba'i thabs bslabs nas kyang mi bzhag go /
nad g.yog gis 'chi ba'i 'tshog chas mtshon la sogs pa nad pa'i drung du mi bzhag go /
nad pa de 'chi ba'i phyir du dug za ba dang thag pas 'ching ba sogs rjes su bsgrub pa las nad g.yog gis bzlog par bya'o / /
rdzas dang 'brel ba'i bslab bya ni lhung bzed dang chos gos sogs rdzas thob pa'i phyir du nad pa sogs gzhan 'chi bar 'dod par mi bya'o / /
bya ba min pa dang 'brel ba'i bslab bya ni /
mngal na gnas brlugs pa la sogs pa bya ba min pa byed pa 'das ma 'ongs da ltar ba la sems kyis mtshon pa lus ngag gis rjes su yi rang bar mi bya'o / /
gnyis pa ltung ba /
rnam bzhag la gnyis /
spyi don dang /
gzhung don no / /
dang po la /
gleng gzhi ni /
yul spong byed du /
gang zag dge slong rab tu mang pos nyon mongs pa mi bzod pas kun nas bslangs te nyes pa mi bsang pa la brten nas srog gcod spong ba'i bslab pa bcas so / /
kha cig /
dge sbyong sbed la bcas par 'dod pa mi 'thad de /
lung dang /
bam lnga dang 'gal zhing /
rnam TIka las /
dge sbyong sbed ces bya ba ni mi khyim pa zhig gi ming ste /
zhes pa dang 'gal ba'i phyir /
rgyu mtshan mthong chos kyi nyes dmigs 'dra la /
ma mthong ba'i nyes dmigs la /
sbyor ba'i tshe gzhan sdug bsngal bar byas pas rnam smin ngan song gsum du skye ba dang /
dngos gzhi bsad pas tshe thung ba sogs myong ba rgyu 'thun dang /
srog gcod pa la dga' ba byed pa rgyu 'thun no / /
rjes gzi byin med par byas pas bdag 'bras yul gzi mthu chung par 'gyur ro / /
yan lag la bzhi las /
gzhi mi'i 'gro ba pa yin pa /
bdag nyid las rgyung tha dad pa'o / /
bsam pa la 'du shes ma 'khrul ba kun slong gsod par 'dod pa'i 'dun pa'o / /
sbyor ba rang ngam bskos pas lus ngag tu grub cing ma 'khyogs par gsod par rtsom pa'o / /
mthar thug de'i rkyen gyis srog 'gags pa'o / /
gzhung don la gnyis las mdor bstan ni /
gang byas na srog gcod pa'i pham par 'gyur zhe na /
srog @# / /
bcad na pham par 'gyur ro / /
srog ni /
bye brag tu smra ba /
srog ni tshe yin drod dang ni / /
rnam shes rten gang yin pa'o / /
zhes 'dod la /
yang na lus 'jug pa'i rten khyad par can yin no / /
kun slong ji lta bus bcad na pham par 'gyur zhe na /
srog gcod pa de ltar bsams pas so / /
gang gi srog gcod na pham par 'gyur zhe na /
mi 'am mir chags par gyur pa'i srog gcod na pham par 'gyur /
mir chags pa ni mngal gyi gnas skabs su /
srog yid lus kyi dbang po gsum dod pa ste /
nur mer nar gor bzhi'o / /
mi ni dbang po drug dod pa ste /
rkad lag 'gyus pa dang /
btsas pa'i gnas skabs byis pa gzhon nu dar bab /
bar ma rgan po'i gnas skabs rnams so / /
'o na 'gro bar mtshungs pa la mi bsad na pham pa dang /
mi min bsad pa la sbom po dang /
dud 'gro bsad pa la nyes byas su 'cha' ba ci yin zhe na /
'od ldan du /
mi rnams kho na la dkon mchog gsum rnam par 'jog pa dang sdom pa gsum gnas la /
mi min pa rnams la'ang bsam gtan dang zag med kyi sdom pa gnyis gnas shing /
dud 'gro rnams la sdom pa med pa yin zhes gsungs pas /
mi rnams gtso bo yin /
mi min rnams 'bring yin /
dud 'gro rnams ni tha chad yin pas ltung ba tha dad par khong du chud par bya'o zhes so / /
mi la rgyud gzhan du 'du shes pas srog bcad na yang pham par 'gyur ram zhe na /
mi de ltar 'du shes pa ma nor bar bsad na pham par 'gyur /
sbyor ba gang gis bsad na pham par 'gyur zhe na /
dug dang mtshon la sogs pa gang yang rung bas so / /
gnyis pa rgyas bshad la gnyis /
yan lag gi mtshan nyid dang sel ba rgyas par bshad pa'o / /
dang po la gsum /
sbyor ba'i rab dbye /
gzhi'i rab dbye /
mthar thug la dogs pa bcad pa'o / /
dang po ni /
gang yang rung ba zhes pa rgyas par 'chad pa ni /
gsod pa la bye brag med pa ni /
rang gi lus dang /
lus de dang 'brel ba dbyig pa sogs dang /
lus kyis 'phangs pa bod ba la sogs pa dang /
lus de dang 'brel ba gzhus mda' la sogs pa 'phangs pa dang /
bsang bya gsod pa'i phyir gzhan la bsgo ba dang /
bsang bya de nyid la rang gis 'di ltar gyis shig ces bsgo ba rnams so / /
dug dang bcas pa'i kha zas sbyin pa dang /
dug gi phye ma gos la sogs pa la btab ste bskon pa dang /
rlubs brko ba la sogs pa'i don dang /
shing sdong bsgyel ba sogs dang /
rang bzhin nyams pa myos par byas te gtong ba dang /
'jim pa la sogs pa'i gzugs ral gri sogs thogs pas brang du 'debs pa dang /
sa mda' @# / /
sogs 'dzugs pa 'khrul 'khor dang /
mig bkab ste gtong ba lta bu'i sgyu thabs dang /
ro langs dang /
ro langs phyed pa sbod pa dang /
rjes su sbyor ba 'tshol ba rnams so / /
'chi bar 'gyur ba der g.yang du gtong ba la sogs pa la yang bye brag med do / /
me dang chur 'dzud pa la yang bye brag med do / /
srog bcad pa'i phyir dgun grang ba dang /
dpyid tsha bar 'dogs pa la yang bye brag med do / /
'chi bar 'gyur ba'i phyogs der pho nyar gtong ba dang /
der song na 'di lta bu rnyed par 'gyur zhe 'am /
pha ma mthong bar 'gyur zhes bya ba la sogs pa'i 'drid pas gtong ba la bye brag med do| /
bsad pa de'i rjes su bsgrub pa chung du rkang pa'i mthe bo dang rgya shug gi tshig gu dang /
shing bal gyis bsnun pa lta bu la yang bye brag med do / /
gnyis pa gzhi'i rab dbye ni /
bsad par bya ba skyes pa dang bud med dang ma ning nyid la bye brag med do / /
gsum pa ni /
sbyor ba byas pa'i gzhi des de'i tshe shi ba'am /
dus gzhan gyi tshe shi na yang bye brag med de / /
'di la rtsod pa spang pa la gsum las /
sbyor ba tha ma kho na la des shi yod pa la rtsod pa spang ba ni /
gal te mi bcus nyi ma gcig la sbyor ba byas te /
dang pos mi de zhag bcu na 'chi bar mtshon bsnun pa nas /
tha mas da lta rang 'chi bar mtshon bsnun na bcu char la pham pa bskyed dam mi bskyed /
bskyed na des shi tha ma kho na la snang la /
mi bskyed na bye brag tu bshad par /
dang po dgu po dag gis pham pa'i rnam par rig byed min pa bzung la /
bcu pas ni pham pa'i rnam par rig byed dang rig byed min pa'ang bzung ba yin no zhes pa dang 'gal lo zhe na /
'od ldan du /
'gal ba med de /
bcu char gyi'ang sbyor ba mthun pa'i phyir dang /
'bras bu gcig pa'i phyir ro zhes so / /
'di'i dgongs pa la /
rma tsho sogs sbyor ba gros bcas yin gsung pa ni mi 'thad de /
de ltar na bcu po rang rang gis mtshon bsnun mi dgos par 'gyur te /
dmag la sogs pa don gcig phyir /
zhes gsungs pa'i phyir ro / /
rgya na re /
nus pa mthu bsdoms pa yin gsung ba la /
de dag las gzhan med na mi 'chi ba'i phyir des shi med par 'gyur ro zer /
rang la ni rang rang gi steng na 'chi nges kyi sbyor ba re re yod pas sbyor ba mthun pa'i phyir dang /
'bras bu mi de shi bar gcig pa'i phyir thams cad la sbyor ba des shi yod pa'i phyir 'gal ba med do / /
'chi ba'i skad cig tham la sbyor ba byas pas ni pham par mi 'gyur te /
'od ldan du /
dbugs rgyu ba tha mar gyur ba ni 'jig pa'i gnas skabs nyid yin pa'i phyir byed pa don med pa nyid yin no zhes so / /
dang po shos kho na la de shi yod @# / /
pa la rtsod pa spang ba ni /
dang pos tshes gcig gi nyin par tshes bcu na 'chi bar mtshon bsnun pa nas tha mas tshes bcu'i nyin par da lta rang 'chi bar mtshon bsnun na bcu char la pham pa bskyed na des shi dang po kho na la snang la /
mi bskyed na bye brag bshad pa dang 'gal zhe na /
'di'i lan yang sngar ltar ro / /
dgra bcom pa chos dga'i 'dod pa ni /
yod tshe'i skad cig gcig lus pa la'ang gsod pa gang yin pa de la mthar 'gyur la /
gzhan rnams la sbom por 'gyur ro zhes zer /
gnyis pa sel ba rgyas bshad la gsum las /
kun slong gi sel ba ni /
'chi rigs par gros btab pa las 'chi ba'i 'dun pa zlog pa'i 'og tu /
gros snga ma bzung ste shi na /
gros snga ma de pham pa'i rgyu nyid min no / /
sbyor bsngam las sbom por 'gyur ro / /
dku mnyes pas ma dang ma ngal na gnas pa gnyis las bsad par ma bsam pa shos shi na sbom po dang /
bsang par bsams pa shos shi na pham par 'gyur ro / /
gnyis pa sbyor ba'i sel ba ni /
dang du len pa'i gzhi de las gsod byed gsod pa la 'jug pa'i gzhi de dang du len na sbom po shin tu lci bar 'gyur /
lus ngag gi rig byed ye mid na yid kyi nyes pa tsam du 'gyur la /
'di la ni rig byed yod de /
TIk+kar /
rnam pa de lta bu dang du len pa'i rnam pa de la 'jug pa na lus 'gyur ba yang gdon mi za bar skye la ngag gi 'gyur ba kho bo ni 'gog par yang mi byed la bskul bar mi byed de khyod nyid shes so zhes bya ba yang 'byung bas de'i phyir sbom por bzhag go zhes gsungs /
kha cig dang du len pa gnyis te /
snang ba gsol ba la dang /
rang nyid byed pa smra ba la dang du len pa las /
phyi ma 'di la sbom po ste /
de yang btags pa ba yin la /
snga ma la lus dag gis dang du len na pham pa ste /
sum brgya par /
bsad par sbyor la yi rang bas gsod na / /
de yang mthar 'gyur gsod par byed pa la / /
yid kyis yi rang na ni yid kyir 'gyur zhes gsungs pa'i phyir zer yang /
lnga bcu par /
sbom po lci bar gsungs pas snga ma rigs so / /
gzhan gyis dge slong la /
khyod kyi ming gis bsang bya'i mi la dug sbyar ma la sogs pa'i 'chi ba'i yo byad sbyin no zhes zer bas cang mi smra bas dang du len pa yang sbom po'o / /
'di yang rig byed yod pa la dgongs so / /
gsum pa yul gyi sel ba ni /
mi las gzhan pa'i 'gro ba bsad na sbom po'o / /
dud 'gro bsad na yang sbom po'am zhe na| dud 'gro min pa dang /
srog chags su gyur pa'i sprul pa bsad pa la yang sbom po'o / /
srog chags su ma gyur pa'i sbrul pa bsad pa la dngos gzhi la ltung ba med do /
gsum pa bcas pa dang 'brel ba'i bslab byar @# / /
bzhi las /
nad pa dang 'brel ba'i bslab bya ni /
dge slong mi mkhas pas sman pa sogs dri bar bya ba la ma smras par nad pa la gya tshom du sman sbyin par mi bya'o / /
'o na su la dri zhin /
nad pa la sman sbyin pa dri ba'i skabs 'dir sman spyad kyi bstan bcos dang sman sbyor ba shes pa'i sman pa dang sman pa de rab tu byung ba dang /
sman pas bkol ba sman pa dang lhan cig spyod pa'i sman g.yog bya ba la mkhas ba rnams la dri bar bya'o / /
nad kyis bkol ba la yang dri bar bya'o / /
dge slong gnas brtan rgan rabs rgan rabs shes rab can rnams la yang dri bar bya'o / /
dri bar bya ba sman pa la sogs pa snga ma snga ma med na /
sman pa rab tu byung ba sogs phyi ma phyi ma la dri'o / /
myur du shi na sdug bsngal med do snyam pa'i phan par 'dod pa nyid kyis nad pa 'chi ba'i phyir sman min pa dug la sogs pa byin nas shi ba la ni na smad pa med de /
bsad sems yod pa'i phyir /
gnyis pa lag gi bla dang 'brel ba'i bslab bya ni /
khur lci bas gdeg par mi nus pa rang gzhan la gnod pa de la grogs nyid mi bya'o /
dmigs bsal ni /
gal te me shor ba la sogs pa'am 'deg pa'i phyir las su bskos pa de lta bu'i rkyen gyis khur 'deg pa'i phyir du khyim pa dag rub pa nyid la cig char 'degs par skad sbyar te /
'degs par bya'o / /
khur gdeg dka' ba de bzhag pa la yang cig char bzhag pa nyid du skad sbyar ro / /
so phag mi 'phang bar lag nas lag tu sbyin par bya'o / /
sbyin pa'i tshe so phag gi steng 'og gi ngos gogs pa bye pa dang /
ser khags pa ma brjod par de nyid sbyin par mi bya'o / /
gsum pa rkun po dang 'brel ba'i bslab bya ni /
rkun po spa bkong ba bsdigs pa'i phyir gnod sems med par lus ngag gi tsham rngam bya'o / /
tsham rngam gang zhe na /
gaN+Di la sogs pa chom rkun pa la mi 'phog par 'phang bar bya'o / /
sogs pa zhes smos pas ni /
lus kyi thig ring bya ba dang /
dag gis kha phreng 'on cig /
gzar thag 'on cig /
sil byed 'on cig ces bya ba la sogs pa bsdu'o / /
rdzi phyogs nas rdul gyi bum pa dang /
thal ba'i gyo mo yang 'phog par 'phang ngo / /
rkun po spa skong ba'i phyir du 'ur rdo bcang bar bya /
der bong pa la sogs pa bcug ste ma 'phog par 'phang ngo / /
bzhi pa grogs po dang 'brel ba'i bslab bya ni /
dge slong ngal ba mi phul lo / /
dge slong min pa dang ngal ba min pa phul na nyes byas phra mo'o / /
dge slong ngal ba de'i grogs bya'o / /
grogs ji ltar bya na de ngal sor gzhug go /
de'i snod spyad lus las khyer ba dag blang bar bya'o / /
gal te de dang lhan cig gnas su phyin par mi nus la zas dang skom gyi dus su ni phyin par mi nus pa min na grogs kyis gtsug lag khang du myur du phyin te /
ngal ba @# / /
de'i lhung bzed bkru ba dang phyugs ris bzhag pa dang de'i zan gyi byin len bya ba dang /
de 'ongs ma 'ongs brtag par bya'o / /
gal te ngal ba de zan dang skom gyi dus su yang gnas su phyin par mi nus na /
grogs des de'i zan dang skom khyer te bsu bar bya'o / /
phyi dro yin na skom khyer te bsu bar bya'o / /
gsod pa'i pham par 'gyur ba rnam par 'byed pa'i skabs nas 'byung ba'o / / / /
gnyis pa phran tshegs kyi skabs nas 'byung ba ni /
gsod sems med par mi'i 'gro ba pa'i lag pa gcod na sbom po'o nags ni gsum ste /
srog chags yod par shes pa dang /
dogs pa dang /
med pa'i phyog so /
dang po la gnyis las /
mang po yod pa la bsad par ma bsams kyang mang po yod pa'i blos me gtong na sbom po'o / /
nyung du yod pa la nyes byas so / /
dogs pa'i phyogs la'ang de bzhin no / /
med pa'i phyogs la ni ltung ba med do / /
'di bzhi la bsad sems med kyang sbom po mtshan nyid pa ste /
bam lngar /
bzhi'i drung du bshags par gsungs pa'i phyir ro / /
skra can mi'i 'gro ba pa 'chod na sbom po'o / /
gang gis brkus pa'i chom rkun pa de bla'i grwar 'bul na sbom po'o / /
bsad pa'i bsam pa yod na ni bsad pa na gzhi ji lta ba'i kha na ma tho bar 'gyur ro / /
gsod pa'i pham par 'gyur pa phran tshegs kyi skabs nas 'byung ba'o / / /
gsum pa zhu ba'i skabs nas 'byung ba ni /
dge slong gis gsod byed la /
bsang bya 'di na'o zhes ston pas bsgo bas bsams pa shos shin pham pa ste /
ston pa ni bsgo ba'i rang bzhin yin pa'i phyir ro / /
ma bsams pa shin sbom po'o / /
bsang bya mang po'i rjes su gsod byed 'brang ba la bsang bya lha sbyin lta bu zhig gsod pa'i sems kyis de bstan pa'i phyir du gsod par ma bsams pa rnams kyang ston par byed na gsod par bsams pa shin pham pa bsang bar ma bsams pa shin sbom po'o / /
sngar dku mnyes pas ma dang mngal na gnas pa gnyis las ma bsams pa shos shin sbom por bshad pa de dpe'o / /
bdag nyid gsod na sbyor ba la sbom por 'gyur /
dngos gzhi la ltung ba med de /
tshe rabs gzhan du las skye ba med pa'i phyir /
gsod pa'i sems su gyur ba med par lus ngag gis ma legs pa bsang bya ston pa byas na nyes byed de nyes byas so / /
bsad pa'i ched du ma bsams par bzhad gang kyi bsam pas mtshon 'phangs pas pha rol bo shi bar grub pa ni dngos gzhi'i byed pa po min no / /
dge slong gis gzhan gsod pa'i sbyor ba byas nas bsad bya'i snga rol du rang shi'am mnyam du shin srog gcod kyi dngos gzhi med de /
tshe rabs gzhan du las skye ba med pa'i phyir ro / /
gsod pa'i pham par 'gyur ba zhu ba'i skabs nas 'byung ba'o / /
bzhi pa 'dul byed kyi skabs nas 'byung ba @# / /
ni| sbom po ni zhes pa ni nad pa la zhes pa yan chad la sbyar /
nad pa na re /
bdag la khrus dang bskyod pa la sogs byed na nges par kho bo 'chi bar 'ong ngo zhes de skad zer ba la yid mi ches shing khrus dang bskyod pa sogs de bzhin nyid du bsgrub par byed na sbom po'o / /
nad pa myur du shi sla'o zhes nad g.yog mi byed na sbom po'o / /
sman la sogs pa mid bar bya ba mi 'phrod bshes bzhin du sbyin na sbom po'o /
'bras yongs su ma smin pa sems rtsub pas rtol bar byed na sbom po'o / /
dong du 'jug pa dang sgo glegs kyis btsir ba la sogs pas nyon mongs par byed na sbom po'o /
g.yangs nas mchong pa dang 'ching ba la sogs pa 'chi ba'i don du bsgrub par byed na yang sbom po'o / /
nad pa la ma brtags par bab chol du mtshon dang thag pa la sogs pa sbyin par mi bya'o / /
lag gi bla byed pa la sogs pa'i zhal ta bas blo sngon du btang nas shes bzhin du bya'o / /
gdon gyis zin pa thar pa'i phyir du gsang sngags kyi thal cag bya ba yang shes bzhin du bya'o / /
mid par zan la sogs pa 'phrogs ba stsal ba'i phyir du khu tshur bsnun pa sogs kyang shes bzhin du bya'o shes bzhin der gyur pas gzhan la gnod par mi 'gyur bar legs par so sor brtag par bya ste rdo ba dang shing la sogs pa dril bar bya'o / /
'degs par byed pa'i phyogs nyung dus 'degs par bya ba lci ba la 'bad par mi bya'o / /
lag ba gnyis sa la btsugs /
rkang ba gnyis gnam du bsgrengs te spyi bo tshugs su 'gro bar mi bya'o / /
sman dpyad sogs ma bslabs pas nad gso ba lta bu'i bslab pa la sbyar bar mi bya'o / /
mtshon 'phongs dang lta'o zhes pa lta bu mtshon 'phangs pa la bsgo bar mi bya'o / /
nad pa lam du 'gro mi nus pa lam du mi dkri'o / /
gsod pa'i pham par 'gyur ba 'dul byed kyi skabs nas 'byung ba dag go / /
bzhi pa gzhan gyi don 'grub pa la gnod pa brdzun smra ba'i pham pa la gnyis spyi don dang /
gzhung don no / /
dang po la gsum las /
gleng gzhi ni /
yul yangs pa can du /
gang zag nya ba las rab tu byung ba'i dge slong lnga brgyas nyon mongs pa grags pa 'dod pas kun nas bslang ste nyes pa mi'i chos bla ma yang dag pa min pa smras pa la brten nas brdzun smra ba sbong ba'i bslab pa bcas so / /
rgyu mtshan la /
mthong chos kyi nyes dmigs 'dra /
ma mthong ba'i nyes dmigs la rnam smin ngan song du skye ba /
myong ba rgyu mthun skur ba mang ba dang /
byed pa rgyu mthun brdzun smra ba la dga' ba'o / /
bdag 'bras yul dri nga ba dang kha tshub can la sogs par 'gyur ba'o / /
yan lag la bzhi las /
gzhi'i yan lag /
gang la smra ba'i yul /
mi smra shes don go shes pa rang bzhin du gnas pa /
ma ning dang mtshan gnyis pa min pa ste tha snyad lnga ldan /
rang las rgyud tha dad pa'o / /
bam lngar /
nyan pa po don go @# / /
pa| 'gro ba gang yang rung ba la na smad pa med do zhes gsungs /
gang smra ba'i dngos po mi chos bla ma yin pa /
bsam pa la gnyis las 'du shes 'dra'o / /
kun slong 'du shes bsgyur pa'i don smra bar 'dod pa'o / /
sbyor ba ngag mtshan nyid lnga'am drug ldan te rang gi yin pa /
ngag yin pa /
bdag nyid dang 'brel pa /
gang bsams pa'i don gsal por mngon sum du smras pa'o / /
mthar thug de'i rkyen gyis don go ba'o / /
gzhung don la gsum las /
dang po rnam 'byed kyi skabs nas 'byung ba la gnyis /
ltung ba rnam bzhag dang bslab bya'o / /
dang po la gnyis las /
mdor bstan ni /
gang byas na smra ba'i pham par 'gyur zhe na /
dge slong gis brjod bya'i don bden pa'i 'du shes gang yin pa de brdzun pa ston 'dod kyi 'du shes kyis bsgyur cing /
sbas nas bdag nyid mi'i chos sgrib pa lnga po bla ma de dag spangs pa'o / /
yang na mi rnams kyi chos mya ngan las 'das pa'o de mi rnams kyis 'thob kyi za ma sogs kyis kyang mi 'thob na ngan song bas lta smos kyang ci dgos pa'i phyir ro / /
bla ma 'dod khams bas gzugs khams dang /
de bas gzugs med pa'i khams bla ma yin no / /
dag la nyes pa du ma snang ba la 'di kho na pham par 'cha' ba ci yin zhe na /
rnam 'byed du /
'jig rten na yod cing srid pa'i chom rkun pa gsum par gsungs pas shin tu sdig che ba dang /
tshe 'di la'ang nyes dmigs chen po mthong ba'i phyir ro / /
gnyis pa rgyas bshad la gsum las /
sbyor ba'i rab dbye la gnyis kyi dang po yan lag gi mtshan nyid ni /
mi chos bla ma dang ldan par smra ba de ji lta bu zhe na /
mthong ngo / /
bdag mthong ngo / /
sgra thos so / /
bdag gis thos so / /
'gro'o / /
bdag gi drung du 'ong ngo / /
lhan cig gtam 'dre'o / /
phebs par smra'o / /
so sor kun dga'o / /
bdag dang rtag tu yang lhan cig gnas par byed do zhes smras pa ni mi chos bla ma smra ba de nyid yin no / /
ci de dag rkyang pa'am /
'on te zla dang bcas pa yin /
zla yang gang rung zhig yin nam /
khyad par can zhig yin zhe na /
zla khyad par can dang bcas pa yin te /
lha brgya byin la sogs pa dang /
klu ni klu phra mo rnams dang /
gnod sbyin lha'i gnas su mchod par bya ba gtor ma len pa rnams dang /
dri za lha'i rol mo mkhan dang /
mi 'am ci dud 'gro mi'i rnam ba can shin tu gzugs bzang po dang ldan pa rnams dang /
lto 'phye chen po klu chen po dga' bo dang /
nyer dga' bo la sogs pa rnams dang /
yi dwags rkang pa phyir lta ba ltogs pa rnams dang /
sha za yi dwags kyi bye brag ste sha khrag za ba nag po chen po la sogs pa dang /
grul bum 'bras bu bum pa'i rnam pa 'dra ba ste bum sna la sogs pa dang /
lus srul po yi dwags @# / /
kyi bye brag lus thung du dri nga ba seg dang re lde sogs gyon pa de dag gi zla nyid la mthong ba la sogs pa smras na pham pa'o / /
shes rab byed par /
dri za lnga phung bar ma'i dri za dang /
lha la rol mo byed cing 'khor ba /
mi 'am ci lus mi la mgo rta dang sbrul du 'dug pa /
sha za mi la kyal ka byed pa den po'am the'u rang lta bu'o zer ro / /
de la pham par 'gyur pa ni de dag rang bzhin gyis bskal bas mthong ba sogs la mngon shes dgos pa'i phyir ro / /
'o na khams gong ma'i shes pa 'og ma la 'jug pas de dag gis bdag mthong ba sogs smras na rdzun du ji ltar 'gyur zhe na /
des mthong ba sogs rang gis mthong ba sogs su smras pa'i phyir ro / /
reg pa sogs la mi bskyed pa ni de dag gis mngon shes mtshon mi nus pa'i phyir zhes gsungs /
gnyis pa sel ba ni /
sbom po'i dbang du byas pa ni /
mthong ngo zhes sogs kyi tshig de rdul khrod kyi sha za'i zla dang bcas te smra ba'o / /
rdul khrod kyi sha za ni phyag dar khrod kyi 'dre 'am /
'tshub ma'i nang na 'dug pa'i 'dre'o / /
gnyis pa ngo bo'i rab dbye la gnyis las yan lag gi mtshan nyid ni /
lha la sogs pa mthong ba ni mi chos bla ma'i 'bras bu yin pas /
de'i sgo nas mi chos bla ma smra ba bstan nas da ni mi chos bla ma'i rang bzhin gang yin zhe na /
'du byed thams cad mi rtag pa la sogs par shes pa bsam gtan gyi dngos gzhis bsdus pa'i 'du shes dang /
rgyu snyom 'jug gi bsam gtan rnams dang /
byams pa la sogs pa tshad med pa rnams dang /
nam mkha' mtha' yas skye mched la sogs pa'i gzugs med pa rnams dang /
rgyun zhugs la sogs pa'i 'bras bu rnams dang /
rdzu 'phrul gyi yul shes pa la sogs pa mngon par shes pa drug dang /
rnam thar brgyad dang zil gnon brgyad dang /
zad par la sogs pa zag bcas dang zag med kyi yon tan rnams ni mi chos bla ma yin no / /
gnyis pa sel ba ni /
sbom po'i dbang du byas pa nyid ni /
zhi gnas ni ting nge 'dzin yin la /
de yang gnyis te /
de kho na nyid yid la byed pa mi rtag pa'i 'du shes la sogs pa dang /
mos pa yid la byed pa tshad med pa la sogs pa sgom byung mi lcogs pa med pas bsdus pa de ma thob par 'du shes bsgyur nas smras na pham par 'gyur la /
'dir de'i rgyu mtshan 'dod pa na spyod pa thos bsam las byung ba'i shes pa ste /
ting nge 'dzin ma grub pa lus la sogs pa dmigs pa'i rang gi mtshan nyid 'dzin pa /
de la gnyis las /
nyon mongs pa rnam par gnon nus pa /
de ma thob par rang nyid de dang ldan par 'du shes bsgyur te smras na sbom po'o / /
gsum pa de'i chos brjod pas smra ba la gnyis las /
dngos ni /
mi chos bla ma de dang ldan @# / /
pa'i chos can mi min gyis gnod pa mi byed pa la sogs pa smra ba ni mi chos bla ma de dang ldan pa nyid ma smras pa ma yin no / /
gnyis pa sbyor ba'i sel ba dogs gcod dang bcas pa ni /
rang la bsams nas lha mthong ba la sogs pa de yod do zhes dge slong rang gi bsams pa gzhan la sbyor zhing 'dogs na sbom po steng yod do zhes rang gi bsams pa gzhan la ston pa nyid yin pa'i phyir ro / /
dge slong sngar ni lha mthong ba de lta bu yod do zhes gzhan la sbyor zhing phyis ni nga nyid do zhes rang la nye bar sbyor na gzhan la bstan pa min pas pham par 'gyur ro / /
gnyis pa bslab bya ni /
ma bsams ma brtags par 'das ma 'ong sogs lung bstan par mi bya'o / /
lung du /
phan tshun zhe ni 'gras pa dang / /
char 'bab pa dang mtshan gyur dang / /
rgyal po'i khab kyi chu dron dang / /
glang chen rnams kyi sgra skad do / /
zhes gsungs so| |gnyis pa zhu ba'i skabs nas 'byung ba la gnyis /
yan lag la dogs pa bcad pa /
sbyor pa'i sel pa dogs gcod dang bcas pa'o / /
dang po ni /
mi chos bla ma 'bras bu bzhi gang rung thob pa yongs su nyams pa go bar byed pa ni mi chos bla ma ma brjod pa min te /
rgyun zhugs las nyams pa med pa'i phyir ro / /
mdo sde pa ltar na dgra bcom las kyang nyams pa mi srid la /
bar pa gnyis las nyams srid bar 'dod do / /
bsam gtan la sogs pa las nyams pa srid do / /
gnyis pa ni /
mi chos bla ma dang ldan par zhe bas brjod 'dod pa'i 'dun pas de dang mi mthun pa'i don chu'i rgyun lta bu la bsams nas bdag ni rgyun tu zhugs pa'o zhes brjod na sbom po ste /
dngos su gzhan la bsams pa'i phyir ro / /
rgyun zhugs lta bu brjod par bsams pa las phyir 'ong la sogs pa thob bo zhes nor na yang sbom po'o / /
bdag cag gnyis 'dra na khyod rgyun zhugs yin nam zhes pa lta bu gzhogs smos kyang brjod na sbom po'o / /
khyed kho bo dang 'dra bar rgyun zhugs su 'gyur ro / /
kho bo ni rgyun zhugs sogs min no zhes yang dag pa phyi ma nyid la gzhogs smos de mi 'byung ba min no / /
smra ba'i pham par 'gyur ba zhu ba'i skabs nas 'byung ba'o / /
gsum pa 'dul byed kyi skabs nas 'byung ba la gnyis las /
yon tan brjod pa dang du len pa ni /
sbom po ni /
btsun pa ni dgra bcom pa /
chos gos la sogs pa mchog 'os pa /
bram ze sdig pa'i chos stsal ba /
btsun pa'i dbang po drug po dag ni mi sdug pa sogs sgom pas shin tu dul ba zag med kyi lam skyed pas sbas pa /
dran pa dang shes bzhin gyis bsrungs pa /
nyon mongs pa med pa la sogs pa mngon du gyur pas shin tu sgoms pa dag yin no / /
zhes zer ba la cang mi smra bas dang du len par byed na sbom po'o / /
de dag kyang tshig gis @# / /
dang du len na pham par 'gyur ro / /
gnyis pa bsnyen bkur bsngags pa dang du len pa ni /
btsun pa gal te dgra bcom pa yin na bdag gi bsod snyoms longs shig /
khyim bzhugs shig /
stan la 'dug cig /
lag chu zed cig /
bza' ba dang sran tshod dang bca' ba long la zo zhig /
rjes su yi rang bar byos shig /
byungs shig ces pa la cang mi smra bar bsod snyoms len pa la sogs pa de bzhin nyid du sgrub na sbom po'o / /
rjes su yi rang la gnyis las /
sems kyis rjes su yi rang na sbom po dang /
dag gis rjes su yi rang na pham pa'o / /
smra ba'i pham par 'gyur ba 'dul byed dag go / /
smra ba'i pham par 'gyur ba rdzogs so / /
gnyis pa gso ba dge 'dun la rag las pa dge 'dun lhag ma'i sde la gnyis /
dang pos gyur pa dang /
bsgo ba las gyur pa'o / /
dang po la gnyis /
chags pas kun nas bslangs pa dang /
gnod pas kun nas bslangs pa'o / /
dang po la gnyis /
sems can la chags pas kun nas bslangs pa dang /
phyi rol la chags pas kun nas bslangs pa'o / /
dang po la gnyis /
bdag nyid 'dod pa bsten pa dang /
gzhan bsten du 'jug pa'o / /
dang po la gnyis /
lus kyi reg bya'i bde ba la chags pa dang /
smra ba'i bde ba la chags pa'o / /
dang po la gnyis /
rang gi dang /
gzhan gyi'o dang po la gsum las /
rnam 'byed kyi skabs nas 'byung ba la gnyis /
thun mong gi mtshan nyid dang /
skabs don bshad pa'o / /
dang po ni /
rmi lam ni gnyis te /
gnyid dang ldan pa'i sems dang /
sems de'i yul bud med la sogs pa'o / /
de gnyis ka'ang chos can dngos po med pa dang 'dra ste rdzas su yod kyang mthun snang med pas 'jig rten gyi tha snyad kyi yul las shin tu 'das ba'i phyir ro / /
des na rmi lam de'i 'bras bu lus ngag gi rnam 'gyur dang /
khu ba 'byin pa la sogs pa ni ltung ba'i rgyur ma byas pa nyid yin te /
bsgrub par mi nus pa'i phyir ro / /
'di ni sde lnga gzhan la'ang sbyar ro / /
gnyis pa la gnyis /
spyi don dang gzhung don no / /
dang po la gsum las /
gleng gzhi ni /
yul mnyan yod du /
gang zag 'char kas nyon mongs pa 'dod chags kyis kun nas bslangs te /
nyes pa khu ba phyung ba la brten nas khu ba 'byin pa'i dge 'dun lhag ma sbong ba'i bslab pa bcas so / /
rgyu mtshan /
rang gi lus la gnod pa dang /
pham pa dang po'i rgyur 'gyur ba'o / /
yan lag la bzhi las /
gang dbyung ba rang gi khu ba yin pa dang po'i gnas na gnas pa tha snyad du byar yod pa'i tshad du longs pa'o / /
gang las dbyung ba skyes pa'i yan lag gi rnam pa yin pa /
gang gis dbyung ba sems can du bgrang ba dang de'i rnam par gnas pa'o / /
gnyis pa kun slong khu ba phyung ba'i 'dun @# / /
pa rgyun ldan no / /
gsum pa sbyor ba reg cing brtsal bar zhugs pa'o / /
bzhi pa mthar thug sbubs su 'ongs shing bde ba myong ba'o / /
gnyis pa gzhung don la gnyis las /
dang po mdor bstan ni /
gang byas na khu ba 'byin pa'i dge 'dun lhag mar 'gyur zhe na /
khu ba phyung na dge 'dun lhag mar 'gyur ro / /
sems ji lta bus byung na 'gyur zhe na /
khu ba 'byin pa der 'dun pas phyung na 'gyur gyi| rgyugs pa la sogs pa'i rkyen gyis phyung ba la min no / /
gang phyung na dge 'dun lhag mar 'gyur zhe na /
dge slong rang gi khu ba'o / /
khu ba ni lnga ste /
sngon po dang /
ser po dang /
dmar po dang /
ska ba dang /
sla ba'o / /
dang po 'khor los bsgyur rgyal dang /
de'i bu thu bo yi'o / /
gnyis pa bu phal pa rnams kyi'o / /
gsum pa sna chen po la gtogs pa 'khor lo'i mtha' pa'i'o / /
bzhi pa dbang po smin pa'i'o / /
lnga ba dbang bo ma smin pa'i'o / /
khu ba 'byung ba du ma yod de /
gnas nas 'byung ba dang /
sbubs su 'ong ba las 'byung ba dang /
dbang po'i mtha' nas 'byung ba'o / /
de dag las gang la dge 'dun lhag mar 'gyur zhe na /
dang po gnas nas phyung ba la dge 'dun lhag mar 'gyur ro / /
gnas nas phyung ba de'i mtshan nyid gang zhe na /
de myong ba na 'dod chags shas cher 'byung ba dang /
snying 'dar ba la sogs pa lus kyi 'gyur ba 'byung ba'o / /
bde ba dang sa bon dang sman dang brtag pa'i phyir khu ba 'byin pa du ma yod na /
thams cad la kha na ma tho ba 'dra 'am bye brag yod ce na /
bde ba 'dod pa dang /
rig sngags kyi phyir dang /
bu skyed pa'i sa bon gyi phyir dang /
nad pa la phan pa'i sman gyi phyir dang /
sa bon 'byung ba brtag pa'i phyir khu ba phyung ba dag la dge 'dun lhag mar 'gyur ba la bye brag med do / /
rnam pa gang gis 'byin na lhag mar 'gyur zhe na /
dbang po la reg pas phyung na 'gyur gyi /
tshul min yid byed tsam gyis phyung ba ni min no / /
reg pa ji lta bus she na /
brtsal zhing drud pa la sogs pas yin gyi phrad pa tsam las byung ba ni min no / /
gang la reg pas she na /
yan lag gi rnam pa pho'i dbang po la'o / /
gang gis reg pas she na /
rang gzhan gyi lag pa 'ba' zhig gis ma zad phyi rol gyis kyang reg pas so / /
phyi rol ji lta bus she na /
sems can du bgrang ba shi ba'i lus kyi lag pa la sogs pas so / /
de yang yan lag de'i rang gi rnam par gnas shing ma nyams pas phyung na yin gyi gzhan gyis min te /
sha'i du ma bus ni sbom pa'o zhes gsungs pa'i phyir /
gnyis pa la rgyas bshad la gnyis /
yan lag gi mtshan nyid dang sel pa'o / /
dang po ni /
reg brtsal gyi don bstan pa'i phyir kun tu bzung ba'i /
ril gyis bcangs @# / /
pa dang /
de nyid dam du bcang ba gnyis med par reg pas phyung na yang dge 'dun lhag ma'o / /
bud med dang skyes pa kun tu spyod pa'i gnas skabs kyi bde ba'i bye brag nges par myong ba dang /
lus kyi dbang po las khu ba byung la thug pa'i bde ba dang /
ngad las pa gdung ba dang bral ba'i bde ba nyams su myong ba dag kyang med par brtsal bas reg pas phyung na yang dge 'dun lhag ma'o / /
sbubs su ma 'ong pa phyung na dge 'dun lhag ma'o / /
gnyis pa la gsum las /
dang po na smad pa ni /
de ma thag tu khu ba 'pho ba'i shugs kyi gnas skabs su lus dang yid kyis rtsol ba btang na khu ba 'byin pa'i bya ba rdzogs par ma byas pa nyid yin pas sbom po'o / /
khu ba 'byin pa'i bsam pas gar byed pa dang /
rab tu gar byed pas khu ba phyung ba la ni na smad pa nyid yin pas sbom po'o / /
nam mkha' la sked pa bskyod pas khu ba 'byin na yang na smad pa nyid do / /
yan lag gi rnam pa las phyogs gzhan du reg pas phyung ba la yang sbom po'o / /
chu'i rgyun las zlog pa'i phyogs su yan lag gi rnam pa gtod pas 'byin na yang sbom po'o / /
yan lag gi rnam pa rdzi phyogs min par btad de 'byin na yang sbom po'o / /
bye brag mngon par nges par myong ba'i bde ba nyams su myong ba sgrub pa yid kyis don du gnyer ba la yang sbom po'o / /
khu ba sbubs su 'ongs ba 'byin na yang sbom po'o / /
chags pa'i sems dang ldan pa nyid na yan lag gi rnam pa gzhal ba'i ched du yan lag gi rnam pa la lag pa sogs kyis reg pa ni 'byin pa'i sbyor ba min pa min pas sbom po'o| /
gnyis pa ches na smad ni /
chags sems kyis yan lag gi rnam pa la lta na nyes byas so / /
chags sems kyis yan lag gi rnam pa rgyun phyogs dang rdzi phyogs su gtod na yang nyes byas so / /
gsum pa ltung med ni /
brla dang gos dang /
gos gzhan gyi reg pa dang /
g.yan pa phrugs pa dag gis bab col du khu ba dbyung ba de'i don min par zhugs pa la khu ba byung ba la ni ltung ba med do / /
reg bya min pa gzugs sgra dri ro mig rna sogs kyis nyams su myong ba na bab bcol du khu ba byung ba la yang ltung ba med do / /
reg bya dang reg bya min pa'i yul sngon nyams su myong ba dran pas khu ba dbyung bas de'i don min par bab bcol du khu ba byung ba la yang ltung ba med do / /
'byin pa'i dge 'dun lhag ma rnam par 'byed pa'i skabs nas 'byung ba'o / / / /
gnyis pa zhu ba'i skabs nas 'byung ba ni /
sngar shugs dang sbubs zhes bshad pa de'i ngo bo gang zhe na /
skad cig gnyis pa la khu ba rang gi gnas nas 'pho bar 'gyur ba ni shugs dang /
rang gi gnas nas 'phos ma thag pa ni sbubs su 'ong pa'o / /
khu ba 'byung ba'i ched du brtsams pa tsam nas sbyor ba btang na sbyor ba nyid min pa min pas sbom po'o / /
dbyung ba'i sbyor ba med par gnyid log pa'i @# / /
tshe phyung ba la sad pa'i tshe ro myang ba ni sbyor ba de dang ldan pa nyid yin pas sbom po'o / /
dge slong gis yan lag gi rnam pa phyogs cung zad nyed ba dang ril gyis yongs su nyed pa dang 'tshir ba bdag gir byed na sbom po'o / /
yan lag gi rnam pa de las su rung ba la lag pa la sogs bas nom na sbom po'o / /
sman zos pas khu ba 'byin na byung ba'i dus su 'gyur ba byung na sgom po'o / /
ma byung na nyes pa med do| /
gzhan gyi yan lag gi rnam pa las khu ba 'byin na yang sbom po'o / /
'byin pa'i dge 'dun lhag ma zhu ba'i skabs nas 'byung ba'o / /
gsum pa 'dul byed kyi skabs nas 'byung ba la gnyis /
yan lag gi mtshan nyid dang /
sel ba'o / /
dang po ni /
sngar rnam 'byed du /
phyi rol sems can du bgrang ba dang /
de'i rnam par gnas pa zhes pa'i spros pa bstan pa ni /
rnam par sngos pa dang /
rnam par brnags pa dang /
rnam par bam pa la sogs pa dang /
rnam par gzhigs pa dang /
keng rus dag dang /
mgo dang /
rna ba dang /
sna dag dang /
mgul pa'i bar dang /
rtsib logs dang /
rgyab dang /
brang dang /
gnyer ma dag dang /
skra'i gse ba dang /
lag pa dang /
phrag pa dang /
dpung pa dag dang /
dpung ba'i bar dang /
rkang pa dang /
brla dang /
rkang pa dang /
spyid pa dag dang /
spyid pa'i bar du khu ba 'byin na dngos gzhi'o / /
gnyis pa sel ba la gsum las /
gzhi'i sel ba ni /
sbom po ni /
lwa ba dang /
phying ba dang /
dre'u rdog dang /
sngas nang tshangs can dang /
khri dang khri'u dang /
stan nang tshangs can dang| khri'i gseb dang /
bum pa dang /
bum bu dang /
bum pa'i bar dang /
byam bum dang /
chol zangs dang /
rdo ba dang /
skyang nul dang /
skyang nul gyi bar dang /
sgo gtan dang /
sha'i dum bu dag tu 'byin na sbom po'o| /
gnyis pa sbyor ba'i sel ba ni /
rang gi yan lag gi rnam pa'i rma bu kha 'tshir na sbom po'o / /
mo'i dbang por lhag par spyod par rtsom pa na bud med du byas pa mo'i dbang po 'tshir na sbom po'o / /
mo'i dbang po der mthe bong 'dzud na sbom po ste mi tshangs spyod kyi gzugs brnyan yin ba'i phyir /
mi tshangs par spyod pa 'am khu ba dbyung ba'i don du nye bar 'gro ba na khu ba shor na sbom po'o / /
khu ba dbyung ba'i don du gnas nas gnas su 'pho ba la khu ba phyung na yang sbom po'o / /
tshul bzhin min pa /
yid la byed pa las khu ba byung na yang sbom po'o / /
rtsol ba med par khu ba dbyung ba'i 'dun pas yan lag gi rnam pa lag pas 'dzin pa tsam pas khu ba phyung na sbom po'o / /
gsum pa ltung med ni /
dbyung ba'i don min par bab col du 'dzag snod la dbang po drud pa las byung ba ni ltung ba med do / /
sngon gyi chung @# / /
mas 'khyud pa las bab col du byung ba la yang ltung ba med do / /
rkang pa dang /
byin pa dang /
dpung pa dang /
mthe bong la sogs pa nas bud med kyis bzung ba la ba bcol du khu ba byung ba la yang ltung pa med do / /
'byin pa'i dge 'dun lhag ma 'dul byed nas 'byung ba'o / /
'byin pa'i dge 'dun lhag ma rdzogs so / / / /
gnyis pa gzhan gyi lus kyi reg bya'i bde ba la chags pa la gsum las /
rnam 'byed kyi skabs nas 'byung ba la gnyis las /
thun mong gi mtshan nyid dang /
thun mong min pa'o / /
dang po la gsum /
bud med byed pa por bstan pa /
de dag gi mtshan nyid /
lhag ma dang po gsum gyi thun mong gi mtshan nyid do / /
dang po la gnyis las /
dngos ni /
bslab pa'i gzhi 'di la /
lhag ma'i byed pa po ni bud med nyid yin te /
bud med la brten nas 'byung gi de med par mi 'byung ba'i phyir ro / /
dben pa na /
bud med dang lhan cig 'dug pa dang /
'greng ba'i ltung byed gnyis kyi byed pa po yang bud med yin no / /
nyal po byed par gshom pa'i khyim na 'dug pa dang /
'greng ba'i ltung byed gnyis la yang byed pa po bud med yin no / /
bud med dang lhan cig nyal ba'i ltung byed la yang byed pa po bud med yin no / /
rig pa'i skyes pa gzhan grogs su med pa'i bud med dang lhan cig lam du 'gro ba'i ltung byed la yang byed pa po ni bud med do / /
bslab pa'i gzhi 'di'i 'og ma 'khrig tshig smra ba dang /
bsnyen bkur bsngags pa'i dge 'dun lhag ma gnyis po la yang byed pa po bud med nyid do / /
khyim pa mo la tshig lnga 'am drug las lhag par chos ston pa'i ltung byed la yang byed ba po bud med nyid do / /
khyim pa mo la chos ston pa'i gnas skabs thams cad du bud med ltung ba'i byed pa po yin nam zhe na /
skyes pa med par khyim pa mo la ston pa'i ltung byed kyi byed pa po bud med yin gyi /
thams cad du min no / /
skyes pa ji lta bu zhe na /
'khrig pa las byung ba'i lus ngag gi spyod pa mngon par shes shing rig pa'o / /
rig pa'i skyes pa yod kyang bud med mi rung bar spyar ma'i spyod pa can la chos ston pa'i ltung ba'i byed pa po yang bud med yin no / /
bud med mi rung ba de ni rig pa'i skyes pa yod kyang ston par byed pa'i nyes byas kyi byed pa po yin gyi /
dngos gzhi'i byed pa po min no / /
gnyis pa zhar la khrims grogs kyi mtshan nyid ni /
sgra mi snyan la sogs pa gling gzhan nas skyes pa'i rig pa'i skyes pa dang /
rang gi gling du skyes kyang snyon thabs mkhan dang /
ma ning lta bu 'khrig pa'i 'gyur ba bsnyen pa'i skyes pa gnyis ni yod du zin kyang khyim pa mo la chos ston pa'i skabs 'dir rig pa'i skyes pa nyid du ma chog pa nyid de /
de gnyis yod kyang khyim pa mo la ston na nyes byas so / /
rig pa de'i yan lag ni lus ngag gi kun tu spyod pa'i don brda phrad cing rig pa nyid yin no / /
de'i mtshan nyid ni /
mi'i @# / /
'gro ba pa skyes pa /
smra shes pa /
don go ba /
rang bzhin du gnas pa /
gling 'di pa yin pa /
'gyur ba bsten pa min pa /
gzugs sa bsgyur pa /
mi snang bar ma byas pa /
dmus long min pa bcu'o 'di gnyis la khrims grogs de lta bu yod na dgag bya mi rdzogs la /
gzhan rnam sa la ci rigs par shes par bya'o / /
mtshan gnyis ba bud med kyi mtshan shas che ba rnam pa de lta bu nyid la ni bud med la brten pa'i ltung ba rdzogs par bskyed kyi mtshan cig shos pho'i mtshan don med do / /
de bzhin du mtshan gnyis pa skyes ba'i mtshan shas che ba rnam pa de lta bu nyid la ni mtshan cig shos bud med kyi mtshan don med do / /
mtshan gnyis pa'i mtshan cig shos mo'i mtshan ni khrims grogs kyi skabs 'dir rig pa'i skyes pa byed nyid kyi bya ba byed de /
de dang lhan cig bud med dang lam du 'gro ba'am chos ston na nyes byas so / /
gnyis pa bud med byed pa po rnams kyi mtshan nyid ni bud med byed pa po zhes smras na bud med thams cad byed pa po yin nam khyad par yod ce na /
bslab pa'i gzhi 'di'i 'og ma 'khrig tshig /
bsnyen bkur /
chos ston pa gsum la yul bud med de /
legs par smras pa /
dge ba dang /
nyes pa smras pa mi dge ba dag gi don kun shes pa'i mthu yod pa de yan lag yin no / /
gsum po de las gzhan bdun po la yul de 'khrig pa bsten par bya ba'i mthu yod pa yin na ltung ba dngos gzhi'i byed pa po yin no / /
'khrig pa bsten pa'i mthu yod pa las gzhan du na tshigs 'og ma'i byed pa po yin te /
gang la dge 'dun lhag mar gyur ba de la sbom po'o / /
gang la sbom po dang ltung byed du 'gyur ba de la nyes byas so / /
mo dang pho'i dbang po gang yang med la nu ma sogs bud med kyi rnam pa bsten pa ma ning mo dang /
pho mo'i dbang po gang yang med la kha spu sogs skyes pa'i rnam pa cung zad bsten pa ma ning pho dang /
sprul pa mo sems can du bgrang ba la yang mthu med ba de bzhin te de dang 'dra'o / /
gsum pa lhag ma dang po gsum gyi mtshan nyid ni /
reg pa dang /
'khrig tshig dang /
bsnyen bkur bsngags pa gsum po 'di la yul skyes pa yang mthu med pa dang 'dra'o / /
des na gal te gsum po de dag gi yul la bde ba nyams su myong bar bya ba'i 'dun pa kun tu 'dod chags dang ldan pa dral zhing gyur ba'i sems kyis mtshan nyid dang ldan pa'i lus la reg pa sogs byas na dge 'dun lhag mar 'gyur ro / /
gnyis pa thun mong min pa la gnyis / /
spyi don dang /
gzhung don no / /
dang po la gleng gzhi /
yul mnyan yod du gang zag 'char kas /
nyon mongs pa 'dod chags kyis kun nas bslangs te /
nyes pa lus kyi reg pa bdag gir byas pa la brten nas bslab pa 'di bcas so / /
rgyu mtshan /
rang nyid nyon mongs pa'i bsam pa skye ba dang /
pham pa dang po'i rgyur 'gyur ba dang /
gzhan ma dang pa ste bud med kyis @# / /
bskyed pa'i ltung ba rnams kyi rgyu mtshan thun mong ba yin la khyad par cung zad yod pa rnams ni rang rang gi skabs su ston no / /
yan lag la bzhi las /
gzhi la /
yul mi'i bud med shes pa rang bzhin du gnas pa /
mtshan don byed nus pa /
lus bsten rung ma nyams pa /
rma'i sgo gsum las gzhan pa /
lus dngos sam /
skra 'am /
de dang 'brel pa'i gos yin pa'o / /
reg byed ni rang gi lus zag byed las gzhan pa /
mig nas pus mo'i par yin pa'o / /
bsam pa la gnyis las /
'du shes 'dra /
kun slong reg pa las byung ba'i bde ba nyams su myong bar 'dod pa'i 'dun pa kun tu 'dod chags dang ldan pa'o / /
sbyor ba reg bar rtsom pa'o / /
mthar thug reg pa las byung ba'i bde ba myong ba'o / /
gzhung don la gsum las| dang po yan lag gi mtshan nyid ni /
gang byas na reg pa'i dge 'dun lhag mar 'gyur zhen /
dge slong gis bud med kyi lus kyi reg pa bdag gir byed na lhag mar 'gyur ro / /
reg pa'i skabs 'dir te gzhan du min zhes pa'o / /
bud med kyi skra bsdus pa'i lan bu ni lus de dang ldan pa ste 'dra ba nyid yin pas de la reg na dngos gzhir 'gyur ro / /
skra ni lus kyi dbang po dang mi ldan pas de la reg pa la lhag mar mi 'gyur ram snyam pa'i dogs pa bsal ba'i phyir 'di byas te /
de la 'dod chags lhag par skye ba'i phyir ro / /
rnam TIka tu /
gang dag dam zhes bya ba'i skra dag gang yang rung ba'i don du khas len cing /
lan bu nas bzung ba la yang dngos gzhir smra ba de dag ni ltung ba bsten pa las lan bu ma smos pa dang 'gal la /
zhub las kyang spu la sogs pa la sbom por gsungs pas dngos gzhir mi rung ngo zhes dang /
zhu TIka tu yang de ltar zer ro / /
lan bu de dang 'brel ba lan bu'i yan lag tu gyur pa'i skud pa la sogs pa la reg na yang dngos gzhi'o / /
bud med kyi lus la dang po lan cig sbyor ba'i nom pa dang /
yang dang yang du sbyor ba'i nyug pa dang /
mthang sbyar te sprod pa dang /
lag pa sogs la 'dzin pa dang /
yul thag ring po nas 'dren pa dang /
thag nye ba nas khor yug tu bskor ba'i yongs su 'dren pa dang /
'og nas steng du 'jog cing 'khyud pa dang /
steng nas 'og tu phab cing 'gyur pa dang /
mthang dam du sbyor ba rnams la kha na ma tho ba bye brag med do / /
bsten par bya ba bud med sogs kyis nom nyug sogs byas pa bdag gir byed na yang bye brag @# / /
med do / /
gos kyi bar du chod pa'i bud med la sogs pa'i lus la reg pa la ni tshigs 'og mar na smad do / /
pham pa sogs las na smad pa la sbom po sogs su rnam par gzhag pa ltar nyes byas kyi na smad par ni nyes byas las gzhan min pa nyes byas phra mor 'gyur ro / /
gnyis pa bslab bya ni /
bsam pa'i nyes pa med kyang dge slong ma la reg par mi bya'o / /
bud med la yang reg par mi bya'o| /
dge slong ma bud med kyi rigs las ma 'das mod /
'on kyang dge 'dun gyi khongs su gtogs pas bsam pa'i nyes pa med na de la reg pa la nyes pa med dam snyam pa'i dogs pa bsal ba'i phyir logs su smos so / /
bud med la reg par mi bya'o zhes pa'i dmigs bsal ni /
bud med chur sdug bsngal gyis nyam thag pa bsgral ba'i phyir ni bud med la reg par bya'o / /
ji ltar reg par bya zhe na /
ma dang srid mo dang bu mo'i 'du shes nye bar bzhag ste lag pa'am skra dag la reg par bya'o / /
bud med chus khyer ba dran pa nyams na dran pa rnyed par bya ba'i phyir bye ma brdal ba'i steng du kha bub tu bzhag go /
kha bub tu bzhag pa'i bud med de khyim pa la brnyan pa'i khri'u bsrung tshul ji ltar bstan pa bzhin du der phyogs gcig tu 'dug ste /
rang gi las kyang byed de la yang sems gtod pa'i sgo nas bsrung bar bya'o / /
dge slong zas kyi dus la bab nas 'gro na ji ltar bya zhe na /
zan la 'gro ba'i tshe bud med de ba lang rdzi 'am phyugs rdzi dag la gtad de zan la 'gro bar bya'o / /
dge slong nges bsgral ba'i 'bar pa byas pa don med pa spang pa'i phyir 'tsho 'am 'on te min zhes yang dang yang du brtag par bya'o / /
gsum pa ltung med ni /
dge slong sems dag pa dge legs kyi bsam pa dang ldan pas bdag gis ma 'khyung na srog dang 'bral lo snyam ba'i snying brtse bas bud med la 'khyud pa la nyes pa med do / /
yang na bud med sems dag pas dge slong la bu la sogs pa'i 'du shes kyis 'khyud pa la yang nyes pa med do / /
lus kyi reg pa'i dge 'dun lhag ma rnam par 'byed pa'i skabs nas 'byung ba'o / /
gnyis pa zhu ba'i skabs nas 'byung ba ni /
'khrig pa dang ldan pa'i ro myang ba'i bsam pa med par 'jam pa dang dro ba dang snyi ba'i bsam pa nyid kyis dge slong gis bud med la reg na spom po'o / /
snying brtse bas /
me dang chu dang g.yang sa la sogs pa'i sdug bsngal las thar bar bya ba'i phyir bud med la reg pa la ltung ba med de /
khyad par can gyi sbyod ba yin pa'i phyir dang /
rang gi ma dang bu mo dang sring mo dag la de dag tu 'du shes pas reg pa la yang ltung ba med de /
'di yang khyad par can gyi sbyod pa yin pa'i phyir /
sngon spyad pa'i bud med sogs la chags pa med par kun dga' par bya ba'i bsam pas reg pa la ltung ba med do / /
lus kyi reg @# / /
pa zhu ba'i skabs nas 'byung ba'o / /
gsum pa 'dul byed kyi skabs nas 'byung ba ni /
zas dang sa dang pong ba la sogs pa mo'i dbang por 'jud na sbom po'o / /
rkang pa dang phrag pa dang rtsib logs la sogs pas bud med la 'phul na nyes byas so / /
bud med de'i stan la bud med yod dam med kyang rung rkang pa la sogs pas 'phul na nyes byas so / /
rdzab la sogs par 'dred par 'gyel ba'i bud med rang gis ldang nus bzhin du dge slong gis slong na nyes byas so / /
bud med kyis dge slong la rkang pa sogs kyis 'phu ba pa dang /
stan la 'phul ba dang /
'dred par 'gyel ba slong ba de gsum byed pa la ni ltung ba med do / /
dge slong mi 'dod bzhin du bud med kyis bzung ba la yang ltung ba med do / /
dge slong mi 'dod bzhin du mas 'khyud pa la yang ro myang ba med na ltung ba med do / /
rang gi phang par bu mo 'dug pa la yang ltung ba med do / /
bud med 'khrul pa rang dbang med par dge slong gi steng du 'gyel ba la yang ltung ba med do / /
lus kyi reg pa 'dul byed dag go /
lus kyi rag pa'i dge 'dun lhag ma'o / /
gnyis pa smra ba'i bde ba la chags pa la gnyis las /
'khrig pa smra ba la gsum las /
rnam 'byed kyi skabs nas 'byung ba la gnyis /
spyi don dang /
gzhung don no / /
dang po ni /
gleng gzhi /
yul gang zag nyon mongs pa gsum 'dra /
nyes pa 'khrig pa smras pa la brten nas /
bslab pa 'di bcas so / /
rgyu mtshan 'dra /
yan lag la bzhi las /
gzhi la /
yul mi'i bud med mtshan don byed nus pa /
tha snyad bzhi dang ldan pa /
sbrul pa ma thob pa'o / /
gang brjod pa'i dngos po yul dus der 'khrig par grags pa'o / /
kun slong 'khrig pa smras pa las byung ba'i bde ba nyams su myong bar 'dod pa'i 'dun pa kun tu 'dod chags dang ldan pa'o / /
sbyor ba dag drug ldan /
mthar thug yul nges don go ba'o / /
gnyis pa ni /
gang byas na 'khrig pa smra ba'i dge 'dun lhag mar 'gyur zhe na /
gnyis kyis gnyis sbrod pa'i 'khrig pa smras na'o / /
sgra ji lta bus zhe na /
rgya na ro can la sogs pa yul dus der 'khrig pa'i dngos ming du chags pa'i don gyis smras na'o / /
go bar byed pa'i sgra gnyis te /
dngos dang /
nyer 'dogs so / /
dngos la 'di bzhag la /
nye bar btags pa ni /
yul dus su grags na dngos gzhi /
rgyal sogs pa'i yi ge dang tshig gang la nyan pa mos go bar bya ba nyid de brda phrad pa na mtha' dngos gzhir 'gyur ro / /
rgya la sogs pa'i tshig brjod ba med par 'khrig pa de dang 'brel ba'i don rma'i sgo la sogs pa smras pa ni sbyor ba min pa min pas sbom po'o / /
sru'i rma'i sgo gsum po dag ni legs par dod ba /
legs par gnas pa legs par gyur pa dag go zhes bsngags pa dang /
de las @# / /
ldog pa bsngags pa min pa dang /
sru tshur shog de dang de bya'o zhes gsol ba dang /
dga' ba nye bar bsgrub pa'i 'dun pa bskyed pa'i nye bar gsol ba dang /
skyes pa gang bud med gang la de dang de byed pa de ni de'i dga' ba dang yid du 'ong bar 'gyur na kho bos kyang sru la de dang de byas na sru kho bo la dga' ba dang yid du 'ong bar 'gyur ram zhes 'dri ba dang /
sru'i rma'i sgo gsum po legs par dod pa la sogs pa bden nam zhes yongs su 'dri ba dang /
sru kho bo ni khyod la dga' ba dang yid du 'ong ba bden na /
khyod de la ji ltar sems zhes brjod pa dang /
sru kho bo nam zhig khyod dang lhan cig de dang de byed par 'gyur zhes smon pa dang /
khyod la bong bu dag de byed par gyur cig /
khyod kyi der 'gal dum dag chug cig ces gshe ba dang /
bud med kyis bsngags pa dang bsngags pa min pa sogs dge slong la brjod pa na /
dge slong gis de nyid phyir smra ba bsgrub pa dag la ni sbyor ba yin par bye brag med do / /
yul dbus na chu snod kyi bye brag gcig la kun di ka zer la /
kos lar mo'i dbang po la zer bas dbus pa'i dge slong gis ko sa lar don gzhan chu snong la bsams pas ljongs kyi nges pa'i tshig gi dbang gis kun di ka g.yar thong zhes brjod pas gnas ngan len gyi tshig tu go na yang ltung ba med do / /
ming gi cha 'dra ba nas la yab /
rtswa la yas /
yol ba la ya ba ni ka /
'khrig pa la ya b+ha zer bas /
nas kyi ming ya ba zhes brjod pa'i bsam pas drag tu brjod pa'i dbang gis ya b+ha zhes brjod pa la yang nyes pa med do / /
'khrig pa dang ldan pa smra ba'i dge 'dun lhag ma rnam par 'byed pa'o / /
gnyis pa zhu ba'i skabs nas 'byung ba ni /
sru khyod ni mdzes pa yin no / /
khyod ni sdig pa can yin no / /
rma'i sgo mdzes pa 'am sdig pa can yin no / /
bgo sha gyis shig /
kho bo la bgo sha gyis shig /
kho bo dang lhan cig nyol cig /
kho bo dang phrad par gyis shig ces rgod bag gi bsam pas smras na sbom po ste sbyor ba gsal po'i yan lag ma tshang ba'i phyir ro / /
'khrig pa dang ldan pa smra ba'i dge 'dun lhag ma zhu ba'i skabs so / /
gsum pa 'dul byed nas 'byung ba ni /
khyod ni mdzes pa yin no zhes sogs la sbom por 'gyur ba de bzhin du nam mkha' la 'gro ba sogs rdzu 'phrul gyi rnam par 'phrul ba'i chos can gyi bud med la rgya la sogs pa smras na yang sbom po'o / /
lhag ma dngos gzhi mi skyed de /
de'i yul la 'khrig pa'i bsam pa shas chen po mi skye ba'i phyir ro / /
ya b+ha go la re bas /
sru kho bo la nas yab byin cig /
sru khyod la ci mthong ba de byin cig /
sru khyod kyi mdun na mo gang yin pa de byin cig /
sru khyod kyi yid du 'ong pa gang yin pa de byin cig /
bud med la khyod ci la dga' ba byin cig ces smras @# / /
pa dang /
bud med kyis bdag la smras pa /
khyod ci la dga' zer ba la /
dge slong gis sru khyod la kho bo dga' 'o zhes pa dang /
yang na /
bud med kyis smras pa /
khyod ci la dga' ba byin cig ces khyim bdag gis bdag la smras pas /
khyod ci la dga' zer ba la sru khyod la kho bo dga'o zhes smras na sbom po'o / /
sru kho bo la chu dang bca' ba dang thug pa dang bza' ba byin cig /
khyod nyid de dag yin no zhes smras pa dag la sbom po'o / /
bud med khyod la bod bu dag 'khrig pa de byed par gyur cig ces smras na sbom po'o / /
sru skyes bu 'phyon ma pa dag snad na de la khyod bsod snyoms spyod dam zhes zer na yang sbom po'o / /
khyod kyi der 'gal dum dag chug cig smra na yang sbom po'o / /
dge slong ma brtags par rang bzhin gyis gnas ngan len gyi tshig brjod pa la gom pas rgya la sogs ba gnas ngan len gyi tshig dngos su smras na yang sbom po'o / /
lhag ma dngos su mi skyed de /
kun tu 'dod chags med pa'i phyir /
gal te chags sems kyis smras na lhag mar 'gyur ro / /
'khrig pa dang ldan pa smra ba 'dul byed dag go /
'khrig pa dang ldan pa smra ba'i dge 'dun lhag ma'o / /
gnyis pa bsnyen bkur bsngags pa la gnyis las /
spyi don la /
nyes pa dang kun slong la bsnyen bkur zhes sbyar /
gzhan gong bzhin no / /
tshig don la gnyis las /
dang po yan lag gi mtshan nyid ni /
gang byas na bsnyen bkur bsngags pa'i dge 'dun lhag mar 'gyur zhe na /
dge slong gis bud med don kun shes pa'i mthu yod pa la /
bsnyen bkur bsngags pa de'i bde ba nyams su myong bar bya ba'i 'dun pa kun tu 'dod chags dang ldan pas bdag nyid dang 'khrig pa kun du spyod pa bsngags pa ste /
da lta bu'i dge slong tshul khrims dang ldan pa la 'khrig pa'i chos kyis bsnyen bkur byas na de ni bsnyen bkur rnams kyi mchog go /
zhes brjod na lhag mar 'gyur ro / /
bud med des bsngags pa la sru de bzhin no zhes rjes su yi rang ba'i don gyi tshig ni bdag nyid kyi bsngags pa de dang 'dra bas dge 'dun lhag mar 'gyur ro / /
bud med kyis smras pa de nyid dge slong gis phyir bzlas na yang bsngags pa yin no / /
gnyis pa sel ba ni /
'khrig pa dang sbyar la bdag nyid dang nye bar ma sbyar ba dge slong la 'khrig pas bsnyen bkur byas na de ni bsnyen bkur rnams kyi mchog go zhes zer na sbyor ba nyid de sbom po'o / /
bdag dang sbyar la 'khrig pa dang ma sbyar ba de lta bu'i dge slong tshul khrims dang ldan pa la bsnyen bkur byas na de ni bsnyen bkur rnams kyi mchog go zhes zer na sbom po'o / /
bdag dang 'khrig pa gnyis ka dang ma sbyar ba dge slong tshul khrims dang ldan pa la bsnyen bkur byas na de ni bsnyen bkur rnams kyi mchog go zhes @# / /
brjod na ni sbyor ba de'i sbyor ba yin pas nyes byas so / /
bsnyen bkur bsngags pa'i dge 'dun lhag ma'o / /
gnyis pa gzhan 'dod pa bsten du 'jug pa la gsum las /
rnam 'byed kyi skabs nas 'byung ba la gnyis /
spyi don dang gzhung don no / /
dang po la /
gleng gzhi /
yul mnyan yod du gang zag drug sdes nyon mongs pa 'dod chags kyis kun nas bslang ste /
nyes pa smyan byas pa la brten nas bslab pa 'di bcas so /
rgyu mtshan bsam gtan dang klog pa la gnod pa dang gzhan ma dad pa'o / /
yan lag la bzhi las /
gzhi la /
sprad bya ni mtshan gyi don byed nus pa /
tha snyad bzhi dang ldan pa /
lus bsten du rung ba /
mi mthun par gnas pa /
bdag nyid las rgyud tha dad cing /
nang rgyud tha dad pa /
bdag po lta bu smyan byed na de gnyis tha snyad lnga dang ldan pa'o / /
kun slong phrad pa'i don du sprang bya mi mthun pa mthun par bsgrub pa'i phyir 'phrin gyi sbyor ba gsum byed par 'dod pa'o / /
sbyor ba rang dam bskos pas 'phrin gsum byed pa'o / /
mthar thug de gnyis kyi bsten bya sten byed phrad pa'o / /
gzhung don la bzhi las /
yan lag gi mtshan nyid ni /
nam gyi tshe smyan byed pa'i lhag mar 'gyur zhe na /
gnyis kyis gnyis phrad na 'gyur gyi phrad pa med par phrin bskyal ba tsam gyis ni lhag mar mi 'gyur ro / /
su dang phrad na lhag mar 'gyur zhe na /
mi'i 'gro ba pho'i dbang po dang ldan pa gzhan dang ngo / /
sur phrad na 'gyur zhe na /
mi'i 'gro ba bud med la sogs pa gzhan du'o / /
sogs kyis mtshan gnyis pa mo'i mtshan gyi don byed nus pa bsdu'o / /
sbyor ba gang gis phrad na 'gyur zhe na /
phrad pa de'i don du sprad bya gnyis sngar mi mthun pa gcugs par ma gyur pa mthun pa gcugs pa dang bag phebs pa bsgrub pa'i phyir te /
mdor /
chung ma 'am mdza' na mo nyid du zhes so / /
rnam TIka las /
chung ma bud med grags pa nyid do / /
mdza' na mo bud med 'khyun bu nyid do / /
zhes so / /
chung ma ni bdun te /
chu tshigs kyis byin pa /
rin chas nyos pa /
btsan phrogs su thob pa /
dang sam 'dus pa /
gos zas kyis 'tsho ba /
kha dum pa /
thang 'ga' 'phrad pa dag go /
dang po bu mo'i pha mas skyes pa la 'di khyod kyi chung mar byos shig ces chu tshig kyis byin nas des bsrungs shin tu bsrungs sbas shin tu sbas pa'o| /
rnam TIka las /
sngar chu byin nas de'i rjes su bu mo yang byin ba'o zhes so / /
gnyis pa /
bu mo'i pha ma la rin chas nyos nas bsrung ba'o / /
gsum pa rgyal po'am /
mgo rgya mtshan du byas nas phrogs shing bsrung ba'o / /
bzhi pa bud med gang zhig skyes pa'i gan du 'ongs nas khyod kyis bdag gi khyim bdag mdzod cig /
bdag gis khyod kyi btsun mo bgyi'o zer nas bsrung ba'o / /
lnga pa khyod kyis gos zas stsol @# / /
cig zer nas bsrung pa'o / /
drug pa rje'i sras tshur spyon khyod kyi nor dang bdag gi nor gcig tu bsdus te bdag cag gnyis mnyam du 'tsho bar bgyi zhing bdag cag gnyis la khye'u 'am bu mo mchi bar 'gyur ba dag gis bdag cag shi zhing dul la bab pa dag la nyung du'am mang po yang rung ba'i sbyin pa dag sbyin zhing bsod nams dag bgyis nas 'di de gnyis gang du skyes pa der 'gro zhing rjes su 'gro bar gyur cig ces ming gi yon bshad par 'gyur zer nas bsgrub ba'o / /
bdun pa de'i dus su glas shid yud tsam par gyur nas bsrung ba'o / /
mdza' na mo ni bcu yin te /
pha ma ming po phu nu mo| /
gyug gyos nye du rigs dang ni / /
rus chags kyis bsrungs rnam 'khrug med / /
de dge slong ma dang kun tu rgyu mo la sogs pa'o / /
spring bar bya ba khye'u lta bu las sbring ba 'phrin mo nas pas gzhan bu mo lta bu de la spring ba de go bar byas shing gang la go bar byas pa des smras pa'i 'phrin lan de snga ma gang la 'phrin mnos pa de la brjod nas de gnyis phrad na dge 'dun lhag mar 'gyur ro / /
'on phrin tha ma de khye'u lta bu de la dngos su brjod pa dgos sam zhe na /
'jug pa bar ma 'phrin lan te /
de 'phrin mnos pa dang 'phrin tshur skyel ba gnyis kyi bar gyi dngos po yin pa'i phyir bar ma'o / /
bar ma de'i phyed dam phrin yar dge slong rang gis ma byas par mngags pa'am /
sprad bya rang nyid dam /
gzhan las khyad thos pa nyid na snga ma la brjod pa de byas pa nyid do / /
gnyis pa yan lag la dogs pa bcad pa ni /
'phrin mnos pa dang /
go bar byas pa dang /
'phrin lan snga ma la brjod pa gsum po de dag gi bya ba ltung ba ni tha dad pa nyid de /
re res kyang sbyor bar gtogs pa'i nyes pa sbom po re skyed par byed do / /
mngal na gnas pa dang za ma dang rde'u gsum gtor ba dang /
cho ga btang ba'i mi nyid la 'phrin gyi sbyor ba byed na rim bzhin phrad pa dang mi mthun pa mthun bar bsgrubs pa med pas /
mtha' dngos gzhi'i byed pa po min yang 'phrin de dag sbyor ba min pa min bas sbom por 'gyur ro / /
'phrin byed pa po so so dge slong bcu lta bus smyan byed ba la dngos gzhi'i bya ba rdzogs bar med pa min te /
de dag gi 'bras bu phrad pa gcig pa nyid grub ba'i phyir ro / /
des na de dag la nyes byas dang sbom po dang dge 'dun lhag ma yang tha dad par 'byung ngo / /
smyan byed pa'i skabs 'dir mngags pa dang mngags ba'i mngags pas kyang smyan byas pa ni rang gis byas pa dang 'dra'o / /
sprad bya de gnyis kyi bdag po pha ma la sogs pa dag ni sprad par bya ba nyid dang 'dra ste /
pha ni bsgo ba dang zlog pa la bdag po yin la /
ma ni sbyin pa dang 'phrogs pa la bdag po nyid yin pa'i @# / /
phyir /
pha ma de dag la dge slong gis 'phrin mnos pa dang /
kyal khas 'phrad na kha na ma tho ba rdzogs par 'gyur ro / /
de gnyis kyi bdag po min pa gzhan la phrin gyi sbyor ba byas pa ni nyes byas so / /
tshig kho na yan lag yin nam zhe na /
spring yig dang lag yig dang /
skyed mos tshal la sogs pa'i yul phyogs dang /
snga dro la sogs pa'i brda dang /
gos dmar po gyon pa la sogs pa'i mtshan ma rnams kyis phrin nod pa dang bskyal ba sogs byas pa ni tshig gis byas pa dang 'dra bar don grub na dngos gzhir 'gyur ro / /
gsum pa mi mthun pa'i mtshan nyid ni /
smad 'tshong ma ni skyes pa thams cad dang mthun par grags pas de'i yul la phrin nod pa sogs byas kyang mi mthun pa mthun pa mthun par bsgrubs pa med pas dge 'dun lhag mar mi 'gyur ram snyam na /
smad 'tshong ma ni thang 'ga' phrad pa nyid yin yang mi mthun pa nyid yin pas de'i yul la phrin nod pa sogs byas nas don grub na dngos gzhir 'gyur ro / /
skyes pa bdag po min bas bud med la nyes spyod lan bzhi pa man chad gnyis sam gsum du zhugs pa yang mi mthun pa yin pas de la 'phrin bskyal ba sogs byas nas grub na dngos gzhi'o / /
sngar mthun par gyur kyang rtsub por smra ba la sogs pas 'thabs pa nyid na mthun pa nyams pa nyid yin pas de lta bu mthun par byas na dngos gzhir 'gyur ro / /
gal te bud med de skyes pa dbang ba la skyes pas 'di kho bo'i chung ma min no zhes lam po che la logs par bsgrags pa nyid kyang mthun pa nyams pa yin no / /
chung ma bdun po thams cad la 'thab tshigs bdun yod pas de dag gi skabs su sprad pa la cir 'gyur zhe na /
'thab pa nyid kyi mod rtsom pa ma rdzogs pa dang /
'og tu mthar phyin pa dang /
dum pa zhes bya ba'i shing gi rnam pa gnyis bcad nas /
'di gnyis mi 'byor ba bzhin du yu bu cag gnyis kyang de bzhin no zhes pa dang /
rde'u gsum phyogs mtshams su gtor nas 'di gsum mi 'phrad pa bzhin du yu bu cag gnyis kyang de bzhin no zer ba dang /
kha cig /
rde'u mang po bsnun pa nyid kyis brdegs pa ni rde'u gsum gtor ba zer ro / /
khyim gyi las sam khyim bdag gi rkang pa bkru ba la sogs pa 'phral gyi bya ba cho ga btad ba dang /
chung ma 'am khyo shug min par bsgrags pa nyid dang /
bdag po btang ba'i phyir lha khang la sogs par dril bsgrags pa dag smyan byed na 'thab tshigs ji snyed byung ba de snyed kyi ltung bar 'gyur te /
dper na srog dang so sor ldan pa nyid dag sprang ba bzhin no / /
ltung ba cir 'gyur na chung ma tha ma bzhi po la ni lhag mar 'gyur la /
dang po gsum po de'i 'thab tshigs dang po gsum la ni nyes byas kyi dbang du byas pa nyid do / /
tshigs @# / /
bar ma gnyis la sbom po dang /
tshigs drug pa dang bdun pa la lhag ma byed pa yin no / /
bzhi pa sbyor ba'i sel ba ni /
ci'i phyir khye'u 'di mi spyad /
khyim mi dbug /
gyos bo'i gan du mi 'gro /
bag ma mi len /
ci'i phyir bu mo 'di mi sprad /
gnas mi btsal /
gyos po'i gan du mi dkri /
bag mar mi btang zer ba dag kyang nyes byas te /
phrin sbyor med ba'i phyir ro / /
smyan byed pa'i dge 'dun lhag ma rnam par 'byed ba'o / /
gnyis pa zhu ba'i skabs nas 'byung ba ni /
mngal na gnas pa'i smyan byed pa dang /
'byung bar 'dod cing da dung mngal du zhugs pa med pa dang /
des pa brtul zhugs la gnas pa dang /
mi bsten pa dbang po med pa dang /
rin gyis nyos nas thob pa dang /
sngar nas mthun cing gcugs bar gyur pa dang /
ltung ba 'byin pa po bdag nyid kyi smyan byed na sbom po'o / /
spyad bya gnyis sngar nas skad sbyar ba nyid sprad par bya ba'i phyir dge slong gis de ga ge mon 'dug go zhes ston bar byed na sbom po'o / /
khyod kyis der 'thab krol gyis dang kho bos bu mo dbrog go zer ba'i spring ba mnos nas 'thab krol gyis 'phrog tu bcug na sbom bo'o / /
chung ma 'am /
bud med che ge mo zhig nyos shig ces zer na sbom po'o / /
spyir bud med nyos zhig ces zer na nyes byas so / /
skyes pa dang bud med brda byas ba na dge slong der 'ongs nas rnyed mod ces zer ba yang nyes byas so / /
gtsug lag las /
nyes pa sbom po'o zhes kha cig las byung mod /
de ni lung gi yi ge nor ba 'dra ste /
nyes byas su rigs par snang ste /
slob dbon gyis nyes byas so zhes mdor byas so / /
smyan byed pa zhu ba'i skabs so / /
gsum pa 'dul byed kyis skabs nas 'byung ba ni /
sngar pha mas byin zin pa las phyis ma byin no zhes dor byed pa sprad pas ni sbom po'o / /
chos kyi phung po dge 'dun la chos ston 'dren na 'bod do zhes bsod nams kyi rgyu mtshan sngon du btang ste bos nas phrad na sbom po'o / /
chos kyi phung po las don gzhan dang ldan pa 'di ni khyod kyi khyim mo / /
'di ni khyod kyis mi ste don thams cad la bskyang bar bya dgos so zhes bya ba la sogs pas bos te phrad na spom po'o / /
brdeg pa'i skabs su ka ba la bsnun par mi bya'o / /
gzhan la yang mi bya'o zhes gsungs pa'i gzhan zhes bya bas zhe sdang gi skyon chags pa med par sems can la khu tshur sogs bsnun pa yang ma 'phangs pa nyid min 'phangs pa yin no / /
smyan byed pa 'dul byed dag go /
smyan byed pa'i dge 'dun lhag ma'o / /
gnyis pa phyi rol longs spyod la chags pa la gnyis las /
rnam 'byed kyi skabs nas 'byung ba la /
yan lag thun mong ba khang ba la ma tshon pa la gsum las /
ltung ba rnam bzhag la bzhi @# / /
las| gzhi'i sel pa ni /
spyod lam bzhi bo 'dug pa dang 'greng ba dang nyal ba dang 'chag pa dag gi snod min pa de dag byar mi rung ba lus ma btud bar 'greng mi nus pa dang /
rgyar dkyil dkrung bcas te 'dug mi nus pa dang /
rkang pa brkyang pa la sogs pas nyal mi rung ba ste sogs kyis lag pa brkyang pa bsdu'o / /
gom pa gsum dor ba'i skabs med pa 'chag pa'i snod min pa'o / /
gnas de lta bu nyid la khang pa khang chen du gtogs pa'i nyes pa gtan nas med de /
de bskyed pa'i gzhi'i tha snyad byar med pa'i phyir ro / /
des na de dag byar rung ba yan lag yin no / /
khang pa khang chen gyi khyad par la| sangs rgyas dang chos kyi ched du byas pa khang chen yin te /
'di brten pa'i ming rten la btags pa yin pa'i phyir ro / /
dge 'dun la sogs pa'i ched du byas pa'i khang pa yin no zhes sogs gsungs /
kha cig /
dkon mchog gsum gyi ched du byas pa khang chen de las gzhan gyi ched du byas pa khang pa yin te /
gzhan du na du ma'i phyir byas pa'i sbom po gang du gtogs zhes zer ro / /
chos rje dmar ston pa'i gsung gis /
spyir tha snyad byas pa ci rigs su snang yang /
'dir ni tshogs kyi don du byas pa khang chen dang /
gcig gi don du byas pa khang pa yin par dngos su gsungs pa yin no / /
gzhan du na khang pa byas pas khang chen gyi lhag ma bskyed pa srid par 'gyur ro / /
du ma'i phyir gyi sbom po ni khang lhag gi khongs su gtogs so / /
khyim pa bzhi lta bu de gtsug gam chen por 'gyur ro zhe na /
de ni khyed la yang mtshungs so / /
des na sgra la 'jug tshul du ma yod pas skyon med do gsungs /
gcig gi don du byas pa khang pa dang /
tshogs kyi don du byas pa khang chen du 'dod pa la /
mtsho sna pa na re /
sangs rgyas zhal bzhugs pa'i tshe na /
sangs rgyas kho na bzhugs pa'i don du bzhugs gnas brtsigs na gnas de chos can /
khang chen min par thal /
bzhir longs chogs kyi don du brtsigs pa min pa'i phyir ro / /
'dod na /
rnam 'byed las /
khang chen zhes bya ba ni sbyin par bya bas chen po yin gyi /
tshad kyi che ba ni min no zhes gsungs pa dang /
'od ldan las /
khang pa dang lha khang du gtogs pa dag ste zhes khang chen la lha khang zhes bshad /
sangs rgyas ni rnam par dag pa'i lha yin la /
lha de'i bzhugs gnas ni lha khang yin pas khang chen yin par grub bo / /
sdig byed khyim pa bzhi'i don du dge slong gis khang pa brtsigs na /
khang pa de chos can /
khang chen yin par thal /
bzhir longs tshogs kyi don du brtsigs pa'i gnas yin pa'i phyir ro / /
khyab pa khas /
'dod na /
rnam 'byed las /
khang chen de sbyin par bya ba'i chos kyis che ba @# / /
yin par gsungs pa dang 'gal lo / /
gcig gi don du'o tshogs kyi don du'o zhes pa de khyod 'dod pa'i sgrub byed min te /
rang rang gi dngos gzhi bskyed pa'i yan lag yin par bstan pa yin gyi /
rang gi ngo bo'i khyad par bstan pa ma yin pa'i phyir zhes zer /
sog gi lugs de yang mi 'thad de /
tshang mang lta bu dge 'dun gyi sbyi'i ched kyi gnas de khang chen min na /
zhu TIka las /
dge 'dun gyi don nyid du gtsug lag khang byed pa la gtsug lag khang gi dge 'dun lhag ma gsungs pa'i phyir ro zhes bshad pa dang 'gal la /
rnam 'byed las /
khang chen de sbyin par bya ba'i chos kyis che ba yin par gsungs pa dang 'gal lo / /
gzhan yang /
khang pa'i tshad ni /
nang la khru bco brgyad las lhag pa ma gnang bas dge 'dun brgya stong gi 'du khang gi tshang mang khru bco brgyad las ma gnang na 'gal ba'i skyon du 'gyur ro / /
dge 'dun spyi'i ched du dge 'dun gyi tshang mang lta bu brtsig bde chos can /
dge 'dun la 'dod ches kyi dgag bya yod par thal /
dge 'dun gyi ched du brtsigs pa de khang pa yin zhing /
khang pa brtsigs pa'i dgag bya 'dod ches yin pa'i phyir ro / /
mtsho sna ba rang gi lugs ni /
khyim pa'am rab byung gang zag gi don du byed pa'i gnas ni khang pa yin la /
dkon mchog gsum gang gi don du brtsig par byed na'ang gnas de khang chen yin te /
rnam 'byed las /
khang chen ni sbyin par bya ba'i chos kyis che ba yin par gsungs pas so / /
khyad par du yang sangs rgyas kyi ched du byed pa'i gnas de khang chen yin par grub ste /
'od ldan las /
khang pa dang lha khang du gtogs pa dag ste zhes khang chen la lha khang zhes bshad la /
sangs rgyas ni rnam par dag pa'i lha yin pas lha de'i bzhugs gnas ni lha khang yin pa'i phyir ro / /
chos kyi ched du byed pa'i gnas de lha khang yin te /
'dir gtsug lag khang gi dge 'dun lhag ma zhes gsungs la /
lung gi chos dang gtsug lag ming gi rnam grangs yin pa'i phyir ro / /
dge 'dun gyi ched du byed pa'i gnas de khang chen yin te /
rim ba lhag par brtsig pa'i ltung byed skyed pa la /
gtsug lag khang byed pa po nyid do zhes gsungs la /
dge 'dun gyi ched du gnas brtsig pa la rim pa gsum las lhag pa'i ltung byed bskyed par zhub las gsungs bas so zhes zer /
gnyis pa byed pa po la dogs pa bcad pa ni /
gzhan gyi ched du gzhan gyis byed du bcug pa bskos pa nyid dang /
rang ched du rang gis byed pa ma bskos pa nyid dag ni ltung ba'i yan lag gtso bo nyid min te /
gang rung gcig yod pas kyang ltung ba de 'byung ba'i phyir ro / /
des na gzhan don du byas kyang dngos gzhir 'gyur te /
TIk+kar /
dge slong bskos @# / /
pa'i dbang gis khang pa'am gtsug lag khang byed du 'jug pa la'ang rang dgas byed du 'jug pa'i ltung ba'i rnam pa gang yin pa'i rnam pa de nyid du 'gyur ro zhes dang /
bam lngar /
ma bskos par byed pa la na smad pa med do gzhan gyis bdag bskos pa la na smad pa med do zhes gsungs /
dge slong gis bskos pas khang pa dang khang chen tshad las 'das pa byas pa ni bsko ba po rang nyid kyis byas pa dang 'dra bar gzhi ji lta ba'i kha na ma tho bar 'gyur ro / /
thams cad du 'dra 'am zhe na /
ji skad bsgob bzhin mi byed pa la mi 'dra ste /
bsam pa mi rdzogs pa'i phyir ro / /
bskos pa de la ni nyes par 'gyur ro / /
'on kyang bsko ba pos lus kyi so phag sbyin pa la sogs pa dang /
ngag gis legs so zhes ji skad bsgo ba bzhin mi byed pa de nod pa dang du len par byed na 'dra bas gnyis ka la yang gzhi ji lta ba'i ltung bar 'gyur ro / /
gsum pa sbyor ba dang yan lag la dogs pa bcad pa ni /
gnas rjes su sgrub pa'i phyir snga phyir las kyi byab byas pa ni /
dus yun ring thung dums bar du chod kyang ltung ba gcig nyid kyi byed pa po yin no / /
sngar gyi 'phro phyis mi bya ba'i bsam pas btang nas yang 'phro de byed na snga phyi dag ltung ba tha dad pa'i byed pa po yin no / /
gzhi mi rung ba la sogs pa'i yan lag du ma yod pa de dag sbyor dngos kyi ltung ba tha dad pa'i byed pa po yin nam zhe na /
mi rung ba la sogs pa'i yan lag rnams ni ltung ba'i byed pa po tha dad pa nyid min te /
ltung ba gcig bskyed pa'i rgyu tshogs gcig yin pa'i phyir ro / /
de gnyis sde lnga gzhan la'ang sbyor ro / /
bzhi pa yan lag gi mtshan nyid la gnyis /
spyi don dang /
gzhung don no / /
spyi don la /
gleng gzhi /
yul mnyan yod du /
gang zag dge slong rab tu mang pos /
nyon mongs pa 'dod zhen gyis kun nas bslang ste /
nyes pa khang pa brtsigs pa la brten nas bslab pa 'di bcas so / /
rgyu mtshan srog chags la gnod pa dang /
'thab rtsod du 'gyur ba dang /
gnas brtsams pa tshe thung ba /
rang gi bsam gtan dang klog pa la gnod pa sogs so / /
yan lag la bzhi las /
gzhis gzhi dang yo byad btsal ba 'am /
des gnang ba /
gzhi ma dag pa dang ma brtan pa'o / /
gang brtsig par bya ba ni /
gcig ched yin pa /
tshad las lhag pa /
spyod lam bzhi shod ba /
sngar gzhan gyis brtsams pa min pa'o / /
kun slong rtsig 'dod rgyun ma chad pa'o / /
sbyor ba rang ngam gzhan gyis rtsig par zhugs pa'o / /
mthar thug bskor ba dang bkab pa zin pa'o / /
gzhung don la gnyis las /
mdor bstan ni /
gang byas na khang pa'i dge 'dun lhag mar 'gyur zhe na /
dge slong rang gis sa gzhi mi'i 'gro ba pa rdzas tha dad pa la btsal ba dang /
gang gis btsal ba des 'dir gyis @# / /
shig ces rjes su gnang ba'i gzhi la gnas byed du bcug na lhag mar 'gyur ro / /
sgrub par byed pa gang gis byas na 'gyur zhe na /
shing dang /
so phag dang /
gla mi dang /
gla rdan la sogs pa ltung ba 'byin pa po rang dam gang gis btsal ba des yo byad 'di dag gis bsgrubs shig ces rjes su gnang ba btsal ba'i rnam pa de lta bus byed du bcug na'o / /
gzhi gang yang rung ba la ltung bar 'gyur ram zhe na /
gzhi ma dag pa dang /
gzhi dge 'dun la ma bstan pa la'o / /
gzhi de lta bu la gnas khang byed du bcug na'o / /
thog bkab cing sgom gtogs pa kun nas bskor zin pa'i mthar dge 'dun lhag mar 'gyur ro / /
gang la gtsug lag khang gi dge 'dun lhag mar 'gyur zhe na /
bslab pa'i gzhi 'og ma gtsug lag khang gi dge 'dun lhag ma dag la yang yan lag de dag nyid sbyar te /
'on kyang de ma btsal ba la yang 'byung bas de ma gtogs so / /
rang dam gzhan zhig gi don du bcug na lhag mar 'gyur /
byed du bcug pa thams cad la lhag par 'gyur zhen /
khang pa'i tshid ji skad bstan pa las lhag par byed du bcug na 'gyur ro / /
gnyis pa rgyas bshad pa gsum las /
ma dag pa'i dbye ba ni /
gzhi ma dag pa la'o zhes bshad na /
ma dag pa gang zhe na /
gzhi mi rung ba nyid dang /
rtsod pa dang bcas pa nyid dang /
brtsam du mi rung ba nyid ni ma ngag pa'o / /
gsum po de'i ngo bo gang zhe na /
sdig sbrul la sogs pa de nyid du gnas pa gzhan du 'bros mi shes ba skye ba po phra mo'i gnas dang ldan pa nyid ni mi rung ba nyid dang /
rgyal po dang /
lha'i gnas dang /
mu stegs can gyi 'dug gnas la brten pa nyid ni skye bo mang po dang glang po che la sogs pa'i dgra dag gis gnod pa'i phyir dang /
shing ljon pa gcad par bya ba min ba nyid ni skye bo phal po che la mkho bas kha mchu 'byung ba'i phyir rtsod pa dang bcas pa yin no / /
rtsig rmad nas phyi rol 'dom gang gi mtha' nye 'khor gyi nang rol na chu klung dam /
dam grog gam /
khron pa dang 'dom pa nyid ni rtsam du mi rung ba yin te gnas de tshe thung ba'i phyir /
lung du /
gzhi mi rung ba'am /
rtsod pa dang bcas pa 'am /
brtsam du mi rung bar zhes gsungs pa'i 'am /
gang rung gi sgra yin pas ma dag pa gsum po gang rung gis chog par mngon la /
yang thams cad las 'das par byed du bcug na dge 'dun lhag mar 'gyur zhes gsungs pa la rten nas gzhim dag pa gsum ldan dgos zhes gsungs pa yang snang ngo / /
gnyis pa tshad kyi mtshan nyid ni /
tshad las lhag pa zhes gsungs pa'i tshad de gang zhen /
rdul phra rab nas rim pas bsgres ba'i sor nyi shu rtsa bzhi ni tshad dang ldan pa'i khru gang /
khru de'i phyed dang do ni bde bar gshegs pa'i mtho gang @# / /
ngo / /
khang pa de'i nang rol nas srid du bde bar gshegs pa'i mtho de bcu gnyis tshad dang ldan pa'i khru bco brgyad dang /
zheng du bde bar gshegs pa'i mtho bdun tshad dang ldan pa'i khru phyed dang bcu gcig ni gnas kyi tshad yin no / /
gsum pa bstan pa'i mtshan nyid ni /
ma bstan pa la'o zhes smras na ji tsam gyis bstan ba yin zhen /
khang pa'am gtsug lag khang gi gzhi gang gsol gnyis kyi las kyis dge 'dun las bstan pa thob pa nyid ni bstan pa nyid do / /
gnyis ba bslab byin /
gzhi mi rung ba la sogs pa'i ma dag pa'i dge 'dun la bstan pa gsol bar mi bya'o / /
bstan pa gsol ba'i 'og tu dge slong de dag rang dag gzhi de dag ma dag rtog tu 'dod bar bya'o / /
yang na dge slong bskos pa dag rtog tu btang bar bya'o / /
lo drug gi nang du stan byed pa'i gnang ba dge 'dun la gsol ba la yang stan de rnyings ba brtag pa'i phyir rang dag rtog tu 'dong bar bya| yang na bskos pa'i dge slong rtog tu btang bar bya'o / /
gsum pa ltung med ni /
gnas khang gzhan gyis byas zin pa rnyed pa dang /
gzhan gyis byas zin pa longs spyod pa dag la ni ltung ba med do / /
rnying pa 'chos shing byi dor byed pa la yang ltung ba med do / /
khang pa'i dge 'dun lhag ma rnam par 'byed pa'o / /
gnyis pa khang chen bye brag tu bshad pa la gnyis las /
spyi don la /
gleng gzhi /
yul ko'u sham pir| gang zag drug sdes nyon mongs pa brnyas pa mi bzod pas kun nas bslang ste /
nyes pa gtsug lag khang brtsigs pa la brten nas bslab ba 'di bcas so / /
rgyu mtshan 'dra /
yan lag la /
btsal ba /
chad lhag /
gcig ched gsum mi sbyar /
tshogs ched sbyar /
gzhan 'dra'o / /
gzhung don ni /
tshogs khyim pa yan chad bzhi nyid kyi don du'o / /
TIk+kar /
rnam par 'byod pa las tshogs kyi phyir zhes bya ba ni /
de bzhin gshegs pa'i nyan thos kyi dge 'dun no zhes gsungs pa de gleng gzhi'i dbang gis te /
dpe tsam du zad bas 'di la nyes pa med do zhes so / /
gtsug lag khang gi dge 'dun lhag ma rnam par 'byed pa'o| /
gnyis pa zhu ba thun mong ba ni gnas rtsom pa ni sbyor ba nyid yin te /
brtsams nas bdag nyid gsod na nyes pa spom por 'gyur bar gsungs pa'i phyir ro / /
khang pa dang gtsug lag khang steng ma g.yogs pa zhig byed du 'jug pa'i bsam pas zhugs pa'i dge slong gi gnas kyi mtha' de yang sbyor ba de dang 'dra bar sbom bo nyid do / /
gnyis dang gsum gyi ched du byas na cir 'gyur zhen /
du ma gnyis dang gsum gyi don du byed du 'jug pa'i mtha' yang sbyor ba dang 'dra bar spom po'o / /
tshol pa po btsal ba'i dge slong ngam /
dang po'i bdag bo gnang ba pos ma bskos par gnas byed du 'dzud pa'i mtha' yang sbom po'o / /
yo @# / /
byad ma btsal bar gang zag rang gis byed na yang sbom po'o / /
ma bcol bar sngar gzhan gyis byas pa'i 'phro zin par byed na yang sbom po'o / /
bdag po las gzhi dang dge 'dun la rung ba bstan pa gsol ba'i 'og tu rkyen med par ma grub na nyes byas te bar chad kyi dbang gis ma grub pa la nyes pa med do / /
'di kha cig /
khang chen la mi sbyor ba mi 'thad de /
khang chen la btsal ma btsal khyad par med pa'i phyir ro / /
kha cig khang pa la mi sbyor ba mi 'thad de /
de yan lag gzhan med kyang btsal bar rtsig na sbom por gsungs pas sbom po ma byas pa la nyes byas skyed pa mi srid pa'i phyir /
khang pa dang gtsug lag khang gi dge 'dun lhag ma zhu ba'i skabs so / /
khang pa dang gtsug lag khang gi dge 'dun lhag ma gnyis so / /
gnyis pa gnod pas kun nas bslang ba la gnyis las /
rnam 'byed kyi skabs nas 'byung ba la yang gnyis las /
yan lag thun mong ba gzhi med la mtshon pa la /
spyi don dang /
gzhung don gnyis /
dang po la /
gleng gzhi /
yul rgyal po'i khab tu /
gang zag mdza' bo dang sa las skyes gnyis kyis nyon mongs pa mi bzod pas kun nas bslangs te nyes pa gzhi med par skur ba btab pa la brten nas bslab pa 'di bcas so / /
rgyu mtshan /
skur 'debs kyi tshig bden par bzung na yul de la gnod pa dang /
mi bden par bzung na rang yang skur 'debs mkhan du bzung nas lha dang bcas pa'i 'jig rten gyis spong ba dang /
ngan song du skye bar 'gyur te gang zag las byung ba'i sdig rnams kyi lci shos yin pa'i phyir /
ji skad du /
yang dag sdom dang dka' thub can / /
drang srong rnams la skur 'debs pa / /
de dag spyi'u tshugs dag tu ni / /
dmyal ba kho nar skye bar 'gyur / /
zhes so / /
yan lag la bzhi las /
gzhi ni /
yul rdzogs pa'i sdom pa dang ldan pa /
tha snyad gsum dang ldan pa /
rgyud tha dad pa'o / /
go bya'i yul tha snyad lnga dang ldan zhing rgyud tha dad pa /
dngos po pham pa bzhi 'am brgyad las gang yang rung ba'o / /
kun slong 'du shes bsgyur ba'i don can nyams par 'dun pas skur bar 'dod pa'o / /
sbyor ba de'i ming gis ngag mtshan nyid bzhi ldan gyis skur ba'o / /
bam ldar /
brda sprad pa'i thabs mngon sum ma ma rgyud pa'am phrin dang spring yig dang /
brda la sogs pas go bar byed pa gang yang rung ba la na smad pa med do zhes so / /
mthar thug yul gyis don go pa'o / /
gzhung don la gnyis las /
yan ilag gi mtshan nyid ni /
gang byas na gzhi med par skur ba 'debs pa'i dge 'dun lhag mar 'gyur zhe na /
pham par 'gyur ba bzhi'am brgyad las gang yang rung ba lhag par spyod pa ma sha ka lnga la sogs pa brkus @# / /
so zhes pa lta bus skur ba 'debs na 'gyur ro / /
su la na /
dge slong la ste dge tshul la sogs pa la min no / /
de khyad par ji lta bu la na /
tshul khrims dang ldan pa kho nar ma zad nyams pa la yang ngo / /
'o na 'dir lhag mar gsungs pa dang /
dam par sbom por gsungs pa dang /
bla mar nyes byas su gsungs pa 'gal lo zhe na /
'di la kha cig rku ba'i pham pa can la de nyid kyis skur na nyes byas la pham pa gzhan gyis skur na lhag ma ste /
zhu bar /
btsun pa dge slong rang 'di skad ces bdag gis mi tshangs par spyod pa 'khrig pa'i chos bsten no zhes mchi ba de la dge slong gis gzhi ma mchis par rku ba 'am 'gums pa'am smra bas skur ba 'debs na cir 'gyur /
dge 'dun lhag ma'o zhes gsungs pa'i phyir ro zhes so / /
de ltar na mthong ba la thos sogs su brjod na'ang nyes byas yin par 'gyur ro / /
kha cig 'chab sems skyes pa la skur pa la nyes byas ma skyes pa la lhag ma yin gsung ba la de nyams par grags pa la'ang lhag mar 'gyur ro gsung ngo / /
des na nyams par grags pa dang ma grags pa'i khyad par yin la /
spom por bshad pa btags pa ba la dgongs shing /
rnam 'byed du nyams pa dril bsgrags pa la ltung ba med do zhes gsungs pa dngos gzhi la dgongs zhes gsungs te dpyad par bya'o / /
spyir bstan du lta mtshan nang mthun dgos par gsungs pa'i dmigs bsal ni /
mtshan gyi phyogs las rang dang mthun pa dge slong dang dge slong lta bu dang /
lta ba'i phyogs las rang dang mthun pa chos phyogs pa dang chos phyogs pa lta bu nyid ni skur ba 'debs pa'i skabs 'dir yan lag gam rgyu min te /
lta mtshan mi mthun pa la skur na'ang dngos gzhir 'gyur ba'i phyir ro / /
TIk+kar /
nyams pa la skur ba 'debs pa la yang kha na ma tho pa yongs su rdzogs par 'gyur ro zhes gsungs pa las na khas len pa dang khas mi len pa gnyis la skur ba 'debs pa lta na shin tu kha na ma tho ba yongs su rdzogs par 'gyur te /
pham pa ma byung ba'i phyir ro / /
zhes so / /
bam ldar /
de gnyis pham par 'gyur pa'i chos kyis nyams pa dang ma nyams pa gang yang rung ba la na smad pa med do zhes so / /
yang dag pas sam zhes na /
mthong thos dogs gsum gyi gzhi med par brdzun tu smra bas skur ba 'debs na dge 'dun lhag mar 'gyur ro / /
skur ba gdab bya de nyid la go bar bya dgos sam zhe na /
mi'i 'gro ba gang yang rung ba la go bar byas na lhag mar 'gyur ro / /
bsam pa ji lta bus she na /
khros pa 'am bzhad gad sogs kyis min gyi /
ltung bas nyams par 'dun pas smras na'o / /
TAk+kir /
pham par 'gyur bas skur na dge @# / /
'dun lhag ma'o / /
des skur na ltung byed do / /
ltung ba gzhan gyis skur na nyes byas so / /
nyes byas kyis skur na nyes byas phra mo'o zhes so / /
'o na khyim pa dang dge tshul la skur na nyes byas dang sbom po bskyed pa dang 'gal lo zhe na /
'dir bshad pa yan lag gzhan tshad ba'i dbang du byas nas dngos gzhi'i ldog pa nas bshad pa yin la /
zhu bar gsungs pa /
yul sdom ldan mtshad bas yul gyi cha nas gsungs pa yin no / /
gal te bshes ngos ster ba dang zas cung zad kyi phyir chos bstan na nyes byas yin pa la /
de gnyis kyi skur ba ltung byed du gsungs pa dang 'gal lo zhe na /
de gnyis brdzun shas che ba'i skur 'debs yin pas brdzun gyi ltung ba yin la /
'di rdzun yin yang nyams 'dun shas che bas skur 'debs kyi phyogs nas bshad pa yin no / /
gnyis pa brdzun pa'i mtshan nyid la dogs pa bcad pa ni /
sngar pham pa byed pa mthong ba'i gzhi de ni gzhi gzhan thos pa dang dogs pa min /
thos pa yang mthong dogs min zhing /
dogs pa yang mthong thos min no / /
des na mthong ba thos dogs su brjod na gzhi med pa yin pas dge 'dun lhag mar 'gyur ro / /
sngar mthong thos dogs gsum yod pad lta '+r+jed pa ni ltung ba gleng ba'i gzhir yod pa min no / /
des na mthong ba dang thos pa brjed bzhin du 'du zhes bsgyur te mthong ngo thos so zhes zer na dge 'dun lhag mar 'gyur ro / /
gal te gzhi gzhan dang brjod pa gzhi yod pa min zhe na /
'du shes bsgyur te smra na smras pa'i don de nyid yod du zin kyang mi rdzun par smra pa'i rgyu nyid min la /
'du shes bsgyur bar mi byed na don med kyang rdzun du mi 'gyur te /
bden rdzun ni 'du shes dang 'brel gyi don dang ma 'brel ba'i phyir /
ji skad du /
'du shes drang ba bden la bsgyur ba brdzun /
phan ba bden la gnod par byed pa brdzun /
zhes gsungs /
gzhi med ba'i dge 'dun lhag ma rnam par 'byed pa'o / /
gnyis pa pag tsam la gnyis las /
spyi don la /
gleng gzhi gsum 'dra /
gzhan gyi cha min pa dang mthun pas bskur ba'o / /
rgyu mtshan sogs 'dra la /
sbyor ba ming nas smos shing gzhan la gnas pa'i tshig mi gsal pa mtshan nyid dru ga ldan no / /
mthar thug don go ba'o / /
gzhung don ni /
pham par 'gyur ba lhag par spyad pas dge slong nyams pa la yang ngo / /
zhes sogs khas blangs nas khyad par ni /
gang zag 'dis pham pa byas zhes brjod par bya ba don gsal ba las gzhan don mi gsal ba la gnas pa'i tshig gis skur ba 'debs na dge 'dun lhag mar 'gyur la /
de yang brdzun na @# / /
yin gyi yang dag pas ni min no / /
'dir dpe ni /
kho bo cag gis tshe dang ldan pa gyad bu nor mthong ngo / /
dge slong ma ud pa la'i mdog mthong ngo / /
mi tshangs par spyod pa 'khrig pa'i chos bsnyen pa mthong ngo zhes bya ba dang byed pa po ma sbyar bar mthong ngo zhes zer ba lta bu'o / /
des na gzhi med ni /
'dis pham pa lhag par spyad do zhes don gsal pos go bar byed pa yin la /
bag tsam ni don gsal bo sin par zur gyis go bar byed pa'o / /
gzhan gyi cha dang mthun pa'i dge 'dun lhag ma rnam par 'byed pa'o / /
gnyis pa zhu ba nas 'byung ba la gnyis las na smad du 'gyur ba ni /
dge slong la zag byed mi bsten pa ma ning mos skur ba 'debs pa dang /
dge slong ma la zag byed mi bsten pa ma ning phos skur ba 'debs na sbom po'o / /
'di la kha cig spom por mi rigs te /
de la bsten pa spom po yin zer mod /
'di pa'i dgongs pa lhag ma bskyed pa'i yan lag gzhan yod kyang mi bsten pa la spyad ces sgra 'gal ba'i phyir /
don go ba la gnod pas spom por gsungs kyi dngos po sbom pos skur ba min par dgongs so / /
de yang kha dang ba shad lam gyi dbang du byas pa ni min no / /
skur ba gdab bya'i ming ma smos par mi tshangs spyod byas so ma sha ka lnga bas lhag pa brkus so zhes skur ba 'debs na yang sbom po'o / /
ches na smad ni de bzhin gshegs pa la ngan sems kyis khrag phyung ba dang /
dge 'dun gyi dbyen byas pa sbom po yin pas de gnyis kyis skur ba 'debs na nyes byas so / /
bdag gis bsams te smras so zhes bya ba la sogs pas gzhogs smos kyis gzhan la skur ba 'debs na nyes byas so / /
gzhi med ba dang bag tsam gyi zhu ba'o / /
gnyis pa bsgo pa las gyur pa la gsum /
skabs su sbom po'i don gzhan bstan pa /
thun mong ba /
thun mong min pa'o / /
dang po ni /
dge slong gis dge slong gzhan gyi 'khor lhan cig gnas pa dang nye gnas sogs rang phyogs su kha 'dren cing rang gi 'khor du 'jog na dbyen gyi khongs su gtogs pa'i sbom po'o / /
gnyis pa la gnyis las /
dgos don ni /
bsgo gyur gyi ltung ba 'di ngag 'dir bsdus te bstan pa la dgos pa yod de /
'di dag rkyen bzlog pa la ltos pa dang /
bzlog tshul mtshungs pa dang tshig tshegs chung ba dang /
de dag gi don gsal bar go ba'i ched yin pa'i phyir /
tshig don la bzhi /
rdzogs par byed pa rkyen gyi thun mong ba /
sbyor ba'i mtshan nyid /
bslab par bya ba'i thun mong ba /
mthar thug gi thun mong ba'o / /
dang po ni /
rjes su mthun zhes pa bshad pa'i gzhir zhog /
gang mthun na dbyen byed pa lta bu bzlog pa'i tshul lam thabs kyis bzlog pa na mi gtong mi sbong bar dbyen @# / /
lta bu de rjes su bsgrub pa'i rang bzhin /
lus ngag gi rig byed dang /
cad mi smra ba'i gnas skabs dang /
gnyis kar gyur ba de rjes su mthun /
gang dang mthun na khyim pa sun 'byin pa dang bka' blo mi bde ba lta bu bzlog pa'i tshul gyis mi gtod par rjes su bsgrub ba'i rang bzhin dang mthun /
gang gis mthun na bzlog pa'i tshul lam thabs kyis mthun /
gang la mthun na rang rang gi sbyor ba dang dngos gzhi'i ltung ba bskyed pa la mthun /
ji ltar mthun na /
dbyen byed ba lta bu'i rjes sgrub mang po dang /
rjes phyogs lta bu'i rjes sgrub nyung du dag bzlog pa gcig yin pa na rjes sgrub kyang gcig tu 'gyur ba'i phyir zlog pa'i rjes su 'gro ba dang /
zlog pa sbyor ba na rjes sgrub kyang sbyor ba'i ltung ba'i byed pa po yin bas 'dra ba dang /
zlog pa mthar thug pa'i tshe rjes sgrub dag dngos gzhi'i ltung ba'i byed pa po yin pas mtshungs par mthun te /
TIk+kar /
rjes su 'gro ba dang 'dra ba dang mtshungs par rig par bya'o zhes dang /
zlog pa gcig la mi gtong bar rjes su bsgrub pa'i rang bzhin yang cig kho na'o / /
zlog ba sbyor bar gyur ba la ni ltung ba yang sbyor bar gyur pa nyid do / /
mthar thug par gyur ba la ni dge 'dun lhag ma zhes bya ba'i mthar thug par gyur ba nyid do zhes bshad /
mthun par bstan pa la dgos pa ci yod ce na /
bslab pa'i gzhi 'di dag zlog pa dang 'brel pa dang /
zlog tshul mtshungs pa dang /
zlog ba'i grangs ji snyed pa ltung ba yang de snyed du 'gyur bar 'dra ba go ba'i ched yin no / /
'o na bslab pa'i gzhi 'di dag gi skabs su ltung ba'i grangs du bskyed ce na /
kha cig sbyor ba'i sbyor ba'i nyes byas gcig /
bzham sgo'i gong du sbom po gcig /
de phyin chad kyi bar du sbom po gnyis gnyis te brgyad bzlog pa'i mtha' la ltung ba lnga ste bco lnga bskyed ces zer /
la la bar sbom de dag re rer byas nas bcu gcig bskyed ces zer /
kha cig bar sbom de dag med pa byas nas bdun skyed zer /
rang lugs la bslab pa'i gzhi 'di dag gi skabs su bsgo gyur gyi ltung ba lnga bskyed pa yin te /
bsgo gyur gyi ltung ba rnams bzlog cing mi gtong ba las gyur pa yin la /
bzham bsgo la sogs bzlog pa tha dad pa lngar des pa'i phyir /
de skad du yang /
TIk+kar /
dge 'dun lhag ma bzhi po de dag bzlog pa dang 'brel pa yin pa de'i phyir bzlog pa ji snyed byed pa ltung ba yang de snyed du 'gyur ro zhes gsungs /
bslab pa'i gzhi 'di dag gi skabs su dang por rtsom ba tsam na nyes byas skyed mod /
de ni bsgo ba las gyur pa ma yin pas ma bgrangs so / /
'o na bslab pa'i gzhi 'di dag gi skabs su bar sbom 'byung bar thal /
rnam @# / /
'byed las /
las brjod pa gsum pa brjod pa na /
ma rdzogs par gzhi de gtong na de lta na legs /
gal te mi gtong na nyes pa sbom bor 'gyur ro zhes gsungs pa'i phyir zhe na /
skyon med de /
de ni 'grel pa 'dir ma drangs shing de'i don yang ma bkrol la ma rnam du /
brjod pa gsum pa ma rdzogs pa la ltung med du gsungs shing /
rnam 'byed kyi 'grel bar /
brjod pa gsum pa byas pa na mi gtong na dngos gzhi'i dus yin pa'i phyir dge 'dun lhag mar 'gyur ro zhes 'byung gi de'i bshad pa ma byung bas yi ge lhag ba'am /
yang na sngar gyi spom po'i rgyun la dgongs so / /
de lta min par bar sbom bas len na gsol ba dad las brjod pa'i dus de gnyis ni ltung ba'i byed pa bo nyid yin gyi /
dus phyi ma gzhan ni rtsom pa gcig tu gyur pa'i phyir de'i khongs su gtogs pa nyid do zhes gsungs pa dang 'gal /
gal te bar sbom bzhed par thal /
TIk+kar /
'jug pa zhes bya ba'i gnas skabs kyi bye brag ma bstan pas na bzham ste bsgo ba dang gsol ba bya ba la sogs pa dag gi 'og dang snga rol yang yin par rig bar bya'o zhes bzham bsgo la sogs pa'i 'og dang /
snga rol yang 'jug pa yin par gsungs la /
'jug ba sbyor bar gsungs pa'i phyir zhe na /
nges bar sbom bstan pa min gyi zlog pa'i mtha' la mi gtong ba'i sbom po bstan pa yin te /
TIk+kar /
tha ma ma gtogs pa'i mi gtong ba ni sbyor ba nyid do / /
tha ma la ni dngos gzhi'o zhes gsungs so / /
des na ltung ba skyed pa'i dus ni zlog pa rnams kyi thad thad du mi gtong ba'i tshe yin no / /
kha cig bzham bsgo'i mtha' la mi gtong ba la nyes byas yin to /
tshig ler /
bzham ste bsgos kyang mi gtong na / /
nyes byas nyid du rnam par bzhag /
ces dang /
ma'i so thar gyi TIk+kar /
legs par bsgo ba na mi gtong na nyes byas so zhes dang /
'grel chud du yang nyes byas su bshad pa dang /
rtsa bar yang /
gsol ba la sbom por bstan pas 'di nyas byas su grub pa'i phyir ro / /
sbom por bshad pa ni btags pa ba yin te / /
TI ka ba ma du yang bar gsungs pa'i phyir zhes zer yang /
'dir spom po mtshan nyid par bstan te /
bskrad pa dang gleng pa dang dran par ma byas pa ni de'i 'o zhes bslab pa'i gzhi gnyis pa'i skabs su /
bskrad gleng ma byas pa'i dus kyi 'jug pa sbom por dogs pa bsal nas /
de phyin chad sbom po mtshan nyid par bstan pa'i phyir te /
TIk+kar /
dran par byas pa'i gnas skabs na ni bdag nyid kyi kha na ma tho ba dran du zin kyang /
yongs su mi gtong ras mngon bar zhen pa ches dam pa nyid dang /
sdig pa'i bsam pa yang ches lci ba yin par shes pas de'i tshe ni sbom por bg+sungs so @# / /
zhes dang /
lung gis /
de la ltung ba cir 'gyur zhe na /
dge slong gis cung zad ji tsam du dge 'dun mthun pa dbye ba'i phyir brtul bar byed na thams cad du nyes byas su 'gyur ro| /
dge slong gis bzhams te bsgo ba na gzhi de gtong na legs /
gal te mi gtong na nyes pa sbom por 'gyur ro zhes gsungs shing /
de'i don /
rnam TIka las /
gang zag gi tshig gis bzhams te phyir bzlog pa na ma gtong na yang nyes pa sbom por 'gyur ba ste /
dge 'dun gyis bsgo ba las 'das na dngos gzhir 'gyur ba'i phyir /
gang zag gis bsgo ba ni /
dge 'dun gyis bsgo ba la 'jug pa nyid yin pas sbyor ba yin pa'i phyir zhes sbom po yin pa'i rgyu mtshan dang bcas te gsungs /
TIk+kar /
'jug pa 'di ni mi gtong ba'i bdag nyid kyi 'jug pa bas shas chung ba yin no zhes dang /
bam lngar /
bzham sgo'i sbom po yang bar gsungs pas sbom po min no zhe na /
yang bar gsungs pas sbom po min par mi 'grub ste /
lhag ma'i khongs su gtogs pa'i sbom po la lci yang gnyis yod pa'i phyir ro / /
yang de dag mi 'gal ba'i sgrub byed /
gang zag dang dge 'dun gyi bzham bsgo gnyis yod par 'chad pa'ang mi 'thad de /
'dir bstan bzham sgo'i don ni dge 'dun gyis gang zag bskos nas des tshig gis bzlog pa yin pa'i phyin /
TIk+kar /
bzham ste bsgo ba zhes bya ba ni 'dir dge 'dun du ma gyur pa'i dge slong tshangs pa mtshungs pa spyod pas gcugs pas phan tshun zlog par byed pa yin par rig par bya'o zhes dang /
rnam TIka las /
gang zag gi tshig gis bzhams te phyir bzlog pa na zhes sogs gsungs pa'i phyir gsol ba ni bzlog pa dngos min pas des ltung ba mi skyed dam snyam na /
'dra ba nyid do / /
gang 'dra na dbyen byed pa la sogs pa bzlog par byed pa'i gsol bzhi'i las kyi gsol ba ni 'dra'o / /
gang dang 'dra na dbyen la sogs ba bzlog par byed pa'i bzlog pa dngos las brjod pa dag dang 'dra'o / /
gang la 'dra na rang 'bras dbyen gyi ltung ba skyed pa la 'dra ji ltar 'dra na /
bzlog pa ltung ba'i byed pa po yin pa ltar /
'di yang ltung ba'i byed pa po yin par 'dra /
'dra bar bstan pa'i rgyu mtshan dang dgos pa gang zhe na /
gsol bde gtso cher dge 'dun thugs bstun pa'i las yin pas bzlog pa'i thabs yin gyi bzlog pa dngos min pas ltung ba tha dad pa'i byed pa po min nam snyam pa'i dogs pa bsal nas /
ltung ba'i byed pa bor go ba'i ched yin no / /
kha cig ni zhes bzham sgo las dgar nas gsol ba la sbom bor bstan pas bzham bsgo'i mtha' la nyes byas su grub zer yang /
ni zhes pa /
spyir gyi gsol @# / /
ba dge 'dun thugs bstun pa'i las yin yang /
'dir ltung ba'i byed pa po yin te /
ltung ba'i byed pa por lung las gsungs pa'i phyir zhes nges bzung yin la /
'dir yang ltung ba'i byed pa po tsam du bstan gyi /
ltung ba cir 'gyur bstan pa min te /
cir 'gyur ni 'jug pa ni sbyor ba nyid do zhes pas ston no / /
gsol ba'i tshig de ltung ba'i byed pa po yin na /
de la tshig gi cha shas du ma yod pas de rnams kyang ltung ba tha dad pa'i byed pa po yin nam zhe na /
dbyen bzlog par byed pa'i gsol ba'i mgo brtsom ba nas rdzogs kyi bar gyi tshig gi skad cig ma 'bru cha shas dang rtsa ba ngo bo brjod bya brjod byed la sogs pa ji snyed yod pa de dag thams cad chos can /
ltung ba tha dad ba'i byed pa po ldog pa tha dad min te /
ltung ba'i rkyen du gyur ba'i tshig gi skad cig ma gcig nyid yin pa'i phyir /
TIk+kar /
tshig gang la skad cig ma gcig la ltung ba 'byung bar 'gyur ba'i skad cig ma de'i khongs su tshig mtha' dag 'dus so / /
des na shin tu rgyun ring du zin na yang tshig gcig tu zad do / /
ltung ba yang gcig kho na 'byung ba yin gyi /
cha shas re re la yang ma yin rtsa ba re re la yang min no / /
de yang gsol brjod gnyis ka la dge 'dun 'byed par byed pa'i dngos po 'di lta bu thong zhig ces pa'i tshig gi khongs su tshig gzhan rnams 'dus shing /
de'i tshe ma btang na ltung ba skyed pa'i dus yin te tshig phal cher byas pa'i phyir ro / /
'o na las brjod pa rnams kyang bzlog pa gcig nyid yin nam zhe na /
dbyen lta bu bzlog pa'i bzlas pa las brjod pa gsum po ni chos can /
bzlog pa tha dad pa nyid yin gyi gcig min te /
yang dang yang du bzlas pa rtsom pa'i phyir ro / /
des na ltung ba tha dad pa'i byed pa po yin te /
TIk+kar /
de lta na las brjod pa lan re re la ltung ba re rer 'gyur zhes so / /
las kyi gnas pa 'jug sdud pa'i tshig ni bzlog pa tha dad min te /
las byas pa go bar bya ba tsam yin pa'i phyir ro / /
de yang bzlas pa tha ma'i nang du gtogs par rigs so / /
gnyis pa ni /
bzlog pa de dag gi skabs su ltung ba cir 'gyur zhe na /
dbyen lta bu la 'jug cing rtsom par byed pa ni sbyor ba nyid yin pas sbom por 'gyur ro / /
'jug pa de rang ji lta bu yin zhe na /
de yang dang por brtsams pa tsam de sbyor ba'i sbyor ba yin pas nyes byas yin la /
de phyin chad rtsom par byed pa dang /
bzham bsgo'i gong rol nas brjod pa gnyis pa la mi gtong ba'i bar thams cad 'jug pa yin no / /
'o na khyim sun 'byin pa'i dge slong bskrad pa ma byas par dge 'dun la 'dun pas 'gro zhes sogs kyis bskur ba dang /
bka' blo mi bde ba'i dge slong gleng dran ma @# / /
byas par brjod par bya ba min pa nyid du byed pa yang sbyor ba yin nam zhe na /
khyim sun 'byin pa'i dge slong bskrad pa ma byas par dge 'dun la 'dun pas 'gro zhes sogs kyis bskur ba ni sbyor ba de'i sbyor ba yin pas nyes byas yin gyi sbom bo min te /
de'i tshe mdon zhen dang sdig pa'i bsam pa shas chung ba'i phyir /
khyim sun 'byin pa'i don ni /
khyim pa ma dad par byed pa yin no / /
de bzhin du /
bka' blo mi bde ba'i dge slong la gleng ba dran pa ma byas par brjod par bya ba min pa nyid du byed pa ni sbyor ba de'i sbyor ba yin pas nyes byas yin gyi sbom po min te /
de'i tshe mngon zhen dang sdig pa'i bsam pa shas chung ba'i phyir /
gleng dran gyi ngo bo gang zhe na /
gleng ba ni ltung ba'i ngo bo brjod pa'i sgo nas gleng ba yin la /
dran par byed pa ni yul dang dus dang bya ba dang grogs brjod pa'i sgo nas gleng ba yin no / /
bka' blo mi bde ba'i don ni /
rnam TIka las /
bka' blo mi bde ba zhes bya ba ni tshig skyon chags shing 'bras bu med pa'o / /
de'i rnam pa ni de'i rang bzhin no / /
gang zag gang la de yod pa de ni bka' blo mi bde ba'i rang bzhin can te gus par mi nyan zhing 'gog par byed ba'o zhes so / /
gsum pa ni /
sun 'byin pa'i dge slong bsgrad par ma byas pa dang /
bka' blo mi bde ba'i dge slong gleng dran ma byas pa de la ni /
bzham ste bsgo ba la sogs pa bzlog pa lngas bsgo zhing bzlog par mi bya ste byas kyang mi 'chags pa'i phyir ro / /
TIk+kar /
bsgo ba zhes bya ba bye brag tu ma byas pas las kyis bsgo ba 'ba' zhig tu ma zad kyi bzham ste bsgo ba yang mi bya bar shes par bya'o zhes dang /
zhu bar /
bsgo bar bgyi 'am /
'on te bsgo bar mi bgyi /
bka' stsal pa /
bsgo bar mi bya'o / /
bsgo ba 'chags sam /
mi 'chags /
bka' stsal pa /
mi 'chags so zhes gsungs /
dbyen byed pa la sogs pa bzhi'i bslab pa'i gzhi'i yul du gyur ba'i gang zag de dag la tshig 'jam po snyan pas bzham pa dang /
gsol bzhi'i las kyis mi bsgo bar mi bya ste /
des par bsgo dgos pa'i phyir ro / /
rnam 'byed du /
dge slong dag khyed kyis bzham pa dang gsol ba dang bzhi'i las kyis bsgo bar gyis shig ces gsungs /
bzhi pa ni /
bsgo gyur gyi lhag ma bzhi po 'di nam gyi tshe 'byung zhe na /
bshad ma thag pa'i gsol bzhi'i las de'i bsgo ba'i mtha' la ste de yang brjod pa gsum pa'i phal cher byas pa na dbyen la rtul bar byed pa la sogs pa mi gtong na dngos gzhi'i ltung ba dag rdzogs par 'byung ba'o / /
lung du /
brjod pa gsum pa brjod pa na /
gzhi de gtong na de lta na legs /
gal te @# / /
mi gtong na dge 'dun lhag mar 'gyur ro / /
zhes gsungs /
gsum pa bsgo ba las gyur ba thun mong min pa la gnyis /
dge sbyong gi tshul la log par bsgrub pa dang /
dge 'dun gyi gzhi la log par sgrub pa'o / /
dang po la gnyis las /
dbyen dngos su byed pa la gnyis /
spyi don dang gzhung don no / /
dang po la /
gleng gzhi ni /
yul rgyal po'i khab tu /
gang zag lhas sbyin gyis nyon mongs pa rnyed pa dang bkur sti 'dod pas kun nas bslangs te /
nyes pa dge 'dun gyi dbyen byas pa la brten nas bslab pa 'di bcas so / /
rgyu mtshan /
dge 'dun sde de gnyis la shin tu gnod pa dang /
mnar med du bskal bar skye ba'o / /
yan lag la bzhi las /
gzhi la /
sbyor ba brtsam pa'i gzhi ni /
bdag nyid 'khor lo'i dbyen gyi sbyor ba mtshan nyid pa la zhugs pa yin pa /
rdzogs par byed pa'i rkyen ni /
dge 'dun mtshan nyid pa'i las ngo bo nyid chos dang ldan pa'o / /
kha cig 'khor lo'i dbye na la zhugs pa tsam gyis chog gi /
mtshan nyid pa la zhugs pa mi dgos te /
ma la'ang 'di 'byung ba'i phyir zhes zer /
kun slong chos las chos min par dbye bar 'dod pa'o / /
mthar thug brjod pa gsum pa'i mtha' las 'das pa'o / /
gzhung don ni /
gang mi gtong na dbyen byed pa'i dge 'dun lhag mar 'gyur zhe na /
rtul bar byed pa nyid mi gtong na'o / /
gang la zhe na /
dbyen la'o / /
su'i dbyen zhe na /
dge 'dun gyi'o / /
dge 'dun gyi dbyen byed pa'i dge 'dun lhag ma'o / /
gnyis pa de'i grogs byed pa la gnyis /
spyi don dang /
gzhung don no / /
dang po la /
gleng gzhi /
yul rgyal po'i khab tu /
gang zag ko ka li ka la sogs pas /
nyon mongs pa dbyen byed par 'dod pas kun nas bslangs te /
nyes pa dbyen byed pa de'i rjes su phyogs pa la brten nas bslab pa 'di bcas so / /
rgyu mtshan 'dra ba dang /
gzhan sdig pa la sbyar ba'o / /
yan lag la bzhi las /
gzhi la /
gang gi grogs bya ba'i yul ni /
dbyen mtshan nyid pa'i sbyor ba la zhugs pa /
rdzogs par byed pa'i rkyen 'dra /
kun slong de'i grogs bsgrub par 'dod pa /
sbyor ba bsgrub par rtsom pa'o / /
mthar thug brjod pa gsum pa'i mtha' las 'das pa'o / /
gzhung don ni /
gang mi gtong na rjes su phyogs pa'i dge 'dun lhag mar 'gyur zhe na /
dbyen de'i grogs nyid rjes su bsgrub par byed pa lha sbyin gang la bzod cing 'dod pa de la bdag cag kyang bzod cing 'dod do zhes sogs brjod pa gsum pa'i mtha' la mi gtong na 'gyur ro / /
rjes su phyogs pa'i dge 'dun lhag ma'o / /
gnyis pa dge @# / /
'dun gyi gzhi la log par bsgrub pa la gnyis las /
skur 'debs las gyur ba la gnyis /
spyi don dang /
gzhung don no / /
dang po la /
gleng gzhi ni /
yul mnyan yod du /
gang zag nab so dang /
'gro mgyogs gnyis kyis /
nyon mongs pa 'dun pas 'gro'o la sogs pa brdzun smra bas kun nas bslang ste /
nyes pa khyim sun 'byin pa la brten nas bslab pa 'di bcas so / /
rgyu mtshan skur 'debs bzhin /
yan lag la bzhi las /
gzhi la /
yul mtshan nyid dang ldan pa'i dge 'dun rang skrod par byed pa po yin pa /
go bya'i yul la tha snyad lnga ldan rgyud tha dad pa'o / /
bdag nyid bskrad ba byas la chags pa'o / /
rkyen 'dra /
kun slong dge 'dun la skur ba 'debs par 'dod pa /
sbyor ba dag drug ldan gyis rtsom pa /
mthar thug brjod pa gsum pa'i mtha' las 'das pa'o / /
gnyis pa gzhung don ni /
gang mi gtong na khyim sun 'byin pa'i dge 'dun lhag mar 'gyur zhe na /
dge slong rang skrod par byed pa'i dge 'dun la log pa'i bsam pa /
'dun pa dang /
zhe sdang dang gti mug dang 'jigs pa'i dbang gis dge 'dun de bdag bskrad pa'i las de la de ltar zhugs so zhes brdzun du smra ba nyid mi gtong na dge 'dun lhag mar 'gyur /
kha cig skur ba 'debs na rgyu mtshan 'dra bas sdigs smad phyir 'gyed la yang 'di 'gyur zer la /
kha cig de mi 'thad de /
lung bstan bcos thams cad nas bskrad pa can la bya bar bshad kyi gzhan la ma bshad pa'i phyir zhes zer /
kha cig bskrad pa byas kyang khyim sun 'byin pa 'phro mi gcod pa la gnas dbyung byed zer ba la /
gzhan dag gnas dbyung bdun du ma nges par 'gyur zhes gsung ngo / /
khyim sun 'byin pa'i dge 'dun lhag ma'o / /
gnyis pa spong ba las gyur pa la gnyis /
spyi don dang gzhung don no / /
dang po la /
gleng gzhi /
yul ko'u sham bir /
gang zag 'dun pas /
nyon mongs pa gleng bar mi 'dod pas kun nas bslang ste /
nyes pa bka' blo mi bde ba byas pa la brten nas bslab pa 'di bcas so / /
rgyu mtshan /
ltung ba gleng mkhan spangs pas gleng ba'i bya ba rgyun chad par 'gyur ba dang /
dge 'dun spangs pa'o / /
yan lag la bzhi las /
gzhi la /
gang spang ba'i dngos po bdag nyid kyi bslab pa'i gzhi yin pa /
gleng byed dge 'dun mtha' dag go / /
go bya gleng byed mtshan nyid dang ldan pa bdag nyid la gleng ba po yin pa'o / /
bdag nyid gleng dran byas la /
chags pa'o / /
rkyen 'dra /
kun slong spong bar 'dod pa / /
sbyor ba spong ba'i tshig mtshan nyid drug ldan /
mthar thug 'dra'o / /
gnyis pa gzhung don ni /
gang mi gtong na bka' blo mi @# / /
bde ba'i dge 'dun lhag mar 'gyur zhe na /
gleng byed dge slong gis lhag pa tshul khrims kyi dbang du byas te glengs ba nyid na /
bdag nyid kyi rgyud du gtogs pa'i tshul khrims de la phyogs bcu na gnas pa'i de bzhin gshegs pa'i dge slong dag gis tshul khrims 'ga' la'ang gleng bar mi bya'o zhes brjod par mi bya ba nyid du byed pa mi gtong na dge 'dun lhag mar 'gyur ro / /
bslab pa gzhan gnyis dang /
dge slong dmigs kyis bsal ba dang /
bslab pa dmigs kyis bsal ba la brjod par mi bya ba nyid du byed na nyes byas so / /
skabs mi 'byed par de skad zer na brjod bcas la sogs pa bya'i bzlog pa mi bya ste /
mi 'chags pa'i phyir /
bka' blo mi bde ba'i dge 'dun lhag ma'o / /
dge 'dun lhag ma rnams rdzogs so / /
'dir /
so thar dang /
lung du ma nges pa gnyis zhes 'byung ba'i dang bo'i gleng gzhi ni /
yul mnyan yod du gang zag 'char kas /
nyon mongs pa 'dod chags kyis kun nas bslang ste /
nyes pa ma nges pa byas pa'o / /
gnyis pa'i gleng gzhi ni /
yul rgyal po'i khab tu /
gang zag shi ri kas /
nyon mongs pa shes bzhin min pas kun nas bslang ste /
nyes pa ma nges pa byas pa'o / /
ma nges pa dang po ni /
pham lhag ltung byed gsum du ma nges pa ste /
bud med dang lhan cig 'dom gang gi nang du 'dug pa'i phyir ro / /
gnyis pa ni /
lhag ma dang ltung byed du ma nges pa ste 'dom gang gi phyi rol du 'dug pa'i phyir ro / /
de gnyis mdo rtsar ma bsdus pa ni pham pa sogs smos pa las gzhan med pa'i phyir ro / / / /
gsum pa ltung byed kyi sde la gnyis /
zhag gi chad las dang 'brel ba spang ba'i sde /
bshags pa tsam dang 'brel ba'i ltung byed 'ba' zhig pa'i sde'o / /
dang po la gnyis /
thun mong ba dang /
thun mong ma yin pa so so'i mtshan nyid bshad pa'o / /
dang po la gnyis /
dgos don dang /
tshig don no / /
dang po ni /
'di dag lung du ltung ba rnams la so sor dngos su gsungs pa rnams 'dir bsdus te bstan pas tshig tshegs chung ba dang /
dngos sum gsungs kyang mtshan nyid mtshungs pa rnams la rung mthun du go bar 'gyur ba dang /
kha cig gnyis kar go ba'o / /
gnyis pa la lnga /
dus dang 'brel ba'i thun mong ba dang /
bdag po dang /
shan dang /
phyir bcos dang /
spang ba dang po gsum dang 'brel ba'i thun mong ba'o / /
dang po ni /
'chang rnam gnyis /
'jog rnam gnyis /
'phyis rnam gnyis /
'brel rnam gnyis /
nyal ba lnga /
dmag nang na gnas pa /
gnas ngan len 'chab pa ste dus 'brel gyi ltung ba bco lnga las 'grel bar gsungs pa /
'chang 'jog bzhi /
@# / /
dgon pa pa'i 'bral pa ste lnga dang /
rung mthun sbyar ba 'bral spang ste drug gi skabs su /
snang ba dang mun pas khyad par du byas pa'i sde tshan gcig ni nyin mtshan yin la /
de nyid kyi dang po skya reng dang po yin par 'og nas ston la /
de min pa mtshan mo mtha'i skad cig ma ste dper na /
rig pa'i mi mthun phyogs la ma rig par brjod pa bzhin /
mtshan mo mtha'i skad cig ma de la tha ma skad cig ma gcig pu min pa ste ma gtogs pa de'i mdun rol gyi dus rnams zhag tu med pa yin te /
zhag tu mi rtsi ba'i phyir ro / /
des na de kho na zhag tu brtsi ste /
TIk+kar /
nyin mtshan gang la nyin mtshan gyi dang po med pa de ni nyin mtshan gyi dang po min pa ste /
mtha'i skad cig ma'o mtha'i skad cig ma zhes bya ba'i nyin mtshan de la skad cig ma gcig ma gtogs pa tha ma min pa /
chu tshod bcu zhes bya ba'i nyin mtshan med pa nyid do zhes dang /
bam lngar /
mtha'i skad cig ma tha ma de min pa de'i mdun rol gyi dus rnams med pa nyid do / /
med pa nyid ces bya ba ni zhag tu mi rtsi'o zhes bya ba'i tha tshig go zhes so / /
des na skad cig ma gcig po de zhag tu rtsi bas /
gos 'chang spang lta bu la /
gos rnyed nas thun tshod gzhan ma 'das kyang skad cig ma de 'das na ltung ba'i phyir zhag gcig lon par rtsi ste /
dper na lo mjug la skyes pa'i bu chung gis zla ba gcig las ma lon kyang lo gcig lon par rtsi ba bzhin /
TIk+kar /
nyin mtshan dang po'i mthar gyur ba'i skad cig ma gang yin pa de kho na la nyin mtshan zhes bya ba'i ming 'thob pas spang ba la yang de nyid yan lag tu gyur pa yin par rig par bya'i skad cig ma lhag ma thun bcu'i khongs su gtogs pa rnams ni spang ba rnam par bzhag pa'i yan lag nyid min no zhes dang /
lung du /
dge slong gis tshes la chos gos rnyed dam /
lhung bzed rnyed na zhes gsungs nas tshes de'i dang bo'i thun tshod nges par ma smos pas /
tshes bcu gcig gi nyin par skya reng shar na spang ba'i ltung byed du gsungs la /
de'i don /
TIk+kar /
gal te mtha'i skad cig mam gtogs pa'i skad cig ma lhag ma rnams kyang yan lag nyid yin par gyur na ni de'i tshe na 'di skad ces /
tshes kyi snga dro nas tshes bcu gcig gi snga dro'o zhe'am /
de bzhin du tshes kyi gung tshigs sam phyi dro nas tshes bcu gcig gi gung tshigs sam /
phyi dro la spang ba'i ltung byed du 'gyur ro zhes gsung bar 'gyur ba zhig na /
de skad ma gsungs te /
de bas na /
nyin mtshan gyi dang po'i thun tshod kyi tshigs ni nges pa med de /
nyin mtshan dang po de nyid kyi mtha'i skad cig ma gcig la nyin mtshan zhes bya ba'i ming 'thob po @# / /
zhes so / /
'di yang dus bgrang ba'i nyin mtshan dang po kho na la bshad de /
TIk+kar /
mtha'i skad cig ma gcig bo de nyid nyin mtshan dang po gcig tu brtsi ste /
de tshun chad nas nyin mtshan brtsi zhes sogs gsungs /
'di dus 'brel gyi ltung ba gzhan dgu la mi sbyar te /
'di zhag dang po la dogs pa bcad la /
'phyis rnam gnyis la zhag dang po la dogs pa bcad mi dgos /
gzhan bdun gyi mtshan nyid 'og nas ston pa'i phyir ro / /
'di dag dus 'brel du mtshungs pa la zhag grangs mang nyung 'jog pa ci yin zhe na /
shak dad mar /
zhag bcu las mang na dgag bya mi khegs la /
nyungs na sgrub par mi nus zhes 'chang spang la gsungs pa bzhin du shes par bya'o / /
'o na de'i mdun rol gyi dus rnams zhag tu gtan nas mi brtsi 'am zhe na /
nyal ba lnga /
dmag nang na gnas pa /
gnas ngan len 'chab pa ste /
gnas pa dang 'brel ba'i bslab pa'i gzhi bdun po la ni dus lhag ma rnams zhag tu mi brtsi ba min te /
bslab pa'i gzhi de dag gi skabs su dus de dag sbyor ba nyes byas kyi snod nyid dam rgyu yin pa'i phyir /
dmag nang na gnas pa la ni nyin mtshan 'dra ste /
der gnas pa nyid nas ltung byed kyi sbyor ba yin pa'i phyir te /
TIk+kar /
dmag gi nang na gnas pa la ni nyin par gnas na yang sbyor ba'i snod nyid kyi rgyu'i dngos por 'gyur te /
der gnas ba tsam nyid na nyes bar 'gyur ba yin pa'i phyir ro zhes so / /
des na bslab pa'i gzhi 'di dag gi sbyor ba la nyes par 'gyur te /
'di dag ma gnang la tshad bzung ba yin pa'i phyir /
spang ba brgyad la ni /
sbyor ba la nyes pa med de gnad la tshad bzung ba yin pa'i phyir /
de yang zhag bcu'i nang du byin gyis brlab pa sogs bya snyam du bsams pa yin la /
de med na de dag la yang nyes byas su 'gyur te /
bam lngar /
sbyor ba la ni nyes byas so zhes dang /
'grel chung du /
zhag dgu bo kun la nyes byas so zhes so / /
nyin mtshan gyi dang po zhes pa'i nyin mtshan gyi dang po de gang yin zhe na /
nyin mtshan de'i dang po ni skya reng yin la /
de la yang skya reng dang po dang /
bar pa dang /
tha ma gsum las dang po de'i yang skad cig ma dang po gang yin pa de yin te nyin mtshan skor gcig po de'i rigs sngar med gsar skyes yin pa'i phyir ro / /
shes rab byed par /
skya reng gsum bo /
shing 'dzam bu'i lo ma'i 'od dang /
de las nyi ma 'phags pa dang /
nyi ma nam mkha' la byung ba'i 'od du bshad la /
rnam 'byed du /
skya reng dang po shar na nam mkha' sngon por snang ngo / /
bar pa shar na ser por snang ngo / /
tham shar na dmar por snang ngo zhes so / /
ci'i phyir de nyin mtshan gyi dang po @# / /
yin zhe na /
'od ldan du /
'di ltar mtshan mo zad par gyur pa'i ngo bo ni nyin mo yin la /
nyin mo'i ngo bo ni snang ba yin zhing /
snang ba yang skya reng dang po la sogs pa yin no zhes so / /
nyin mtshan gyi dang po shes pas bslab pa'i gzhi de dag gi ltung ba skyed dus rtogs pa yin te /
gzhan gyi nyi ma'i dang po la'o zhes dang /
TIk+ka ra /
mtshan nyid 'di ni chos gos dang 'bral ba sogs la dgos te /
nyi ma bcu gcig gi skya reng shar na'o zhes gsungs pa'i phyir zhes dang /
skya reng 'char ba'i skad cig gis mtshan mo'i mtha'i skad cig bde blag tu go bar nus pas de'i phyir de skad bstan to zhe'o / /
thams cad du skya reng dang po nyin mtshan gyi dang por nges sam zhe na /
gso sbyong dbyar gnas dgag dbye sogs tshes grangs dang 'brel ba'i las la ni spyir skya reng dang po nyin mtshan gyi dang po yin yang /
rkyen 'ga' zhig gis dus 'das shing yol na ni phyi ma tshes gcig lta bu'i nyi ma shar ba'i skad cig dang po de nyin mtshan gyi dang po yin pas skya reng dang po shar yang nyi ma ma shar na gso sbyong la sogs pa'i las bya'o / /
gnyis pa bdag po dang 'brel pa'i thun mong ba ni /
'chang 'jog 'jug 'phyis brgyad /
bcu tshan par pa ste rgyur gyur gyi rdzas dge slong rang gi yin pa yan lag tu dgos pa'i spang ba'i dngos po la ni /
rdzas rang gi yin pa de rdzas 'di bdag gi'o snyam du 'dzin pa'i 'du shes las rang gi nyid yin pa yan lag go /
rnam pa ji ltar na gtso cher te dngos po las rang gi nyid yin pas so| /
de yang yan lag yin no / /
des na bslab pa'i gzhi de dag gi skabs su /
rang gi la rang gir shes na dngos gzhi /
rang gi la gzhan gyir shes pa dang /
gzhan gyi la gzhan gyir shes pa la ni ltung ba med la /
gzhan gyi la rang gir shes pa la nyes byas su 'gyur ro / /
ltung ba med ces pa yang 'chad rnam gnyis 'phyis rnam gnyis 'jog rnam gnyis mtho gang ste bdun la dgag bya ci yang med pa'i phyir ltung ba med la /
rin po che la skabs der gtogs kyi ltung ba med kyang longs pa'i nyes pa yod do / /
gzhan rnams la ltung ba rnam bzhag gi ltung ba med la bslab bya'i ltung ba yod de /
stan la bzo sgrub pa'i nyes byas su 'gyur ba lta bu'o / /
ni zhes pa ma byin len dang shi ba'i yo byad kyi dngos po las dgar ba ste /
de gnyis la dngos po las gtso cher rang gi yin pa yan lag yin gyi /
'du shes las ma yin pa'i phyir ro / /
dper na dge slong gis dngos po skur ba 'ga' zhig gis /
rkus na bskur mkhan la rkus par 'gyur zhing /
bar skabs su de gnyis shi na skur byed kyi shi ba'i yo byad du byin gyis @# / /
brlab bo / /
de dag gi skabs su rang gi nyid gang yin pa de ni gzhan la sems kyis yongs su btang ste bsngos pa nyid na 'tsho ba'i yo byad kyi byin brlabs sogs ma byas kyang spang bar mi 'gyur te /
rang gi nyid dang bral ba nyid yin pa'i phyir /
de yang 'du shes las rang gi nyid dang bral ba yin gyi dngos po las bral ba ni min te /
TIk+kar /
shi ba'i yo byad la ni dngos po las rnam par bzhag gi 'du shes las min te zhes sogs gsungs /
yul des ba dang da ltar ba la pa sngos pa nyid bsngos pa yin par ma zad ma 'ongs pa na su rab tu 'byung ba la sbyin no snyam du de'i don du nges par byas shing bsngos pa yang bsngos pa de nyid yin pas 'du shes las rang gi yin pa dang bral la /
de bcangs kyang ltung ba med de /
rab tu 'byung ba'i don du sre la bar byed na ltung ba med do zhes gsungs pa'i phyir /
chos gos gsum po las kyang rung ba mkhan po la sogs pa gzhan la rnam par brtags pa'i bsngo ba byas na rang gi nyid dang bral lo / /
rnam par brtags pa ni / /
tshe dang ldan pa dgongs su gsol /
bdag ming ming 'di zhes bgyi ba'i gos lhag pa rnam par ma brtags pa rnam par brtags par 'os ba 'di mkhan po'i legs par rnam par brtags par bgyi'o / /
mkhan po la yid gtad de bcang bar bgyi'o / /
rkyen ji lta ba bzhin du bgyi'o zhes lan gsum brjod mkhan po las gzhan la rnam par brtags na che ge mo zhes ming brje'o / /
gsum pa shan dang 'brel ba'i thun mong ba la gnyis las /
shan gyi mtha' dpyad pa la lnga /
dbye ba /
bsdu ba /
ngo bo rnam grangs dang bcas pa /
sgra don /
shan 'dres par 'gyur ba'i rnam bzhag go /
dang po shan la dbye na bzhi /
gos kyi /
lhung bzed kyi /
sman gyi /
ltung ba'i shan no / /
dang po la /
bcu pa dang /
zla ba par gtogs pa'i shan gnyis so / /
gnyis pa bsdu ba ni /
ltung ba'i rgyur gyur ba'i rdzas kyi shan dang /
spang ba'i rgyur gyur ba'i ltung ba'i shan gnyis te snga ma gsum dang por 'dus pa'i phyir ro / /
gsum pa la gnyis /
rdzas kyi shan gyi ngo bo rnam grangs dang bcas pa dang /
ltung ba'i shan gyi'o / /
dang po la ngo bo ni rdzas de la rang gi yin pa rgyun chags pa ste dper na gos 'chad spang gi skabs su tshes gcig la gos rnyed de byin gyis ma brlabs par bcangs na gos de la rang gi yin pa rgyun chags par 'byung ba lta bu'o / /
rnam grangs ni /
shan dang rjes zhugs dang /
rgyun 'brel ba dang /
shugs zhes bya'o / /
ltung ba'i shan gyi ngo bo ni /
spang ba'i ltung byed byung nas ma bshags kyi bar la rgyur gyur gyi rdzas de spang dgos su gnas pa rgyun 'brel bar 'byung ba'o / /
rnam grangs 'dra'o / /
bzhi pa sgra @# / /
don la /
rdzas shan gyi sgra don ni /
rang gi nyid snga ma la rten te 'byung bas sam 'dre bas shan no / /
rang gi yin pas rjes su zhugs pas dang /
de nyid rgyun 'brel bas dang /
de'i shugs 'byung bas de skad bya la /
ltung ba'i shan gyi sgra don ni /
spang dgos su gnas pa de'i rgyun chags pa la sogs pas de skad bya'o / /
lnga pa la bzhi /
shan 'dres pa'i ngo bo / /
shan 'dre ba'i dus /
shan 'dre bar bcas pa'i dgos pa /
shan brdeg bya rdeg byed gtan la dbab pa'o / /
dang po la rdzas kyi ni /
rdeg byed kyi rdzas kyi rang gi nyid kyi rgyun 'brel ba des /
brdeg bya'i rdzas la'ang gos par byas pa yin te /
TIk+kar /
bam lngar chos gos sngar rnyed pa la rang gi nyid kyi rjes su zhugs pa nyid de yod na /
chos gos phyis rnyed pa la yang rang gi nyid kyi rjes su zhugs pa de nyid 'byung ba nyid du rig par bya'o zhes so / /
gnyis pa ltung ba'i ni /
spang ba'i ltung byed de'i rgyur gyur gyi dngos po spad dgos su gnas pa'i rgyun 'brel ba des phyis rnyed pa'i rigs mthun pa'am /
mi mthun pa'i yo byad tsam spang bar bya dgos pa nyid du byas pa yin te /
rnam 'byed las /
dge slong gis gos spang ba ma spangs shing bral bar ma byas la /
ltung ba de yang ma bshags par gzhan zhig rnyed na de yang snga ma'i rgyud kyis spang bar 'gyur ro| /
zhes so / /
gnyis pa la gsum /
dngos dang /
ltung ba skyed pa'i dus /
de la dogs pa bcad pa'o / /
dang po la rdzas shan 'dre dus ni /
shan brdeg bya de nam grub pa na shan 'dre ba yin te /
TIk+kar /
gal te dge slong gis tshes la chos gos rnyed la tshes lnga'i nyin chos gos de rung bar byed dam bsngo bar byed na phyi ma de'i nyin mo nyid la chos gos gzhan zhig rnyed kyang /
snga ma'i shan des shan 'dres par mi 'gyur te /
rjes su zhugs pa nyams pa'i phyir ro zhes dang /
zhu bar /
btsun pa dge slong gi chos gos de nyid zhag bcu 'das pa yang lags la /
de nyid zhag gcig bral ba yang lags pa mchis sam /
nye bar 'khor yod de /
'di lta ste /
dge slong gi chos gos rgyun ma chad par rgyun 'byung pa yang yin la /
des chos gos 'byung ba de zhag bcu pa la byin gyis brlabs nas mtshams kyi phyi rol tu chos gos de med par skya red 'char bar byed na de lta na chos gos de ni de nyid zhag bcu 'das pa yang yin la /
de nyid zhag gcig bral ba yang yin no zhes gsungs pa'i phyir ro / /
ltung ba'i shan 'dre dus kyang phyis rnyed kyi rdzas grub ma thag yin te /
gzhan zhig rnyed na de yang spang ba yin te zhes so / /
gnyis pa ni /
shan rdeg byed kyi rgyun 'brel ba'am /
de dang bcas pa'i zhag grangs tshang ba na ltung ba 'byung @# / /
pa yin te /
TIk+kar /
chos gos phyis rnyed pa de'i zhag bcur bgrang ba logs shig tu ni mi bya ste zhes dang /
de byin gyis ma brlabs pa'i shan zhag tu yod pa tshun chad nas bgrangs te /
zhag bcu 'das pa'i spang ba la thug pa na de'i shugs kyis gzhan las byung ba'i gos phyis rnyed pa byin gyis brlabs pa dang 'brel rang gi nyid kyi rjes su zhugs pa dang bcas pa de yang 'chang ba'i spang pa kho nar 'gyur ro zhes sogs gsungs /
gsum pa ni /
gal te de shan 'dre dus min nam zhe na /
min gyi ltung ba skyed dus bstan pa yin no / /
'o na ltung ba skyed dus su shan rdeg byed dgos sam mi dgos she na /
gos 'chang ba lta bu'i skabs su /
tshes gcig lta bu la gos shig rnyed de rgyun 'brel bar bcangs pa la /
tshes lnga lta bu la gos phyi ma rnyed te shan 'dres par gyur nas tshes drug lta bu la gos snga ma rung bar byas sam bsngos kyang gos phyi ma la de dag ma byas na zhag bzhi'i shan dang drug gi rang stobs bsdoms pas spang ba skyed de /
rnam 'byed du /
dge slong gis tshes la chos gos zhig rnyed cing /
des tshes gnyis la yang gzhan rnyed na dge slong des zhag bcu po de nyid kyi nang du snga ma byin gyis brlab par bya zhing phyi ma btang bar bya ba'am /
rnam par brtag par bya ba'am /
gzhan la sbyin par bya'o / /
yang na phyi ma byin gyis brlab par bya zhing /
snga ma btang bar bya ba'am /
rnam par brtag par bya ba'am /
gzhan la sbyin par bya'o / /
byin gyis rlob par mi byed dam /
gtong bar mi byed dam /
rnam par brtag par mi byed dam /
gzhan la sbyin par mi byed na /
nyi ma bcu gcig gi skya red shar ba na spang ba'i ltung byed du 'gyur ro / /
zhes sogs dang /
snga ma byin gyis rlob pa sogs byas kyang phyi ma la de dag ma byas na bcu pa de nyid kyi spang bar gsungs pa'i phyir ro / /
byin gyis brlabs pas rjes zhugs nyams pa min nam zhe na /
gos snga ma rang la yod pa'i rjes zhugs nyams shing /
phyis rnyed la shan mi 'dre mod /
gos gzhan la 'dres zin gyi rjes zhugs de mi nyams te /
phyis rnyed byin gyis brlabs pas rang las byung ba'i rang gi nyid kyi rjes zhugs nyams kyang gzhan las byung ba'i rjes zhugs nyams par mi 'gyur ba bzhin no / /
de bzhin du brlabs pas brlabs pa la rdeg pa la'ang shes par bya la /
ma brlabs pas brlabs pa la rdeg pa la ni de'i tshe yang rdeg byed dgos te /
'di la gzhan yod na sogs 'byung ba'i phyir ro / /
gsum pa shan 'dre bar bcas pa'i dgos pa ni /
rdzas kyi shan 'dre bar bcas pas ltung ba mi 'byung bar bya ba'i phyir myur du byin gyis rlob par 'gyur ba dang /
ltung @# / /
pa'i shan bcas pas phyir bcos la brtson par 'gyur ba'o / /
bzhi pa brdeg bya rdeg byed gtan la dbab pa la gnyis /
rdzas kyi dang /
ltung ba'i shan gyi'o / /
dang po la gsum /
ngo po /
sgra don /
gang gis gang la rdeg pa'o / /
dang po la rdeg byed kyi ngo bo ni /
rang gi nyid kyi rjes zhugs dang bcas shing /
rang stobs kyis ltung ba 'byung rung gi rdzas gang zhig brdeg bya dang rigs mthun pa'o| /
brdeg bya'i ngo bo ni /
shan stobs kyis ltung ba 'byung rung gi rdzas gang zhig /
rang gi nyid kyi rjes zhugs dang bcas pa'i rang stobs kyis ltung ba 'byung rung gi rdzas dang rigs mthun pa'o / /
gnyis pa ni /
rang las byung ba'i rang gi nyid kyi rjes su zhugs pa de rigs mthun gyi rdzas gzhan la 'dre bar byed pas rdeg byed dang /
rigs mthun gyi rdzas gzhan las byung ba'i rang gi nyid kyi rjes zhugs des gos par bya bas na brdeg bya'o / /
gsum pa ni /
gos 'chang ba zla 'jog lhung bzed 'chang ba gsum gyi skabs su brdeg bya rdeg byed ces rigs mthun pa dang gsog 'jog gi skabs su nad tshes kyi rigs mthun kho na dang /
byin gyis ma brlabs pas brlabs pa la rdeg pa'i skabs su snga ma'am dus mnyam pas rdeg cing phyi mas rdeg pa med do / /
ma brlabs pa nang dang brlabs pa nang gis rdeg pa'i tshe snga mas phyi ma la rdeg gi /
dus mnyam pa la rdeg pa'ang med do / /
gnyis pa ltung ba'i shan gyi la /
rdeg byed ni spang ltung sum cu las gang yang rung ba'o / /
de'i rgyur gyur dngos po spang dgos su gnas pa'i shan de 'dre bar byed pas rdeg byed do / /
brdeg bya ni phyis rnyed kyi dngos po rigs mthun pa dang mi mthun pa tshad dang ldan pa'o / /
de spang dgos su bya bas na rdeg bya'o / /
tshig don ni /
rgyur gyur gyi rdzas rang gi yin pa yan lag tu dgos pa'i 'chang 'jog gi spang ba'i ltung ba 'di la rdzas de bsngos sam rung bar byas na de phyin chad rang gi nyid dang bral zhing nyams par ma zad de'i gong rol gyi rang gi nyid kyi rjes su zhugs pa nyid kyang nyams pa yin no /
des na tshes gcig lta bu la gos shig rnyed pa rang gi nyid kyi rjes zhugs dang bcas par bcangs pa las /
tshes lnga lta bu la gos de byin gyis brlabs na de yan chad kyi rjes zhugs de yang nyams pas /
phyis rnyed kyi gos la shan 'dre bar mi 'gyur ro / /
dge slong gis tshes gcig lta bu la gos rnyed pa rang gi nyid kyi rjes zhugs dang bcas par bcangs pa las /
tshes lnga lta bu la rang nyid sems smyo ba la sogs pas tha mal pa'i blo'i rang bzhin las nyams na yang rang gi nyid kyi rjes zhugs nyams pas sngar dran pa ma nyams pa'i gnas skabs kyi shan des phyis dran pa @# / /
rnyed pa'i gnas skabs kyi yo byad la shan 'dre bar mi 'gyur ro / /
des na ma smyo ba'i dus kyi rjes zhugs dang sems rnyed phyin chad kyi rjes zhugs gnyis bsdoms nas ltung ba gcig mi skyed do / /
'di la rang bzhin mi gnas pa zhag longs dgos par 'dod pa mi 'thad de /
ltung ba'i rten min pas bar du chod pa'i phyir /
'o na chos gos la sogs pa thams cad zhag bcur 'chang du dbang bas khyab bam zhe na /
'byung ba nyid do /
gang gi tshe 'byung na /
tshes gcig lta bu la rdzas gang zhig rang gi nyid kyi rjes zhugs dang bcas par bcangs pa de yod pa'i tshe na 'byung /
gang la 'byung na /
chos lnga lta bu la phyis rnyed pa'i dngos po gzhan la yang 'byung /
khyad par ji lta bu la 'byung zhe na /
rang gi nyid kyi rjes zhugs dang bcas pa'i sngar rnyed kyi dngos po dang bcas rigs mthun pa de lta bu la 'byung /
gang 'byung na sngar rnyed kyi rang gi nyid kyi rjes zhugs de 'byung /
'byung bar bstan pa la dgos pa yod de /
chos gos lta bu phyis rnyed pa de yang /
snga ma'i zhag bcu po'i nang du byin gyis brlab pa sogs bya dgos la /
de nyid zhag bcur bcad du mi rung bar go ba'i ched yin pa'i phyir /
thams cad du bcas rigs mthun tsam la shan 'byung bas khyab bam zhe na /
mar dang 'bru mar sogs zhag bdun bar byin gyis brlabs pa la ni /
phyis rnyed kyi rdzas sngar rnyed dang nang tshes kyi rigs mthun pa la rang gi nyid kyi rjes zhugs de 'byung gi /
gzhan la mi 'byung ste /
dper na /
sngar rnyed mar gyi rjes zhugs phyis rnyed mar la 'byung gi bu ram dang 'bru mar sogs la mi 'byung ba lta bu'o / /
ni zhes pa des bzung ste gos la sogs pa la nad tshes kyi rigs mthun pa mi dgos pa'i phyir ro / /
de ltar bcas pa mdzad pa ci yin zhe na /
sman byin gyis brlabs pa ni nad pa'i phyir gnang ba yin la /
de la mar la sogs pa du ma dgos srid pas bcas rigs mthun tsam la brdeg par bcas na sgrub par mi nus pa'i phyir ro / /
spang ba'i ltung ba sum cu gang rung de rang rgyud la yod pa'i tshe na de phyin chad rigs mthun nam mi mthun pa dge sbyong gi yo byad tsam bdag gir byas pa la spang ltung bshags pa byed pa'i tshe spang dgos pa'i spang ba nyid 'byung gi ltung ba bshags mi dgos te /
de'i gzhi las ltung ba ma byung ba'i phyir ro / /
de ltar bcas pa la dgos pa yod de /
ltung ba myur du phyir 'chos pa'i dgos pa yod pa'i phyir ro / /
bzhi pa phyir bcos pa dang 'brel ba'i thun mong ba ni| spang ba'i rgyur gyur pa'i rdzas dngos sam /
phyis rnyed kyi rdzas thams cad ltung ba bshags pa'i tshe spang dgos pas khyab bam zhe na /
gos khru gang bas dman pa dang /
rin po che yang de tsam mi ri ba dang /
@# / /
lhung bzed tshad du ma longs pa dang /
zas mgul du mid pa mi mngon pa'i chung ba nyid kyi dum bu de ni bshags pa byed pa'i tshe spang dgos par mi 'gyur te /
spang rin med pa'i phyir ro / /
rgyur gyur gyi rdzas tshad du longs pa thams cad spang dgos pas khyab bam zhe na /
dge 'dun gyi rdzas gang zag gi rigs sum bcad pa'i gzhi las dge slong la spang ltung byung na yang /
spang bar bya mi dgos te de la rang gi dang 'dra bar bdag gir bya ba mi 'byung ba'i phyir ro / /
dge 'dun gyi rdzas gang zag gi rigs su bcad pa las 'chang 'jog gi ltung ba byung na bshags pa byed pa'i tshe spang dgos te /
de la rang gi dang 'dra bar bdag gir bya ba 'byung ba'i phyir /
rigs su bcad ma bcad kyi don 'tshong ba dang ster ba sogs la gang zag dbang chen rigs su bcad pa dang /
dge 'dun dbang chen rigs su ma bcad pa'o / /
kha cig bgos pa dang ma bgos pa yin zer /
kha cig bgo bar bya ba dang /
bzhag par bya ba'i rdzas yin zer ba mi 'thad de /
bgos zin na rang gi rdzas su gyur zin pas dogs pa bcad mi dgos la /
bgo bar bya ba yin yang 'tshong ster gyi dbang med na ltung ba de dag mi 'byung ba'i phyir /
'tshong ster gyi dbang yod na bzhag par bya ba yin yang 'byung ste / /
rang gi dang 'dra bar bdag gir bya ba 'byung ba'i phyir ro / /
zhu TIka tu /
gnyis ka yang shas tsam dbang ba dang /
rang gir byed pa mi dam pas spong mi dgos zhes zer /
shes rab byed par /
phyogs bcu'i ni spang du mi dbang /
'tshams gcig gi /
spang dgos zhes so / /
spang ltung bshags pa byed pa'i tshe rgyur gyur gyi rdzas de med na dod btsal nas spang dgos sam zhe na /
spang ltung bshags pa'i tshe rdzas spang bar bya ba 'di la spang bya'i rdzas med pa de nyid gtso bo yin gyi /
spang bya'i rdzas gtso bo min pas /
rdzas med na ltung byed 'ba' zhig bshags par bya'i /
dngos po dod btsal nas spang mi dgos so / /
lnga pa spang ba dang po gsum dang 'brel ba'i thun mong ba ni /
dge slong thams cad la spang ltung 'di dag thams cad du 'byung dam zhe na /
'chang bral 'jog pa'i spang ba 'di gsum ni /
dge slong sra brkyang bting chags dang ldan pa la mi dbyung ste /
sra brkyang ba ting ba'i rkyen gyis bag yangs su gnang ba'i phyir ro / /
sra brkyang dang bral na spang ba 'byung mod /
gcig dang ma bral na rang dang bral yang mi 'byung ba dang /
rang gi chos gos dang bral ba nyes pa med pa'o / /
gnyis pa thun mong ma yin pa so /
so'i mtshan nyid la lnga /
gos las gyur pa /
nor las /
snod spyad las /
gos gzhan las /
sman las gyur ba'o / /
dang po la gnyis /
gos dngos las dang /
gos kyi rgyu las gyur pa'o / /
dang po   @# / /
la gnyis /
bgo ba gos las dang /
gding ba stan las gyur pa'o / /
dang po la gnyis /
gos yod pa la log par bsgrub pa dang /
med pa 'tshol ba las gyur pa'o / /
dang po la bzhi las /
'chang ba la gnyis las /
spyi don ni /
gleng gzhi yul mnyan yod du gang zag dge slong rab tu mang pos nyon mongs pa zang zing la gdu bas kun nas bslang ste /
nyes pa bya ba shor ba la brten nas bslab pa 'di bcas so / /
rgyu mtshan bslab pa'i gzhi 'di ma bcas na rgyu dang dbyibs dang kha dog mi rung ba 'chang par 'gyur la /
ko lpags sogs bcangs pas srog chags la gnod pa dang /
dbyibs mi rung bas khyim pa sogs dang rtags 'dre ba dang /
tshon chen gyis kha bsgyur ba sogs kyis nga rgyal dang rgyags pa skye ba dang /
'dod pa che ba dang chog mi shes pa dang /
bsam gtan dang klog pa'i bar chad du 'gyur ba'o / /
yan lag la gsum las /
gzhi la /
dngos po ni gos dngos su grub pa dang /
rgyu dang dbyibs dang /
kha dog gi sgo nas rung ba dang /
khru gang gi tshad du longs pa dang /
rang dbang ba dang /
gnas skabs dbang byar yod pa dang byin gyis brlabs pa dang ma 'brel lam /
'brel kyang rjes su zhugs pa dang bcas pa dang /
zla bar bzhag pa min pa'o / /
bdag nyid sra brkyang pa nyid pa min pa'o / /
kun slong  'chang bar 'dod pa'o / /
mthar thug zhag bcu gcig pa'i skya reng shar ba'o / /
gzhung don la gnyis /
yan lag gi mtshan nyid dang /
shan stobs kyis bskyed pa bye brag tu bshad pa'o / /
dang po ni /
gang la 'chang ba'i spang bar 'gyur zhe na /
gnas skabs dbang byar yod na'o /
su'i zhe na /
dge slong rang gi nyid do / /
khyad par ji lta bu la zhe na /
zhag bcur byin brlabs sam rung ba ma byas par rang gi nyid kyi rjes su zhugs pa dang bcas pa nyid do / /
nam gyi tshe spang bar 'gyur zhe na /
zhag bcu las gzhan bcu gcig pa'i skya reng dang po shar ba'i skad cig dang po la'o / /
de nyid rgyun du bcangs na cir 'gyur zhe na /
kha cig na re /
de phyin chad ltung ba de ma bshags kyi bar du ltung ba gtan nas med de /
kho nyid kyi gnyen po btang ba'i phyir zhes zer ba mi 'thad de /
ltung ba gnyen po'i gtong byed min pa'i phyir dang /
rtswa re re la ltung ba re re 'byung bar gsungs pa sogs dang 'gal ba'i phyir ro / /
kha cig de phyin chad kyang zhag bcu bcu na spang ltung re 'byung ste /
TIk+kara /
zla ba gcig pa'i spang ba 'di la zhag bcu pa dang po dang gnyis pa dang gsum pa dag ni /
shan gyi phyir phan tshun ltos pa ni @# / /
med do zhes gsungs pa'i phyir zer ba mi 'thad de /
'di la zhes dang shan gyi phyir zhes nges par bzung ba'i phyir ro / /
des na de phyin chad zhag re re la spang ba re reng 'gyur te /
gnang la tshad bzung yin pa'i phyir dang /
sman gsog 'jog tu gyur pa zhag re re la spang bar gsungs pa'i phyir dang /
khyim bzhi pa la sogs pa'i sgo gtan 'das pa la khyim re re la ltung byed du gsungs pa dang rgyu mtshan mtshungs pa'i phyir ro / /
tshul de ni zla spang sogs la'ang sbyar ro / /
yul gang la rang gi nyid yod na spang bar 'gyur zhe na /
gos la yin gyi lhung bzed dang sman la min no / /
tshad ji tsam zhe na /
lte ba'i dkyil 'khor dang pus mo'i lha nga'i tshigs gnyis te 'khor gsum khebs pa'i gos kyi mtha' ste khyon gyi tshad la'o / /
rang tshad kyi dbang du byas pa'o / /
de lta bu thams cad kyang min te byin gyis brlabs pa dang ma 'brel ba'i gos la'o / /
gnyis pa ni /
byin gyis brlabs pa dang 'brel kyang rang gi nyid kyi rjes su zhugs pa dang bcas pa la spang bar 'gyur ro / /
gos de na gnyis te /
tshes gcig lta bu la rnyed nas byin rlabs sogs ma byas par bzhag pa'i tshe rgyun 'brel ba de gos rang las byung ba na rang las byung ba'i dang /
de'i tshe tshes lnga lta bu la rnyed pa'i gos ni sngar rnyed las rjes su zhugs pa de byung bas na gzhan las byung ba'i 'o / /
'di la byin rlabs dang 'brel yang spang bar 'gyur te /
des sngar rnyed kyi rjes zhugs nyams par bya mi nus pa'i phyir ro / /
gzhan las byung ba phyis rnyed pa byin gyis brlabs pa dang 'brel ba rang zhugs dang bcas pa 'di la sngar ram rang dang dus mnyam du byin gyis ma brlabs pa'i gos rang gi nyid kyi rjes zhugs dang bcas pa gzhan yod na /
sngar rnyed byin gyis ma brlabs pa rang gi rjes zhugs dang bcas pa de'i shan zhag tu yod pa tshun chad nas brtsams te /
snga mas zhag bcu 'das pa na byin gyis brlabs pa'i gos shan dang 'brel ba de la yang spang bar 'gyur ro / /
'chang ba'i spang pa'o| /
gnyis pa 'bral ba'i spang ba la gnyis las /
rnam 'byed kyi skabs nas 'byung ba la gnyis /
bslab bya dang rnam bzhag go /
dang po la gsum las /
gding ba dang 'brel ba'i bslab bya ni /
gding ba byin gyis brlabs pa dang bral ba la ni /
nyin mtshan 'das pa la brten pa'i nyes pa med de /
chos gos gsum las dgag bya chung ba'i phyir ro / /
de yang sdom pa len pa dang bsrung ba dang /
shi bral gyi nad g.yog la yang dgos par chos gos gsum dang 'dra bar snang bas 'bral bar yang 'dra bar 'byung ngam snyam pa'i dogs pa bsal ba'o / /
'o na thams cad du nyes pa med dam zhe na /
gding ba med pa la nyes @# / /
pa gsum ste /
zhag tu mi ldan pa dang /
gnas mal la longs spyod pa dang /
ldog bsam med par bzhag ste 'gro ba'i nyes pa'o / /
rang gis byin gyis brlabs pa yod na /
mtshams tha dad na yod kyang nyes pa snga ma med la /
gnyis pa ni /
rung ba tshad ldan yin na byin gyis ma brlabs pa dang gzhan dbang bas kyang go chod do / /
nyes pa gsum pa 'gog tshul ni /
gal te deng nyid phyir ldog cing gnas par bya'o snyam pa med na gding ba bzhag ste 'gro bar mi bya'o / /
de ltar bsams ste songs nas phyir ldog pa'i dus ma 'byor na gding ba de brnyas te der gnas par bya'o / /
gding ba brnyas kyang ma rnyed na ji ltar bya zhe na /
ma rnyed na bla gos bzhi bltab tu byas pa'i steng du yun ring du mi nyal bar bya'o / /
gnyis pa ras chen dang 'brel ba'i bslab bya ni /
snam sbyar bzhag par mi 'os pa'i gnas su dbyar gyi ras chen yang bzhag par mi bya'o / /
char 'bab na dbyar gyi ras chen mi bzhag go /
bgrod par bya ba chu klung gis chod par 'gro ba la yang ras chen mi bzhag go /
char 'bab pa dang chu klung gis chod pa de gnyis yod par dogs par yang ras chen mi bzhag ste /
ras chen ni char chu de skyab pa'i ched yin pa'i phyir /
gsum pa snam sbyar dang 'brel pa'i bslab bya ni /
dge slong dang bcas pa nyid dang /
sgo glegs dang bcas pa nyid du bcas pa'i gnas dang /
char 'bab pa dang /
char 'bab tu dogs pa dang /
bgrod par bya ba chu klung gis chod pa nyid lta bu med na /
dge 'dun gyis snam sbyar dang mi 'bral pa'i gnang ba ma byin pa dang /
sra brkyang ma bting bas snam sbyar med par gar yang 'gro bar mi bya'o / /
dge slong gis char 'bab pa sogs kyi rkyen gyis snam sbyar med par grong gzhan du song ba na /
bar chad kyi dbang gis nyi ma de nyid la rang gi gnas su phyin par mi 'gyur na /
rang gi chos gos snam sbyar gyi byin rlabs phyung ste khyim pa yan chad kyi gos gzhan la snam sbyar du byin gyis rlob pa ni 'bral spang dang mi ldan pa'i nyes pa mi 'byung pa'i thabs sam /
cho ga'i rnam pa'o / /
snam sbyar lci ba nyid yin na rgan po dang nad pa dag la snam sbyar dang mi 'bral ba'i gnang ba sbyin no / /
bla gos dang mthang gos la gnang ba 'di mi bya'o / /
gnyis pa ltung ba rnam bzhag la gnyis las /
spyi don la /
yul mnyan yod du gang zag dge slong rab tu mang pos chos gos stod g.yogs smad g.yogs dang bcas pas ljongs brgyus pas dang /
rang gi lus ma sbas bas dang /
gzhan gyi bya ba shor ba'o / /
rgyu mtshan lus ma bkab pas ma dad pa dang chos gos chud za ba'o / /
yan lag la gsum las dngos po chos gos gsum las gang yang rung ba /
rang gi byin brlabs can rung ba @# / /
tshad ldan sogs dang /
bdag nyid gnang ba thob pa dang sra brkyang bting ba dgon pa bar chang dang ldan pa rnams min pa'o / /
gnas ni chos gos de'i gnas nye 'khor dang bcas pa las gzhan pa'o| /
kun slong rang dgar 'bral 'dod rgyun ma chad pa'o / /
sbyor pa 'bral bar rtsom pa'o / /
mthar thug zhag gcig gi mtshan mo mtha' 'das pa'o / /
gzhung don la gnyis las / /
mdor bstan ni /
'bral spang gi ltung ba'i byed pa po gang zhe na /
chos gos byin gyis brlabs pa dang /
gang zag mi 'bral ba'i gnad ba ma thob pa ni ltung ba'i byed pa po nyid yin no / /
gnas skabs gang la gang zag de byed pa po yin zhe na /
chos gos de'i gnas nye 'khor dang bcas pa nas gnas gzhan na gnas pa'i dge slong la skya reng dang po shar ba'i tshe na'o / /
gnyis pa rgyas bshad la gsum /
gnas kyi mtshan nyid nye 'khor gyi mtshan nyid /
gnas dang nye 'khor gcig pa'i mtshan nyid bstan pa'o / /
dang po la lnga las /
dang po mngon par bsgrub pa'i gnas ni /
gtsug lag khang gang la mtshams byas pa la ni mtshams de nyid gnas kyi mtha' yin la /
yol ba dang rtsig pa la sogs pa dag kyang mtshams yin no / /
gnyis pa bdag pos bye brag tu byas pa'i mtshams ni /
lung gi bar sdom ni /
khyim gcig dang ni khyim gnyis dang / /
khyim gyi tshogs dang ldan pa dang / /
rtsig pa rib ma 'obs skor dang / /
rnam bzhir bya ba grong dang khyim / /
sten 'gro mu stegs tshong rdal dang / /
tshong khang dgra khang g.yul dang ni / /
g.yul tshoms gru dang shing rta dang / /
shing ljon kun dga' ra ba yin / /
lam du 'gro 'greng 'dug nyal dang / /
thad kar yang ni de bzhin te / /
mtshams gzhan nyal ba tha ma yi / /
sde tshan yang dag bsdus pa yin / /
zhes gsungs pa'i rnam bzhir bya ba'i gnas bcu gnyis mdo 'di gnyis kyis bsdus pa yin la /
de la rnam pa bzhi ni grong nye 'khor gcig pa dang tha dad pa gnyis /
grong rab tu mang po la yang gnyis so / /
de bzhin du khyim la sogs pa la'ang shes par bya'o / /
de la grong nye 'khor gcig ba ni grong gang na skyed mos tshal lam mdun sa'am lha'i gnas zhig yod pa'o / /
de'i nye 'khor so so tha dad pa'o / /
thun mong ba lha'i gnas so / /
grong nye 'khor tha dad pa ni de dag mang po yod pa'o / /
thun mong ba ni med do / /
grong rab tu mang po'i gnyis kyang tshul gcig go /
khyim nye 'khor gcig pa ni mi gcig gi'am /
spun sgom bye ba'i khyim mo / /
de'i nye 'khor nang thams cad dang phyi rol 'dom gang dam /
gang du de dag brdung bar byed pa dang rdo bar byed pa la sogs pa'o / /
tha dad pa ni mi tha dad pa'am / /
spun sgo bye pa'i khyim mo / /
de'i nye 'khor gang zhe na so so tha @# / /
dad pa'o / /
thun mong ba ni sgo'o / /
khyim rab tu mang po'i gnyis kyang tshul 'dra la thun mong ba ni med do / /
de bzhin du gzhan rnams kyang shes par bya la /
mu stegs can la lta ba gcig pa dang tha dad pa sbyar bar bya'o / /
de dag gi nye 'khor gcig pa rnams kyi gnas dang /
nye 'khor gang yang rung bar bdag nyid gang rung du chos gos bzhag na 'bral bar mi 'gyur ro / /
de bzhin du thun mong ba rnams su'ang 'bral bar mi 'gyur ro / /
rnam pa gnyis pa rnams kyi thun mong ba ni sten 'gro rol mo mkhan gyi bye brag ste /
de'i rgyal mtshan gyi shing ngo / /
de ni de'i khyim gyi mtshan ma'o / /
mu stegs can gyi lha'i gnas so / /
tshong rdal zong tshong bar byed pa'i gnas so / /
de'i bzhag stegs te bzhag pa'i spang leb bo / /
tshong khang zong bcer ba'i gnas so / /
de'i 'dug stegs te tshong pa 'dug ste tshong byed pa'o / /
dgra khang bsrung ba'i gnas so / /
de'i ya gad de'i skas so / /
g.yul gyi ni de'i dkyil te gtor ma la sogs pa byed pa'am /
'bru spung ba'am /
ba lang bskor bar byed pa'o / /
g.yul tshoms kyi sgo'o / /
gru'i gru gdong ngo / /
shing rta'i kha lo ba'i gnas so / /
kun dga' ra ba ni me tog gi ra ba ste de'i khron pa'o / /
bdag po gcig nyid min pa du ma'i khyim so so'i bar gyi sgo dang ra ba la sogs pa'i mtshams rnams ni gnas tha dad pa nyid yin pas gang rung du rang nyid gnas gang rung du chos gos bzhag na 'bral lo / /
shugs la bdag po gcig pa'i bar gyi mtshams rnams kyang gcig yin par bstan la /
de gsal bar bstan pa ni khyim pa nor las dad pa tha dad pa min pa dang /
mu stegs can rnams lta ba las dad pa tha dad pa min pa rnams kyi bar gyi mtshams rnams kyang tha dad pa min la /
tha dad na tha dad pa yin te /
khyim pa nor lhur byed la rab tu byung ba rnams lta ba lhur byed pa'i phyir ro / /
gsum pa skye bas bsgrub pa'i gnas ni /
shing ljon pa gcig gi yal ga dang yal ga phra mo phan tshun ma reg pa rnams ni tha dad yin pas gcig tu chos gos bzhag nas gcig tu skya reng 'char na 'bral bar 'gyur ro / /
yal ga rnams gyes pa'i mtshams kyi rtsa ba ni yal ga dang yal ga phra mo de dag gi thun mong ba yin no / /
rtsa ba'i rtsa ba de'i 'og na yal ga med pa sdong po gcig tu gyur pa dang /
la sogs pa de man chang sa gzhi la thug pa'i bar rnams ni yal ga dang yal ga phra mo dang rtsa ba la sogs pa'i thun mong yin no / /
shing ljon pa'i yal ga dang lo ma reg pa'i shing ljon pa rnams ni gnas gcig pa nyid do / /
shing ljon pa de'i cha 'og mar chos gos sbyangs pa ni /
khang ba'i steng g.yogs pa'i cha 'og mar chos gos sbyangs te /
sa gzhir rang skya reng 'char na 'bral bar mi 'gyur @# / /
ba dang 'dra'o / /
bzhi pa skyong du rung ba'i gnas ni gru dang shing rta dag gi mang cha 'og mar sbyangs pa steng g.yogs dang 'dra'o / /
lnga pa mtshams med pa'i gnas ni dgon pa la sogs pa mtshams med pa la ni /
lag pa dang rkang pa la sogs pa yan lag gis khyab pa gnas kyi mtha'o / /
gnyis pa nye 'khor gyi mtshan nyid la gsum las /
rtsom pa gcig pa'i nye 'khor ni /
steng 'og phyogs dang bcas pa khor khor yug tu 'dom re re'o / /
dmigs bsal ni rtsig pas bskor ba'i grong la ni ji tsam du bu lang drug gis drang dgos pa dang ldan pa'i shing rta smyig mas gang ba can gyi lam gyis khyab pa 'am /
bya gag spar nas 'dug pa'i lam gyis khyab pa nye 'khor yin no / /
shing gi rib mas bskor ba'i grong la ni /
rib ma'i drung nas ra lug 'gro ba'i rdul gyis khyab pa'am /
mi rang bzhin gyis ngo tsha dang ldan pa bshad pa byed du 'gro ba'i lam gyis khyab pa gang rung nye 'khor yin no / /
'obs kyis bskor ba'i grong la ni skas gdang bu bcu gnyis pa'i srid kyi tshad kyi lam gyis khyab pa 'am /
phyag dang por ba'i bong ba rags pa rang shugs kyis 'dril ba'i lam gyis khyab pa gang rung nye 'khor yin no / /
gnyis pa nye bar spyod pa'i nye 'khor ni /
gnas de'i 'phral gyi bya ba 'drub brdob 'thag pa khye'u bsus byed pa dang /
'phral gyi 'gro ba dang 'dug pa dang /
rdul dag gis gnas der gtogs pa khyab pa nye 'khor yin no / /
gsum pa lam gyi te 'khor ni mtshams med pa'i lam du dge slong dang tha dad pa min par 'gro ba dge slong gi chos gos 'khyer ba'i mi la ni 'dom bzhi bcu rtsa dgu tshun chad nye 'khor yin no / /
gzhan dbang ba'i mtshams gzhan ni drung na 'dug kyang nye 'khor min te /
mtshams rnam par bzhag pa ni rang dbang tha dad pa'i phyir ro / /
gsum pa gnas dang nye 'khor gcig pa'i tshad bstan pa ni /
phyogs thams cad du shing ljon pa'i yal ga dang lo ma la sogs pa 'brel ba dang /
grong khyer gyi steng la sogs pa 'brel ba dang /
thag bas 'brel ba la sogs pas khyab pa'i gnas su dbus nas brtsams te phyogs thams cad du rgyang grags gcig gi mtha'i nang tshun chad nye 'khor yin la de phan chad mtshams tha dad pa yin no / /
'bral ba'i spang pa rnam par 'byed pa'o / /
gnyis pa zhu ba'i skabs nas 'byung ba la gnyis las /
gang dang 'bral ba dngos po'i spros pa ni chos gos byin brlabs can dam dum du gyur ba la byin gyis brlabs pa med par mi 'gyur te byin brlabs ni rang gi nyid la brten pa yin la /
de la rang gi nyid dang mi 'bral ba'i phyir ro / /
des na sngar byin gyis brlabs pa yin na dam dum du song yang 'bral spang skyed do / /
'chang spang lta bu byung ba'i gos spang ba la sra brkyang ma gtogs pa'i byin brlabs mi @# / /
'chags pa min no / /
dge 'dun gyi chos gos la sogs pa la yang gang zag gi byin rlabs mi 'chags pa min no / /
dge 'dun gyi chos gos gang zag gis byin gyis brlabs pa de las 'bral ba'i spang ba 'byung ste /
'bral ba'i rgyu ni byin gyis brlabs pa yin gyi rang gi nyid ni min pa'i phyir ro / /
gnyis pa gang du 'bral ba gnas kyi spros pa ni /
lta mtshan mi mthun pa gzhan gnas pas gzhan dge slong gi gnas mi nyams so / /
chos 'di pa dang mu stegs can gyi gnas gang rung du rang nyid 'dug /
gang rung du chos gos bzhag na 'bral bar 'gyur te /
chos gzhan pa mu stegs pa dang /
chos 'di bdag ni sngar lta ba las dang pa tha dad pa dag gi gnas ni tha dang pa'o zhes bya bas ma 'phangs pa min pa'i phyir /
sngar sgo la sogs pa thun mong du bstan pa dag gis sgo lang yang ma bsdus pa min pas mtshams tha dad pa'i grong du chos gos bzhag nas sgo khang du rang nyid skya reng 'char na 'bral bar mi 'gyur ro / /
nor las dad pa tha dad pa zhes sogs kyis pha dang bu dag kyang ma 'phangs pa min no / /
nor las dad pa tha dad pa dang tha mi dad pa'i sgo nas pha dang bu dag gi khyim mtshams tha dad pa dang tha dad pa min pa ltar lhung bzed kha bub la sogs pa'i khrims su bya bas spangs pa nyid kyang de dang 'dra bar nor gcig pa'i pha spangs na bu yang spangs par 'gyur /
nor tha dad pa'i pha spangs kyang bu spangs par mi 'gyur ro / /
nyal po byed par shoms pa nyid kyang nor tha dad dang tha dad min pa'i sgo nas tha dad dang tha dad min par bstan to / /
des na khyim gcig na skyes pa du ma nyal po byed par shoms pa la dge slong gis phyis gnon byas na skyes pa de dag nor tha dad na tha dad du 'gyur /
nor gcig na ltung ba yang gcig tu 'gyur ro / /
gtsug lag khang dang grong gnyis ka la nye 'khor 'brel bar yod pa na grong la ji skad bshad pa'i nye 'khor de yod pa ni gtsug lag khang gi nye 'khor nyid min pas der chos gos bzhag ste skya red 'char na 'bral bar 'gyur ro / /
'bral ba'i spang bzhu ba'i skabs so / /
'bral ba'i spang ba'o / /
gsum pa zla bas spang ba la gnyis las /
rnam 'byed kyi skabs nas 'byung ba la gsum /
yan lag gzhan bstan pa /
yan lag gi mtshan nyid zhan byung ngo / /
dang po ni 'dra'o / /
gang gi tshe 'dran gos phyi mas kha bkad pa la re ba med pa'i tshe na 'dra /
gang 'dra na 'khor gsum khebs pa'i tshad bas chud ba 'dra /
de yang khyad par ji lta bu na /
khru gang yan chad kyang ste /
de bas chung ba ni 'dra ba min no / /
gang dang 'dra na /
'khor gsum khebs pa'i tshad du chog pa dang 'dra /
ji ltar 'dra na /
zhag bcu las 'das na spang ba 'byung bar 'dra /
dgos pa ni /
'di yang spang ba gnyis su @# / /
'gyur ba dang /
gos zla bar bzhag tu rung ba la kha bskang ba la re bar yod par go ba'o / /
'di la chos gos kyi rgyu bya'o snyam pa dang /
phyi mas kha bskang ngo snyam pa dang /
de gnyis kyis 'dad ngo snyam ba dang /
zla ba'i nang du 'grub bo snyam du re ba dgos par bstan /
rang gi chos gos rung tshad ldan sogs byin gyis brlabs pa'am /
brlab par bya ba yod pa nyid na yang chung ba khru gang yan chad chog pa dang 'dra'o / /
des na chos gos gsum ma gtogs pa'i phyir du zla bar bzhag tu mi rung ngo / /
gnyis pa yan lag gi mtshan nyid la gnyis las /
spyi don la /
gleng gzhi yul mnyan yod du gang zag dge slong rab tu mang po sa nyon mongs ba zang zing la gdu bas /
nyes pa gos kyi kha sog 'jog pa la brten nas bslab pa 'di bcas so / /
rgyu mtshan /
gos mang po sog pa dang /
'dod pa che ba dang /
bsam gtan dang klog pa'i bar chad du 'gyur ba'o / /
yan lag la gsum las /
bzhag bya'i dngos po ni gos su grub pa khru gang yan chad pa /
rang dbang ba /
dbang byar yod pa kha bskyang ba la re ba dang bcas pa'o / /
bdag nyid byin gyis brlab par bya ba med pa dang /
sra brkyad ma bting ba'o / /
kun slong 'chad bar 'dod pa'o / /
mthar thug zhag so gcig pa'i skya reng shar ba'o / /
gzhung don ni /
gang la zla 'jog gi spang bar 'gyur zhe na /
kha bskang ba la re ba med pa dang /
byin gyis brlab par bya ba yod pa las gzhan du kha bskang ba'i re ba yod cing /
byin gyis brlab par bya ba'i chos gos gsum gang rung med na chung ba khru gang yan chad de ni zhag sum cu 'das te sum cu so gcig pa'i skya reng shar ba na spang bar 'gyur ro / /
gsum pa zhar byung la gnyis las /
zla ba la dogs pa bcad nas bcu par 'gyur bar bstan pa ni /
sngar bzhag pa dang phyis rnyed pa'i gos kha dog las rigs mi mthun pa sngon po bzhag pa la dmar po rnyed pa lta bu dang /
rgyu rigs mi mthun pa bal gos bzhag pa la ras gos rnyed pa lta bu dang /
srab mo bzhag pa las 'thug po rnyed pa la sogs pa ni gos kyi tshad du longs kyang tshad du chog pa nyid min te /
de gnyis bsdoms nas gos byar mi rung ba'i phyir ro / /
re ba ma chad na des /
snga ma bcu par yang mi 'gyur te /
rigs mi mthun pa ni ma rnyed pa dang 'dra ba'i phyir ro / /
des na gos zla bar bzhag tu rung ba la la bskang dang kha sog de dag rigs mthun nam sbyir re bas bzhag pa zhig dgos so / /
kha dog gi dmigs bsal ni /
dkar po nyid ni kha dog thams cad du bsgyur du rung ba yin pas sngar sngon po la sogs pa bzhag ste phyis dkar po rnyed dam sngar dkar po bzhag ste phyis sngon po la @# / /
sogs pa rnyed na kha dog las rigs mi mthun pa min no / /
kha sog gi gos zla bar bzhag pa'i tshe kha bskang gi gos rnyed kyang da rung zla bar bzhag tu rung ngam zhe na /
tshes gcig lta bu la kha sog gi gos zla bar bzhag pa'i tshe /
tshes lnga lta bu la kha bskang gi gos res nas re ba 'chad nus sam nges min ba nas rigs mthun snga phyi bsdoms pas gos 'dang ba 'am phyi ma de nyid kyis gos 'dang bde rnyed na zla bar bzhag tu mi rung ste rnyed pa'i dus kyi zhag bcu ba dang po dang /
gnyis pa dang /
gsum pa gang yin pa de'i nyi ma dang po la kha bskang gi gos de kha sog gi gos de'i bag la slon pa nyid yin pas de gnyis so so nas 'dug kyang gcig lta bur bya'o / /
des na nyi ma dang po nas brtsam ste snga ma zla ba pa'i rigs las log nas bcu pa'i rigs su 'gyur la /
phyi ma la'ang de nas brtsams pa'i shan 'byung ngo / /
'on bcu gcig lta bu la rnyed pa'i tshe snga ma'i shan gyis bcu gnyis pa'i skya reng shar ba na spang bar 'gyur ro zhe na /
skyon med de /
zla ba gcig pa'i spang ba 'di la zhag bcu pa dang po dang /
gnyis pa dang /
gsum pa dag shan gyi phyir phan tshun ltos pa med pa'i phyir te /
zhag nyi shu pa'am sum cu pa'i nang du byin gyis brlab pa sogs bya bar gsung pa'i phyir ro / /
kha cig bcu pa gsum pa la rnyed pa sum cu so gcig pa'i skya reng shar ba'i tshe zla bas spang bar 'gyur te /
dngos po la zhag sum cu 'das pa'i phyir zer ba mi 'thad de /
re ba med pa dang byin gyis brlab par bya ba yod pa la zlas spang mi 'byung ba'i phyir dang /
bcu pa gsum pa'i bag la slon par gsungs pa'i phyir ro / /
rigs zlog pa dang shan 'byung ba la mu bzhi ste /
dang po ni /
nyi ma dang po'am /
bcu gcig pa 'am rtsa gcig pa la kha bskang gi gos rnyed na rigs zlog ste zla ba'i yan lag nyams pa'i phyir /
shan mi 'byung ste zhag bcu mnyam por 'gyur ba'i phyir ro / /
gnyis pa ni /
zhag gnyis pa nas sum cu pa'i bar la res min pa nas rigs mthun gos mi 'dang ba gcig grub cing /
de yang zla bar bzhag na phyi ma la shan 'byung la re ba ma chad cing snga phyi bsdoms kyang gos mi 'dang bas snga ma rigs mi zlog go /
gsum pa ni 'bru'i skabs su bshad pa de'o / /
bzhi pa ni res min pa nas rigs mi mthun 'khor gsum mi khebs pa rnyed pa lta bu ste rgyu mtshan gong du bshad do / /
gnyis pa bzo rjes su bsgrub pa'i thabs la gsum las rim pa'i tshad zhar byung dang bcas pa ni /
'di man chad ni gos ji lta bu dang tshad ji tsam la byin rlabs 'chags pa dang /
de las bzlog pa la spang bar 'gyur ba brjod par bya ste dus tshigs sum bcad pa'i gsar pa las snam sbyar byed na de'i rim pa'i tshad kyi mtha' @# / /
ni nyis rim mo / /
gding ba yang gsar ba las byed na de'i rim pa'i tshad kyi mtha' nyis rim mo / /
bla gos dang mthang gos gnyis gsar ba las byed na de gnyis kyi rim pa'i tshad kyi mtha' mi tshag brkyang ngo / /
snam sbyar dang gding ba nyis rim du byed pa ni rim pa bzhin /
bzo sgrub pa dang 'og tu 'ding ba las phye ba'i phyir ro / /
de yang nges par bya dgos pa ni min no / /
zla ba bzhi tsam gyi dus tshigs su spyad pa las snam sbyar sogs byed na /
gsar pa la ji skad bshad pa'i rim pa las nyis 'gyur du bya'o / /
phyag dar khrod kyi rgyu las byas pa'i snam sbyar sogs la ni rim pa nges pa med de ji tsam 'dod pa bya'o / /
chos gos rang zad nas rnyings pa nyid dang /
sgos skyes kyi bshud pa la sogs pas dengs pa nyid dag la ni rim pa ci dgos pa lhag par sbyar ro / /
phyag dar khrod las ma byas pa dang /
rnyings pa dang dengs pa min pa'i snam sbyar sogs la ni ji skad bshad pa las rim pa lhag par sbyar ba nyid du mi bya'o / /
sbyar na lhag par sbyar ba'i rim pa de zhag bcu 'das nas spang pa'i ltung bar 'gyur ba nyid kyang yin no / /
byin gyis brlab par 'os pa'i rigs can byi dor bya ba'i phyir dpog par 'dod na byi dor byas nas phyis 'di nyid du sbyar bar bya'o snyam pa'i sems ma skyed par rang dgar dpog par mi bya'o / /
byi dor byas nas 'di nyid du phyir sbyar bar bya'o snyam pa las gzhan pa'i sems kyi rnam pa gang yang rung bas chos gos kyi rim pa log pa slar ma sbyar ba'i snga rol du zhag bcu 'das na spang bar 'gyur ro / /
sbyar na ni gcig pa nyid du 'gyur bas nyes pa med do / /
gnyis pa snam phran dang glegs bu'i tshad bstan pa ni /
snam sbyar gyi snam phran dag ni tha ma la dgu yan chad nas rab la nyi shu rtsa lnga man chad bya ste /
bcu dang /
bcu gnyis sogs nas nyi shu rtsa bzhi'i bar thung ma gtogs so / /
snam phran nyi shu rtsa lnga pa de yan chad ni 'tshem bu ste lhan pa mthar chags su sbyar ba tsam yin pas de las lhag pa mi bya'o / /
snam phran de dag gi glegs bu ji ltar bya zhe na /
snam phran dgu pa dang bcu gcig pa dang bcu gsum pa ste dang po gsum la ni snam phran de dag gi glegs bu phyed dang gsum pa nyid do / /
gnyis pa snam phran bco lnga pa dang bcu bdun pa dang bcu dgu pa gsum la ni glegs bu phyed dang bzhi pa nyid do / /
gsum pa snam phran nyi shu rtsa gcig pa dang rtsa gsum pa dang rtsa lnga pa la ni glegs bu phyed dang lnga pa nyid do / /
bla gos ni snam phran bdun pa dang glegs bu phyed dang gsum pa'o / /
mthang gos ni /
snam phran lnga pa dang glegs bu phyed dang gnyis pa'o / /
gsum pa rgya khyon gyi tshad 'jal byed khru'i don dang bcas te ston pa ni /
chos gos gsum @# / /
po de dag gi tshad ji tsam zhe na /
snam sbyar dang bla gos dang mthang gos byin gyis brlab tu rung ba chen po dag gi tshad ni /
zheng du rang gi khru gsum dang /
srid du khru lnga dag go /
chos gos gsum chung du dag ni mchu dang zheng gnyis ka las khru phyed phyed phri ba ste zheng du khru phyad dang gsum dang mchur khru phyed dang lnga'o / /
'bring rnams kyi mchu dang zheng gi tshad ni /
chen po dang chung du de dag gi bar ma gang yang rung ba'o / /
mthang gos kyi tshad kyi rnam bzhag gzhan bstan pa ni /
mthang gos ni zheng du khru do dang /
mchur khru lnga yang yin zheng du khru do dang mchur khru bzhi yang yin no / /
mthang gos kyi tshad zheng du khru ngo mchur khru bzhi pa man chad nas 'khor gsum khebs pa yan chad kyang yin no / /
khru'i don ni rang gi lus la cha mnyam pa bdun du byas pa las cha gnyis yin gyi /
gru mo nas gung mo'i rtse mo'i bar min no / /
tshad de yang lus la ltos nas lag pa'i tshad thung ba 'am /
lag pa'i tshad ring ba'i ched du gsungs pa yin gyi lus kyi rkyen dang lag pa'i tshad 'tsham pa dag la ni rang gi khru nyid 'dir yang tshad yin no / /
rang gi lus ches che bas mthang gos kyi tshad de tsam gyis mi yogs cing mi khebs na lus dang 'tsham pa'i ral kha dpung chad byas nas khebs par g.yog par bya'o / /
kha cig na re /
lus ring na phrag dbyung gi rnam pa dang /
sbom na phral sgrogs kyi rnam pa tshal bu sbyar zhes zer /
zla bas spang pa rnam par 'byed pa'o / /
gnyis pa zhu ba'i skabs nas 'byung ba la gnyis las /
skabs 'di nas 'byung ba ni /
khru gang ba de bas dman pa ni chung ba khru gang de zla ba gcig 'das na spang bar 'gyur ba dang 'dra ste /
de yang zla ba gcig 'das na nyes byas su 'gyur ro / /
de bzhin du khru gang yan chad la kha bskang ba'i gos la re ba med na /
zhag bcu 'das na spang bar 'gyur ba bzhin du de bas chung ba la yang re ba med na zhag bcu 'das na nyes byas su 'gyur ro / /
gnyis pa skabs gzhan nas 'byung ba ni /
mchu zheng gnyis ka nas 'khor gyi phyed mi khegs pa dang po nas re ba med pa nyid ni bcu par gtogs kyi zla ba par mi gtogs so / /
rab la las byas pa sogs chos gos kyi rgyu rung ba min pa yang kha bskad ba la re ba med pa nyid do / /
gdong phyis dang chu tshags dang stan 'byam dang /
dre'u rdog la sogs pa yo byad gyi gos rang rang du byin gyis ma brlabs pa dag kyang kha bskang ba la re ba med pa yin pas zhag bcu par gtogs so / /
zla bas spang ba zhu ba'o / /
zla bas spang pa'o / /
ba zhi pa 'khrur 'jug la gnyis las /
rnam 'byed kyi snyabs nas 'byung ba la gsum las /
pham pa dang po'i 'phyar ka'i rgyu dgag pa ni ma dad pa spang ba'i phyir rab tu byung ba mngal na bu yod pa'i sgrum ma dben @# / /
par bzhag go /
dge slong ma rang mi sgrub na dben pa'i phyogs der sbrum ma de dge slong ma rnams kyis yal bar mi 'dor bar grogs bya'o / /
sbrum ma de la dge slong ma rnams kyis zan sbyin par bya'o / /
gnyis pa rnam bzhag la gsum las /
thun mong gi mtshan nyid la gnyis las /
nye du'i mtshan nyid ni /
'og nas 'byung ba'i ltung ba dag la /
nye du dang nye du min pa yan lag tu dgos pas de'i mtshan nyid ci zhe na /
pha'i brgyud pa ma'i yan lag dang bcas pa dang /
ma'i brgyud pa pa'i yan lag dang bcas pa bdun pa tshun chad las gang yang rung ba snga ma gcig las skyes pa yang nye du yin la de min pa nye du min no / /
de la pha'i pha dang de'i pha zhes sogs ni pha'i brgyud pa'o / /
pha'i ma dang de'i ma zhes sogs ni pha'i rgyud pa ma'i yan lag dang bcas pa'o / /
ma'i mdang de'i ma zhes sogs ma'i brgyud pa yin la| ma'i pha dang de'i pha zhes sogs ma'i brgyud pa pha'i yan lag dang bcas pa'o / /
gnyis pa 'du shes byed pa por bstan pa ni /
'khrur 'jug gi spang ba'i byed pa po gang yin zhe na ngon de la der shes pa'i 'du shes ni ltung ba bskyed pa la gtso bor byed pa po nyid yin no / /
'du shes gtso bor byed pa po yin pa de ni 'og nas shes gtso bo zhes pas ston no / /
gnyis pa so so'i mtshan nyid la gnyis las /
spyi don ni /
gleng gzhi /
yul mnyan yod du gang zag 'char kas /
nyon mongs pa 'dod chags kyis kun nas bslang ste /
nyes pa dge slong ma nye du min pa la gos rnyings pa 'khrur bcug pa la brtan nas bslab pa 'di bcas so / /
rgyu mtshan bdag nyid nyon mongs pa'i bsam pa skye ba sogs /
yan lag la bzhi las /
gzhi la /
yul bsnyen par rdzogs pa'i sdom pa dang ldan pa /
lta ba mthun pa /
mtshan mi mthun pa /
tha snyad gsum dang ldan pa /
lus sten du rung ba /
lus tha mal bar gnas pa /
rdzu 'phrul ma thob pa /
nye du min pa ste brgyad ldan te dge slong mas bskyed pa phal che ba la shes par bya'o / /
dngos po chos gos gsum dang gding ba las gang yang rung ba dang /
rung ba tshad dang ldan pa rang gi yin pa /
byin gyis brlabs pa /
'khrur 'jug par 'os pa /
sngar phyeng byas pa min pa'o / /
kun slong 'khru ba la sogs pa byed du 'jug par 'dod pa'o / /
sbyor ba ngag drug ldan no / /
mthar thug bya ba yongs su rdzogs pa'o / /
gzhung don la gnyis las /
yan lag gi mtshan nyid ni /
gang la 'du shes gtso bo yin zhe na /
dge slong ma nying dang de nye du min pa nyid dag la'o / /
bslab ba'i gzhi 'di'i 'og ma len pa'i spang ba la yang dge slong ma nyid dang nye du min pa la 'du shes gtso cher byed pa po yin no / /
gang byas na 'khrur 'jug gi spang bar @# / /
'gyur zhe na /
byin gyis brlabs pa /
ltung ba 'byin pa po rang gi yin pa'i rnying pa /
'dam rdzab sogs kyis gos pas 'khrur gzhug par 'os pa /
chos gos gsum dang gding ba dag las 'ga' zhig dge slong ma nye du min pa la der 'du shes pas 'di khrus shig ces bsgo bas dri ma bsal ba'i phyir 'khrur bcug gam /
'tshod du bcug gam /
thags bzang por bya ba'i phyir 'chag tu bcug pa dag byas na spang pa'i ltung bar 'gyur ro / /
dngos po thams cad la bya ba thams cad byas pa yan lag yin nam zhe na /
chos gos kyi phyogs gcig la 'khrur 'jug sogs bya ba'i phyogs gcig byas pa yang 'khru ba'i las byas pa nyid yin pas kha na ma tho ba rdzogs par 'gyur ro / /
bskos pa tsem byed du bcug pa yin nam zhe na /
bskos pa'i dge slong mas 'khrub la sogs pa'i las byas pa nyid na byed du bcug pa yin gyi| bskos pa tsam min no / /
gnyis pa tshigs la dogs pa bcad pa ni /
'khru thebs gsum lta bu la ltung ba so sor 'gyur ram zhe na /
bsams pa'i 'bras bu grub pa'i mtha' man chad 'khrur bcug pa la sogs pa'i las rnams ni bar skabs su rgyun chad kyang ltung ba'i phyir las gcig pa nyid yin no / /
rigs mthun pa rnams las gcig yin na yang rigs mi mthun pa 'khru ba dang 'tshed pa la sogs pa gcig ji ltar yin zhe na /
bar du chad pa dang /
'khru ba dang 'tshed pa sogs rigs mi mthun pa'i tshigs tha dad du gyur ba nyid la 'bras bu ltung ba rnams gcig pa nyid de /
'khru ba la sogs pa'i las gsum char rdzogs na'ang ltung ba gcig tu gsungs pa'i phyir ro / /
gsum pa 'du shes kyi mtshan nyid rgyas par bshad pa ni /
'du shes gtso cher zhes pa'i don ji lta bu zhe na /
bstan bcos su /
gzhi gang la 'du shes gtso bo nyid du bstan pa de la /
'du shes de don ji lta ba dper na srog chags dang bcas pa'i chu nyid la der 'du shes pa lta bu ni dngos gzhi'o / /
don ji lta ba nyid min pa srog chags med pa'i chu la ni dngos gzhi dang nye ba'o / /
des na dge slong ma nye du min par don la gnas pa la der 'du shes na spang ltung du 'gyur la /
nye du yin pa la nye du min par 'du shes na nyes byas so / /
gzhi de la yid gnyis su gyur pa ni 'du shes dang 'dra bar don ji lta ba la dngos gzhi dang /
don ji lta ba min pa la na smad do / /
gsum pa bslab bya gzhan bstan pa ni /
gtsug lag khang de na dge 'dun gyi khrims su bya ba ci yod pa gang zag gis kyang bsrung bar bya'o / /
dge slong glo bur du 'ongs pas kyang gnyug mar gnas pa'i dge 'dun gyi khrims de las mi 'gal bar bsrung bar bya'o / /
glo bur du 'ongs pa des khrims su bya ba yod dam med pa nyid dang /
yod na ji lta bu yod @# / /
par yongs su shes par bya ba'i phyir khrims de dri bar bya'o / /
nam gyi tshe dri zhe na /
sleb nas ha cang yun mi ring bar dri bar bya'o / /
dge 'dun gyi k+r+hims bsrung ba'i dmigs bsal ni /
sangs rgyas kyis gsungs pa'i bcas pa dge 'dun gyi khrims su bya ba las g.yo ba ste 'da' bar byar med do / /
des na bcas pa btsan par bya'o / /
gang zag gang yang rung bas lhung bzed dang chos gos dang dra ba dang phor bu dang| ska rags lhag pa 'bul ba na dge 'dun dang gang zag gis dge 'dun gyi ched du nye bar bzhag pa'i don du blang bar bya'o / /
de ltar dge 'dun gyi rdzas nye bar bzhag pa ni lhung bzed sogs med pa dag gis ci dgar bskur ro / /
'khrur 'jug pa'i spang ba rnam par 'byed pa'o / /
gnyis pa zhu ba'i skabs nas 'byung ba ni /
chos gos bshad ba dang gcib dang ljan ljin dang 'dam rdzab la sogs pas ma rungs par gyur pa 'khrur 'jug pa la ltung ba na smad pa med do / /
dre'u rdog grum tshe dang /
khyim pa'i gos dang /
sngas nang tshad can dang /
rnam par brtag pas rung ba byas pa dang /
zhag bcu 'das te spangs pa dang /
dge 'dun gyi gos 'khrur 'jug pa rnams la ni nyes byas so / /
'khrur 'jug pa'i spang ba zhu ba'i skabs so / /
'khrur 'jug pa'i spang ba'o / /
gnyis pa med pa 'tshol ba las gyur pa la gnyis /
rab tu byung ba las dang /
khyim pa las so / /
dang po la gnyis las /
rnam 'byed kyi skabs nas 'byung ba la gsum las /
bslab bya ni /
dge slong mas gos rin chen po gos gzhan dang brje ba'i phyir sbyin pa dang /
las blang bar bya'o / /
dge slong gis dge slong ma dang lhan cig gos la sogs pa brje bar bya'o / /
rjas ji lta bus ba rje zhe na /
rin gyis sgo nas mnyam pas so / /
yang na dge slong ma de dga' ba nyid kyis so / /
gnyis pa yan lag gi mtshan nyid la gnyis las /
spyi don la /
gleng gzhi /
yul mnyan yod du gang zag nyer dags /
nyon mongs pa 'dod zhen gyis kun nas bslang ste /
nyes pa dge slong ma la gos len pa la brten nas bslab pa 'di bcas so /
rgyu mtshan thun mong ba dang sha tsha med par len pa'o / /
yan lag la bzhi las /
gzhi la /
yul thun mong ba brgyad ldan /
rdzas tha dad pa dang /
dad pa can dang sems yangs can gnyis min pa'o / /
dngos po gos dngos su grub pa rung ba spyi tshad du longs pa dge slong ma de'i yin pa'o / /
bdag nyid dge 'dun la gos 'bul ba len pa sogs bzhi min pa'o / /
kun slong rung mi rung brje ba min par len 'dod pa'o / /
sbyor ba ngag mtshan nyid drug ldan gyis len par rtsom pa'o / /
mthar thug lag tu thob pa'o / /
gzhung don ni /
ci zhig byas na len pa'i spang bar 'gyur zhe na /
len na sbang bar 'gyur ro / /
ji ltar len na 'gyur zhe @# / /
na| dag gi rnam par rig byed kyis len na 'gyur gyi /
cang mi smra bas dang du len pa sogs kyis min no / /
gang len na zhe na /
lhung bzed la sogs pa min gyi gos so / /
gsum pa ltung med ni /
dge slong mas dge 'dun la gos 'bul ba dang /
dge slong ma la chos legs par smra ba la yon gyi ched du 'bul ba la ltung ba med do / /
dge slong bsnyen par rdzogs par byed pa dang gos bor brlag byung ba dag gis dge slong ma la gos len kyang ltung ba med do / /
dge slong mas bdag la rdzas 'di lta bu dag mchis kyi /
'phags pas thugs brtse ba'i slad du bzhes shig ces dang rdzas brjod de mdun du bzhag nas| mi bltos par song ba la blangs kyang ltung ba med do / /
len pa'i spang pa rnam par 'byed pa'o / /
gnyis pa zhu ba'i skabs nas 'byung ba la gsum las /
yan lag gi mtshan nyid ni /
gos de lag tu 'ong pa nyid na thob pa nyid yin pas ltung pa'i dngos gzhir 'gyur ro / /
lag tu 'ongs pa de'i dang bags da lta ba'i nye 'khor du gyur ba yin no / /
gnyis pa sel ba ni /
nye du min pa'i dge slong ma las grod che ge mon gos mchis kyi de bzhes shig ces pa lta bu nye bar ma gyur pa nod pa ni sbyor ba nyid de nyes byas so / /
gsum pa ltung med ni /
dge slong ma sems yangs pa rgya che ba dang /
nyo tshong gi tha snyad kyi dbang min pa nyid ni gos sbyin pa la sogs pa len pa la gtso bo yin pas dge slong ma de lta bul gos len ba la ltung ba med do / /
dge slong ma nye du min pa la re zhig gi sems kyis gos len ba la ltung ba med do / /
sngar sbyin pa'i bsam pas blangs nas phyis rin byin pa brjed na yang sngar blangs pa de la nyes pa med do / /
len pa'i spang ba zhu ba'o / /
len pa'i spang ba'o / /
gnyis pa khyim pa las gyur pa la gnyis /
ma bsdos pa 'tshol ba dang bsngos pa 'tshol ba'o / /
dang po la gnyis las /
slong ba la /
spyi don la /
gleng gzhi /
mnyan yod du nyer dags 'dod zhen gyis khyim bdag gam de'i chung ma nye du min pa las gos slong ba'o / /
rgyu mtshan rang 'dod zhen che zhing chog mi shes pa dang /
gzhan la gnod pa dang ma dad ba'o / /
yan lag la bzhi las /
gzhi la yul khyim pa tha snyad lnga ldan /
rang las rdzas tha dad pa /
nye du min pa /
lus tha mal par gnas pa /
ma bslangs pa'i snga rol du ster ba po min pa ste drug ldan no / /
dngos po gos dngos su grub pa rung ba tshad dang ldan pa khyim pa de nyid kyi yin pa'o / /
rgyu mtshan dang yul dang dngos po gsum po de'i 'og ma gsum la'ang sbyar ro| /
bdag nyid sra brkyang ma bting ba dang 'tsho ba'i yo byad tshang pa'o / /
kun slong slong bar 'dod pa'o / /
sbyor ba ngag drug ldan no / /
mthar thug lag tu thob pa'o / /
gnyis pa gzhung don ni /
slong ba'i spangs @# / /
ba 'di'i byed pa po gang yin zhe na /
mi'i 'gro ba pa'i rgyud du gtogs pa khyim par gyur pa srog dang ldan pa nye du min pa ni ltung ba'i byed pa po yin no / /
bslab pa'i gzhi 'di'i 'og ma slong bar rigs pa dang spags pa slong ba dang so so nas spags pa slong ba'i spang ba gsum la yang de dag ltung ba'i byed pa po yin no / /
dge slong ji lta bu la de ltung ba'i byed pa po yin zhe na /
gos phrogs pa dang brlag pa dang /
tshig pa dang /
rlung gis khyer ba dang /
chus khyer bar ma gyur pa la byed pa po yin no / /
gang byas na ltung ba gang gi byed pa po yin zhe na /
bslangs na nyes byas kyi byed pa po'o / /
thob na dngos gzhi'i byed pa po'o / /
ci zhig thob ce na /
chos gos so / /
tshad ji tsam zhe na /
chos gos rang gi tshad las mi chung ba'o / /
ji lta bu zhig ce na /
kar Sha pa na lnga ri ba la sogs pa'i rin thang dang /
sngon po la sogs pa'i kha dog dang /
khru lnga'am phyed dang lnga la sogs pa'i khru'i tshad las rnam pa gang slangs pa de nyid thob na dngos gzhi'o / /
gzhan thob na cir 'gyur zhe na /
gang slangs pa de las gzhan thob pa la ni ltung ba med de /
dper na kar Sha pa na lnga rib bslangs pa la drug ri pa thob na ltung ba med pa lta bu'o / /
ras ma dang kha tshar slong na ltung ba med do / /
ras ma slangs pa la kha tshar thob pa dang /
ras ma slangs pa la ras yug chen thob na yang ltung ba med do / /
rgyu dang spun ji tsam gyis chos gos kyi tshad 'dangs pa'i rgyu dang spun gyi snal ma slong ba lan ni smad pas nyes byas so / /
rgyu spun gyi skud pa de'i rgyu'i rang bzhin ras bal la sogs pa slong ba ni rgyu spun de dang 'dra bar nyes byas so / /
slong ba'i sbang pa'o / /
gnyis pa slob bar rigs pa la gnyis las /
sbyi don la /
gleng gzhi mnyan yod du /
grong phreng ba can pa'i dge slong bzhi bcu dang /
drug sdes /
ma brtags par spyod pa dang /
'dod chen gyis len pa'i drod mi shes pa'o / /
bdag nyid slong bar rigs pa'o / /
kun slong lhag pa slong bar 'dod ba'am mi sbyin par 'dod pa'o / /
sbyor ba de gnyis gang rung rtsom pa'o / /
mthar thug thob pa'am thag bcad pa'o / /
gzhung don ni /
byin gyis brlab par bya ba chos gos bcu gsum po thams cad med na gang med pa de slong bar rig pa nyid do / /
chos gos bcu gsum ni snam sbyar dang /
bla gos dang /
mthang gos dang /
gding ba dang /
rdul gzan dang /
rdul gzan gyi gzan dang /
sham thabs dang /
sham thabs kyi gzan dang /
lus phyis dang /
skra bzed dang /
g.yan pa dgab pa dang /
dbyar gyi ras chen dang /
yo byad kyi gos so / /
kha cig las /
yo byad kyi gos ma smos bar rang gzan bgrangs shing /
dul ba lhas /
mthang gos dang /
rnag gzan mi bgrang @# / /
bar yo byad kyi gos dang khrus ras bgrad ngo / /
lus phyis dang gdong phyis don gcig go /
'di la ltung ba'i byed ba po gang zhe na /
chos gos slong bar rigs pa'i dge slong de ni skabs 'di'i ltung ba'i byed pa po yin no / /
chos gos phrogs pa pa sogs bas med par gyur ba ni slong bar rigs pa yin la /
slong bar rigs pas lhag ba len na skabs 'di'i ltung byed du 'gyur la slong bar mi rigs pas slong na slong ba'i spad bar gtogs pa'i ltung bar 'gyur ro / /
zung slang bar bya'o zhes 'byung ba de gang zhe na /
khyim ba'i stod g.yogs che tshad ni ras yug chen /
srid du khru bcu gnyis zheng du khru gsum pa'o / /
smad g.yogs ni ras yug phran srid du khru bdun pa dang /
zheng du khru do ba'o / /
dge slong gi stod g.yogs smad g.yogs che tshang ni snam sbyar dang sham thabs kyi rim pa ji skad bstan pa'o / /
chos gos ji snyed slang bar bya zhe na /
stod g.yogs smad g.yogs su bcas ba zung slang bar bya ba nyid do / /
khyim ba dang dge slong gi zung gnyis bo gang slang bar bya zhe na /
khyim pa dang dge slong gi stod g.yogs smad g.yogs zung gang yang rung ba'o / /
sngar bstan pa'i tshad de las lhag ba ni slang bar bya ba nyid min no / /
snga ma khyim pa'i stod g.yogs smad g.yogs thob na tshad las chung du zin kyang kha bskang ba la yang smad bar mi bya'o / /
khyim pa'i stod g.yogs slang g.yogs dang bcas pa slangs pa na lhag pa thob na sbyin par bya ba nyid min no / /
phyi ma dge slong gi stod g.yogs smad g.yogs dang bcas pa thob na tshad las lhag pa gang yin pa de sbyin bdag la sbyin par bya ba nyid do| /
slang bar bya ba min pa rnga bal la sogs pa'i gos slang bar mi 'os pa dge slong gis slangs na nyes byas so / /
rung ba min pa de thob na nyes byas kyi dngos gzhi lci ba yin no / /
dge slong gi stod g.yogs smad g.yogs slang ste tshad las lhag pa thob na lhag ma sbyin par bya ba mi sbyin na yang sbang ba'i ltung byed kyi dngos gzhir 'gyur ro / /
slong bar rigs ba'i spang ba'o / /
gnyis ba bsngos pa tshol ba la gnyis las /
bsngos pa'i gos tshol ba la gnyis las /
sbags ba slong ba la gnyis las /
sbyi don ni /
gleng gzhi mnyan yod du nyer dags 'dod zhen gyis spags ba slong ba'o / /
sbyin bdag sbungs chung ba'o / /
kun slong bsngos pa las lhag pa slong bar 'dod pa /
gzhan rnams 'dra'o / /
gzhung don ni /
slong ba'i skabs kyi mi'i 'gro ba pa zhes sogs khas blangs nas sbyin bdag gis yid kyis sbags pa ste sta gon byas ba dngos su ma phul ba mgron du ma gnyer ba dge slong gis gang yang rung bas shes pa'i chos gos de ni slong ba'i phyir ye ma spags pa dang sbyor dngos kyi ltung ba'i rgyur 'dra'o / /
TIk+ka las /
sbags pa'am ma spags pa mi shes par gyur pa ni slong ba'i spang ba'i yul yin la /
spags @# / /
pa shes pa ni 'do'i yul yin no / /
don de nyid bstan pa'i phyir chos gos spags pa dge slong gis mi shes pa de nyid spags pa las gzhan ma spags ba yin pas slong ba'i spang ba'i byed pa po yin no / /
spags pa slong ba'i spang ba'o / /
gnyis pa so so nas spags pa slong ba la /
spyi don /
nyes pa so so nas spags pa slong ba dang /
sbyin bar bya ba lag yangs pa zhes sbyar /
gzhan 'dra'o / /
gzhung don ni /
sngar bshad pa ltar khas blangs nas sbyin par byed pa sbungs che ba chos gos gnyis sam gsum la sogs ba mang po sbyin bar byed pa yang 'dir yan lag yin no / /
des na /
sbyin byed chos gos gnyis la sogs pa sbyin par byed pa'i sbungs dang ldan pa khyim pa srog dang ldan ba mi'i 'gro ba ba nye du min ba'i chos gos spags shing ma phul ba la der shes bzhin du slongs na nyes byas thob na so so nas spags pa slong ba'i ltung byed do / /
sbyor ba gcig gis gos so so ba thob na yang ltung ba gcig nyid du 'gyur te /
sbyor ba gcig pa'i phyir ro / /
so so nas spags pa slong pa'i spang ba'o / /
gnyis pa gos kyi rgyu tshol ba la gnyis las /
rung ba sgrub pa'i cho ga ni /
rgya gar ba kha cig na re /
rin po che'i skabs su gsungs pa'i rung ba gsum gang rung byas na 'di bya mi dgos zer la /
TIk+ka las /
sbyin bdag gis gos kyi cheng du bskur bal bdag nyid la'ang gos kyi dgos ba yong na cho ga 'di bya la /
ci ste spyi'i bsam bas sbyin bar byed la /
dge slong la yang sangs rgyas mchod ba la sogs ba'i dgos pa yod na rung ba gsum byas te bdag gir bya gsung /
des na sbyin bdag gis gos kyi phyir bskur ba gser la sogs pa rung ba min ba chos gos kyi rin pho nyas phul ba'i tshe dge slong gis de len du mi rung ngo zhes spangs nas gos rung ba dus su byung na len no zhes smras pa na /
pho nyas 'phags pa rnams kyi zhal ta byed pa 'ga' mchis sam zhes yongs su dri ba sngon du btang zhing /
dge slong gis 'di zhal ta byed pa'o zhes dge bsnyen nam kun dga' ra ba ba la sogs pa 'ga' zhig bstan te pho nyas zhal ta byed pa de'i gan du song nas gong gi tshul rnams brjod de /
rin 'dis gos rung ba 'di lta bu nyos la 'phags pa che ge mo la skon cig ces bsgo zhing de nas pho nyas dge slong la smras pa /
'phags pas bstan pa'i zhal ta byed ba la bdag gis yang dag bar bstan lags kyi de'i gan du bzhud cig dang des khyod la gos rung ba dus su skon bar 'gyur ro zhes byung ba'i mtha' rjes su brjod pa sngar byas pa'i zhal ta byed pa la dge slong gis gos 'dod bas tshe dang ldan ba bdag gos 'dod do zhes bskul bar gyur pa na'o / /
bskul bar byed pas bskul du zin kyang @# / /
bskul bar bya bas don de go bar ma nus na bskul ba nyid min no / /
bskul ba dang pos gos ma grub na lan gnyis su yang bskul bar bya'o / /
gnyis pas ma grub na lan gsum du yang bskul bar bya'o / /
bskul ba'i sgo drug ni khyod 'ongs sam zer ba la de'i phyir ro legs par 'ongs sam zer ba la de'i phyir ro zhes pa mngon par smra ba dang /
stan 'dil 'dug cig zer ba la de'i phyir ro zer ba dang /
rkang b+kh+rus shig zer ba la de'i phyi ro zhes pa legs par sbyor ba dang /
zan zo zhig zer ba la de'i phyir ro zhes dang /
skom 'thungs shig zer ba la de'i phyir ro zhes pa zas skom gyi dbang du byas pa'o / /
lan gsum du bskul yang ma grub na de'i 'og tu dge slong des lan gsum gyi bar du zhal ta byed pa gang na 'dug pa'i phyogs su cang mi smra bar mtshan ma tsam gyis bsdad bar bya'o / /
de ltar byas kyang gos ma grub na sbyin bdag la zhal ta byed pas bdag la cang ma byin gyis khyod nyid shes bar gyis shig ces bsgrag par bya'o / /
de lta spang zin pa na /
de'i 'og tu zhal ta pas gos 'bul bar byed na kho bos sbyin bdag la spang zin no ces smras te /
de skad smras kyang zhal ta byed pas 'phags pas bdag la gos 'di bzhes shig /
sbyin bar byed pa'i sems kho bos bsdu bar bya'o zhes khas len pa la gos blang bar bya'o / /
gnyis pa rung ba dang 'gal ba'i nyes pa bstan pa la gnyis las /
spyi don ni /
gleng gzhi mnyan yod du nyer dags 'dod zhen gyis mi mdzes pa byas pa'o / /
rgyu mtshan 'dra'o / /
yan lag pa bzhi las /
gzhi ni /
sbyin bdag pho nya zhal ta ba gsum char khyim ba tha snyad lnga ldan /
de dag nang dang bdag nyid las rdzas tha dad pa'o / /
re ba med pa'i tshe sbran na sems bsdu bar khas mi len pa'o / /
dngos bo rin bsgyur pa las grub ba'i gos rung ba tshad ldan no / /
kun slong len bar 'dod ba'o / /
sbyor ba lus ngag gang rung gis len par rtsom ba'o / /
mthar thug lag tu thob pa'o / /
gzhung don ni /
gang byas na bskur ba'i spang bar 'gyur zhe na /
tshig gis bskul ba lan gsum las lhag pa dang /
phyogs su bsdad ba lan gsum las lhag gam /
zhal ta bas sbyin par byed pa'i sems bsdu bar khas ma blangs pa na dge slong gis gos blangs na spang bar 'gyur ro / /
de yang sbyin bar byed pa dang pho nya ba dang zhal ta byed pa gsum char mi'i 'gro ba ba nyid dang /
khyim pa nyid yin na khan ma thob rdzogs par 'gyur gyi /
gang rung gcig mi min nim khyim ba min na nyes byas so / /
gal te pho nyas byung ba'i mtha' rjes su brjod bar ma smras par dge slong gis zhal ta ba la bskul bar byed na nyes @# / /
byas so / /
pho nya ba la kho bo cag gis gos kyi rin len du mi rung ngo / /
zhes ma spangs par blangs pa la nyes byas so / /
pho nya bas dge slong la zhal ta byed pa gang yin zhes ma dris par zhal ta byed pa ston na yang nyes byas so / /
zhal ta byed ba las gos thob pa'i re ba med pa na sbyin bdag la ma sbran na yang nyes byas so / /
bskur ba'i spang ba'o / /
gnyis pa gding ba las gyur pa la gnyis /
grang ba skyob pa dang /
gnas mal skyob ba las gyur pa'o / /
dang po la gnyis /
'dod pa che ba las gyur pa dang /
chog mi shes pa las gyur pa'o / /
dang po la gsum las /
srin bal la gnyis las dang po rnam 'byed kyi skabs nas 'byung ba la gsum las /
dang po bslab bya ni dge slong gis stan nang tshangs can dang /
blings pa'i stan bcang bar bya'o / /
de gnyis kyi rnam grangs ras bal can dang /
'jam po zhes kyang bya'o / /
gding ba ni stan min te gos kyi ngo bo yin pa'i phyir ro / /
gding ba ni chig brkyang dang sbyar ma byed la stan ni nang tshangs can dang blings pa byed pas rnam pa tha dad pa dang /
gding bas gnas mal skyob la /
stan gyis grang ba skyob pas dgos ched tha dad pa dang /
gding ba phrag pas blang du rung la stan mi rung bas gnang bkag tha dad pa dang /
gding ba sring du khru gsum dang /
zheng du khru do dang sor drug yin la /
stan zhed mnyam yang srid du khru phyed dang lnga yin pas tshad tha dad pa'i phyir /
gnyis pa yan lag gi mtshan nyid la gnyis las /
spyi don ni /
gleng gzhi mnyan yod du dge slong rab tu mang pos 'dod zhen gyis srin bal gyis stan byas pa'o / /
rgyu mtshan bzang po dman pa la sbyar ba dang /
de 'tshol ba la sogs kyis dge ba'i bar chad du 'gyur ba dang gzhan ma dad pa'o / /
yan lag la bzhi las /
gzhi la /
dngos po srin bal yin pa /
rung ba tshad dang ldan pa /
gsar pa yin pa /
dman pa dang ma 'dres pa /
rang gi yin pa /
sngar gzhan gyis bzo rtsom ma byas pa'o / /
gnas ni srin bal rin che ba'i gnas yin pa'o / /
kun slong stan byed par 'dod pa'o / /
sbyor ba rang ngam gzhan gyis rtsom pa'o / /
mthar thug khod bkram pa yongs su rdzogs pa'o / /
gzhung don ni /
gang byas na srin bal gyi spang bar 'gyur zhe na /
srin pa la gyi stan nad tshangs can nam blings pa rang gis byas sam gzhan byed du bcug na'o / /
byas pa dang byed du bcug pa'i mthar thug grub pa'i tshad gang zhe na /
stan byed pa la ni /
de bya ba'i ched du srin bal gyi bal mtha' dag bkram pa nyid stan byed pa mthar thug pa'i dang po yin no / /
des na de tsam byas pa na dngos gzhir 'gyur la /
de phyin chad gang byed @# / /
pa de de'i khongs su 'dus te /
rtsom pa gcig tu gyur pa'i phyir ro / /
gsum pa ltung med ni /
srin bal gyi stan byas zin pa rnyed pa dang /
yongs su longs spyod pa dang /
rnying pa la byi dor mngon par 'du byed pa dag la ni ltung ba med do / /
srin bal gyi spang ba rnam par 'byed pa'o / /
gnyis pa zhu ba'i skabs nas 'byung ba ni /
bal lta bu nyung du ngang srin bal bsres nas stan byed pa ni na smad pa nyid yin pas nyes byas so / /
srin bal gyi rdzas nyams pa nyid la stan byed na yang nyes byas so / /
srin bal gyi spang ba zhu ba'o / /
srin bal gyi spang pa'o / /
gnyis pa 'ba' zhig pa la /
spyi don du bal nag po zhes sbyar gzhan 'dra'o / /
gzhung don ni /
srin bal gyi gnas su lug gi bal nag po 'ba' zhig dag gzhug go /
ci zhig gis nag po yin zhe na /
rang bzhin gyis nag pas yin gyi kha bsgyur bas min no / /
bal sngon po dang /
'dam kha dang kham pa dag kyang lug bal nag po 'ba' zhig pa de nyid dang 'dra'o / /
rnam TIk+ka las /
sngon po phyis sngon pos kha bsgyur ba gang yin pa /
'dam kha 'dam rdzas kyis nag gis kha bsgyur ba gang yin pa'o / /
kham pa rang bzhin gyis kham pa dang / /
gro bo dang sre'o la sogs pa nag nog can gang yin pa'o / /
zhes so / /
'di la sogs pa gsum la rnam 'byed du blings pa yin par dgongs so zhes bshad /
bal nag po 'ba' zhig gi spang pa'o / /
gsum pa cha gnyis bsre ba la gling gzhi /
dge slong zhig gis zhes dang /
nag po la phyed kyi cha las srang phyed yan chad kyis lhag pa zhes sbyar /
gzhan 'dra /
gzhung don ni /
lug bal nag po de dag phyed pas lhag pa nyid na cha gnyis pa sre ba'i spang bar 'gyur /
dkar po dang 'khob bal lhag cing lug bal nag po nyung ba'am /
cha mnyam na ltung ba med do / /
phyed lug bal nag po 'ba' zhig dang /
phyed dkar po dang 'khob bal dag las cha mnyam pa nyid byas nas stan byas na ltung ba med do / /
phyed de la dkar po shas che na nyes byas /
'khob bal shas che na ltung ba med do / /
dkar po ni gang 'khob bal ni gang zhe na /
glo dang rgyab dang gnya' ba nas skyes pa ni snga ma dkar po'o / /
mgo dang rkang pa dang lto nas skyes pa ni phyi ma 'khob bal lo / /
TIk+ka las /
yul gang na ba la dkar po rin che zhing shin tu dkon /
srin bal gyi bal ni rin chung zhing shin tu mod pa der ni srin bal gyi gnas su bal dkar po rig par bya'o / /
nag po la yang de bzhin du sbyar bar bya'o / /
de ltar na srin bal la ni ltung ba med la /
'khob bal la ni ltung bar 'gyur ba dang /
bal nag po 'ba' zhig la ni ltung ba med la /
dkar po la ni ltung bar 'gyur ro zhes so / /
cha gnyis bsre ba'i spang ba'o / /
gnyis pa @# / /
chog mi shes pa las gyur pa la gnyis las /
bslab bya ni ma dag pa gsol bar mi bya'o / /
rang dag rtog tu 'dong bar bya'o / /
yang na dge slong bskos pa dag go zhes pa khas blangs nas mchu dang zheng gnyis ka lhag pa nyid yin na bcang par bya'o / /
mchu thung ba nyid dang zheng dog pa dag ni mchu dang zheng tshad bzhin du bskyed par bya'o / /
stan de ral na bcom par bya'o / /
bar skabs su bu ga rdol du gyur tam sha zad pa srab mor gyur pa dag la rim pa gcig sbyar zhing glan par bya'o / /
de ltar byas kyang bcos dka' bas phyir bcos pa mi nus pa nyid yin na stan gzhan bya ba'i gnang ba sbyin no / /
'di la yul thun mong gi chos bdun ldan tshogs su ma long pa /
stan byas nas lo drug ma lon zhing snga mas 'tsho bar mi nus pa /
gnang bar gsol ba po dang byin pa min pa'o / /
cho ga gnyis kyi las chos gsum ldan no / /
dgos pa ltung ba 'di mi 'byung ba dang bde bar gnas pa'o / /
rnam TIk+ka las gsol ba la sogs pa la lag gi bla smos pa ni dge 'dun la gces pa yin pa'i phyir nges pa yin par rig par bya'o zhes zer la /
TIk+ka las /
lag gi bla'i phyir gsungs pa ni gleng gzhi'i dbang gi phyir yin gyi gzhan la yang nye bar sbyar du rung ba'i phyir spyir mngor bris so zhes so / /
gnyis pa ltung ba rnam bzhag la gnyis las /
spyi don /
gleng gzhi gsum 'dra /
nyes pa lo drug ma lon par stan gnyis pa byas pa'o / /
rgyu mtshan stan mang po gsog pa dang 'dod zhen che ba sogs so / /
yan lag la dngos po blings pa'i stan yin pa sbyar /
gzhan 'dra'o / /
bdag nyid stan gzhan yod pa'am /
rang dgar btang ba dang gnang ba ma thob pa lo drug ma lon pa'o / /
sbyor ba sogs 'dra /
gzhung don ni /
gang byas na lo drug pa'i spang bar 'gyur zhe na /
stan byed pa'i gnang ba ma thob pa longs spyad rung gi stan gzhan yod pa'am yod pa de nyid rang dgar btang bas stan snga ma byas nas lo drug ma lon par blings pa'i stan byas pa nyid na spang bar 'gyur ro / /
stan snga ma byas nas lo lnga po la bkag pa yin gyi drug pa la stan byed pa la ltung ba med de /
dper na lo nyi shu pa'i steng du bsnyen rdzogs byin pas chog pa bzhin no / /
stan snga ma brtsams pa nyid na phyi ma rtsom na nyes byas su 'gyur te /
snga ma zin nas phyi ma rtsom pa dang 'dra ba'i phyir ro / /
stan phyi ma brtsams pa de sngar mthar thug ste zin na sbyor ba'i ltung bar mi 'gyur ba nyid min no / /
dngos gzhir mi 'gyur te /
stan gnyis pa zin pa med pa'i phyir dang /
de'i tshe stan gcig byed pa la mi rigs pa med pa'i phyir ro / /
stan snga ma zin pa na snga ma de nyid spang bar 'gyur ro / /
sngom pa snga ma'i tshe stan byas te babs nas yang sngom pa phyi ma la stan gnyis pa byas nas lo drug gi nang yin yang nyes pa @# / /
med de /
rab tu byung ba phyi ma gzhan de ni snga ma las bslab rgyun tha dad pa nyid yin pa'i phyir /
dper na khyim pa'i dus su stan byas kyang /
phyis rab tu byung ba na stan gzhan rtsom pa la ltung ba med pa bzhin no / /
lo drug tu bcad pa'i spang pa'o / /
gnyis pa gnas mal skyob pa gding ba las gyur pa la gnyis las /
spyi don /
gleng gzhi mnyan yod du rab tu mang pos /
drod mi shes pa dang so sor mi rtog par spyod pas /
gding ba rnying pas gsar ba la ma glan par rnying pa bor pa'o / /
rgyu mtshan /
gsar pa dkyil rdol ba dang kha dog nyams pa dang /
rnying pa ltos med du 'dor ba'o / /
yan lag la bzhi las /
gzhi la /
dngos po rang gi yin pa /
rung ba tshad ldan gsar pa yin pa bdag nyid gding ba rnying pa de tsam yod bzhin du ma glan pa'o / /
kun slong longs spyod par 'dod pa'o / /
sbyor ba longs spyod par rtsom pa'o / /
mthar thug longs spyod pa'o / /
gzhung don ni /
stan 'og ma rnams kyi steng du gding bar bya bas na gding ba de rnying pa las bde bar gshegs pa'i mtho gang ni mi 'bring po'i khru phyed dad do / /
des ma glan pa'i gding ba gsang du byas pa spyod na spang bar 'gyur /
gding ba rnying ba med na yang ltung bar 'gyur ram zhe na /
gal te gding ba rnying pa yod na 'gyur gyi med na mi 'gyur ro / /
ril gyis yod pa dgos sam zhe na bde bar gshegs pa'i mtho gang de tsam yod na yang ma glan na spang pa'o / /
sra ba de tsam zhig yod pa dgos sam zhe na /
sra ba de tsam med kyang de tsam bcos par nus na yang 'gyur ro / /
dam dum du gyur pa mthud cid phan tshun sbyar du rung bas kyang ma glan na spang par 'gyur ro / /
mtho gang gi spang pa'o / /
gnyis pa gos kyi rgyu ba las gyur ba la gnyis las /
bal thogs pa la spyi don ni /
gleng gzhi /
mnyan yod du drug sdes 'dod zhen dang /
do tsha med pas rgyang grags kyi mthar bal khur ba'o / /
rgyu mtshan ma dad pa dang lus la gnod pa'o / /
yan lag la bzhi las /
gzhi la /
dngos po bal rung ba tshang du longs pa rang dbang ba ngo ma spos pa'o / /
lam sa'am chu la brten pa rgyang grags gcig yan chad du longs pa'o / /
bdag nyid rdzu 'phrul dang sprul pa'i gnas skabs min pa'o / /
dus nyi ma gcig gi dus yin pa'o / /
kus slong rang dgar rang don du bal khur nas 'gro bar 'dod pa'o / /
sbyor ba 'gro bar rtsom pa /
mthar thug rgyang grags las 'das pa'o / /
gzhung don la gnyis /
rnam bzhag dang bsla ba bya'o / /
dang po ni /
gang byas na bal thogs pa'i spang bar 'gyur zhe na /
dge tshul la sogs pa khyer bar byed pa med na dge slong gis dpag tshad gsum las 'das par lug gi bal khyer @# / /
na rgyang grags gcig 'das pa na spang ba dang /
rgyang grags phyed 'das pa na nyes byas so / /
zhu bar /
ras bal la'ang skyed par bshad do / /
gos yo byad kyi gtso bo yin la de'i rgyu yin pas khur gzhan la nyes byas so / /
khyer bar byed pa yod na yang bdag nyid kyis khyer bar rtsom pa la nyes byas /
rgyang grags phyed du sbyor ba mthar spang ba'o / /
lam gyi tshad ji tsam la 'gro ba'i ltung ba bskyed ce na /
bal thogs pa dang /
dge slong ma dang lhan cig lam du 'gro ba dang grur 'jug pa dang /
skyes pa med pa'i bud med dang /
rkun po dang lhan cig lam du 'gro ba ste lam du phyin pas ltung ba bskyed pa'i tshad ni rgyang grags gcig gi bdag nyid yin no / /
rgyang grags phyed du son pa na sbyor ba yongs su rdzogs pa'o / /
de yang chos gos kyi 'bral ba'i 'tshams nas brtsi gsung do / /
bsgoms pa las byung ba'i rdzu 'phrul gyis 'gro na nyes pa med pas de las gzhan pa gsang sngags sogs kyis bal khyer te nam mkha' la 'gro na nyes byas so / /
mngon shes sam gzhan gang yang rung ba'i sprul pas khyer na yang nyes byas so / /
zhwa dang lham sgro gu can dang stod kor nang tshangs can dang /
rgya chang dang /
cag phod dang /
shur bu khre'u la sogs pa'i don du de dag 'dang ba'i tshad de tsam gyi bal dag khyer bal nyes pa med do / /
rgyang grags dang dpag tshad kyi tshad gang zhe na /
rdul phra rab dang /
rdul phra mo dang chu dang lcags dang ri bong dang lug dang glang dang nyi zer gyi rdul dang srom dang shig dang nas dang sor rnams ni snga ma snga ma drug la phyi ma phyi ma gcig go /
de ltar na rdul phra rab drug la rdul phra mo gcig nas nas drug la sor mo gcig gi bar ro / /
'dir drug 'gyur dang /
mngon par bdun 'gyur du bshad pa'i khyad par gang zhe na /
'dir drug 'gyur du bsgreb da lta'i mi bongs chung ba'i dbang du byas /
mngon par bdun 'gyur du bsgre ba bskal pa dang po'i mi'i dbang du byas pa yin zer ro / /
sor bzhi drug la khru gang ngo / /
khru phyed dang bzhi la mi'i srid do / /
khru bzhi la gzhu'o / /
gzhu de lnga brgya la rgyang grags so / /
dgon pa'i dang po ni rgyang grags de'i mtha' ste grong nas rgyang grags gcig 'das pa ni dgon pa'i dang po'o / /
gnyis pa ni /
lus kyi phrag brdang gis khur mi bskur ro / /
glo dang rgyab dang sked pa dang mgo dag gis khur mi bskur ro / /
khur bskur ba'i skabs 'dir dge slong gi bslab pa thun mong min pa nyid du dogs par mi bya ste /
dge slong ma rnams kyis kyang mi bskur ro / /
mi'i khur gyi phyed las lhag pa dge slong gis bskur bar mi bya'o / /
bal thogs pa'i spang ba'o / /
gnyis pa bal rmel ba la /
spyi don ni /
gleng gzhi /
'char ka gsum snga @# / /
ma bzhin no / /
rgyu mtshan la sogs pa 'khrur 'jug bzhin la lug gi bal zhes dang /
mthar thug 'dab bal gcig tsam rmel ba rdzogs pa zhes sbyar ro / /
gzhung don ni /
'khrur 'jug gi skabs su byin gyis brlabs pa rang gi rnying pa 'khrur 'jug par 'os pa chos gos dang gding ba dag las 'ga' zhig ces smos pa'i chos gos rnying pa'i gnas su lug gi bal dag ces sbyar la /
'khrur 'jug gam 'tshed du 'jug gam 'chag tu 'jug na zhes pa'i 'chag pa'i gnas su rmel ba zhes sbyar ro / /
de ltar na dge slong gis dge slong ma nye du min pa la rang gis lug bal 'khrur 'jug par 'os pa 'khrur 'jug gam 'tshed du 'jug gam rmel du 'jug na spang ba'o / /
bal rmel du 'jug pa'i spang ba'o / /
gnyis pa nor las gyur ba la spang ba gsum las /
dang po la gnyis las /
spyi don /
gleng gzhi /
mnyan yod du drug sdes dge sbyong gi tshul min pas gser dngul bdag gir byed pa'o / /
rgyu mtshan rin po che'i mngon zhen 'byung ba dang bsam gtan dang klog pa'i bar chad du 'gyur ba'o / /
yan lag la bzhi las /
gzhi ni /
rin po che bkag pa dngos sam /
de bas bzang ngam de dang 'dra ba dang /
snyad gdags su rung ba dang tshad dang ldan pa /
rang gi yin pa /
rung ba ma byas pa'o / /
kun slong bdag gir byed 'dod pa /
sbyor ba rang ngam bskos pas reg par rtsom pa /
mthar thug bdag gir byas pa'o / /
gzhung don la gsum las /
yan lag gi mtshan nyid ni /
gang byas na rin po che la reg pa'i spang bar 'gyur zhe na /
pad ma rA ga la sogs pa'i rin po che reg pas bdag gir byed na ltung byed du 'gyur ro / /
gnas skabs gang la bdag gir byed pa rdzogs she na /
lag tu 'ong bar rung ba'i bdag gir bya ba de lcogs pa nyid na bdag gir bya ba de rdzogs so / /
lag tu thob rung gi gnas de bas pha zad na rin po che 'dug pa bdag gir byed na phyed nyid de nyes byas so / /
bdag gir byas pa tsam gyis spang bar 'gyur ram zhe na /
dngos po de la 'og nas 'byung ba'i cho gas rang gi rung bar ma byas pa yang spang ba'i yan lag tu dgos so / /
gang byas na ltung bar 'gyur zhe na /
rang gi lus kyis reg gam gzhan reg tu bcug na'o / /
tshig kho nas reg tu bcug na 'gyur ram zhe na /
spring yig la sogs pa gang yang rung ba sa reg tu bcug na 'gyur te /
'di lo nga 'di nas 'di tsam long /
'di khyer 'di nas 'di tsam khyer /
'di zhog 'di nas 'di tsam zhog /
de sbyar bas ni bco brgyad do zhes pa lta ba'o / /
sel ba ni /
dong rtse dang /
pa na la sogs pa'i ming gi tha snyad gdags su rung ba'i zangs ma la reg gam reg tu bcug na nyes byas so / /
snyad gdags su rung ba'i dong rtse sogs las gzhan pa'i @# / /
zangs la reg pa la ltung ba med do / /
zha nye dang khro chu dang ro nye dang lcags dag la reg gam reg tu bcug na nyes pa med do / /
dge tshul pha ma gnyis kyis rin po che la reg gam reg tu bcug kyang nyes pa med do / /
gnyis pa gnas skabs kyi sel ba la gnyis las /
spyi don la /
gzhi ni /
chos dang ldan pa'i don mi bdog pa'i rkyen yin pa dang /
tshad dang ldan pa rang dbang ba rin po che'am de dang 'dra ba rung bar ma byas pa'o / /
ngo bo brtag pa 'ga' zhig go /
dbye ba gsum mo / /
bsam pa 'di mi bcad 'di las byung ba bcad snyam pa'o / /
rten rab tu byung ba sde lnga'o / /
dgos pa ltung ba 'di mi 'byung ba dang rin po che'i mngon zhen mi ba byung ba'o / /
'jig rgyu /
byin rlabs phyung dang gzhan bsngos dang / /
dngos po brlag dang rang gi ba'i / /
bsam pa rgyun ldan yid brtan yul / /
shi la der shes rten nyams rnams / /
gzhung don ni /
rung ba ma byas pa zhes bshad na /
rung ba de gang yin zhe na /
dge slong gis chos gos sogs kyi rin rin po che rnyed pa na blang bar bya zhang blangs nas kyang sbyin bdag bdag po nyid du mos su gzhug pa de la yid gtad de bcad pa ni rung ba dang po'o / /
gos nyo ba la sogs pa'i zhal ta byed pa dge bsnyen la sogs pa la 'di khyod kyi yin no zhes bdag po nyid du khas len du gzhug cing de'i ming gis 'chang ba ni rung ba gnyis pa'o / /
dge slong gi mdun du rdzas bzhag ste tshe dang ldan pa dgongs su gsol /
bdag dge slong ming 'di zhes bgyi bas dngos po rung ba ma lags pa 'di rnyed de /
bdag dge slong ming 'di zhes bgyi bas dngos po rung ba ma lags pa 'di byin gyis brlab po / /
dngos po rung ba ma lags pa 'dis dngos po rung ba sgrub par bgyi'o zhes lan gsum brjod pas byin gyis brlabs pa ni rung ba gsum pa yin no / /
dngos po gang la rung ba bya zhe na /
chos dang ldan pa'i don lhung bzed dang chos gos dang sman la sogs pa'i yo byad rang la mi bdog pa'i rkyen las gzhan pa la rung ba gsum po de mi 'chags so / /
yid brtan gyi bdag po sbyin bdag gam zhal ta byed pa yul thag ring na yang de la yid gtad pa'i rung ba nyams pa med do / /
dge slong gis bdag nyid kyi lus 'tsho ba'i don du zod des bza' ba byed du gzhug tu rung do / /
des lto 'dun che bar mi 'gyur ro / /
rang gi don du bza' ba de byed pa'i byan po sogs la bza' ba'i rin du dbul ba'i phyir sbyin bdag las kar Sha ba Na rung ba byas te blang ba yang rung ngo / /
rab tu byung bas lam rgyag ni rin po che gser dngul baiDUr+ya shel mu tig ste lnga man chad /
zha nye zangs ro nye khro chu lcags te rin bo cher smos pa lnga dang /
'bras chan zan dron sha nya sha snum khur te bza' ba lnga dang /
ci co khre rgod rgya sran bra'o khre ste bza' bar smos @# / /
pa lnga bskur du rung ngo / /
me'i don du rin po che me shel nye bar bzhag go /
me shel de ma sbas par gar bab bab tu bzhag par mi bya'o / /
me shel de rkun po la sogs pa ma byin par len pa la bstan par mi bya'o / /
me shel de'i 'bras bu me phyud nas rkun po de la slong na sbyin par bya'o / /
dge slong gis chu'i don du chu shel yang bzhag par bya'o / /
chu shel de bsrung ba'i cho ga ni me shel dang 'dra'o / /
rgya dang khab la sogs pa yo byad rjes su gnang bar gser la sogs ba'i rin po che bdag gir bya ba'i shan bsre bar mi bya ba nyid de /
rin po che las byas pa'i rgya sogs mi bcad do / /
ra gan dang zangs dang 'khar ba dang shing gi lhung bzed bdag gir mi bya'o / /
ra gan sogs las byas pa'i lhung bzed de dag bsnyen bar ma rdzogs pa'i sngar bdag gir byas pa'am bdag gir byas pa las gzhan ma byas kyang rung ste /
gal te yongs su spyad dgos pa'i rkyen byung na de dag sman phor du bsngos pas yongs su spyad par bya'i thams cad du sbang bar bya ba min no / /
byin gyis ma brlabs pa'i lhung bzed dang 'dra bar bskur tu mi rung ngo / /
byin gyis brlab tu rung ba'i lhung bzed gang zhe na /
lhung bzed byin gyis brlab tu rung ba gnyis te /
lcags las byas pa dang sa las byas pa'o / /
gsum pa gzhi'i mtshan nyid ni /
rin po che bdag gir byas na'o zhes pa'i rin po che gang yin zhe na /
nor bu me shel dang chu shel dang mu tig dang beDUr+ya dang shad ka shi la dang byi ru dang dngul dang gser dang rngo'i snying po mar gad dang /
spug rin po che'i rigs shin tu gtso bo sngon po dang ser po dang dmar po dang dkar por snad ba'i bdag nyid can te khra po dang /
dmar po dang /
g.yas su 'khyil ba dang /
sangs rgyas kyi sku gdung la sogs pa ni rin po che'o / /
sel ba ni /
nor bu la sogs pa rin po che'i nyo tshong gi snyad gdags su mi rung ba la ni reg gam reg tu bcug na ni smad pa nyid do / /
bslab pa'i gzhi 'di'i 'og ma mngon tshan can gyi spyod pa la yang snyad gdags su mi rung ba la na smad do / /
snyad gdags su mi rung ba ji lta bu zhe na /
snyang gdags su mi rung ba de ni mngon tshan can gas pa ser kha byung ba dang /
chag ba bu kha pa byung ba dang /
dum bu phyogs gcig med pa dang /
tshig pa me dang phrad bas nyo tshong byar mi rung ba dang /
sngon nyo tshong byas pa tsam yang mi dran pa'i sngon ma spyad pa dang /
mngon tshan can gyi mtshan ma ma byas pa dang /
drud pa la sogs pa'i nyes pas mtshan dang mi ldan pa dang /
sa rdo la sogs pa la nor bu dang dod rtse dang mngon tshan can la sogs pa bcos pa'o / /
gser dngul la reg pa'i spang ba'o / /
gnyis pa mngon tshan can gyi spyod pa'i spang ba la gnyis las /
spyi don la gleng gzhi /
mnyan yong du drug snges nyon mongs pa 'dra /
mngon tshan can gyi spyod pa sna tshogs byed pa'o / /
rgyu mtshan 'dod pa che ba @# / /
sogs dang 'gyed bsdud kyis dge ba'i bar chad du 'gyur ba'o / /
yan lag la bzhi las /
gzhi la /
yul khyim pa tha snyad lnga ldan /
rdzas tha dad pa nye du min pa'o / /
dngos po pa na'am rin po che rang dbang ba tha snyad gdags su rung ba tshad dang ldan pa'o / /
kun slong rnyed pa 'dod pa'o / /
sbyor ba dag mtshan nyid bzhi ldan gyis skyed par rtsom pa'o / /
mthar thug skyed khru gang du longs pa thob pa'o| /
gzhung don ni /
gang la mngon tshan can gyi spyod pa'i ltung ba 'byung zhe na /
rnyed pa khe bogs 'dod pa la mdon tshan can gyi spyod pa'i ltud ba 'di 'byung ngo / /
dngos gzhi'i ltung ba ji ltar 'byung zhe na /
rin po che sogs mngon tshan can skyed du btang ba'i pha rol po khyim pa nyid dang nye du min pa nyid yin na dngos gzhi'o / /
gang gi tshe dngos gzhi 'byung zhe na /
skyed phyin pa'i tshe na 'byung /
bshags pa'i tshe skyed kyi cha spang bar bya'i rtsa ba spang mi dgos la /
skyed dang rtsa ba lhan cig tu grub na gang la skyed kyi blo skyeb de spang bar bya'o / /
bslab pa'i gzhi 'di'i 'og ma nyo tshon byed pa la yang rnyed pa 'dod pa la ltung ba 'byung ngo / /
pha rol po khyim pa nyid dang nye du min pa nyid dang skyed phyin na dngos gzhi'o / /
gang gi skyed phyin na 'gyur zhe na /
pa na'am gser la sogs pa'i rin po che skyed du btang ste spyod pa las skyed phyin na ltung ba 'dir 'gyur ro / /
skyed kyi sngar dge slong gis rnyed pa sgrub pa'i phyir rtsom pa ji snyed byas pa'i sbyor ba la ni nyes byas gcig nyid do / /
dge slong gis kun dga' ra ba pa lha 'bangs sam dge bsnyen dag yod na skyed gtong ba por bsko bas dkon mchog gsum gyi don du rin po che la sogs pa skyed du btang bar bya'o / /
dkon mchog gi dkor chud mi za bar bya ba'i phyir gta' nyi rir blangs nas skyed du btang bar bya'o / /
ji ltar btang bar bya na /
dbang po dang lo dang zla ba dang nyi ma dang dge 'dun gyi gnas brtan dang dge skos dang len pa po dang rdzas dang skyed rnams dbang rgyar bris nas btang bar bya'o / /
gta' dang bu lon la sogs pa'i rgyus shes pas byung ba'i mtha' de rgyus mi shes pa'i dge slong gzhan la yad khong du chad par bya'o / /
mngon tshan can gyi spyod pa'i spang ba'o / /
gsum pa nyo tshong byed pa'i spyi don la nyes pa nye tshong sna tshogs byed pa sbyar /
gzhal bar bya ba 'bru la sogs pa yin pa sbyar /
gzhan 'dra'o / /
gzhung don ni /
sngar skyed phyin na dngos gzhi'o zhes bshad na /
gang gi skyed phyin na dngos gzhir 'gyur zhe na /
pa na dang rin po che las gzhan /
'bru dang gos la sogs pa dag gi spyod pa las skyed phyin na ltung ba 'dir 'gyur /
yang na skyed phyin pa'i khe bogs 'dod pa las gzhan nyo tshong spyod pa las skyed phyin na'o / /
des na spang ba 'di gsum gyi khyad par ni /
rin po che la reg pa las dang po /
khe bogs 'dod pas ban @# / /
la sogs pas skyed pa la gnyis pa /
gang yang rung bas rnyed pa 'dod cing nyo tshong la sogs pas spyod pa la gsum pa'o / /
dge 'dun gyi bshos kyi phyir dge 'dun gyi 'bras dang til dang mon sran rde'u la sogs pa gzhan dag rin gyis nyo bar 'dod pa la nyor sbyin par bya ste /
de la nyo tshod gi nyes pa med do / /
gal te dge 'dun de nyid kyi bshos kyi phyir nyo bar byed na rin 'theb dang bcas te sbyin par bya'i mnyan ste min no / /
dge 'dun gyi 'bras la sogs pa zad na dge 'dun gyis kyang 'bras la sogs pa nyo bar bya'o / /
dge 'dun gyis 'bras la sogs pa 'bru gsar pa yang nyo bar bya'o / /
rnying pa ji ltar bya zhe na /
gal te srog chags med na dge 'dun gyi 'bru rnying pa rnams btsongs nas gsar ba nyo bar bya'o / /
dge slong rang gi rdzas 'di'i rin 'di tsam mo zhes rdzas kyi rin thang mi gdab bo / /
khyim pa nyo tshong byed pa dag gi nang du dge slong gis lag gzhug pa gtogs 'dod dang bar 'tshang mi bya'o / /
rang gi chos gos sogs ji ltar nyo zhe na /
rang gi chos gos la sogs pa ni khyim pa nyor gzhug go /
khyim pa med na sus nyo zhe na /
khyim pa med na rang gi rjas de'i rin thang nges par bcad nas 'di la 'di tsam byi cig ces lan gsum gyi bar du rjod par bya'o / /
zong ka ka ni dang ba ra ka la sogs pa nyo ba na cung zad skyed pa dang 'tshong ba na cung zad 'brid pa ni rtseg pa yin la /
de ni gzhan gyi don du yang mi bya na rang don du lta smos kyang ci dgos /
de'i dmigs bsal ni /
dkon mchog gsum gyi don du ni ma gtogs te /
dkon mchog gsum gyi don du zod la rtseg par bya'o / /
de kho na ltar min na ngas kar Sha pa na lnga sbyin no / /
de'i gter par 'di bzhag go zhes zhwa la sogs pa de'i gtar gzhug par mi bya'o / /
dge 'dun gyis sbyin par bya'o zhes bshad na ji ltar sbyin zhe na /
dge 'dun gyi dbyig la sogs pa'i rdzas de dge slong khe bogs byed pa la gtad de rnyed pa bsgrub par bya'o / /
dge 'dun rang gis gtad dam zhe na /
dge 'dun gyi las byed pa dam bzhag pa la sogs pa la gtad de /
des spogs pa la gtad par bya /
spogs pa des dge slong rgan rabs rgan rabs dag lam zhus par dge 'dun gyi don du rang dgar brtson par mi bya'o /
'phyar kha spang ba'i phyir dge slong spogs pa des rang gis dge 'dun gyi rdzas mnos pa dang /
de skyed du btang bas skyed ji tsam byung ba dang dngos po de dge 'dun gyi bya ba gang la spyad pa sogs de'i tshig yi ger bri ba'i dam bzhag la nan tan du bya'o| /
nyo tshong byed pa'i spang pa'o / /
gsum pa snod spyad las gyur pa la gnyis las /
dang po 'chang ba la /
spyi don ni /
gleng gzhi mnyan yod du drug sdes dge sbyong gi tshul dang mthun pa min @# / /
pa byed 'dod pas lhung bzed lhag po 'chad ba'o / /
rgyu mtshan lhung bzed mang po gsog pa dang /
'dod zhen che ba sogs /
yan lag la gsum las /
gzhi la /
dngos po ni rang gi lhung bzed rung tshad ldan dbang byar yod pa byin rlabs dang ma 'brel lam /
'brel kyang rjes su zhugs pa dang bcas pa dang 'brel med min pa'o / /
kun slong rang gi ched du 'chad bar 'dod pa /
mthar thug zhag bcu gcig pa'i skya reng shar ba'o / /
gzhung don ni /
gang byas na lhung bzed 'chang ba'i spang bar 'gyur zhe na /
gos zhag bcu 'chad spang gi skabs su yod na'o / /
rang gi'o / /
gos la'o / /
zhes smos pa'i gnas su 'dir lhung bzed kyi'o zhes gzhug par bya'o / /
lhung bzed lhag po 'chang ba thams cad la ltung byed 'byung ngam zhe na /
dge tshul phyis 'byung bar 'gyur ba la sbyin par bya'o zhes rab tu 'byung ba la ltos pa'i don du lhung bzed bsngos shing nges par byas pa ni spangs pa nyid yin pas de 'chang yang spang bar mi 'gyur ro / /
lhung bzed kha dog skya ba dang dkar ba dang tshad las che ba rnams ni byin gyis brlab tu rung ba nyid min pas 'chad na nyes byas so / /
kha dog nag por gyur kyang lhung bzed ma 'tshos pa yang lhung bzed chung dus lhung bzed kyi bya ba byed mi nus pa dong 'dra ba nyid yin no / /
lhung bzed chung du gcig lhag por 'chang ba la ni nyes pa med de /
'jigs pa dang bcas pa nyid du lhung bzed chung dus ljongs rgyur 'gro bar bya'o zhes gsungs pa'i phyir /
lhung bzed 'chang ba'i spang ba'o / /
gnyis pa lhag po 'tshol ba la gsum las /
bslab bya ni /
dge slong gis dngos po thams cad la ha cang chags par mi bya'o / /
lhung bzed sogs la chags su rung ngam zhe na /
lhung bzed la sogs pa'i yo byad la ha cang lhag par chags par mi bya'o / /
'o na ji ltar bya na /
lhung bzed la sogs pa gang la lhag par zhen pa 'byung ba de bcad bar mi bya'o / /
dge slong gis chos gos sogs su ma zad lhung bzed kyang med na blang bar bya'o / /
gnyis pa ltung ba rnam bzhag la gnyis las /
spyi don la /
gleng gzhi /
mnyan yod du nyer dags 'dod zhen gyis lhung bzed lhag po btsal ba'o /
rgyu mtshan 'dod zhen che ba sogs /
yan lag la bzhi las /
gzhi la /
yul khyim pa drug ldan /
dngos po lhung bzed rung tshad ldan /
khyim pa de nyid kyi yin pa'o bdag nyid lhung bzed rung tshad ldan longs spyad bzod dbang byar yod pa /
'brel med min pa yod pa'o / /
kun slong slong bar 'dod pa sbyor ba dag mtshan nyid drug ldan /
mthar thug lag tu thob pa'o / /
gzhung don la gnyis las /
yan lag gi mtshan nyid ni /
gang la lhung bzed lhag po 'tshol ba'i spang bar 'gyur zhe na /
lhung bzed de yod pa nyid na ltung ba 'di 'byung ngo / /
ji lta bu yod na 'byung zhe na @# / /
lhung bzed skyon med tshun chad nas ltan pa bzhi man chad glan zin pa'am /
lhan pa de dag glan du rung zhing zas la yongs su spyad bzod pa /
yod bzhin du gzhan tshol bar byed na ltung ba 'dir 'gyur ro / /
de lta bu'i lhung bzed yod pas gang byas na ltung ba 'dir 'gyur zhe na /
khyim pa nye du min pa las dag gi rnam par rig byed kyis slang bas lhung bzed yongs su btsal te thob na'o / /
khyim pa dang nye du min pa de gnyis ni bslab pa'i gzhi 'di'i 'og ma 'thag tu 'jug pa dang /
'thag pa skyed pa'i spang ba gnyis la yang rig par bya'o / /
de gnyis kyi bye brag bstan pa ni /
thag pa dang sbyin bdag dang gzhan pho nya ba dag la khyim pa dang nye du min pa sbyar ro / /
nye du min pa la zas bsod pa slong ba sogs la kha na ma tho bar 'gyur ba ltar nye du dag la ni nyes pa med do / /
thams cad du nyes pa med dam zhen /
skyed kyi bslab pa'i gzhi mngon tshan can dang nyo tshong las gyur pa dang /
lhung bzed lhag pa slong ba'i bslab pa'i gzhi ma gtogs te de gnyis nye du las kyang ltung ba na smad par 'gyur ro / /
lhung bzed yongs su btsal ba na nyes byas so / /
btsal ba'i gzhi de las lhung bzed grub na dngos gzhi'o / /
gnyis pa sel ba ni /
lhung bzed snga ma byin gyis brlabs pa chag pa la sogs pa'i rkyen gyis med pa nyid la de ltar ma shes par bdag la lhung bzed yod do snyam pa'i blo can gyis lhung bzed gzhan 'tshol ba la na smad de nyes byas su 'gyur ro / /
lhung bzed yod pa na rang gi yo byad dag gis lhung bzed gzhan tshol ban na smad do / /
lhung bzed med kyang lhung bzed kyi rin de dag rang la yod pa nyid na gzhan la lhung bzed 'tshol na yang na smad do / /
lhung bzed bzang po 'dod pas gzhan btsal nas de dang brje na yang na smad do / /
gsum pa phyir bcos pa'i thabs la gnyis /
spang ba'i mtshan nyid dang /
spang ba'i cho ga'o / /
dang po ni spang ba'i yo byad gzhan rnams gang zag la spangs pas chog kyang lhung bzed lhag pa 'di ni dge 'dun 'dun khon la spang bar bya'o / /
lhag po thams cad dge 'dun la spang bar bya 'am zhe na /
lhung bzed lhag pa du ma nyid yin na de rnams kyi nang nas ches mchog tu 'dod pa gcig dge 'dun la spang bar bya'o / /
lhag pa gzhan rnams ji ltar bya zhe na /
lhag pa gzhan ni rnam pa thams cad kyi thams cad du phyir mi blang bar spang bar bya ba nyid yin no / /
su la spang bar bya zhe na /
dge tshul la sogs pa rab tu byung ba 'di pa la'o / /
ltung ba 'byin pa po'i dge de la lhung bzed gang sbyin zhe na /
ltung ba 'byin pa po de la dge slong thams cad kyi lhung bzed kyi nang na lhung bzed tha chad pa snyigs te sbyin par bya /
thabs gang gis snyig par bya zhe na /
lhung bzed lhag pa de dge 'dun la brims @# / /
pas snyigs par bya /
gang zag j lta bus brims par bya zhe na /
dge 'dun gyis gsol gnyis kyi las kyis bskos pa'i dge slong gis brims par bya /
gnyis pa la gsum las sbyor ba'i cho ga ni /
bskos pa des ji ltar brim zhe na /
bskos pa'i dge slong des sang lhung bzed 'grim pa de byed par 'gyur ba na dgongs kha tshun chad dge 'dun nam 'tshogs pa'i dus su dge 'dun la brda 'jal bar bya'o / /
ji ltar 'jal bar bya zhe na /
tshe dang ldan pa dag bdag sang lhung bzed 'brel pa med pa 'grim par 'gyur gyi khyed cag rang rang gi lhung bzed dag thogs la dge 'dun gyi nang du gshegs par mdzod cig ces so / /
lhung bzed 'brel pa med pa ni dge 'dun las thob pa'i lhung bzed tha chad kyi ming yin te /
dge slong gi lhung bzed kyi yul la 'brel ba ni gnyis te /
byin gyis brlabs nas bdag nyid kyis longs spyod pa dang /
yongs su spang ba dang gzhan la sbyin pa la rang dbang ba yin la /
lhung bzed de lta bu la byin gyis brlab pa dang rang dbang ba'i 'brel ba med pa'i phyir /
des na lhung bzed de ni bran gnam khol du phyung ba dang 'dra ste /
bran rje bos khyod kho bos bran las thar bar bya'o zhes gnam khol du phyung pa yin pas bran gyi las su yang mi bsko /
bran yin pas yongs su btang bar yang mi nus /
'on kyang bza' btung sogs sbyin dgos pa bzhin du lhung bzed 'di yang byin gyis brlab par bya ba yang man yongs su spang bar bya ba yang min no /
'on kyang kha bsgyur ba dang sreg pa la sogs pa la lhung bzed kyi nan tan yang byed dgos pa'i phyir ro / /
dngos gzhi'i cho ga ni /
bskos pa'i dge slong des lhung bzed 'grim pa'i nyin mo dge slong rnams 'khod pa'i don du stan 'did pa la sogs pa'i nan tan bya'o / /
dge slong rnams 'khod nas lhung bzed 'grim pa'i tshe lhung bzed kyi bsngags pa yon tan brtsam zhing rgan rim bzhin du dbul bar bya'o / /
bsngags pa ji lta bu brjod zhe na /
des dge 'dun la phyag gsum byas te gnas brtan lhung bzed 'di ni mdog la nag nog med pa'i shin tu gsal ba tshad dang ldan pas dbyibs legs pa bu ga dang chag grub sogs med pas longs spyod par bzod pa lags kyi /
gal te bzhed na snoms shig cig ces brjod /
lhung bzed thams cad la yon tan de skad brjod dam zhe na /
shin tu gsal ba la sogs pa'i yon tan yod pa ji lta ba bzhin du brjod kyi med pa ni min no / /
dge slong rnams kyis kyang lhung bzed de 'dod na blang bar bya'i mi 'dod bzhin du mi blang ngo / /
gnas brtan la sogs pa rgan pa rnams kyis kyang rang la bstabs pa'i tshem blangs par dge slong gcig gis bar du chod pa'i 'og na dge slong gsum pas lhung bzed @# / /
de blangs pa na /
kho bo 'dod do zhes blang bar mi bya'o / /
bar du mchod pas blangs kyang blang du rung ngo / /
bar du chod pas blangs ba na gong ma slong ba yod na tshig dang po dang gnyis pa la ni mi sbyin zhing 'og ma gsum pa la mi sbyin par bya ba min no / /
'jug gi cho ga ni bskos pa des ltung ba 'di byung ba de la gzhan la ster ba la sogs pas spang bar mi bya ba nyid dang /
rang gi 'tsho ba'i yo byad du phyin gyis brlab par mi bya ba nyid dag go par bya'o / /
lhung bzed 'brel med nye bar spyod pa ltung ba byung ba la /
bskos pas mchog gi bar du dal bu dal bus spyod cig ces bya'o / /
ltung ba byung ba des lhung bzed byin gyis brlabs ba dang lhung bzed 'brel med gnyis kas kun tu spyad par bya'o / /
lhung bzed 'brel med de la snod dang kha yogs la sogs pa ches bzang bo des bar sbyar bar bya'o / /
bsod snyoms la longs spyad pa na phye la sogs pa ches yang ba lhung bzed 'brel med du blug par bya /
ches lci ba lhung bzed byin gyis brlabs par blug par bya'o / /
zas za ba'i bya ba nyid la ni lhung bzed 'brel med kyi nang nas bza' bar mi bya ba kho na'o / /
'brel med de la zas kyis sbags pa'i byi dor yang byin gyis brlabs pa bas dang por bya'o / /
lhung bzed tshol ba'i sbad ba'o / /
bzhi pa gos gzhan las gyur ba la lnga /
khyim pa'i gzhi las gyur ba dang /
rab byung dang /
'bral ba dang /
dus khyad par can dang /
yul khyad par can gyi gzhi las gyur ba'o / /
dang po la gnyis las /
'thag tu 'jug pa'i spyi don la gleng gzhi gsum 'dra /
nyes pa 'thag tu 'jug pa'o / /
rgyu mtshan 'dod zhen che ba sogs /
yan lag la bzhi las /
gzhi la /
yul tha ga pa /
khyim ba chos drug ldan /
dngos po gos kyi rgyu rung ba tshad ldan rang dbang pa'o / /
kun slong rku sems dang yid gcugs las gzhan pas 'thag tu 'jug 'dod pa /
sbyor ba rang ngam gzhan gyi dag bzhi ldan /
mthar thug gos drub pa'o / /
gzhung don ni /
gang byas na 'thag tu 'jug pa'i spang bar 'gyur zhen /
dge slong gis thag pa khyim pa nye du min ba la rin med bar rang gi dag gis bsgo bas sam /
pho nya sogs gzhan gyis kyang gos 'thag tu bcug na spang bar 'gyur ro / /
tha ga pa khyim pa dang nye du min pa las gzhan rab tu byung ba dang nye du dang bcas pa'i tha ga ba la 'thag tu 'jug pa la ni nye du min ba des ma byas pa nyid min no / /
de bzhin du rang gzhan dang rab tu byung ma byung ba dang /
gla yod med la'ang shes par bya'o / /
'thag tu 'jug pa'i spang ba'o / /
gnyis pa 'thag pa skyed pa'i spyi don la /
gleng gzhi gsum 'dra /
nyes ba 'thag pa skyed pa /
rgyu mtshan sbyin bdag dang tha ga pa la gnod @# / /
pa'o| /
yan lag la bzhi las /
gzhi yul sbyin bdag dang tha ga pa khyim pa tha snyad lnga ldan /
dngos po gos kyi rgyu'i dog pa rung ba tshad ldan /
khyim pa de nyid kyi yin pa /
bzo rtsom pa'i byas pa'o / /
rten sbyin bdag dang tha ga pas ma gnang ba'o / /
kun slong 'thag pa skyed par 'dod pa'o / /
sbyor ba dag drug ldan no / /
mthar thug dog pa zad pa'am rngan pa ma byin pa gang rung gi rgyus gos thob pa'o / /
gzhung don ni /
'thag pa skyed ba'i spang ba 'di'i byin pa po gang zhe na /
ltung ba 'byin pa po'i dge slong de'i phyir btag par bya ba'i gos 'di de la sbyin no snyam pa'i bsam pa las byung ba nyid do / /
don ni /
ltung ba 'byin pa po la sbyin bdag gis bsngos pa'i gos thag pa la 'thag tu bcug pa skyed na ltung bar 'gyur ro / /
ji ltar skyed na zhe na /
zhed che ba dang khrun ring ba'i kho lag che ba nyid dam /
thar gyis zhag pa dad thags sran ba rang ba la sogs pa'i 'bras bzang ba la sogs la thag pa nges par sbyar na'o / /
gang gi tshe 'gyur zhe na /
gal te 'thag pa skyed pas sbyin bdag gi dog pa la sogs pa zad par gyur na'o / /
der ma zad thag pa la 'thag pa skyed pa'i rngan pa sbyin par khas blangs sam /
ma blangs kyang rung rngan pa ma byin na yang dngos gzhir 'gyur ro / /
yang zhes pas snga ma dang 'di gnyis ka so sor ltung ba'i byed pa por bstan /
rngan pa khas blangs nas ma byin na rku ba'i nyes par yang 'gyur ro / /
sbyin par byed pa sbyin bdag gis 'phags pa tha ga pa'i gan du ba zhung la khyod ci dga' ba'i gos byed du chug cig ces kho lag che ba la sogs pa de'i don du rjes su ma gnang ba lta bu ni byed pa po dag yin no / /
nam gyi tshe byed pa po yin zhe na /
gos lag tu grub pa na dngos gzhi'i byed pa po yin no / /
gos grub pa'i mdun rol du dge slong de'i phyir bsam pa las byung ba gos de sgrub pa'i don du bsod snyoms la 'gro ba dang /
bca' ba sogs tha ga pa la sbyin par byed pa sogs rjes su sgrub pa tha dad pa ni nyes byas kyi byed pa po'o / /
sbyin bdag gis gos 'thag pa gzigs shig ces ma bsgo bar /
sbyin bdag gam tha ga pa'i drung du /
ches mdzes pa sgrub pa'i bsam pas nye bar 'gro ba ni cung zad mi smra yang nyes byas de nyid do / /
'thag pa skyed pa'i spang ba'o / /
rab tu byung ba'i gzhi las gyur ba la /
spyi don la /
gleng gzhi /
mnyan yod du /
dga' bos mi bzod pas gos byin pa phrogs pa'o / /
rgyu mtshan gzhan la gdod pa dang ma dad pa ma byin len gyi rgyur 'gro ba'o / /
yan lag la bzhi las /
gzhi la /
yul rdzogs pa'i sngom ldan /
lta mtshan mthun pa /
tha snyad gsum ldan /
rgyud tha dad pa /
lus tha mal bar gnas @# / /
pa ste drug ldan no / /
dngos po dge sbyong gi yo byad rung tshad ldan yul de dbang ba'o / /
kun slong rku sems dang yid bcu gcugs las gzhan pa dang phan sems min par gtan du dbral 'dod pa'o / /
sbyor ba rang ngam bskos pas lus ngag gang yang rung bas 'phrog par rtsom pa'o / /
mthar thug yul gyi lus las bral ba 'am thob pa'o / /
gzhung don la gnyis /
rnam bzhag dang /
ltung med do / /
dang po ni /
'phrog pa'i spang ba 'di'i byed pa po gang yin zhe na /
gos dbral bar bya ba dge slong nyid yin no / /
dngos po gang zhe na /
dbrog par bya ba'i gos rang gi nyid min na'o / /
gzhan gyis byin pa phrogs na ches nyes par 'gyur ro / /
rku sems kyis phrogs na ni ma byin len du gtogs pa'i nyes par 'gyur ro / /
dbrog par bya ba de gos nyid yin na ltung byed du 'gyur ro / /
TIk+kar /
'dir gos zhes smos pa ni mtshon pa ste dge sbyong gi yo byad gzhan yang phrogs na dngos gzhi'i kha na ma tho bar 'gyur ro zhes so / /
sbyor ba gang byed ba po yin zhe na /
ltung ba 'byin pa po de'i 'am /
des mngon sum du bskos pa gzhan gyi lus kyis phrogs pa dang ngag gis tshur thong zhes cig char brjod pa lta bu lus dang ngag bsdus pa 'am /
lus ngag gi bya ba snga phyi tha dad pa dag gis gos dprog pa'i don du zhugs pa lta bu ni ltung ba'i byed pa po dag yin no / /
gnas skabs gang la yan lag de dag kha na ma tho ba gang gi byed pa po yin zhe na /
gos de dpral bar bya ba'i dge slong gi lus las tha dad pa'i dngos por gyur pa mthar thug pa na /
mtha' dngos gzhi'i byed pa po yin no / /
yan lag de dag sbyor ba la ni nyes byas kyi byed pa po yin no / /
gos phrogs pa de ni bdag po de nyid la phyir sbyin par bya'o / /
ji srid ma byin pa de srid du ltung ba bshags su mi rung ngo| /
gos phrog pa 'di la /
dge slong rang gi don nyid ni dngos gzhi'i ltung ba skyed pa'i yan lag min te /
gzhan don du tshig gis 'phrog pa yang dngos gzhir 'gyur ro / /
bsnyen par ma rdzogs pa'i gos 'phrog pa la ni gtsug lag khang nas dge tshul dang dge slob ma sogs bsnyen par ma rdzogs pa skrod pa dang 'dra bar nyes byas so / /
'phrog pa gsum ste /
rang gi nyid sel ba dang blo gros ngan pas byas pa dang /
rigs pa'i don gyis byas pa'o / /
rang gi nyid sel bar gyur pa'i 'phrog pa ni mi dbang bar byed pa'i 'phrog pa ste de 'phrog pa'i spang ba'i bslab pa'i gzhi 'dir bsdus pa nyid yin no / /
cung zad gcig gdung bar byas nas sbyin no snyam pa lta bu blo gros ngan pas byas pa'i 'phrog pa ni dngos gzhi dang rjes su 'phrod /
ste mthun pa nyid yin pas nyes byas so / /
gnyis pa ltung med ni /
tshe 'dir lus dang srog la gnod pa dang phyi ma la mi phan pa @# / /
sdig pa byed pa la 'jug pa'i gegs bya ba'i phyir 'phrog pa ni rigs pas 'phrog pa yin pas ltung ba med do / /
'brog pa'i sbang pa'o / /
gsum pa 'bral ba'i gzhi las gyur pal so thar dang rnam 'byed las /
'phrog pa'i spang ba'i 'og du brtad pa las byung ba'i spang ba 'byung mod /
'dir zhu ba'i gzhung khaMs blangs te 'phrog pa'i spang ba'i 'og tu zhag bdun na 'bral pa'i spang ba bstan par bya ste /
'og ma gnyis dbyar gyi rgyu las byung ba 'dra ba dang bcang pa 'dra ba la brten pa'o / /
'di la bzhi las /
'bral du snang ba'i mtshams bstan pa ni /
dge slong dgon pa ba'i chos gos gsum las gang yang rung ba gcig la ni chom rkun sogs kyi 'jigs pa dang bcas pa nyid yin na /
rang gi spyod yul du gyur pa'i grong yang rang gi gnas su bzhag pa'i chos gos dang mi 'bral ba dang 'dra bar der bzhag pa las kyang 'bral bar mi 'gyur ro / /
dgon pa ba des chos dang ldan pa'i don gyi dbang gis rang gi spyod yul du gyur pa'i grong gzhan na 'dug pa'i chos gos de las zhag drug tshun chad du phyi rol du 'bral bar bya'o / /
gnyis pa mtshams dang bral ba'i nyes pa ni /
zhag drug las lhag pa bdun ban chad la ni bag yangs med de /
bdun pa'i skya reng shar ba na spang bar 'gyur ba'i phyir ro / /
gsum pa ltung med ni /
dgon pa pa mtshams gzhan du song ba rkun po la sogs pa'i bar chad kyi dbang gis zhag drug las lhag par phyir ma 'ongs shing /
zhag bdun la sogs par thal ba la ni nyes pa med do / /
bzhi pa log rtog dgag pa ni /
kha cig /
dge slong gis bdag zhag drug phyi rol du 'da' bar bya'o snyam ste song pa las bar chad kyi dbang gis zhag drug las 'das pa la nyes pa med pa yin gyi /
de ltar ma brangs par nyin mtshan gcig tsam 'gro snyam du brangs te song ba las zhag drug 'das na ltung bar 'gyur ro snyam na bslab pa'i gzhi 'dir zhag drug tu mtshams kyi phyir 'gro ba bar chad kyi dbang gis de las ha cang thal te 'das pa la nyes pa med pa la ni zhag drug 'gro par bya'o snyam pa'i brang pa yan lag tu dgos pa min te /
de ltar brang pa med par nyin mtshan gcig tu brnags te song ba las bar chad kyi dbang gis 'das na yang nyes pa med pa'i phyir /
zhag bdun na 'bral ba'i spang ba'o / /
bzhi pa dus kyi gzhi las gyur pa la gnyis /
dbyar gyi ras chen las gyur pa dang /
rnyed pa las gyur ba'o / /
dang po la gsum las /
btsal ba dang bcang ba'i dus bstan pa ni /
dge slong gis dbyar gyi ras chen dus ji tsam nas btsal bar bya zhe na /
dge slong bdag nyid dbyar snga ma 'am phyi ma gnas par khas blangs pa'i nyin mo dbyar snga ma yin na dbyar zla 'bring po'i tshes bcu drug dang /
phyi ma yin na @# / /
dbyar zla tha chud gi tshes bcu drug gi zla ba snga ma'i dang po dbyar zla ra ba'i tshes bcu drug gam dbyar zla 'bring po'i tshes bcu drug tshun chad nas bzung ste zla ba gcig gi bar la dbyar gyi ras chen btsal bar bya'o / /
dus ji tsam du bcang zhe na /
dge slong bdag nyid kyis khas blangs pa'i dbyar snga ma'am phyi ma dag gi 'og gi zla ba phyed kyi bar du bcad bar bya ste /
gal te dbyar snga ma khas blangs na dbyar zla ra ba nya nas ston zla tha chud tshes kyi bar zla ba phyed dang lnga'o / /
dbyar phyi ma khas blangs na dbyar zla 'bring po tshes bcu drug nas dgun zla ra ba tshes kyi bar zla pa phyed dang lnga ni ras chen bcang ba'i dus so / /
des na ston zla tha chung tshes gcig gam dgun zlar pa'i tshes gcig gi skya reng dang bo shar na sbang ba'i ltung byed du 'gyur ro / /
gnyis pa rnam bzhag la gnyis las /
yan lag thun mong ba ni /
gang la dbyar gyi ras chen gyi spang bar 'gyur zhe na /
btsal ba'i dus bstan pa las sngon dang /
'chad ba'i dus bstan pa las phyi ma gnyis las de gnyis min ba'i dus btsal ba'i dus kyi sngon rol gyi dus dang /
'chang ba'i dus kyi phyi ma'i dus gnyis ni skabs 'di'i dngos gzhi dang sbyor ba'i ltung ba'i byed pa po nyid do / /
gnyis ba so so'i yan lag ni /
'chad ba'i dus sngar bstan pa dbyar snga ma khas blangs bas ston zla 'bring bo gnam stong dang /
phyi mkhas blangs bas ston zla tha chung gnam stong gi dus las gzhan du ras chen 'chang ba la zhag phyi ma'i skya reng dang po shar ba na spang ltung du 'gyur ro / /
sngam khas blangs ba lang byar zlar ba'i tshes bcu drug dang /
phyi ma khas blangs pa la dbyar zla 'bring bo'i ches bcu drug las sngar ras chen btsal ba la ni sbyor ba'i nyes byas kyi byed pa po yin no / /
btsal ba'i dus bstan pa bas sngar ras chen grub na mtha' dngos gzhi'i byed pa po yin no / /
gsum ba sel ba ni| ras chen dus tshigs su bcad ba'i rnyang rnying la ni btsal ba 'am /
'chang nan smad par 'gyur ro / /
gal te sra brkyang bding ba la sogs pa dbyar khas blangs pa dang 'brel ba'i bya ba dum snang na /
dbyar khas blangs pa de'i rjes su 'gro ba'i bya ba brtad pa las byung ba'i gos blang ba dang ras chen btsal ba dgag dbye sogs ni dbyar snga phyi khas blangs pa ji lta ba bzhin bya'i /
snga mar khas blangs bas phyi ma la rten pa lta bu mi bya'o / /
sra brkyang gding ba ni dbyar gnas par khas blangs ba snga ma dang 'brel ba kho na'o / /
dbyar gyi ras chen gyi sbang ba'o / /
gnyis pa dbyar rnyed kyi gzhi las gyur ba la gsum las /
thun mong gi yan lag ni /
brtad pa las byang ba'i spang ba 'di'i byed pa bog nga zhe na /
dbyar gnas pa'i rnyed pa ni byed pa po nyid yin gyi /
'phral gyi mchod ston la sogs pa'i phyir rnyed pa ni min no / /
gnyis pa so so'i yan lag la gsum las /
bdag gir byed pa'i spyi don le /
gleng gzhi mnyan yod du drug sdes /
rnyed pa la   @# / /
'du bas dbyar rnyed bdag gir byed pa'o / /
rgyu mtshan dbyar 'gyes pa dang /
sbyin bdag ma dad pa'o / /
yan lag la bzhi las /
gzhi la /
yul khyim pa tha snyad lnga ldan /
rdzas tha dad pa'o / /
dngos po zas las gzhan pa'i dbyar rnyed rung tshad lngan sogs bdag nyid dbyar khas blangs pa dang skal ba len 'dod pa'o / /
dus dbyar gyi nang yin pa /
brtad pa'i mtha'i zhag bcu min ba'o / /
kun slong bdag gir byed 'dod pa /
sbyor brtsom pa /
mthar thug rnyed pa thob pa'o / /
gzhung don ni /
ci zhig byas na de byed pa po yin zhe na /
dbyar zla ba gsum gyi nang logs su dbyar gyi rnyed pa bdag gir byed na sbang bar 'gyur ro / /
dmigs bsal ni /
dbyar gyi nang du ma bgos na dge slong rnams kyi rnyed pa'i bar chad dam /
yon bdag gi bso nams kyi bar chad du 'gyur ba lta bu brtad ba glo bur ba'i dgos pa'i don gyi dbang gis dbyar gyi mtha'i zhag bcu la rnyed pa ni ma gtogs so / /
dbyar rnyed de bdag gir byed pa 'ba' zhig tu ma zad brtad pa las byung ba'i rnyed pa de dbyar gyi nang tu bgos na yang spang ba'i ltung byed du 'gyur ro / /
dbyar rnyed de ma bgos na yang byed pa po yin no / /
dmigs bsal ni /
sbyin bdag gi tshig gis khyed kyis ma bgo zhig bdag cag yongs nas rang gi lag gis 'bul lo zhes zer nas dbang med na ma bgos kyang nyes pa med do / /
dus nam gyi tshe ma bgos na nyes ba med cen /
dgag dbye'i nyin mo ston zla 'bring po nya 'am ston zla tha chung nya'i phyi de nyin par gos sbyin ba'i dus yin pas de'i tshe ma bgos na spang ltung du 'gyur /
su la 'gyur zhen & gos de sbed pa ma bskos pa'i dge slong rnams la'o / /
gos brtad pa las byung ba dang /
dus su byung ba rnams chud mi za bar bya ba'i phyir sped pa'i dge slong de mi bska bar mi bya'o / /
brtad pa las byung ba'i sbang ba'o / /
lnga pa yul khyad par can gyi gzhi las gyur ba la gnyis las /
sbyi don la gling gzhi /
mnyan yod du nyer dgas brnab sems kyis gzhan la bsngos pa'i gos bdag la bsgyur ba'o / /
rgyu mtshan gzhan la gnod pa sogs so / /
yan lag la bzhi las /
gzhi la /
sbyin bdag tha snyad lnga ldan /
rang dang bsngo sa las rdzas tha dad pa /
dngos po zas las gzhan pa'i rnyed pa rung tshad ldan /
dge slong chos ldan la bsngos pa'o / /
kun slong rku sems dang yid gcugs las gzhan pas bsgyur bar 'dod pa /
sbyor ba rang la bsgyur bar rtsom pa /
mthar thug lag tu thob pa'o / /
gzhung don la gnyis las /
rnam bzhag ni /
gang byas na bsngos bsgyur gyi spang bar 'gyur zhe na /
yon bdag gzhan gyis ltung ba 'byin pa po las gang zag gzhan nam /
dge 'dun spyi la bsngos pa'i gos kyi red ba de dang de la bsngos par shes bzhin du bdag nyid la bsgyur te gos thob na spang ba'i ltung bar 'gyur ro / /
thob na dngos gzhir 'gyur na bsgyur ba la cir 'gyur zhe na /
gos kyi rnyed pa bsgyur ba la ni sbyor ba'i nyes byas so / /
bsngos bsgyur gyi skabs 'dir gang zag gzhan la bsngos pa rang las gzhan la bsgyur ba la yang nyer byas so / /
gzhan pa bsgyur ba de'i 'bras bu @# / /
thob pa la yang nyes byas so / /
gos las gzhan zas kyi rnyed pa gzhan la bsgyur ba la yang sbyor ba dang dngos gzhi gnyis ka la nyes byas so / /
dber na sprang po gcig la bsdos pa'i zas de sbrang po gzhan la bsgyur na nyes byas su 'gyur ba lta bu'o / /
gang la rnyed pa dbral bar bya ba dang /
gang la rnyed pa de sbyar bar bya ba gnyis ka sems can du bgrang ba min ba la yang bsgyur bar byed pa nyes byas so / /
dbral ba dang sbyar bar bya ba gnyis ka phyogs gcig pa la yang nyes byas te /
dper na /
yon bdag gis them skas kyi rim pa gcig la bsngos pa rim pa gzhan la bsgyur na nyes byas lta bu'o / /
lhag ma za ba dud 'gro la sogs pa gang la bsngos pa de btsal te ma rnyed bar gzhan la bsgyur ba la ni ltud ba med do / /
mchod pa'i phyir bde bar gshegs pa'i sku gzugs kyi rgyan la sogs pa sku gzugs gzhan la re shig g.yar por sbyin du rung ngo / /
che ge mo la sbyin no zhes bsngos pa de'i 'og tu ma byin na nyes byas so / /
shi ba'i yo byad la sogs pa mtshams kyi phyi rol tu song ste dge 'dun dbang ba'i yo byad dge slong gis byin gyis rlob par byed na nyes byas so / /
rnyed pa de dbang ba'i dge slong thams cad ma tshogs pa dag gis 'god na yang nyes byas so / /
shi ba'i yo byad sogs byin gyis ma brlabs par 'god na yang nyes byas so / /
dbyar rnyed sogs dge 'dun kun dbang ba'i rnyed pa dge 'dun las gcig gam gnyis sam gsum gyis len na nyes byas so / /
rnyed pa de len pa po de dag kyang dbang na ci'i phyir nyes byas su 'gyur zhen /
'gyur te /
kun dbang ba'i rnyed pa gcig la sogs pas blangs pa de la /
dge slong gzhan dag gi dbang ba'i shas nyid kyang ma bral bas so / /
rku sems med pa la nyes byas su bzhag gi /
rku sems kyis bsgyur bar byed na brkus pa nyid yin pas gzhi ji lta ba'i ltung bar 'gyur ro / /
gnyis ba bslab bya ni /
pha rol gyi dmag tshogs dang chom rkun pa la sogs pa'i gnod pa med par gya tshom du gtsug lag khang stong par dor par mi bya'o / /
gtsug lag khang de la rjes su chags pa dang bcas pa'i dge slong de gtsug lag khang der bsrung mar bzhag go /
bsrung ma des der dge 'dun nam /
yon bdag ma 'ods na ji ltar bya zhe na /
gtsug lag khang der dge 'dun ma lhags na bsrung ma des gtsug lag khang der lo bcu 'da' bar bya'o / /
ji ltar 'da' bar bya na /
dge slong des lo lnga ni bsod snyoms kyis 'da' bar bya'o / /
gtsug lag khang der lo lnga 'das pa'i dus su sbyin bdag ma byung na lo gzhan lnga la ni nye 'khor gyi gtsug lag khang dang 'tsho ba lhan cig tu bya bas 'da' bar bya'o / /
gtsug lag khang de dang nye 'khor gyi gtsug @# / /
lag khang gnyis po gso sbyong tha dad pa dang /
rnyed pa thun mong ba'i las bya'o / /
bsrung ma de yul gzhan du 'gro na /
gtsug lag khang de'i mal stan dang snod sbyang la sogs pa'i dngos po rnams nye 'khro gyi gtsug lag khang du gtams par bya'o / /
gtsug lag khang bor ba der dge slong dag lhags nas gnyug mar gnas na nye 'khor gyi gtsug lag khang na gnas pa dag gis mal stan dang snod la sogs pa gtsug lag khang de nyid du phyir sbyin par bya'o / /
dge 'dun gyi gnas gzhan gyi rdzas snod spyad la sogs pa gnas gzhan du mi sbyin no / /
gtsug lag khang gzhan du gtams pa'i rdzas de dag phyir mi ster na dang po 'doms par byed pa'i dge slong de dag gis blangs te de nyid du sbyin par bya'o / /
gtsug lag khang gi bdag pos gtsug lag khang de'i rdzas gtsug lag khang gzhan du sbyin par byed na ji ltar bya zhe na /
gtsug lag khang gi bdag po khyim bdag de gnas gzhan gyi sbyin bdag de nyid yin yang gtsug lag khang du sngar phul ba'i nges pa la bzhig pa med do / /
khyim bdag des rdzas de dag sngar phul ba'i gtsug lag khang der mi ster na gtsug lag khang der gnas pa'i dge slong rnams kyi mthus bzung bar bya'o / /
gnas gzhan gyi rdzas gnas gzhan du g.yar po nyid du ni sbyin par bya'o / /
mchod rten gzhan la bsdos pa'i rnyed pa gang la bsdos pa der khyer ba ma grub na mchod rten gzhan la bsgyur ba la nyes pa med do / /
dmigs bsal ni /
byang chub chen po dang chos kyi 'khor lo dang /
cho 'phrul chen po dang /
lha las babs pa rnams kyi mchod rten la bsdos pa ni gang la bsdos pa de la dbul bar bya ba'am /
ma grub na bzhi po de dag las gzhan gang rung la 'bul du rung ba ni ma gtogs so / /
mchod rten bzhi po de'i khyad par /
byang chub chen po'i mchod rten ni /
rdo rje gdan na bzhugs pa /
dbyibs grub bzhi bad rim bzhi pa /
chos kyi 'khor lo'i mchod rten ni /
ba ra na se na bzhugs pa /
dbyibs gru bzhi bang rim bzhi ba'i bang rim re re la phyogs bzhir glo 'bur dang bcas pa la sgo bzhi 'am brgyad dam bcu gnyis sam bcu drug yod pa /
cho 'phrul chen po'i mchod rten ni mnyan yod na bzhugs pa /
dbyibs byang chen lta bu la phyogs bzhir glo 'bur yod pa dang /
lha las babs pa'i mchod rten ni /
dbyibs byang chen lta bu la /
glo 'bur gyi steng na skas lta bu yod pa'o / /
gos gzhir /
so sor brtan pa'i rnyed pa gang zhe na /
bltam pa dang /
byang chub pa dang /
mya ngan las 'das pa la phul ba ste /
mchod rten chen po bzhir khyer mi nus na /
mchod rten gcig kho na la dbul gyi gzhan la ni min pa ste /
'di ni so sor brtan pa'i rnyed pa'o zhes bshad /
bltam pa'i mchod rten ni ser skya na bzhugs @# / /
pa| bang rim bzhi zlum po pad ma'i rnam pa can bzhi 'am bdun brtsegs pa /
myang 'das mchong rten ni /
rtswa mchog na bzhugs pa /
bang rim med pa gdan khri'i steng na mgur chu yan chad bzhugs pa'o / /
de dag nang phan tshun 'bul ba ma grub pa /
phan tshun la bsgyur ba la nyes pa med do / /
bsngos pa las bsgyur ba'i spang pa'o / /
lnga pa sman las gyur pa la gsum las /
bslab bya ni /
sman zhag bdun par byin gyis brlabs pa'i nyi ma 'das so cog dge slong la 'di skad ces deng phan chad nyi ma dang po 'das te ded ni nyi ma gnyis pa lags so zhes sogs brjod par bya'o / /
brjod pa'i dgos pa ni /
nang pa brjed ngas pas brjed dogs pa'i phyir ro / /
thun tshod du rung ba dang 'tsho bcang la dus mi brjod pa ni /
rim pa bzhin dus thung ba dang ma des pa'i phyir ro / /
gnyis pa rnam bzhag la gnyis las /
spyi don la /
gleng gzhi rgyal po'i khab tu pi lin da'i lhan cig gnas pa dang nye gnas kyis lto 'dun gyis nyes pa sog 'jog byas pa'o / /
rgyu mtshan skye bo dra mas smad pa dang zas chud za ba'o / /
yan lag la gsum las /
gzhi ni /
sman rnam pa bzhi /
rang rang gi ngo bor grub pa /
rung ba tshad dang ldan pa /
byin len can dang rang gi yin pa'o / /
kun slong 'chang bar 'dod pa'o / /
mthar thug rang rang gi dus kyi mtha' 'das ba ste /
snga dro byin len byas byin gyis ma brlabs na gung tshigs dang /
phyi dro byin len byas pa dang thun tshod pa srod thun dang /
zhag bdun pa skya reng brgyad pa dang /
'tsho bcang nam 'tsho'i mtha' yin no| /
gzhung don la gnyis las /
yan lag gi mtshan nyid ni /
gang byas na sog 'jog gi spang bar 'gyur zhe na /
zhag bdun par byin gyis brlabs pa'i rdzas bza' ba'i phyir 'chang na spang par 'gyur ro / /
'chang ba la ltung ba 'di bzhag gi za ba la min te /
zos pa la sog 'jog byas pa za ba'i ltung byed 'ba' zhig par 'gyur ba'i phyir ro / /
ci zhig 'chang na 'gyur zhe na /
zhag bdun bar byin gyis brlabs pa de'o / /
nam gyi tshe spang par 'gyur zhe na /
skya reng brgyad pa shar ba na'o / /
gnyis pa yan lag la dogs pa bcad pa ni /
bdun pa khon la kha na ma tho ba 'dir 'gyur ram zhe na /
der ma zad de byin len ma byas pa dang /
rung ba min pa mi sha la sogs pa dang /
mi rung ba de dang 'dres pa dang /
brtags pa gzhan dang 'dres pa 'chad na yang 'dir gtogs pa'i kha na ma tho bar 'gyur te /
des na de ni dpe tsam mo / /
'o na ltung ba ji ltar rnam par bzhag ce na /
bza' bar bya ba sman bzhi po ngo bo 'am cho ga'i sgo nas rung ba min pa /
bza' ba'i phyir nyin mtshan 'das par bcangs pa ni bslab pa'i gzhi 'dir zos pa dang 'dra bar ltung ba rnam par bzhag @# / /
ste /
zos na sog 'jog gi ltung byed du 'gyur ba ngag bza' ba'i phyir nyin mtshan 'das par 'chad na spang bar 'gyur la /
zos na nyes byas su 'gyur ba dag 'chang na yang nyes byas su 'gyur ba'i phyir ro / /
TIk+kar /
dus su rung ba dang thun tshong du rung ba dang zhag bdun pa dang 'tsho ba'i bar du bcang ba sog 'jog byas pa de dag thams cad ni ji ltar zos na ltung byed du 'gyur ba de bzhin du 'chang na yang spang pa'i ltung byed du 'gyur te nyin mtshan 'das pa la ni spang ba'i ltung byed de dang ltung byed 'ba' zhig dag 'dra ba'i phyir ro zhes gsungs /
bam lngar /
kha che bye brag tu smra ba'i slob dpon ka lya na mi tra'i rjes su 'brangs nas bdun pa khon la 'jog pa'i spang bar 'gyur la /
sman gzhan rnams la 'jog pa'i nyes byas su 'dod cing de nyid mngo ngang lung gi dgongs par yang 'chad do / /
ltung med ni /
zhag bdun pa'i 'bru mar la sogs pa de rkang pa bkru ba la sogs pa don gang gi phyir brtags shing rung bar byas pa de'i phyir 'chad ba ni ltung ba med do / /
snar blug pa dang sku mnye bya ba dag ni sog 'jog byas pas kyang rung ngo / /
snar blugs pa la byin len dgos te /
phran tshegs su /
lag pa bkrus te byin len byas nas blugs par bya'o / /
zhes so / /
sog 'jog gi sbang ba'o / /
spang ba rnams rdzogs so / / / /
gnyis pa bshags pa tsam dang 'brel ba ltung byed 'ba' zhig pa la /
bcu tshan dgu las /
dang po la gsum /
gnod pa las gyur pa dang /
'dod pa las dang /
gnod pa las gyur pa gzhan bstan pa'o / /
dad po la gsum /
don 'grub pa la dang /
yid bde ba dang /
blo mthun pa la gnod pa'o / /
dang po la gsum las /
rdzun gzhan bstan pa ni /
rdzun smra ba la pham pa dang /
lhag ma dang /
sbom po dang /
ltung byed dang /
nyes byas su 'gyur ba lnga las /
dad po gnyis sngar bshad zin la /
gzhan gsum po brjod par bya ste /
de'i nang nas sbom po dang nyes byas su 'gyur ba'i rdzun gnyis rdzun smra ba'i skabs yin pa dang brjod par bya ba nyung bas dang por brjod pa ni /
dge slong gi dge 'dun 'dus pa la chos dang chos min pa'i ngo bo shes bzhin du /
chos min pa mi rigs pa dang bya ba min pa mngal na gnas pa rlugs pa la chos su ston pa dang /
chos rigs pa dang bya bar 'os pa la chos min par ston pa'i rdzun tu smra ba ni nyes pa sbom po'o / /
nyes byas su 'gyur ba'i rdzun ni /
dge 'dun gso sbyong la tshogs pa ni so so thar ba'i mdo 'don pa pos /
ci gso sbyong 'di la 'khor khyed ltung ba yongs su dag gam zhes lan gsum gyi bar du dris pa las /
mi shes na brdzun min pas ma dag par shes bzhin du cang mi smra bas 'da' bar byed na nyes byas so / /
TAk+kir /
de ni nyes byas yongs su rdzogs pa yin gyi yid kyi ni min te /
kha rnam par 'gyur ba la sogs pa'i rnam par @# / /
rig byed de la yod pa'i phyir /
zhes so / /
bam lngar /
dri'o zhes pa dri ba dang po yin zhes so / /
kha cig gleng gzhi 'don pa yin zer ba mi 'thad de /
dri ba'i gnas dgu po thams cad du gdon dgos par thal bas so / /
dgu ni /
gleng gzhi /
pham pa /
lhag ma /
ma nges pa /
spang ba /
ltung byed 'ba' zhig pa /
sor bshags /
bslab bya /
rtsod pa nye bar zhi bar bya ba'i chos rnams ston pa'i rjes so / /
gnyis pa shes bzhin gyi brdzun dngos la gnyis las /
spyi don la /
gleng gzhi mnyan yod du /
lag rgyud kyis gzhan la mtho 'tshams pas shes bzhin du brdzun smras pa'o / /
rgyu mtshan gnong pa dang ma dang pa sogs so / /
yan lag la bzhi las /
gzhi la /
yul tha snyad yan lag lnga ldan /
rgyud tha dad pa /
dngos po pham lhag sbom po nyes byas bzhi dang /
bshes ngo 'phya ba zas cung bskur ba nyer 'jog dang gdong drug las gzhan pa'i brdzun no / /
kun slong shes bzhin du smra bar 'dod pa /
sbyor ba rang gi dang /
ngag dang bdag nyid dang 'brel ba dang /
bsams pa'i don dang /
gsal por dang /
mngon sum du smras pa drug lngan no / /
mthar thug don go ba'o / /
gnyis pa /
gzhung don ni gang byas na brdzun smra ba'i ltung byed du 'gyur zhe na /
sbom po dang nyes byas de gnyis dang /
pham par 'gyur ba dang /
dge 'dun lhag mar 'gyur pa gnyis las gzhan pa'i brdzun du smra ba la ltung bar 'gyur ro / /
smra bar 'dod pa'i tshe 'du shes gzhan byung na brdzun smra bar 'gyur mod /
smra bzhin pa'i tshe 'du shes gzhan byung na brdzun du mi 'gyur ram zhe na /
smra bzhin pa'i tshe nyid na yang brdzun smra ba'i 'du shes byung na brdzun smra ba de kun nas slong ba yin no /
gsum pa bslab bya ni /
gzhan gyi mdun du mna' dor bar mi bya ste /
des dge sbyong gi bsam pa log par ston pa'i phyir ro / /
brdzun du smra ba'i ltung byed do / /
gnyis pa yid bde ba la gnod pa la gnyis las /
spyi don la /
gled gzhi mnyan yod du drug snges ngag ma bsdams pas rdzun smras pa'o / /
rgyu mtshan 'dra /
yan lag la /
yul dge slong chos drug ldan /
dngos po skyon du grags pa /
kun slong skyon brjod par 'dod pa /
sbyor ba rang gi ngag tu bdag nyid 'brel bar bsams pa'i don gsal por mngon sum du smras pa'o / /
mthar thug don go ba'o / /
gnyis pa gzhung don ni /
gang byas na skyon nas smra ba'i ltung byed du 'gyur zhe na /
dge slong gi skyon nas smra na ltung ba 'dir 'gyur /
bslab pa'i gzhi 'di'i 'og ma phra ma byed pa'i ltung byed la yang dge slong la phra ma byas na ltung bar 'gyur /
bsam pa dag pas smra ba yang srid pas dge slong gi skyon nyid brjod par 'dod pas smras na ltung byed du 'gyur ro / /
sbyor ba tshig 'jam @# / /
po'am rtsub pos smras na yang ltung bar 'gyur /
dngos po skyon rung ba min par bsams pa khyod mdze can no zhes sogs dang /
khyod khro ba'o zhes sogs lus dang sems kyi skyon gang yang rung ba smras na ltung byed du 'gyur /
de skad smras pas pha rol po mi dga' ba nyid dang /
yi chad pa sogs su ma gyur na yang ltung bar 'gyur ro / /
mi rung ba bsam pa las gzhan dge slong la rgyal rigs nyid dang /
bram ze nyid la sogs pa'i tshig smra ba la ni nyes byas te /
de yang skyon brjod 'dod pa'i bsam pas yin gyi gzhan du na nyes pa med do / /
skyon nas smra ba'i ltung byed do / /
gsum pa blo mthun pa la gnod pa la gnyis /
mdza' ba 'byed pa dang mi mdza' ba 'byed pa'o / /
dang po la gnyis /
yan lag gi mtshan nyid dang sel pa'o / /
dang po ni /
gang byas na phra ma byed pa'i ltung byed du 'gyur zhe na /
phra ma pha rol po dbye bar 'dod pa'i bsam pas /
dge slong che ge mo zhig 'di skad zer ro / /
zhes dge slong gzhan la smra na dngos gzhir 'gyur ro / /
spyir smras pas kyang 'gyur ram zhe na /
gal te dbye bar bya ba pha rol po de'i ming nas smos na 'gyur /
gang gi ming nas smos pa de yang dge slong nyid yin na'o / /
gnyis pa ni /
mid nas smos pa las gzhan du rgyal rigs sam bram ze'i rigs shig 'di skad zer ro / /
zhes smras na nyes byas so / /
phra ma byed pa'i ltud byed do| /
gnyis pa mi mdza' ba 'byed pa la gnyis las /
spyi don la /
gleng gzhi 'dra ba las /
nyon mongs pa rtsod pa la dga' ba'o / /
rgyu mtshan rtsod pa 'phel pa dang gzhan 'dra' / /
yan lag la bzhi las /
gzhi la| yul dge slong drug ldan gnyis yan chad do / /
dngos po rtsod pa bzhi las gang yang rung ba dang chos ldan gyis zhi bar byas pa'o / /
go bya chos drug ldan zhi byed kyi las la gtogs pa'o / /
bdag nyid kyang zhi byed kyi las la gtogs pa dang lta ba smra ba min pa'o / /
kun slong rtsod pa dkrug par 'dod pa'o / /
sbyor mtha' 'dra /
gzhung don la gnyis las /
dang po yan lag gi mtshan nyid ni skyo sdogs byed pa'i ltung byed kyi byed pa po gang zhe na /
'du shes gtso cher byed pa po yin no / /
yul gang la zhe na /
rgol phyir rgol dge slong gnyis kyi rtsod pa nyid dge 'dun gyis legs par zhi bar byas pa nyid la'o / /
gang byas na ltung byed du 'gyur zhe na /
rtsod pa chos kyis zhi bar byas pa shes bzhin du khyod kyi rtsod pa dge 'dun gyis chos min pas zhi bar byas so zhes skyo sdogs te 'khrug long byed na ltung ba 'dir 'gyur /
gang zag gang la 'du shes de ltung ba ji lta bu'i byed pa po yin zhe na /
rtsod pa de'i thog mtha' bar gsum shes pa'i gnyug mar gnas pa dang /
rtsod pa de zhi bar bya ba'i las byed pa dang /
las de la dad pa 'bul ba dag kho na la dngos @# / /
gzhi'o / /
gnyis pa sel ba ni /
kho bo ni rtsod ba de chos kyis zhi bar byas par mi sems zhes sogs lta ba smra pa dang /
rtsod pa de'i thog mtha' bar gsum gyi rgyus mi shes pa glo bur du 'ods pa dag la ni 'du shes te nyes byas kho na'i byed pa po yin no / /
'gyeng phyir rtsod pa lta bu gzhan nyid la ltung phyir rtsod pa lta bu gzhan du 'du shes pa ni 'gyed phyir rtsod pa de dang 'dra bar dngos gzhir 'gyur ro / /
bslab pa byin pa la sogs pa las kyi 'bras pu la gnas pa la khyod bslab pa byin pa de min zhes sogs nyid kyis kun tu sbyod pa skyo sdogs byed pa la ni 'phyed nyid yin pas nyes byas so / /
skyo sdogs byed pa'i ltung byed do / /
gnyis pa yul la 'dod pa las gyur pa la gnyis las /
dang po khyim pa mo la chos ston pa'i ltung byed la gnyis las /
spyi don la /
gleng gzhi mnyan yod du 'char kas srod pas chos ston pa'o / /
rgyu mtshan thun mod ba dang khyim thab phrogs so ba'o / /
yan lag la bzhi las /
gzhi la /
yul bung med tha snyad bzhi ldan /
mtshan gyis don byed nus ba /
khyim pa yin pa /
nye du min pa /
rdzu 'phrul dang mi ldan zhid nyan 'dod pa'o / /
dngos po sangs rgyas sam nyan thos kyis gsungs pa'i chos tshad lngan yul nges mi shes pa'o / /
gnas dang dus gcig pa mon bshad pa sogs min pa'o / /
bdag nyid rig pa'i skyes pa dang mi ldan pa'o / /
kun slong ston par 'dod pa'o / /
spyor ba 'dra /
mthar thug tshig lnga 'am drug las lhag ba'o / /
gnyis pa gzhung don la gnyis las /
yan lag gi mtshan nyid ni /
reg ba'i skabs kyi thun mong ba dag khas bla das nas /
gang la byed pa bo yin zhe na /
ston pa la'o / /
ci zhig ston pa zhe na /
sangs rgyas sam de'i nyan thos kyis gsugns pa'i chos ston pa la yin gyi /
lam 'dri ba la lam rgyus sogs ston pa la min no / /
ji tsam zhig ston pa la zhe na /
tshig drug las lhag par ston pa la'o / /
gang zag ji lta bu la zhe na /
tshig drug las lhag pa la lhag pa nyid du shes pa la ltung ba 'dir 'gyur /
de kho na la 'gyur ram zhe na /
phud po lnga ste gzugs dang tshor ba dang 'du shes dang 'du byed dang rnam par shes pa'o zhes pa lta bu tshig lnga pa'i chos la ni rtsom pa lnga pa las lhag par ston na ltung byed du 'gyur ro / /
gnyis pa ltung med ni /
bud med mkhas pas gzugs zhes bya ba ci lags /
zhes sogs gong nas gong du dris pa'i lan gtan la dbab pa byas pa dang /
sngar klog tu bcug pa'i slob ma la sngar gyi rnams dag ma dag brtag pa'i phyir yang zlos par byed pa slob gnyer bsod pa dang /
sngar ston zin pa mi brjed pa'i phyir du 'don pa kha don zhu ba dang /
skabs skabs su the tshom za ba dmigs kyis 'dri ba dang /
bsnyen gnas la sogs pa dus khrims dbog pa @# / /
dang /
yon bshad ba dag la ni ltung ba yod pa min no / /
khyams la sogs pa gnas gzhan du chos bstan pa ni /
snga ma gnas khang la sogs par chos bstan pa de ma byas pa nyid de gnas tha dad du bstan pa'i chos bsngoms nas tshig drug las lhag kyang ltung bar mi 'gyur ro / /
ston pa'i ltung byed ngo / /
gnyis pa 'don pa'i ltung byed la gnyis las /
spyi don la /
gleng gzhi mnyan yod du drug sdes ma zhi pa'o / /
rgyu mtshan chos la ma gus pa dang /
gtsug lag khang du ca co'i sgra 'byung bas gnod pa la sogs pa'o / /
yan lag la bzhi las /
yul ma rdzogs pa tha snyad lnga ldan bsam pa thag pa nas 'don par 'dod pa /
dngos po 'dra'o / /
bdag nyid mnyam po 'am mjug tu 'don ba kun slong 'don par 'dod pa'o / /
sbyor ba 'dra /
mthar thug bton pa'o / /
gzhung don la gnyis las /
yan lag gi mtshan nyid ni /
gang byas na 'don pa'i ltung byed du 'gyur zhe na /
'don na ltung byed du 'gyur ro / /
gang dang zhe na /
ngo bo'am rnam grangs kyi sgo nas bsnyen par ma rdzogs pa dang ngo / /
tshul ni cig char ram nye gnas kyis bton pa'i mjug thogs su'o /
dngos po nyan pa po'i rgyud la don gsal bar byed pas ston byed du gyur pa'i mdo sdel sogs pa'i chos dang /
ming tshig dang yi ge 'bru tsam yang ste a A la sogs pa'o / /
chos smos pas ston byed kyang thob mod /
ston byed dang chos zhes tshig gnyis smos pa la dgos pa ci yod ce na /
de gnyis la mu bzhi ste ston byed yin la chos min pa mu stegs byed kyi bstan bcos lta bu de bsal ba'i phyir chos zhes smos /
chos yin la stor byed min pa lung las btus pa lung gi yi ge med pa dpa' bos byas pa'i skyes rabs lta bu'o / /
gnyis ka yin pa ni lung nyid du gnas pa'i lung ngo / /
gnyis ka min pa ni de dag las gzhan pa'o / /
bam lngar /
lung gi chos sangs rgyas dang sangs rgyas kyi nyan thos kyis gsungs pa zhe'o / /
'don pa'i ngo bo ni klag pa'i phyir brjod pa yin te /
kha don zhu ba sogs la ltung ba med par gsungs pa'i phyir /
rnam TIka tu 'don pa zhes bya ba ni klog pa'o zhes so / /
gnyis pa ltung med ni /
cig car 'don par mi 'dod bzhin du g.yam la grub pa ni ma gtogs te ltung ba med do / /
dge slong gis khyod kyis kho bo dang lhan cig gam sngar 'don par mi bya'o zhes rjes su nyan du gzhug par bya ba byas nas de ltar bya'o zhes zer bzhin du mnyam por 'don pa la yang ltung ba med do / /
sngar bstan pa mi brjed par bya ba'i phyir kha don du zhu ba dang slob gnyer bsod pa dang dmigs kyis 'dri ba la yang ltung ba med do / /
'don pa'i ltung byed do / /
gsum pa gnod pa las gyur pa la bzhi las /
gzhan gyi dad pa phun sum tshogs pa la gnod pa la gnyis las /
bslab bya ni @# / /
dge 'dun du gyur ba'i dge slong dag gis /
dge slong dang dge slong ma sdig can tshul khrims 'chal ba dag khyim du so sor go bar byed pa'i dge slong las kyis bsko bar bya'o / /
bskos ba'i dge slong gis khyim rnams su song nas ji skad brjod bar bya zhe na /
khyim rnams su so sor go bar byed pas tshe dang ldan pa dag khyed nyon cig khyim rnams su khyim bsun 'byin par byed ba dang /
gnas rnams su gnas pa rab byung sun 'byin par byed pa 'di lta ste dper na /
'bras sa lu'i zhing phun sum tshogs ba la ser ba'i 'khor lo mi bzad ba bab na 'di ltar 'bras sa lu de nyid shin te ma mthu chung ba dang /
chud za ba skam pa dang /
chag grugs la sogs ba tshul min bas ma rung bar 'gyur ba dang /
bu ram shing gi zhing phun sum tshogs pa la nad kyi ris dmar por ri zhes bya ba byung na /
'di ltar bu ram shing de nyid shin te ma dang chud za ba dang /
tshul min pas ma rung bar 'gyur ba lta bu dag yod kyis /
tshe dang ldan pa dang / /
khyed cag phral ba lta bu'i dge slong 'di dang /
gsal ma lta bu'i dge slong ma 'dis sangs rgyas kyi bstan pa'i tshod ma 'dzin cig /
'di ltar dge slong 'di dang dge slong ma 'di ni yos tshig pa las myu gu skyer mi rung ba bzhin du /
chos 'dul ba 'di la 'phags lam gyi myu gu skyer mi rung ba'i chos can yin gyis /
bcom ldan 'das dang dge slong gnas brtan gnas brtan rnams la ltos shig ces smra bar bya'o / /
dge slong 'ga' yang khyim rnams su go bar byed pa mi spro na /
dge slong thams cad kyis dge slong dang /
dge slong ma 'di gnyis sdig can yin no zhes khyim rnams su so sor go bar bya ba'i gsol ba bya'o / /
gnyis pa yan lag gi mtshan nyid la gnyis las spyi don la /
gleng gzhi mnyan yod du drug sdes gzhan gyi bsngags pa la phrag dog byed pas gnas ngan len brjod pa'o / /
rgyu mtshan yul de la gnod pa sogs so / /
yan lag la bzhi las gzhi la /
yul dge slong chos lnga ldan /
dngos po pham lhag gang rung dang de la byung ba'o / /
go bya ma rdzogs ba /
tha snyad lnga ldan /
pham lhag mi shes pa'o / /
bdag nyid bsko ba dang gsol ba ma byas pa'o / /
kun slong gnas ngan len brjod par 'dod pa'o / /
sbyor ba ngag drug ldan /
mthar thug don go ba'o / /
gnyis pa gzhung don ni /
gnas ngan len brjod pa'i ltung ba 'di'i byed ba po gang zhe na /
shes gtso 'o /
yul gang la zhe na /
nyan pa po pham lhag mi shes pa nyid dang /
bsnyen par ma rdzogs pa nyid dag dang ldan pa la de ltar shes na'o / /
de la gang byas na ltung byed du 'gyur zhe na /
tshig smras na'o / /
don gang brjod pa'i tshig smras na zhe na /
pham bar gyur pa dang dge 'dun lhag ma dag so sor brjod kyang rung /
tshig gcig gis lhan @# / /
cig tu bsdus nas brjod pa yang rung ngo / /
'o na pham lhag bsdus nas smras pa la ltung ba du mar 'gyur ram zhe na /
brjod bya'i don du ma nyid la tshig tha dad pa med pas ltung ba gcig tu 'gyur ro| /
dper na /
'dis dud 'gro lnga bsad do zhes brdzun smras na brdzun gyi ltung byed gcig tu 'gyur ba bzhin no / /
brjod par byed pa ji lta bu la ltung ba 'dir 'gyur zhe na /
gnas ngan len brjod pa'i phyir dge 'dun gyis bskob ma byas ba la 'gyur /
thams cad du 'gyur ram zhe na /
dge 'dun la don de gsol ba ma byas pa la ltung ba 'dir 'gyur gyi /
dge 'dun la gsol nas brjod kyang ltung ba med do / /
bsnyen bar rdzogs pa'i gnas ngan len brjod ba la ltung ba 'dir 'gyur gyi /
bsnyen bar ma rdzogs pa'i gnas ngan len brjod pa la nyes byas so / /
gnas ngan len brjod pa'i ltung byed do / /
gnyis pa rang gi mngon rtogs la gnod pa la spyi don la /
gleng gzhi yangs pa can du sngon nya ba rab tu byung ba lnga brgyas bag chags ma byang bsam brtags pa'o / /
rgyu mtshan gzhan mi chos bla ma smra ba'i rgyur 'gro ba dang /
rang gi yon tan nyams par 'gyur ba'o| /
yan lag la bzhi las /
gzhi la /
yul ma rdzogs pa tha snyad lnga ldan bden pa ma mthong ba'o / /
dngos po mi chos bla ma'i mtshan nyid can rang gis thob pa'o / /
kun slong brjod par 'dod pa /
sbyor mtha' gnyis 'dra /
gzhung don la gnyis las /
yan lag gi mtshan nyid kyi khyad par ni /
gang byas na mi chos bla ma smra ba'i ltung byed du 'gyur zhe na smra ba'i pham ba'i skabs su bstan pa gzhan rnams khas blangs nas /
'du shes bsgyur ba med par bden pa nyid smras na 'gyur /
gang zag gang la brjod na 'gyur zhe na /
bden pa mngon sum dum mthong ba bsnyen par ma rdzogs pa la brjod na 'gyur /
gnyis pa bslab bya ni /
khyim pa'i mdun du rdzu 'phrul rnam par bstan par mi bya'o / /
gdul ba'i don du bstan na ltung ba med do / /
dge slong mas ston pa'i spyan sngar rdzu 'phrul bstan par mi bya'o / /
dge slong la nyes pa med do / /
mi'i chos bla ma brjod pa'i ltung byed do / /
gsum pa dge 'dun gyi sbyin pa la gnod pa la gnyis las /
bslab bya ni gal te 'dul bar gtogs pa'i bya ba brtan pa mi 'gyur ba nyid du dgos par 'dod na gsol ba sngar btang ba'i don bya'o / /
gnyis pa yan lag gi mtshan nyid la gnyis las /
spyi don la /
gleng gzhi rgyal po'i khab tu mdza' bo dang sa las skyes gnyis kyis mi bzod pa'o / /
rgyu mtshan gzhi med bzhin no / /
yan lag la bzhi las /
gzhi la /
yul chos drug ldan /
bsdos gang zag tha snyad lnga ldan rang dang rdzas tha dad pa'o / /
dngos po dge 'dun chos lnga ldan gyi zas min pa'i rnyed pa rung tshang @# / /
ldan yang dag par bsdos ba'o / /
bdag nyid mthun te rung ba'i las de la gtogs ba'o / /
go bya tha snyad lnga ldan rgyud tha dad pa'o / /
kun slong skur bar 'dod pa /
sbyor mtha' snga ma bzhin no / /
gzhung don ni gang la bskur ba 'debs pa'i ltung byed du 'gyur zhe na /
las de la dang ba phul ba la skur ba btab na ltung ba 'dir 'gyur /
ci zhig byas na 'dir 'gyur zhe na /
dge slong gi dge 'dun gyi zas kyi rnyed pa min pa gos kyi rnyed pa dge slong gis gang zag la mi rigs par log par bsngos so zhes yang dag pa min pa'i don brdzun gyis skur pa 'debs na ltung byed du 'gyur /
skur pa gdab byar ma zad nyan pa po gzhan la yang ming smos bar ma zad ming ma smos bar de skad skur ba brjod na yang dngos gzhir 'gyur /
zas kyi rnyed ba la ni nyes byas so / /
skur ba 'debs ba'i ltung byed do / /
bzhi pa rang gi bslab pa la gnod ba la gnyis las /
spyi don la /
gleng gzhi mnyan yod du drug sdes bag med ba'o / /
rgyu mtshan yid blong blong bor 'gyur ba dang /
ma dad pa'o / /
yan lag la bzhi las /
gzhi la /
dngos po 'dul bar gtogs pa'i bslab pa'i gzhi yin ba /
go bya dge slong chos drug ldan /
kun slong khyad du gsod 'dod pa /
sbyor mtha' 'dra /
gzhung don la gnyis las /
yan lag gi mtshan nyid ni gang byas na khyad du gsod pa'i ltung byed du 'gyur zhe na /
so thar dang rnam 'byed la sogs pa 'dul ba mtha' dag dang ldan ba'i cho ga byin len ma byas par za ba bkag pa sogs la 'di lta bu'i bslab bas ci bya zhes brnyas thabs byed pa la khyad du gsod ba'i ltung byed du 'gyur ro| /
gnyis pa sel ba ni /
mdo sder gtogs ba'i cho ga la brnyas thabs byed ba la ni nyes byas so / /
mngon pa ni mdo sde dang 'dul ba gnyis las tha mi dad bas ci rigs par shes par bya'o / /
khyang du gsod pa'i ltung byed do / /
bcu pa gnyis pa la gsum /
bya ba mang ba las gyur ba dad /
gnod ba las gyur pa dang /
gnas sgrub lugs las gyur pa'o / /
dang bo la gsum las bslab bya ni /
las gsar pa byed pa'i dang tshul can lag gi blas mchod rten smos bas chos dkon mchog smos pa yin te /
mchod rten ni chos kyi sku yin pa'i phyir ro / /
des na mchod rten gyi phyir dang /
dge 'dun gyi yo byad kyi don du shing ljon pa bcad par bya'o / /
bcad ba'i sta gon ji ltar bya zhe na /
lag gi blas shing bcang ba de'i mdun rol tu nyi ma bdun nam brgyad nas shing ljon ba de'i drung du shing gi lha'i don du dkyil 'khor dang /
dri dang /
me tog dang /
bdug ba dang /
mar me dang /
gtor ma sbyin pa dang /
rgyud chags gsum pa gdon pa dang sbyin ba bshad pa byas nas lha gang dag shing ljon pa 'di la gnas pa de dag gnas gzhan tshol cig /
shing ljon pa 'dis mchod rten @# / /
nam dge 'dun gyi bya ba byed par 'gyur ro zhes brjod nas smra ba po lag gi glas rang gis mi bcad par shing mkhan la sogs pa la de shes par gyis shig ces zur gyis bsgos te gcod du gzhug par bya'o| /
gal te bcad pa na shing las me 'byung ba'am khrag 'dzag pa'am yal ga 'gul ba 'am lom lhags pa la sogs pa mi ster ba'i rnam par 'gyur ba ston na /
lag gi bla nges bsod nams kyi zhing dkon mchog la sbyin pa btang ba'i bsngags pa dang /
ser sna'i bsngags pa min ba brjod par bya'o / /
de ltar brjod kyang me 'byung ba la sogs pa'i rnam 'gyur mi gtong na shing de bcad par mi bya'o / /
gnyis pa ltung ba rnam bar bzhag pa la gnyis las /
spyi don la /
gleng gzhi /
yul dang gang zag 'dra /
'dod zhen no / /
rgyu mtshan mu stegs can la sogs pas smod pa dang /
rang 'dod zhen che ba dang /
don dang bya ba mad ba sogs so| /
yan lag la bzhi las /
gzhi la /
dngos po sa bon dang skye ba rang gi chos su grub ba ma nyams ba rung ba ma byas ba bdag nyid rdzu 'phrul dang sprul ba'i gnas skabs min ba /
bar chad dang mi ldan ba don khyad par can sgrub pa'i gnas skabs min ba'o / /
kun slong nyams par 'dun ba /
sbyor ba rang ngam gzhan gyis rtsom pa /
mthar thug nyams bar gyur pa'o / /
gzhung don la gnyis las /
yan lag gi mtshan nyid ni /
sa bon dang skye ba gcod ba'i ltung byed 'di'i byed pa po gang zhe na /
shes gtso 'o /
gang la 'du shes gtso cher byed pa po yin zhe na /
ma nyams pa nyid la'o / /
gang gi ma nyams pa nyid la zhe na /
sa bon dang khye'u kha 'thon pa rung bar ma byas ba ngag gi ma nyams pa la'o / /
sa bon ni lnga ste /
rtsa ba'i sa bon /
gla sgang dang bong da dkar bo la sogs pa rtsa ba btab ba las rtsa ba nyid skye ba'o / /
sdong bu'i sa bon shing kan tsa na la sogs pa'o / /
tho khu'i sa bon bur shing dang 'dam bu dang smyig ma dang rgya mtsho nas 'byung ba sogs /
'gas ba'i sa bon ar tsa ka la sogs pa /
sa bon gyi sa bon sa lu dang nas la sogs pa de nyid btab pa las de nyid skye ba'o / /
khye'u kha 'thon pa ni cung zad kha 'bus pa'o / /
gang byas na de la 'du shes gtso cher byed ba po yin zhe na / /
tha na rtsa ba dang 'brel ba'i rgyun phra mo yan chad nyams par byas na dngos gzhi'i ltung bar 'gyur /
ji ltar nyams par byed na 'gyur zhe na /
rnam pa ji ltar yang rung bas nyams bar byed na 'gyur /
de nyid bstan ba ni sprugs pas kyang ngo / /
rtsa 'am 'dam rdzab dang sa rdul la sogs ba dag gis mnan nas nyams bar byed ba dang /
'u sha'i khu tshan gtor ba dang 'phyag pa dang /
yal ga 'dren pa la sogs bas kyang nyams bar byed pa dang /
rlung dang nyi ma dang sa gzhi skam po la 'jog pa la sogs bas nyams par @# / /
byed na yang ltung byed du 'gyur ro / /
bsam pa ji lta bus nyams par byas na 'gyur zhe na /
nyams pa der 'dun pas nyams bar byas na 'gyur /
rang kho nas nyams par byas pa dgos sam zhe na /
rang gi lag gis sam gzhan gyi lag gis nyams par byed du bcug na yang 'gyur /
gnas skabs gang la ltung ba cir 'gyur zhe na /
rtsom pa des sa bon nyams par gyur na dngos gzhi'i ltung bar 'gyur la /
sbyor ba la nyes byas so / /
sbyor ba gcig gis sa bon mang po nyams par byed na ltung ba gcig gam du mar 'gyur zhe na /
nyams bar bya ba'i grangs ji snyed pa dag gis ltung ba yang de snyed du 'gyur ro / /
'o na lo ma dang yal ga dang 'dab ma la sogs pa nyams par bya ba'i grangs su bzhag gam zhe na /
sdong bu las nyams par bya ba'i grangs su bzhag ste /
shing ljon pa bcad pa na yal ga sogs du ma yod kyang ltung ba gcig yin te /
sdong bu gcig yin pa'i phyir ro / /
skye ba'i phyir mdo rnam par bshad nas /
sa bon gyi phyir bshad pa ni /
nyams bar bya ba'i grangs dag gi'o zhes smos pa la /
sa bon ni lnga ste /
rtsa ba'i sa bon dang /
sdong bu'i sa bon dang /
thog gu'i sa bon dang /
'gas ba'i sa bon dang /
sa bon gyi sa bon gyi grangs ji snyed pa dag gis ltung ba yang de snyed du 'gyur ro / /
bsnun pa'i sbyor ba 'di la /
bsnun pa re re las sbyor ba'i nyes byas tha dad pa yin gyi /
bsnun par bya ba'i dngos po'i grangs las sbyor ba'i nyes byas 'jog pa min no / /
shing ljon pa la sogs pa rtsa ba nas bton na /
de gnas gzhan du skye bar bya ba yin du zin kyang 'don pa na /
bsnun pa'i grangs ji snyed ba'i sbyor ba'i nyes byas su 'gyur la bton zin pa na mtha' dngos gzhi'i ltung byed nyid du 'gyur ro / /
chu na 'phyo ba'i nya lcib dang nya tshang dag chu nas bton ba ni bton pa de nyid yin pas dngos gzhir 'gyur ro / /
rgya shug la sogs pa'i tshi gu sos ma bcem par ril ming byed pa ni sa bon nyams par byed pa'i phyed yin pas nyes byas so / /
dge slong gis gal te shing ljon pa 'di 'ga' zhig gis bcang na legs so zhes gzhog smos kyis bcol na ba ton pa de'i phyed yin pas nyes byas so / /
TIk+kar /
gzhi de las bcad par gyur na ni mtha'i dngos gzhi nyid du rig par bya'o zhes gsungs /
gnyis pa sel ba dogs gcod dang bcas pa ni /
dge slong gis rdzu 'phrul gyis shing ljon pa gcod na ltung ba ma byas pa nyid do / /
rtsa ba'i sa bon la /
sdong bu'i sa bon lta bu gzhan nyid du 'du shes pa ni rtsa ba'i sa bon du 'du shes pa de dang 'dra ba nyid yin pas ltung byed du 'gyur ro / /
shun pa phyi shun rnyi ba dang /
khri nang khri sra ba dang /
'dab ma skya'o dang /
me tog kha bye ba dang /
'bras bu smin pa rnams ni phyed shi ba @# / /
nyid du rjes su tha snyad gdags pas nyams par byas na nyes byas so / /
shun ba la sogs pa de dag gi rtsa bar gyur ba shing la sogs ba'i dngos po'i rang bzhin las ma phye ma bral ba ni phyed shi ba bar tha snyad 'dogs pa min pas /
snying po dang ma bral ba'i shun pa sogs nyams par byed na ltung byed du 'gyur ro / /
sa bon gyi khams btab pa la /
da dung rtsa ba ma skyes pa btsabs tsam du gyur pa ni phyed skyes pa nyid du tha snyad gdags pas nyams par byas na nyes byas so / /
sa 'bus pa dang sha mo dang sha bal dang snod kyi rlam dang /
gos kyi rlam rnams ni phyed skyes pa nyid du gdags pas nyams par byas na nyes byas so / /
'u sha'i khu tshan la sogs ba da ba dang 'chags pa dang yal ga slogs pa 'dren pa dang dkyil 'khor dang brkyang nul dag la de dag bya ba'i bsam pa nyid kyi sngo la sogs nyams pa la ni ltung ba med do / /
chom rkun pas bcings pa la sogs pa phongs pa'i tsha rtswa ku sha la sogs bas bcings pa de thabs gzhan gyis mi thar na bcad na yang ltung ba med do / /
de'i tshe thams cad kyis bcad dam zhe na /
bcings pa'i dge slong du ma nyid yin na bcings pa de dag las cig gis bcad de gzhan rnams dgrol bar bya'i thams cad kyis mi bcad do / /
gsum pa rung ba'i mtshan nyid zhar byung dang bcas pa ni /
rung ba zhes bya ba de gang zhe na /
sa bon gyi chos med pa ni nyams par byas kyang nyes ba byed pa nyid min no / /
shing thog sogs la mes reg pa dang /
mtshon dang sen mo dang ne tso dag gis rma byung ba dang rnyings pa skam pa dang /
la phug la sogs pa rtsa ba nas phyung ba dang /
dkrum pa bcag pa dang /
gzhan gyis bkas pa dang /
lcang ma la sogs pa bcad pa lta bu ni rung ba'o / /
mon sran rde'u la sogs pa me la sogs bas rung bar byed pa na de dag sa bon min pa nyid du gyur gyi bar du ltos par bya mi dgos pa nyid do / /
des na me la sogs pas reg pa tsam gyis rung ba byas pa yin /
rung ba byed pa 'di la rlangs pa ni /
me min pa nyid min bas rlangs pa la bdug ba yang rung ba byas pa nyid do / /
rgun 'bru la sogs pa'i 'bras bu dag mes rung bar byas pa la spyi'i tshoms /
'bras bu rnams spyi phungs su gcer ba la mes reg pa tsam byas pa gtso cher bya ba yang dag pa'i grangs nyid de re re nas bya mi dgos so / /
'bras bu rnams kyi phung po'i phyogs gcig nas mes reg pas phung po spyi'i rung ba mi 'byung gi phyogs gnyis sam gsum nas reg bar bya'o / /
ched du gnyer ba'i rung ba la bsnyen bar ma rdzogs pas byas pa dgos sam zhe na /
dge slong gis me la sogs pa'i rung ba byas pa nyid ni rung ba byed pa nyid yin pas /
de'i 'og tu dge slong gzhan gyis nyams par byed kyang ltung bar mi 'gyur la /
rung ba byed pa po la sa bon 'jig pa'i @# / /
ltung byed do / /
mes rung bar byas pa ni dge slong gis btsos par 'gyur bas bzar mi rung la /
gzhan rnams rung ngo / /
lung du gang rung bar byed na /
sa bon gyi tshogs 'jig pa'i ltung byed du 'gyur ro zhes gsungs pa ni nyams bar byas ba la dgongs pa yin gyi /
de lta min na nyes byas su gsung rigs so / /
rung khang byin rlabs byas pa min pa'i sa rung ba min par 'bru la sogs pa bzhag ste mes rung bar byas na rung ba byas pa nyid yin la bzar mi rung ngo / /
zhag bdun ba dang 'tsho ba'i bar du bcad ba chu grang mos ma gtor bar dus min par bza' bar mi bya'o / /
'di'i don bdun las /
gzhi ni sman gsum po ngo bor grub ba dang rung ba ste /
so thar gyi 'grel ba kha cig las /
mi rung ba dang dus rung dang / /
khol ba'i gnas skabs dag la ni / /
rung chu bya bar mi bzhed do / /
zhes gsungs /
TIk+kar /
mar dang 'bru mar dag ni grub pa la rung bar bya bar bzhed do zhes gsungs /
des na mar srub ba la sogs pa'i tshe chus gdab dgos mod kyi des rung ba byas bar mi 'gyur ro / /
dngos po chu grang mo ste skol grang byas bas kyang mi rung gsung ngo / /
tshad chu gtor ba'i tha snyad byed ba tsam mo / /
gang zag ma rdzogs ba ste /
shes rab byed par /
bza' ba'i tshe gzhan chu grang mo rdeg tu gzhug go /
ma brtag par zos sam bdag gis brtags na nyes byas so / /
dus ni phyi dro dang byin gyis rlob na snga dro yang bya zer /
TIk+kar /
rung bar bya ba ni gang gi dus su byas kyang rung ba nyid yin gyi bza' ba'i dus kho nar bya ba ni ma nges so zhes gsungs /
yun ni zhag gcig tshun chad /
dgos pa bcas ba'i sa mtshams bzung bas zas mi rung ba longs mi spyod pa'o / /
thun tshod du rung ba yang chu grang mo des ma gtor bar dus min par btung bar mi bya'o /
sa bon dang skye ba 'jig pa'i ltung byed do / /
gnyis pa gnod pa las gyur pa la drug /
dge 'dun gyi las byed pa la gnod pa dang /
bka' bsgo ba la dang /
gnas mal la dang /
gang zag la dang /
gnas dngos la dang /
gzhan gyi srog la gnod pa'o / /
dang po la gnyis las /
spyi don la /
gleng gzhi rgyal po'i khab tu /
mdza' bo dang sa las skyes gnyis mi bzod pa'o / /
rgyu mtshan yul de dang dge 'dun la gnod pa sogs so / /
yan lag la bzhi las /
gzhi la /
yul dge slong chos drug ldan /
zhal ta chos dang ldan par byas pa'am /
byed bzhin ba dang /
bdag nyid la gnas mal sogs ngan pa stobs pa po min pa /
bdag nyid ngan pa'i grangs su bgrang pa'o / /
kun slong 'phya bar 'dod pa /
sbyor ba dag drug ldan /
mthar thug don go ba'o / /
gzhung don ni /
'phya ba'i ltung byed kyi byed pa po gang zhe na /
dge 'dun @# / /
gyi las byed pa'i gang zag bcu gnyis po dag byed pa po nyid yin no / /
gang zag bcu gnyis po gang zhe na /
gnas khang zas la bsko ba gnyis / /
thug pa bag tshos 'grim pa gnyis / /
phran tshogs 'brim par byed pa dang / /
snod spyad 'drub dang gos kyi gnyis / /
dbyar gyi ras chen sbed dang 'gyed / /
mngag gzhug pa dang mdzes 'chos te / /
gang zag bcu dang gnyis po dag /
ston pas yang dag bshad pa yin / /
shing thog 'grim pa sogs kyang bsdu'o / /
de dag kho na'am zhe na /
dge 'dun gyi las byed pa dge 'dun gyis ma bskos pa dag kyang ltung ba'i byed pa po yin no / /
'o na bya ba byed bzhin pa kho na 'am zhe na /
dge 'dun gyi las byed pa'i sbyor ba dag da ltar bag yangs su byed pa yang byed pa po yin no / /
des na bskos ma bskos btang ma btang bzhi ka 'da'o / /
mi zhig byas na de dag byed pa po yin zhe na /
gzhan don du min par ltung ba 'byin pa po bdag dang 'brel ba'i don gyis tshe dang ldan pa che ge mo bzhin du khyod kyang dge 'dun gyi las byed par bskos na bdag cag la mtho 'tsham par byed dam zhes gang la 'phya bar bya ba de'i ming nas smos te /
des mngon sum du thos par 'phya yang rung /
kha cig bzhin du khyod kyang bdag cag la b+tho 'tsham par byed dam zhes ming nas ma smos par zur gyis gzhan la brjod pa'i tshul gyis gzhogs 'phyas byas kyang rung ltung ba'i byed pa por 'gyur ro / /
gang zag gang la de dag ltung ba'i byed pa po yin zhe na /
ltung ba 'byin pa po dge 'dun gyis gsol ba'i las kyis 'phya ba dang bzhogs 'phyas byed pa'i grangs su bgrangs pa la ni gang zag bcu gnyis po de dag ltung byed dngos gzhi'i byed pa po yin la /
ma bgrangs pa la nyes byas kyi'o / /
bze re can cung zad tsam yang dang du len par mi nus pa la ni /
bskul ba dang dran pa sogs mngon sum du brjod par mi bya'o / /
rang la mi dga' 'am zhe sdang bar gyur pa de dge 'dun gyi las byed pas rang gis dngos su las su bsko bar mi bya la gzhan brgyud nas bsko bar bya'o / /
'phya ba'i ltung byed do / /
gnyis pa la bzhi las /
dge 'dun gyi bslab bya ni /
tshangs pa mtshungs par spyod pa rnams kyis gleng bar gtogs pa'i bsgo ba dris pa'i tshig tshig gis rna la gzan pa mi mthun par byed pa dang /
cang mi smra bas rna la gzon pa dang /
gang zag sngar bstan pa bcu gnyis po rnams la ngo bor 'phya ba dang zur gyis gzhogs 'phyas byed pa gsol ba 'ba' zhig gis mi bgrang bar mi bya ste /
rgyu ngan ba gtong ba'i dgos pa yod pa'i phyir ro / /
gnyis pa ltung ba rnam bzhag la gnyis las /
spyi don la /
gleng gzhi ko'u sham bir /
'dun pas log thabs byed pa /
rgyu mtshan phyir bcos rgyun chad pa dang gnod pa sogs /
yan lag la bzhi las /
gzhi la /
@# / /
yul bsnyen par rdzogs pa'i sngom pa dang ldan pa /
lta mtshan mthun pa /
tha snyad gsum ldan /
rgyud tha dad pa /
bdag nyid la chos dang ldan par bsgo ba po yin pa /
bdag nyid de'i grangs su bgrang ba /
kun slong gzon par 'dod pa /
sbyor mtha' 'dra /
gnyis pa gzhung don ni /
gang byas na bsgo ba rna la gzon pa'i ltung byed du 'gyur zhe na /
dge slong gis bsgo ba rna la gzon na ltung byed du 'gyur /
kun slong ji lta bus she na /
rna la gzon pa der 'dun pas so / /
ji ltar gzon na 'gyur zhe na /
dris pa las gzhan mi mthun pa gzhan brjod pas so / /
dper na /
'bru mar gyi lhung bzed kyis 'od ba mthod ngam zhes dris pa na| de ma mthong gi de'i ltung bzed thogs te rkang gis 'ong ba mthong ngo zhes pa lta bu /
cang mi smra bas dge slong gis bsgo ba rnal gzon na yang nyes bya so / /
mi dran no zhes rnal gzon na yang nyes byas so / /
gsum pa ltung med ni /
gal te brjod par bya ba sdug bsngal bar 'gyur pa yin na /
gzhan brjod pa 'am cang mi smra ba la nyes pa med do / /
de'i phyir gshed ma dag dge slong la bsad par bya ba'i phyugs la sogs pa mthong ngam zhes 'dri ba la /
dge slong gis de la re shig me lde cig re shig skom 'thung zhig re shig ngal gso zhig /
nam mkha' mthong ngo / /
sen mo mthong ngo / /
mu stegs kyis kun btags pa'i sems can la bsams nas don dam par sems can nam bsad par bya ba ma mthong ngo zhes smra na ltung ba med do / /
bzhi pa bslab bya gzhan bstan pa ni /
gnas gang du gzhan dag 'thabs nas bden rdzun gyi tshe gzhi bya dgos pa'i gnas der dge slong gis bsten par mi bya'o / /
che gzhi phye ba las gzhan gyi lus sems la gnod pa 'byung par 'gyur ba'i sgo ma bcad par che gzhi dbye bar mi bya'o / /
bsgo ba rna la gzon pa'i ltung byed do / /
gsum pa mal cha la gnod pa la gnyis las /
gnas mal la gnod pa'i spyi don /
gleng gzhi mnyan yod du rung tu mang pos drong mi shes pa dang so sor mi rtog par spyod pa /
nyes pa gnas mal mang po blag med par bzhag pa'o| /
rgyu mtshan gnas mal chud zos pa dge 'dun la gnod pa sogs /
yan lag la bzhi las /
gzhi la /
dngos po dge 'dun gyi gnas mal rung tshad ldan /
phan phun gyi nyen dang bcas pa /
rang ngam bskos pas bting ngam bsdu bar las blangs pa /
bsdu ba'i sbyor ba ma byas pa'o / /
bdag nyid rdzu 'phrul sogs dang /
bar chad dang ldan pa dang /
don khyad par can bsgrub pa'i skabs min pa'o / /
kun slong mal cha mi bsdu bar 'dod pa /
sbyor ba gzhan du 'gro bar rtsom pa /
mthar thug 'dom bzhi bcu rtsa dgu las 'das pa'am /
phan phun du gyur pa'o / /
gzhung don la gnyis /
rnam bzhag dang bslab bya'o / /
dang po @# / /
la gnyis /
yan lag gi mtshan nyid dang sel ba'o / /
dang po la gnyis las /
mdor bstan ni /
ltung ba 'di'i rgyu gnas mal de gang zhe na /
mtshan mo nyal pa'i mal khri dang /
rkang brten gyi khri'u dang /
stan nang tshang can dang /
w+wa pa pal las byas pa'i gos spu can dang /
sngas nang tshang can dang /
gor bu stan zlum po sogs ni gnas mal lo / /
gnag mal 'dug pa'i phyogs de nas brtsams te 'dom bzhi bcu rtsa dgu tshun chad ni gnas mal de'i nye skor ro / /
gnas mal 'dug pa'i gtsug lag khang dang khang khyim sogs rtsig pa sogs kyis bskor ba la ni sgo khang nas brtsams te 'dom bzhi bcu rtsa dgu tshun chad nye 'khor ro / /
gnas mal de las 'da' zhing btang ba'i phyir gnas mal bsdu ba ma brjed dam brjed pas kyang rung nye 'khor de las 'das te 'gro ba dang /
gtsug lag khang gi nang du gnyid log pa dang snyoms par zhugs pa la sogs pas gnas mal phan bun du gyur pa ni ltung ba 'di'i rgyu lkog tu gyur pa yin no / /
gnas skabs gang la kha na ma tho ba gang du 'gyur zhe na /
gnas ma la phan phun du gyur pa'i mdun rol du ni sbyor ba'o| /
mtshams las ma 'das kyang phan phun du gyur ba dang /
phan phun du ma gyur kyang mtshams las 'das pa la ni mtha' dngos gzhir 'gyur ro / /
gnas ma la brtul ba rang gis byas sam /
gzhan byed du bcug pa la ni sbyor mtha' ltung ba de dag mi 'byung ngo / /
bla gab med par gnas mal bting ngam bting du bcug pa'am sdud pa bcol ba'i dge slong yod pa la yang ltung ba de dag mi 'byung ngo / /
srog dang tshul khrims kyi bar chad du gyur pa'am nyam nga ba dad phrad dam phrad du dogs pa la yang ltung ba de dag mi 'byung ngo / /
gzhan gyis gnas mal bla gab med par bting ba la spyod pa ni rang gis 'ding bar byed pa po dang 'dra bas des bcol ba'i dge slong med par 'gro ba la yang ltung pa 'dir 'gyur /
gnyis pa rgyas bshad ni /
dge slong gnyis ka cig char gnas mal la spyod spyod pa la ni dus phyis langs pas gnas mal brtul ba bya ba dang ldan pa yin no / /
gal te gnyis ka mnyam du langs na gzhon pas gnas mal brtul bar bya'o / /
rgan gzhon mnyam pa nyid yin na gnyis kas brtul bar bya'o / /
bcol te 'gro bar bshad na /
gang la bcol bar bya zhe na /
tshul khrims la g.yel ba'i ngo tsha med pa dang /
nang zhe 'gras pa dang bcas pa dang /
rgas pa dang na pas sbyor mi bzod pa dang /
bsnyen par ma rdzogs pa rnams la ni gnas mal 'di brtul ba bcol bar bya ba min pa nyid do / /
bcol ba'i ngo bo gang zhe na /
bcol ba lnga ste /
gtsug lag khang 'di re zhe 'am /
ltos shig zhe 'am /
gnas mal 'di re zhe 'am /
sdus shig ce'am /
sgo @# / /
lcags chug cig ces bya ba lta bu ni bcol ba dag yin no / /
sngar phan phun du gyur ba zhes smos pa de'i ngo bo gang zhe na /
phan phun ni gsum sti rlung gis gnas mal bzlog pa dang /
char bas rim pa gzhan sleb pa dang /
sril la sogs pas kyang gnas mal gyi rim pa gzhan sleb pa'o / /
gnas mal bla gab med par 'jog pa de la /
dge 'dun gyi gnas mal nyid yin gyi gang zag gi yin /
dge slong rang dam rang gis bskos bas bla gab med par bzhag pa byas pa lta bu ni ltung ba'i byed pa po dag yin no / /
gnas skabs gang la ltung ba gang gi byed pa po dag yin zhe na /
phan phun du gyur pa mthar thug na dngos gzhi'i byed pa po yin no / /
gnyis pa sel ba ni /
re shig gi dus su /
gang zag gzhan gnas mal de la 'dug pa'i bar du gnas mal phan phun du gyur na yang nyes byas de'o / /
gang zag gi gnas mal bla gab med par bzhag pa char la sogs pa sa phan phun du gyur na yang nyes byas so / /
bslab pa'i gzhi 'di'i 'og ma gdid ba dang /
skrod pa dang /
phyis gnon dang /
rtsa ba 'byung ba la 'dug pa la bzhi la yang gang zag gi gnas su ni nyes byas so / /
dge slong gis reg par bya ba min pa gser la sogs ba la byas pa'i khri la sogs ba ma brtu lang la ni ltung bar mi 'gyur te /
de dag gling bas phan phun du mi 'gyur ba'i phyir ro / /
gnyis pa bslab bya la lnga /
'gro bar chas pa dad 'brel ba'i bslab bya dang /
khyim dang nad pa dang /
dge ba'i phyogs dang /
gtsug lag khang dang ngo / /
dang po la gnyis las /
bsod snyoms pa dang 'brel ba'i bslab bya ni /
dge slong gis brtul bar bya ba gnas mal bla ga ba med par bting ste /
rang nyid bsod snyoms la zhugs pa na /
gal te rlung dang char ba 'ongs na dge slong gtsug lag khang na 'khod pa rnams kyis gnas mal de dag brtul bar bya'o / /
dge slong bsod snyoms la zhugs pa des kyang rlung dang char 'ong ba mthong na gus par myur du phyir 'ong bar byas te /
bsod snyoms de'i don nyid la song nas gnas mal phan phun du gyur pa nyes pa med pa yang min /
ltung ba na smad pa yang min te /
kha na ma tho ba rdzogs par 'gyur ro / /
gal te gnas mal brtul ba brjed pas yul gzhan du 'gro zhing lam ring du 'das sam gnas su phyin nas gnas mal bla gab med par bzhag pa dran pa rnyed nas phyin chad 'di ltar mi bya'o zhes sems skyed par bya zhing tshig tu yang ba rjod par bya'o / /
lam ring por ma phyin par dran pa rnyed na phyir ldog par bya'o / /
gal te dge slong des dge slong lam nas tshur 'ong ba zhig dang phrad par gyur na /
gnas mal brtul ba'i phyir tshur 'ong ba de la gnas mal brtul ba bcol bar bya'o / /
gnas mal brtul ba @# / /
khas blangs pa'i dge slong des gnas mal gyi gnas su son pa nyid na gnas mal brtul ba de bya ba nyid do / /
gnyis pa gzhan dang 'brel ba ni /
gnas nas 'phags par 'gyur ba na /
srog dang tshangs spyod kyi bar chad du 'gyur ba'i nyam nga ba dang phrad par mi 'gyur ba lta na gnas mal bla gab yod pa 'am med pa na 'dug kyang rung bsdu bar bya'o / /
'gro bar chas pas gal te gnas mal rdul la sogs pas dri ma can du gyur na sbrug par bya'o / /
des dus kyis thub cing nyam nga ba dang phrad par mi 'gyur na gnas mal de khungs su dbul bar bya'o / /
yang dus kyis mi thub cing nyam nga ba dang phrad par gyur na gnas mal de gzhan la bcol bar bya'o / /
su la bcol zhe na /
dge slong la'o / /
dge slong med na dge tshul la bcol lo / /
dge tshul de yang med na khyim bdag la bcol bar bya'o / /
bcol bar bya ba thams cad med na phyogs bzhir rnam par bltas te /
lde mig sbas nas 'gro bar bya'o / /
gal te lam khar gnas der gtogs pa'i dge slong tshur 'ong ba mthong na lde mig sbas pa'i phyogs de dge slong de la brjod par bya'o / /
gnyis pa khyim dang 'brel ba'i bslab bya ni /
gal te dge slong song ba de phyir 'ongs pa na dge slong rnams yon bdag gi khyim gzhan du mgron du bos shing gtsug lag khang gi sgo bcad par gyur na dge slong des gtsug lag khang gi nye 'khor gyi rtsig drung ngam shing ljon pa'i drung du stan bzhag ste dge slong rnams mgron du pos pa'i khyim der zas la 'jug par bya'o / /
mgron du bos pa'i khyim der gtsug lag khang gi stan dag g.yar bor sbyin no / /
khyim de nas stan de rang gis bkur bar mi bya'o / /
'o na sus bkur zhe na /
stan bkur ba de ni khyim pa dang /
dge tshul dag gi las yin no / /
khyim pa dang dge tshul med na /
gnas mal bskyal ba'i phyir khyim pa la bcol te 'dong bar bya'o / /
khyim bdag de dag bdag cag gis bskyal lo zhes zer na gnas mal bzhag ste 'dod bar bya'o / /
khyim pa de dag gis ma bskyal na gnas par byed pa lhan cig gnas pa dbyar dang nye gnas dag gis stan dag blang bar bya'o / /
gnas par byed pa med na dge slong rang gis blang ngo / /
gal te dge 'dun thams cad kyis blang dgos na thams cad kyis len du 'dong pa'i phyir gaN+De brdung bar bya'o / /
dge 'dun la bsnyen bkur byed pa'i yon bdag gis gtsug lag khang du yon bdag rang gi don du stan dag g.yar bo byed na sbyin par bya'o / /
yon bdag la g.yar du btang ba'i stan de dag srung ba'i phyir du dge slong yang bsko bar bya'o / /
bsrung ma des khyim pa bza' btung sogs byed pa'i nang du mi 'jug par phyogs gcig tu bsdad par bya'o / /
des rang gi las bsam gtan dang kha ton sogs bya'o / /
@# / /
des stan cha de dag la sems gtad pa yang bya'o / /
khyim pa dag dong na gdan cha dag brtul bar bya'o / /
stan cha khyim pas ma rung bar byas pa dag dge skos la sogs pas byi dor bya'o / /
ji ltar bya na /
chad gis ma rungs par byas na /
chu dag gis bkru zhing byi dor bya'o / /
snum gyis ma rungs bar gyur na 'dag chal gyis byi dor bya'o / /
mi gtsang bas ma rungs par gyur nas 'am 'dag rdzas sam lci bas byi dor bya'o / /
thags ma mi gtsang bar gyur pa 'dag rdzas kyis ma dag na bcad de dor bar bya'o / /
khyim pa 'dug 'dug pa'i stan ma brtul ba mthod na su mthong bas brtul bar bya ba nyid yin no| /
gal te mthong ba po rgas pa dang na bas sbyor mi bzod pa yin na /
dge skos kyis brtul bar bya'o / /
rgan po 'am nad pa des stan cha ma brtul bar mthong ba de dge skos la sbran par bya ba nyid do / /
gsum pa nad pa dang 'brel ba'i bslab bya ni /
mtshams der gtogs pa'i dge slong ma ni ba thams cad kyis nad pa blta bar bya'o / /
'dug ste blta bar bya'i 'grengs te min no / /
nad pa lta ba der dge slong rnams kyis rang gi stan thogs te 'gro bar mi bya'o / /
sus stan bsham zhe na /
nad pa'i nad g.yog gis der dge slong dag 'khod pa'i stan bsham par bya'o / /
bzhi pa dge ba'i phyogs brtsam pa dang 'brel ba'i bslab bya ni /
mkhan po'am /
slob dpon nyin par dge ba'i phyogs la 'gro na slob ma dang nye gnas dag gis mkhan slob kyi phyi bzhin 'gro ba las gzhan gyis dge ba'i phyogs mi 'phel na /
mkhan slob kyi phyi bzhin 'gro bar bya'o / /
mkhan slob de 'dug pa'i phyir du slob ma rang gis stan bkur bar bya'o / /
bdag kyang phyi bzhin 'gro'o zhes 'gro ba ma zhus par stan mi bkur ro / /
slob mas phar khyer ba'i stan de mkhan slob rang nyid kyis phyir ba kur ro / /
bla gab med par chos nyan du bcug pa na rlung dang char byung na gnas mal brtul bar bya'o / /
de'i tshe rgan po rnams kyi gnas mal lci ba nyid kyis rang gis bkur mi nus na gzhon nu rnams dang lhan cig lci yang rje bar bya'o / /
khri dang gor bu la sogs pa'i gnas mal mthun pa dang mthun pa lhan cig tu bzhag par bya'o / /
lnga pa gtsug lag khang dang 'brel ba'i bslab bya ni /
gtsug lag khang gzhan du gdan cha dang mchod rdzas sogs brnyan dge slong rnams kyis bkur bar bya'o / /
thams cad du bkur ram zhe na /
gal te de nyid kyi tshe char 'bab pa'am /
de'i 'og tu char 'bab tu dogs pa med na bkur bar bya'o / /
gal te lam khar rlung dang char byung na bsrung ba'i dge slong gis shing ljon pa 'am rtsig drung du rdzas de dag bcer bar bya'o / /
rdzas thams cad kyi nad nas rdzas ngan pa gcig gis de dag g.yog @# / /
par bya'o / /
gtsug lag khang du phyin nas rdzas gsher ba rnams snyam par bya'o / /
gtsug lag khang du me shor ba 'am chu byung na /
dge 'dun gyis ? gdon par bya'o / /
gang gi tshe zhe na| rang gi lhung bzed dang chos gos dag thon zin na de'i 'og tu dge 'dun gyi yang gdon par bya ste /
gang zag ni phongs bar 'gyur gyi dge 'dun ni phongs bar mi 'gyur ba'i phyir ro / /
me dang chu'i nang nas bton zin pa'i rdzas srung ba'i phyir 'don pa'i las kyi 'os su mi rung ba'i dge slong chen po mi nus pa bzhag par bya /
me dad chu mi gzod pa khyad du bsod du mi rung ba'i nang du rdzas 'don pa'i ched du 'dug par mi bya'o / /
gnas mal gyi ltung byed do / /
gnyis pa gding ba la gnod pa la bzhi las /
dang po bslab bya ni khyim pa'i khyim gzhan du rtswa dang lo ma la sogs gding ba rang gis byas sam gzhan 'ding du bcug pa 'gro khar khyim bdag la dris te dor bar bya'o / /
dgon par rtswa la sogs pa bting ba ni dor ba'am yang na slong bar bya'o / /
slong ba de ni mgo 'am mjug ldog ba byas pa nyid na byas pa nyid do / /
gos dag skam pa'i phyir rtswa gcal du bting ba yang dor bar bya'o / /
rtswa bting ba dag gal te 'ga' zhig slong ba la 'dor ram zhes dris nas 'dor bar khas len na de la sbyin no / /
dge slong yun ring du 'chag pa dge ba'i phyogs rgya cher byed pa dag gis 'chags sa dag tu rkang mthil gnyis la rtsub na rtswa dag gding bar bya'o / /
'chag sar bting ba'i rtswa de dag kyang dor bar bya'o / /
gnas der 'chag pa gtod zhing yul gzhan du 'gro na bting ba'i rtswa rnams dor bar bya ba bya ba ma yin pa nyid du ma gyur pa dgram du rung ba rnams dor bar bya'o / /
gtong ba'i dus las gzhan gyi tshe ni rtswa la sogs pa de dag la dus dus su srog chags yod med so sor brtag pa dang /
srog chags mi skye ba'i phyir sgyur slog bya'o / /
dus ji tsam na bya zhe na /
sa gzhi snum pa gsher ba dang mnyen cing dngar ba yod sar ni nyin re zhing lan re bsgyur slog bya'o / /
sa snum pa dang dang dngar ba las gzhan pa'i yul du ni /
zla ba phyed cing lan re sbyur slog bya'o / /
'chags dag tu rnying pa dor nas gsar pa gzhan dgram pa'i phyir rtswa'i chun bo dag thag pas bcings te shing ljon pa la dpyangs shing bzhag par bya'o / /
'dag rdzas kyi rgyu lci ba 'chag sa'i nye 'khor du gyo mor bzhag par bya'o / /
gnyis pa yan lag gi mtshan nyid 'dra bar bstan pa ni /
gnas nas 'phags pa 'gyur ba na zhes bya ba yan chad sngar thal ba rnams gding ba'i bslab pa'i gzhi 'dir ci rigs par sbyar bar bya'o / /
der khri dang khri'u zhes sogs smos pa 'dir mi sbyar bar de'i sar bting ba'i rtswa la sogs pa sbyar /
gnyis ka gcig char spyod spyod pa la ni zhes sogs mi sbyor bar /
de'i gnas @# / /
su cig char sbyod pa ni 'dra ba nyid rang rang gis longs sbyad pa de dor bar bya'o / /
gsum pa bslab bya sbyir bshad pa ni /
dge 'dun gyi gtsug lag khang min par bting ba dor ba ni gnas de'i bdag po rnams la dris nas dor bar bya ba nyid yin no / /
bzhi pa yan lag gi mtshan nyid la gnyis las /
spyi don la gleng gzhi /
mnyan yod du lho phyogs nas kyi dge slong gnyis nyon mongs pa snga ma bzhin no / /
rgyu mtshan gtsug lag khang chud zos ba dang /
gding ba longs spyad du ma 'dod pas gnod pa sogs so / /
yan lag la bzhi las / /
gzhi la /
gnas dge 'dun gyi gtsug lag khang chud za ba'i rkyen dang bcas pa gnas kyi mtshan nyid du grub pa'o / /
dngos po rtswa dang lo ma'i gding ba yin pa sbyar gzhan 'dra /
gzhung don ni /
gnas de dge 'dun gyi gtsug lag khang nyid dang /
'og gzhi rdo ba dang /
bye ma'i gzhi nyid la sogs pa'i bdag nyid min pa nyid dang /
srog chags skye ba de lta bu'i nyes dmigs yod pa nyid kyi gzhir dge slong rang dang rang gis bskos pas rtswa'i gding ba byas pa nyid lta bu ni ltung ba 'di'i byed pa po dag yin no / /
gding pa'i ltung byed do / /
bzhi ba gang zag la gnod pa la gnyis las /
sgrod ba la gnyis las spyi don /
gleng gzhi /
mnyan yod du 'char kas gnod sems kyis dge 'dun gyi gtsug lag khang nas dge slong skrod pa'o / /
rgyu mtshan yul de la gnod pa sogs /
yan lag la bzhi las /
gzhi la /
gnas dge 'dun gyi gtsug lag khang gnas kyi mtshan nyid du grub pa'o / /
yul dge slong chos drug ldan der zhugs pa'o / /
kun slong phan mi 'dog pa skrod 'dod pa'o / /
sbyor ba rang ngam bskos pas skrod par rtsom pa'o / /
mthar thug nye 'khor las 'das pa'o / /
gzhung don la gnyis las /
yan lag gi mtshan nyid ni /
skrod pa'i ltung byed kyi byed pa po gang yin zhe na /
gang skrad par bya ba dge slong nyid dang /
gang nas skrad par bya ba dge 'dun gyi gtsug lag khang nyid dag ni ltung ba 'di'i byed pa po yin no / /
bsam pa thams cad la de nyid byed pa po yin nam zhe na /
gal te skrad par bya ba'i dge slong de la srog dang tshangs spyod kyi bar chad du 'gyur ba'i gnod pa skye bar dogs pa 'am /
skyes pa nye bar zhi bar mi 'gyur ba'i gnyen por dang /
dge 'dun gyi 'khrug pa skye bar dogs pa dang /
skyes pa nye bar zhi bar mi 'gyur ba'i gnyen por skrod par 'dod pa min na gnyis po de ltung ba'i byed pa po yin no / /
de gnyis kyi gnyen por na ltung ba med do / /
de gnyis gang la byed pa po yin zhe na /
dge slong skrod pa la'o / /
sus she na /
rang nyid du ma zad dge slong @# / /
gzhan gyis kyang skrod par byed na dngos gzhir 'gyur ro / /
gzhan gyis bcol ba'i sgo nas gzhan gyi rjes su 'jug pas kyang dge slong gtsug lag khang nas skrod na ltung byed do / /
sel ba ni /
dge slong gis dge slob ma dang /
dge tshul dang dge tshul ma rnams kyis dge slong skrod du bcug na bsgo ba po la ltung byed dang /
de dag la nyes byas kyi byed pa bo'o / /
dge slob ma la sogs pa de dag kyang skrod na nyes byas so / /
bzhad gad kyis bskrad kyang nyes byas so / /
dge slong gtsug lag khang nas skrod par byed pa'i khyim pa rnams la ni bsod nams min ba mang po byed pa nyid do / /
'o na skrod pa'i kha na ma tho pa 'di rang bzhin gyi kha na ma tho ba yin nam min /
yin na rkyen la bltos te gnang ba dang 'gal /
ma yin na khyim pa la bsod nams min pa 'byung ba dang 'gal zhe na /
skrod pa'i nyes pa 'di spyir btang la bcas pa'i kha na ma tho ba yin la /
khyim pa la bsod nams min pa 'byung bar gsungs pa ni zhe sdang glo bur ba dang 'brel ba'i dbang du byas nas gsungs pa yin no / /
skrod pa'i ltung byed do / /
gnyis pa phyis gnon la gnyis las /
spyi don la /
gleng gzhi gnyis 'dra /
nyon mongs pa mtho 'tsham pa'o / /
rgyu mtshan sogs 'dra ba la /
sngar zhugs pa zhes sbyar /
kun slong na pa sogs min pas /
phyis gnon byed 'dod pa'o / /
sbyor ba lus ngag gang rung gis rtsom pa'o / /
mthar thug yul gyis don go ba'o / /
gzhung don la gnyis las /
yan lag gi mtshan nyid ni /
phyis gnon byed pa'i ltung byed 'di'i byed pa po gang zhe na /
shes gtso'o / /
gang la shes gtso zhe na /
dge 'dun gyi gtsug lag khang gi gnas su dge slong sngar zhugs pa nyid la'o / /
dmigs bsal ni /
bdag nyid na ba dang /
chom rkun pa la sogs pas 'jig pa'i dbang ma gtogs par phyis gnon byed pa la'o / /
phyis gnon ni /
gzhan gnas pa'i gnas su gzhan de ma dad bzhin du 'dug pa ste zil gyis gnon pa'o / /
gnyis pa phyis gnon dper bstan pa ni /
phyis gnon byed pa de ni mtho 'tsham pa dag gi dpe ste /
mtho 'tsham par 'dun pas dge slong la cung zad mtho 'tsham pa dag kyang bslab pa'i gzhi 'dir gtogs pa'i ltung byed do / /
bar sngom las /
ngan dang gsod dang grang dro dang / /
chol zangs dang ni bkru sman dang / /
rnal 'byor mthun dang kha ton dang / /
'jigs dang bcas dang 'jigs med do / /
zhes gsungs pa rnams bsdus pa yin no / /
'di la kha cig /
phyis gnon la 'dir 'gyur gyi ngag gi mtho 'tsham la nyes byas zhes zer la /
kha cig bcu po de las gzhan la nyes byas te /
mdo las sbyir gsungs shing lung du dge @# / /
slong la dge slong gis ji tsam cung zad mtho 'tsham par byed na /
thams cad ltung byed du 'gyur ro zhes dang /
rnam TIka tu ni de ltar bshad cing /
TIk+kar /
bsgo ba rnal gzon pa la sogs pa dag la yang spyir mtho 'tsham pa yod mod kyi 'on kyang gnas la sogs pa'i rnam pa'i bye brag yod pa'i phyir ltung byed tha dad pa nyid yin no / /
ltung byed du bstan ba'i mtho 'tsham pa de dag las gzhan pa'i mtho mtsham pa ni thams cad nyes byas so / /
zhes gsungs pas /
'di'i yan lag tu gtsug lag khang du sngar zhugs pa la mtho mtshas ba dgos pa yin no / /
phyis gnon byed pa'i ltung byed do / /
lnga pa gnas dngos la gnod pa la gnyis las /
spyi don la /
gleng gzhi mnyan yod du nyer dags /
nyon mongs pa mtho 'tsham pa'o / /
rgyu mtshan gtsug lag khang dang bdag po dge 'dun la gnod pa sogs yan lag la bzhi las /
gzhi la /
gnas gtsug lag khang gnas kyi mtshan nyid du grub ba /
thog rdol ba'i nyen dang bcas pa'o / /
dngos po khri'am khri'u tshad ldan rtsa ba phur bu lta bu yin pa /
bkan pa sogs min pa'o / /
kun slong nyal 'dug byed 'dod pa /
sbyor ba lus kyis rtsom pa /
mthar thag rdzogs pa'o / /
gzhung don la gsum /
byed pa po'i mtshan nyid /
dngos po'i sel ba la ltung ba med pa /
sbyor ba dang 'du shes kyi mtshan nyid do / /
dang po ni /
rtsa ba 'byung bal 'dug pa'i ltung byed kyi byed pa po gang zhe na /
dge 'dun gyi gtsug lag khang gi steng gi thog nying ni byed pa po yin no / /
dmigs bsal ni /
gal te steng gi thog nya'i rgyab ltar byin gyis gzhol ba nyid dam /
sbang leb nyid dam /
spang leb de dang 'dra ba rdzas sra ba gzhan gyis g.yog pa min na byed pa po nyid yin no / /
thog byin gyis gzhol ba la sogs pa yin na ltung ba med do / /
byed pa po de tsam du zad dam zhe na /
mnan par 'os pa khri la sogs pa'i rtsa ba phur bu lta bu rno ba nyid kyang byed pa po yin no / /
gnyis pa ni /
de lta bu de dus thams cad du byed pa po yin nam zhe na /
khri la sogs pa gan skyal du bkan pa nyid dang /
ma bkan pa yang rkang rten ba cug pa nyid ni ltung ba'i byed pa bor ma gtogs so / /
gsum pa ni /
gang la steng gi thog nyid dang /
rtsa ba phur bu lta bu de gnyis byed pa po yin zhe na /
mnan par 'os pa'i khri la sogs pa lus thams cad kyi lcid kyis phab nas gnon pa la'o / /
de dag la shes gtso'o /
rtsa ba 'byung ba la 'drug pa'i ltung byed do / /
drug pa gzhan gyi srog la gnong pa la gnyis las /
spyi don la /
gleng gzhi ko'u sham bir 'dun bas shes bzhin min pa'o / /
rgyu mtshan gzhan gyi srog la gnod pa dang /
mi @# / /
min dang thug nas rang gi lus srog la'ang gnod pa dang ma dad pa sogs yan lag la bzhi las /
gzhi la /
dud 'gro'i skye gnas su skyes pa /
tha mal ba'i mig la snang du rung ba /
rtswa shing la sogs pa'i gzhi dang bcas pa /
kun slong gzhan ched du longs spyod 'dod pa'o / /
sbyor ba rang dam bskos pas longs spyod par rtsom pa /
mthar thug de shi pa'o / /
gzhung don ni bslab pa'i gzhi 'di dang srog chags dang bcas pa'i chu la spyod pa'i gzhi gnyis phal cher tshul 'dra yang srog chags dang bcas pa'i chu la der shes bzhin du ltung ba 'byin pa po rang sbyod pa'i don de las gzhan rang spyod pa min par rtswa 'am lci pa la sogs pa la 'debs ba'i don la srog chags dang bcas pa'i chu spyod pa la ltung ba 'di bzhag la /
rang don du spyod pa la bslab pa'i gzhi 'og ma bzhag go /
srog chags dang bcas pa la spyod pa'i ltung byed ngo / /
gsum pa gnas bsgrub lugs las gyur pa la gsum /
bslab bya rna ma bzhag ltung med do / /
dang po ni /
sgo skyes la sogs ba'i sgo cha gzhug par bya'o / /
sgo gleg sa ngag kyang gzhug par bya'o / /
ngos kyi skar khud dag kyang gdod par bya'o / /
gnyis pa la gnyis las /
sbyi don la /
gleng gzhi ko'u sham bir /
drug sdes brnyas pa mi bzod pa'o / /
rgyu mtshan gnas brtsam pa tshe thung ba dang /
sbyin bdag gi yo byad chud za ba sogs /
yan lag la bzhi las /
gzhil /
dngos po gtsug lag khang spyod lam bzhi shong ba /
'jig nyen dang bcas gzhan gyis bzo rtsom ma byas pa /
bdag nyid char chu bskyab ba'i spyor ba ma byas pa dang /
yon bdag gis ma bskul ba'o / /
dus 'jim bas spyar ba sogs gzhi ma byas na nyi ma tha dad la'ang bskyed pas de dag byas na nyi ma gcig gi dus yin pa /
kun slong rtsig par 'dod pa /
sbyor ba rang dam bskos pas rtsom pa /
mthar thug rim pa bzhi pa 'khor ba'o / /
gzhung don ni /
gtsug lag khang gi ltung byed 'di'i byed pa po gang zhe na /
gtsug lag khang ni byed pa bo nyid do / /
tshad ji tsam zhe na /
'chag pa la sogs pa'i spyod lam bzhi shong ba'o / /
gtsug lag khang de lta bu thams cad byed pa po yin nam zhe na /
gal te gtsug lag khang gi rmang la sogs pa thams cad rdo 'am so phag so btang pa 'am shing las byas pa min na byed pa po yin no / /
dge 'dun gyi gtsug lag khang du ma zad gang zag dang khyim pa dbang ba yang byed pa po yin no / /
char chu skyab pa'i phyir lo ma la sogs pas 'phro ma g.yogs na yang byed pa bo yin no / /
rten thams cad la byed pa po yin nam zhe na /
yon bdag gis gtsug lag khang byas sa ma lta bo byas zin nas blta'o zhes ma smras ba la byed pa bo yin gyi yon bdag gis @# / /
de skad smras na ltung ba med do / /
gang la de byed pa pho yin zhe na /
pha gu rim pa gsum las lhag par rtsig pa byas pa la byed pa bo yin bdag nyid kho nas rtsig pa la byed pa po yin nam zhe na /
rang gis bskos pa gzhan gyis brtsigs na yang byed pa po yin no / /
gang gi tshe rtsigs na yin zhe na /
nyi ma gang la rim pa gsum brtsigs pa'i nyi ma de nyid la bzhi ba brtsigs na'o / /
der ma zad nyi ma gzhan la yang 'jim pa med par rim pa gsum las lhag pa brtsigs na yang gtsug lag khang de ltung ba'i byed pa bo yin no / /
des na 'jim pa med pa yang rim par bgrang bar bya'o / /
rang gi gnas su chu khung dag ma gtong pa la yang /
nyi ma gzhan la pha gu rim pa gsum las lhag pa brtsigs na byed pa po yin no / /
chu khung gtod pa'i gnas yan chad nas rim pa gsum bgrang bar bya'o / /
sa brkos te rmad gi rtsa ba ma btsugs pa nyid kyang nyi ma gzhan la rim pa gsum las lhag par brtsigs na lhung pa'i byed pa por rung ngo / /
sgo cha gong ma sgo'i ya phubs sogs ma bcug pa yang nyi ma gzhan la rim pa gsum las lhag par brtsigs na byed pa bor rung ngo| /
gsum pa ltung med ni /
rim pa lhag pa dang po bzhi pa'i mdun rol rim pa gsum pa rtsig pa la ni nyes pa med do / /
gtsug lag khang gi ltung byed do / /
bcu pa gsum pa la lnga /
chos kyi gzhi las gyur pa /
gos kyi /
lam gyi /
gnas kyi /
zas kyi'o / /
dang po la /
ltung ba gsum gyi dang po la gsum /
bslab bya /
rnam bzhag ltung med do / /
dang po la gnyis las /
spyi don la drug /
gang zag gang bsko pa gang gis /
cho ga /
dus gnas dgos pa'o / /
dang po rdzogs pa'i sdom pa dang ldan pa pham lhag dang mi ldan pa /
lo nyi shu lon pa /
lta mtshan mthun pa /
tha snyad gsum ldan /
sa dang gzugs tha mal par gnas pa /
mtshams nang na gnas pa /
tshogs su ma longs pa /
grong khyer ba'i skad smra pa sde snod gsum nas tshogs kyi bar gang rung stong nas pa 'gro pa bzhi dang bral pa /
bskos zin pa min pa'o / /
gnyis pa grangs tshang ba /
kha bskang bar 'os pa mi mthun pa med pa ste chos gsum ldan no / /
gsum pa sbyor ba 'du ba'i skabs bsgrub cing spro ba dris /
dngos gzhi gnyis kyi las tshang ba ma nor ba ma 'khrugs pa /
bzhi pa /
nya shi'i gso sbyong gi tshe'o / /
lnga pa mtshams nang ngo / /
drug ba dge slong ma'i chos phun sum tshogs pa dang bstan pa spyi la phan pa'o / /
gzhung don ni /
dge slong pham par gyur pa'i ltung ba ma byung ba /
mdo sde dang /
'dul ba dang ma mo'i tshig dang don gyi sgo nas 'dzin pa /
bsnyen par rdzogs nas lo nyi shu las mi nyung ba /
'dis gnas brtan rgyal tshab lta bur bsgrubs pa yin no /
khya ngan las 'das t+pa'i grong khyer @# / /
du 'gro ba dang mthun pa'i skad smra ba /
dge slong ma la lus nye bar gzhol ba phyir bcos par byas pa dge slong ma'i ston par bsko'o / /
nyi ma gang la bsko zhe na /
gso sbyong bco lnga pa la bsko'o / /
'dis gso sbyong bcu bzhi pa yang bsdus te /
gso sbyong bcu bzhi pa zhes bya ba ni zla ba de'i ngo la zhag gcig chad pas 'jig rten gyi tha snyad kyi dbang du byas nas bcu bzhi pas bshad kyi dngos su bcu bzhi pa de nyid tshes bco lnga yin pa'i phyir ro / /
gso sbyod zhes smos pas dge 'dun gyis sngar gso sbyong byas nas de'i 'og tu dge slong ma'i ston pa bsko'o / /
phyogs gang du bsko na /
mtshams kyi nang du'o / /
mdo sde 'dzin pa sogs med na ji lta bu bsko zhe na /
mdo sde la sogs pa 'dzin pa med na /
so so thar pa'i mdo kha ton du thon ba bsko'o / /
de yang med na dge slong ma'i pham par 'gyur ba brgyad po 'am lci ba'i chos brgyad po rnams tshig dang don gyi sgo nas ston nus pa bsko'o / /
de yang med na /
dge slong ma'i ston pa phyi ma ste /
tha ma ni sring mo dag ci khyed cag dge slong ma'i dge 'dun las gcig tu byed pas tshogs sam /
pham pa ma byung ngam /
gzhan yang byin gyis brlab pa dang bshags pas phyir bcos pas yongs su dag gam /
phan tshun lta ba mthun nam /
'thab mo la sogs pa'i kha na ma tho ba med dam /
khyed cag la dge 'dun gyis ma bskos pa'i gang zag 'ga' zhig thug thub tu ston par mi byed dam /
khyed cag la ston pa'i gang zag ni 'ga' zhig dge 'dun las 'ong ngo / /
khyed cag la dge slong 'ga' yang ston par mi spro'o / /
zhes bya ba ni /
de yang dge 'dun gyis las kyis bskos nas 'ongs par zad kyi /
rang gar 'ongs pa min pas gzhan khyed cag la ston par spro ba med do zhes spa skong ba'i tshig yin no| /
khyed cag gi gso sbyong dang dgag dbye bya ba'i gdam ngag dang rjes su bstan pa ni dge 'dun las 'ong ngo / /
sring mo dag gis bslab pa yang dag par blangs pa dag bag yang par sgrubs shig ces bya ba de ston nus pa bsko'o / /
nyon mongs pa med par gnas pa sogs mi chos bla ma'i mthu dang ldan pa'i dge slong ni ma bskos par ston pa'i ltung ba 'byin pa por ma gtogs so / /
gnyis pa rnam bzhag la gnyis las /
spyi don la| gleng gzhi /
mnyan yod du drug sdes /
gtogs 'dod kyis dge slong ma la ma bskos par ston pa'o / /
rgyu mtshan thun mong pa dang dge slong ma'i chos la gnod pa'o / /
yan lag la bzhi las /
gzhi la /
yul dge slong ma rdzogs pa'i sdom pa dang ldan pa /
lta ba mthun pa /
mtshan mi mthun pa /
tha snyad gsum dang ldan pa /
lus rten du rung ba tha mal par gnas pa /
rdzu 'phrul can min pa bsam pa thag pa nas @# / /
nyan 'dod pa /
dngos po lung gi chos sho lo ka gcig yan chad du longs pa /
bdag nyid ston par ma skos sam /
bskos kyang yon tan gang rung dang mi ldan pa 'am /
dge 'dun du ma longs pa'i tshe gsol ba dang /
chos bla ma'i mthu dang mi ldan pa /
kun slong chos ston par 'dod pa /
sbyor ba ngag drug ldan /
mthar thug don go ba'o / /
gzhung don ni /
gang byas na ma bskos par chos ston pa'i ltung byed du 'gyur zhe na /
ston par bskos pa yin kyang sngar bstan pa'i yon tan de dag las gang rung gcig dang yang mi ldan pa dang /
ma bskos par dge slong ma la ston na ltung byed du 'gyur ro / /
dge slong ma'i ston par sngar lan cig bskos pa ni /
ma skos pa nyid min pas lan cig bskos pa des ji srid 'tsho'i bar du bstan du rung la /
chos bshad par gsol ba yang de dang 'dra'o / /
gsum pa ni /
bsko bar byed pa dge 'dun du ma longs shing dge slob ma'i ston par 'os pa la dge slong ma rnams kyis chos ston par gsol na des dge slong ma la ston pa la nyes pa med do / /
dge slong gang la gsol ba 'debs par byed pa'i dge slong ma de dag la yang nyes pa med do / /
ma bskos par ston pa'i ltung byed do / /
gnyis pa nyi ma nub pa la /
spyi don la /
mnyan yod du dga' byed kyis bag chags ma byang bas so sor ma brtags pa'o / /
rgyu mtshan thun mong ba dang /
ma de dag gzhan gyis 'joms pa'o / /
yan lag la bzhi las /
gzhi la /
yul dang dngos po 'dra /
gnas 'jigs pa dang bcas pa /
dus nyi ma nub nas skya reng ma shar ba /
mtshan thog thag tu ston pa'i dus min pa'o / /
gzhan gsum 'dra'o / /
gzhung don ni /
nyi ma nub kyi bar du chos ston pa'i ltung byed 'di'i byed pa po gang zhe na /
shes gtso'o / /
gang la zhe na /
nyi mas khyad par du byas pa'i snang ba nub pa nyid la'o / /
gang byas na shes gtso zhe na /
mtshan thog thag tu chos ston pa ma gtogs par nyi ma nub kyi bar du dge slong ma la chos ston na ltung byed do / /
thams cad du ltung byed du 'gyur ram zhe na /
chos ston pa de'i tshe gal te dge 'dun gyi gtsug lag khang gi sgo phye zhing sgo phye ba de lta bu'i gtsug lag khang gi mdun na dge slong ma'i dbyar khang 'dug na thags thogs med par rang gi gnas su 'jug tu yod pas nyi ma nub nas ston kyang ltung ba med la /
de lta bu min pa nyi ma nub nas ston na ltung byed do / /
'di ni mtshon pa tsam ste thags thogs med par rang gi gnas su phyin par rung ba'i gnas gzhan du yang nyi ma nub kyi bar du ston pa la ltung ba med do / /
nyi ma nub kyi bar du ston pa'i ltung byed do / /
gsum pa zas cung la gnyis las /
dang po bslab bya ni /
dge slong mas chos 'dri pa la mi 'jigs par bya ba'i phyir dge slong la @# / /
zas dbul bar bya'o / /
rgya chad dang /
shur bu dang /
lcags phod dang /
shur bu phri'u yang dge slong la dbul bar bya'o / /
dge slong gis dge slong mas phul ba de dag blang bar bya'o / /
gnyis pa yan lag gi mtshan nyid la gnyis las /
spyi don la /
mnyan yod du nyer dags phrag dog nyes pa 'phyas 'dog pa'o / /
rgyu mtshan /
skur 'debs bzhin /
yan lag la bzhi las /
gzhi la /
yul dge slong chos drug ldan zang zing tsam gyi phyir chos ston pa min pa'o / /
go bya tha snyad lnga ldan lus tha mal bar gnas pa /
rgyud tha dad pa /
kun slong bskur bar 'dod pa /
sbyor ba dag drug ldan /
mthar thug don go ba'o / /
gzhung don ni /
gang byas na zas cung zad tsam gyi phyir du ston pa'i ltung byed du 'gyur zhe na /
dge slong dge slong ma la zas cung zad tsam gyi phyir /
ston pa de ltar gyur pa min pa la /
zas cung zad tsam gyi phyir dge slong ma la ston to / /
zhes smras na ltung byed du 'gyur /
bden na ltung ba med do / /
zas cung zad tsam gyi phyir ston pa'i ltung byed do / /
gnyis pa gos kyi gzhi las gyur pa la gnyis las /
bzo byed pa'i spyi don /
mnyan yod du 'char ka 'dod chags sogs /
rgyu mtshan thun mong pa'o / /
yan lag la bzhi las /
gzhi la /
yul dge slong ma brgyad ldan dngos po gos rung tshad ldan /
dge slong ma de nyid kyi yin pa /
des bdag la dag gis bcol ba /
sngar bzo rtsom ma byas pa /
kun slong bzo byed 'dod pa /
sbyor ba rtsom pa /
mthar thug bzo rtsom rdzogs pa'o / /
gzhung don ni /
gos byed pa'i ltung byed kyi byed pa po gang zhe na shes gtso'o / /
gang la na /
gos bya ba'i dge slong ma nye du min pa la'o / /
gang byas na ltung byed du 'gyur zhe na /
gos 'tshem par byed na'o / /
gos byed pa'i ltung byed do / /
gnyis pa gos sbyin pa la gnyis las /
spyi don la /
mnyan yod du /
tshong dpon dge slong gis /
chung ma la sred pa'o / /
rgyu mtshan 'dra /
yan lag la bzhi las /
gzhi la yul brgyad ldan /
dge slong ma'i dge 'dun la gos 'bul ba len pa sogs min pa rdzas tha dad pa /
dngos po gos rung ba tshad ldan rang gi yin pa'o / /
bdag nyid dad pa can dang sems yangs can min pa rung mi rung brje ba'i phyir min pa'o / /
kun slong ster bar 'dod pa /
sbyor ba ster bar brtsom pa /
mthar thug des gos lag tu thob pa'o / /
gzhung don ni /
gos sbyin pa'i ltung byed kyi byed pa po gang zhe na /
shes gtso'o / /
dge slong ma nye du min pa nyid la'o / /
gos byin na ltung byed du 'gyur ro / /
thams cad du 'am zhe na /
dge slong ma'i dge 'dun la gos 'bul ba min par mdza' gcugs sogs kyi sbyin pa la'o / /
de ma gtogs pa gzhan thams cad la byin na ltung byed du 'gyur @# /
ram zhe na /
dge slong ma gos bor brlag byung ba la sbyin pa dang /
legs par smra ba la sbyin pa dang /
bsnyen par rdzogs par byed pa la sbyin pa dang /
brje ba'i phyir sbyin pa bzhi po la ltung ba med la /
bzhi po de min pa gzhan la byin pa la ltung byed do / /
gos sbyin pa'i ltung byed do / /
gsum pa lam gyi gzhi las gyur pa la gnyis las /
sa'i lam la gnyis /
bslab bya dang /
rnam bzhag go /
dang po ni /
dge slong dang dge slong ma lam du 'gro bas lam rgyags /
rin po che lnga 'am /
rin po cher smos pa lnga'am /
bza' ba lnga'am /
bza' bar smos pa lnga las gang 'byor ba bkur bar bya'o / /
sus bkur zhe na /
rtse rgod dang rtse rgod ma dang /
dge tshul dang dge tshul ma dag gis 'khyer du gzhug go /
dge slong dang dge slong ma rnams gcig gi lam rgyags gcig gis bkur du rung ngo / /
yang dge slong dang dge slong ma rnams gcig gis gcig gi byin len yang byar rung ngo / /
dge slong lam du 'gro ba dag gis tshangs pa mtshungs par spyod pa na ba lam du dor bar mi bya'o / /
nad pa de bkur bar bya'o / /
dge slong ma rnams kyis kyang de bzhin du tshangs pa mtshungs par sbyong ba na ba lam du mi dor ba dang de bkur bar bya'o / /
nang pa bkur ba de la dge slong dang dge slong ma rnams phan tshun gcig gi grogs gcig gis bya'o / /
ji ltar bya na /
mtshan mi mthun pas mgo logs nas bzung zhing /
mtshan mthun pas rkang pa logs nas bzung bar bya'o / /
dge slong dang dge slong ma dag gis nad pa khrid te grong du phyin pa na /
nad pa bzhag nas gzhan du song yang nyes pa med do / /
thams cad du nyes pa med dam zhe na /
nad pa'i sman dang zas legs par sbyar te rang bzhin mtshan mthun pa'i nad g.yog gcig kyang bzhag nas sod pa la nyes pa med do / /
rnam bzhag la gnyis las /
spyi don /
mnyan yod du /
drug sdes /
'dod zhen no / /
rgyu mtshan thun mong ba dang /
khyim thab yin pa'o / /
yan lag la bzhi las /
gzhi la /
nye du min pa ma gtogs bdun ldan /
bdag nyid la phan 'dogs pa min pa dang 'thas pa'o / /
lam sa la brten pa rgyang grags su longs ma 'jigs pa dang bcas pa yin ba /
dus nyi sa gcig gi dus yin pa'o / /
kun slong lam gcig la 'gro bar 'dod pa /
sbyor ba 'gror rtsom pa'o / /
mthar thug rgyang grags las 'das pa'o / /
gzhung don ni /
gang la dge slong ma dang lhan cig lam du 'jug pa'i ltung byed du 'gyur zhe na /
chom rkun pa la sogs pa'i 'jigs pa dang bcas pa'i lam nyid du /
sngar ma 'thams par dge slong ma dang 'gron thabs cig tu zhugs shing lam tha mi dad par 'gro ba nyid ma gtogs par dge slong gang dge slong ma gcig dang yang lhan cig 'gron thabs cig tu 'grogs te lam las 'da' @# / /
zhing 'gro na ltung byed do / /
ji srid du 'das na ltung byed du 'gyur zhe na /
rgyang grags re rer 'das na ltung byed dang /
rgyang grags de'i phyed re rer ni sbyor ba'i nyes byas re rer 'gyur ro / /
dge slong ma dang lhan cig 'gron lam du 'jug pa'i ltung byed do /
gnyis pa chu'i lam la gnyis las /
spyi don la /
chu'i lam zhes dang /
' gram gnyis 'jigs pa dang bcas pa dang /
thad kar zhes sbyar /
gzhan 'dra /
gzhung don ni /
gang byas na dge slong ma dang lhan cig grur 'jug pa'i ltung byed du 'gyur zhe na /
dge slong gang pha rol tshu rol gyi 'gram gnyis bar chad brgyad gang rung gi 'jigs pa dang bcas pa nyid ma gtogs par dge slong ma gcig dang yang lhan cig sngar 'thams kyang rung ma 'thams kyang rung dus gcig char gru gcig gis chu'i lam las 'da' zhing 'gro na rgyang grags re rer dngos gzhi re re dang rgyang grags phyed re rer nyes byas re re 'byung /
thams cad du 'gyur ram zhe na /
thad kar pha rol tu 'gro ba ma gtogs par chu'i rgyun las bzlog phyogs sam rgyun phyogs su 'gro ba la ltung ba 'dir 'gyur ro / /
dang por thad kar pha rol tu 'gro ba de'i phyir du dge slong ma dang lhan cig tu grur zhugs pa na chu'i gzhung yo ba dang /
chu klung gi 'gram gtib chad pa dang /
rba klong chu srubs chen po gcig tu 'khyil zhing 'khrug pa las bzur pa dang /
rus skya gru smad kyi skya ba chen po dang /
gdos pa srog shing chag pa dang /
rus skya 'dzin pa rlung yor thogs pa'i dbang gis gru'i 'jug pa gzhan rgyun phyogs sam rgyun las bzlog phyogs su tshad las 'das par song na yang nyes pa med do / /
dge slong ma dang lhan cig grur 'jug pa'i ltung byed do / /
bzhi pa gnas kyi gzhi las gyur ba la gnyis las 'dug pa'i spyi don la /
mnyan yod du 'char ka 'dod chags so / /
rgyu mtshan thun mong ba'o / /
yan lag la bzhi las /
gzhi la /
yul bud med /
mtshan don byed nus pa /
tha snyad phyed dang lnga ldan /
lus bsten rung /
rdzu 'phrul ma thob pa /
nye du min pa /
grogs dang mi ldan pa /
lus tha mal par gnas pa bdag nyid la phan 'dogs pa min pa /
'dug pa'i spyod lam can /
gnas sa phyogs dben pa /
skyabs bcas 'dom gang gi nang yin pa /
bdag nyid kyang 'dug pa'o / /
kun slong 'dug par 'dod pa /
sbyor ba rtsom pa /
mthar thug rkub rtsos tsam sa la bzhag pa'o / /
gzhung don ni /
gcig pur 'dug pa'i ltung byed kyi byed pa po gang zhe na /
bud med grogs med pa gcig bu nyid dang /
skye bo mang po 'grim pa'i rgyun lugs med pa nyid kyis phyogs dben pa nyid dang /
rtsig pa dang rib ma dang yol ba sogs kyi skyabs dang bcas pa nyid dang /
bud med dang bar 'dom gang ba nyid ni ltung ba 'di'i byed pa po @# / /
yin no / /
gang la de dag byed pa po yin zhe na /
dge slong dang bud med 'dug pa la'o / /
'dug pa'i ngo bo de ni /
gnyis kas rkub cos tsams la bzhag pa'o / /
gcig pur 'dug pa'i ltung byed do / /
gnyis pa 'greng ba'i sbyi don la /
'greng ba dang /
dge slong ma zhes sbyar gzhan rnams 'dra /
gzhung don ni /
bud med gcig pu'i dod du /
dge slong ma zhes sbyar /
des na dge slong ma gcig pu nyid dang /
skye ba'i rgyun lugs med pa nyid kyi phyogs dben pa nyid dang /
skyabs dang bcas pa nyid dang /
bar 'dom gang nyid ni byed pa po dag yin no / /
gang la byed pa po yin zhe na /
'dug pa la'o zhes pa'i gnas su 'greng pa la'o zhes sbyar ro /
ra TIr /
bsod snyoms kyi don du 'greng ba la sogs pa sbyar ba'i phyir khyim pa mo dang lhan cig gnas pa 'di mi bzung ngo zhes dang /
TIk+kar /
'dir dge slong ma nyid byed pa po yin gyi bud med ni min no zhes gsungs /
zhu bar /
'dug pa dang 'dra bar gsungs so / /
gcig pu 'greng ba'i ltung byed do / /
lnga pa zas kyi gzhi las gyur ba la gnyis las /
spyi don mnyan yod du /
drug sdes /
lto 'dun /
rgyu mtshan thun mong ba dang /
gzhan la gnod pa'o / /
yan lag la bzhi las /
gzhi la /
yul khyim pa tha snyad lnga ldan /
rdzas tha dad pa /
dngos po dus rung gi bza' ba'am bca' ba rung ba mgron gcig gi tshad du longs pa /
sbyin bdag de nyid kyi yin pa /
bdag nyid kyi yang dag pa min pa'i yon tan gyis sbyor du bcug pa /
sbyor byed dge slong ma chos brgyad ldan /
bdag nyid mgron dum pos sam /
bos kyang lhag pa /
kun slong zar 'dod pa /
sbyor ba zar rtsom pa /
mthar thug mgul du ming pa'o / /
gzhung don ni /
dge slong mas sbyor du bcug pa za ba'i ltung byed kyi byed pa po gang zhe na shes gtso'o / /
gang la zhe na /
dge slong mas tshig gis bcol zhing ngag gi rnam par rig byed kyis sbyor du bcug pa nyid la'o / /
spring yig la sogs pas sbyor du bcug pa la ni nyes byas so / /
ji ltar sbyor du bcug pa la zhe na /
dge slong 'di ni mdo sde la sogs pa 'dzin pa dang /
rgyun zhugs sogs 'bras bu la gnas pa'o zhes yang dag pa min pa mi bden pa'i yon tan brjod pa dag gis sbyor du bcug na ltung bar 'gyur gyi /
bden na ltung ba med do / /
gang la sbyor du bcug na zhen /
dge slong gang sbyin bdag gis sngar mgron du ma bos pa la sbyor du bcug na'o / /
mgron du bos pa la yang /
sbyin bdag gis sngar bshams pa las lhag pa'am /
dge slong gzhan las lhag pa sbyor du bcug na'o / /
ci zhig sbyor du bcug pa la ltung ba der 'gyur zhe na /
'bras chen la sogs pa'i bza' bar bya ba la'o / /
yang dag pa'i yon tan gyi sbyor du bcug na cir 'gyur zhe na /
tshul @# / /
khrims nas brtsams te dgra bcom pa'i bar gyi sgrub pa phun sum tshogs pa yang dag par brjod pas sbyor du bcug pa la nyes pa med do / /
bsgrub pa phun sum tshogs pa de'i thabs thos pa phun sum tshogs pa yang dag par brjod pas kyang sbyor du bcug na nyes pa med do / /
ci zhig sgrubs na de dag ltung ba'i byed pa po yin zhe na /
zos na'o / /
zos pa'i ngo bo de ni /
khar bcug pa tsam min gyi /
mgul par mid na zos pa de yin no / /
dge slong gis dge slong gzhan gyi don du sbyor du bcug pa zos na /
na smad pa nyid de nyes byas so / /
dge slong bsod snyoms la zhugs pa na dge slong mas dge slong 'di la bsod snyoms byin cig ces zer ba dge slong gis blangs te zos na yang nyes byas so / /
dge slong mas sbyor du bcug pa'i ltung byed do / /
bcu pa bzhi pa la lnga /
tshad las 'das pa'i ltung ba dang /
gnas min par zos pa'i dang /
dus min par dang /
cho ga las 'das pa'i dang /
zas bsod pa las gyur pa'i 'o / /
dang po la bzhi /
nyi ma gcig la blangs pa tshad las 'das pa'i dang /
gnas gcig tu dang /
sbyin bdag gcig la dang /
dam bca' tshad las 'das pa'i'o / /
dang po la gsum /
bslab bya /
rnam bzhag /
ltung med do / /
dang po ni /
dge slong gis gtsug lag khang du ma zad khyim gzhan du yang sbyin bdag gis zan la bso pa dang du blang bar bya'o / /
dang ru blangs nas zas la sogs pa'i dus shes par byas te khyim gzhan der 'jug par bya'i /
ha cang snga tshoms su 'gro ba dmi bya'o / /
khyim gzhan du mgron du bos pa de'i phyir dus la bab par gaN+Di brdungs te gnas brtan rnams kyis rang rang gi 'khor la tshad ma tshad lta bar bya'o / /
dge slong glo bur 'ongs pa la ni dge 'dun gyi gnas brtan gyis blta bar bya'o / /
nad la sogs pa'i rgyu med par khro ba'am /
le lo la sogs pas gya tshom du rang gi zan bcad par mi bya'o / /
khyim gzhan du mgron du bos pa na yon bdag 'dir dge 'dun rnams kyis skom btung bar bya'o zhes skom gyi phyir gsol ba 'debs na /
dge slong rnams kyis ci ran tsam du bsdad par bya'o / /
gnyis pa la gnyis las /
spyi don /
spong byed du /
drug sdes /
zas la bsdu ba'o / /
rgyu mtshan lus la gnod pa dang /
sbyin bdag snga ma ma dad pa sogs /
yan lag la bzhi las /
gzhi la /
yul de gnyis /
khyim pa tha snyad lnga ldan de gnyis phan tshun dang /
bdag nyid las rdzas tha dad pa /
nar mar sbyor ba min pa /
bsam pa thag pas 'bod pa po yin pa'o / /
zas de gnyis bza' ba lnga'i khongs su gtogs pa /
rung ba mgron bos kyi tshad du longs pa /
phan tshun khongs su gtogs pa min pa /
phyi ma la rnyed pa med pa'o / /
bdag nyid na ba las byas pa lam @# / /
du zhugs pa sra brkyang bting ba dang /
bdag nyid kyi phyir min par dge 'dun bos pa min pa'o / /
dus mu ge'i dus min pa dang nyi ma gcig yin pa'o / /
kun slong sogs gsum gong dang 'dra /
gzhung don la gnyis las /
mdor bstan ni /
yang yang za ba'i ltung byed kyi byed pa po gang zhe na /
dge slong gis nyi ma gcig la /
dus gcig char ram /
ris gyis kyang rung ste /
gos kyi rnyed pa med pa'i mgron du bos pa gnyis pa rnyed pa ni ltung ba 'di'i byed pa po yin no / /
gos kyi rnyed pa med pa'i mgron du bos pa gnyis cig char dang du blangs na bza' ba'i phyir snga phyir sems pa yod na /
gang phyis bza' bar sems pa /
de las nyes byas su 'gyur la /
de ltar sems pa med na phyis bza' bya 'grub par 'gyur ba de la nyes byas su 'gyur zhing /
gang rung gcig la gos kyi rnyed pa med na gos kyi rnyed pa med pa de las nyes byas su 'gyur ro / /
ci zhig la mgron du bos pa rnyed na byed pa po yin zhe na /
bza' bar bya ba la mgron du bos pa'o / /
bza' bya ji lta bu la zhe na /
'bras chan dang zan dron dang /
lde gu dang sha dang /
snum 'khur zhes bya ba bza' ba lnga'i khongs su gtogs pa la'o / /
gal te mgron bos phyi ma las gzhan snga ma de yang bza' ba lnga'i khongs su gtogs pa de nyid yin na /
mgron bos phyi ma rnyed pa de byed pa po yin gyi /
ma yin na ltung ba med do / /
dge slong ji lta bu ba byed pa po yin zhen /
na ba ma yin pa dang /
las ma byas pa dang lam du ma song ba la byed pa po yin no / /
gnas skabs gang la ltung ba gang gi byed pa po yin zhen /
yid kyis dang du blangs na bsdam bya'i nyes byas kyi byed pa po yin la /
za ba'i mdun rol tu 'gro ba la sogs pa ni bshags bya'i nyes byas so / /
zos te mgul du mid na dngos gzhi'i byed pa po yin no / /
rgyas bshad ni /
gos kyi rnyed pa zhes smos na gos kyi tshad ji tsam zhen /
gos kyi rnyed pa dang bcas pa la mgron du bos pa 'dir /
gos kyi chung ba'i mthar gyur pa'i tshad ni khru gang gi khyon no / /
de las chung ba ni gos kyi rnyed pa dang bcas pa min pas dngos gzhi'i byed pa po min no / /
lam gyi tshad ji tsam zhe na /
ji tsam du song bas yang yang za ba'i ltung bar mi 'gyur ba'i lam gyi tshad ni dpag tshad byed do / /
'dus shing zab la sogs pa gzhan la yang ltung bar mi 'gyur ba'i lam gyi tshad ni dpag tshad phyed do / /
skam la 'gro ba 'dir ram grur 'gro ba la yang lam gyi tshad ni dpag tshad phyed do / /
gang byas pas yang yang za ba dang 'dus shing za ba sogs kyi nyes par mi 'gyur ba'i las ni phyag dar re lde tsam ma ma /
dkyil 'khor ba mal tsam yin no / /
las de yang dge 'dun nam mchod rten gyi don du yin na las de yin gyi gzhan min no / /
yan yang zos kyang ltung bar mi 'gyur ba'i na ba nyid kyi tshad ni @# / /
mgron du bos pa gcig gis nad 'tsho bar mi nus pa'o / /
gsum pa ltung med ni /
zas nar mar bshams pa ni /
mgron du bos pa nyid min pas gzhan du mgron du bos pas zos nas yang bshams pa'i zas nar mar zos kyang skabs 'dir gtogs pa'i ltung ba med do / /
'jig rten gyi tha snyad kyi dbang ngam bshes pa'i dbang gis kun tu lta ba ste spyan gzigs tsam zos pa yang mgron du bos pa min no / /
nyin gcig la sngar gos dad bcas pa 'am gos med pa'i mgron du bos pa rnyed nas de'i rjes su gos dang bcas pa'i mgron du bos pa gzhan yod na zan snga ma la 'drangs par zos nas deng 'di las mi za'o zhes spong ba srung zhing zan sngam la 'jug par bya zhing /
de nas phyi ma la 'gro bar bya'i zan snga ma la sdangs na phyi mar song yang bza' bar mi bya'o / /
'di la mtho 'tsham mo snyam du mtho mtsham pa'i bsam pas mgron du bos pa ni bsam pa thag bas 'gron du bos pa nyid min pas mgron du bos pa gzhan za ba la nyes pa med do / /
byin len ma byas pa dang rta sha sogs mi rung ba la 'gron du bos pa yang mgron du bos pa nyid min no / /
dge slong gang la mgron du bos pa gzhan yod pa de'i phyir du dge 'dun spyan drangs pa min par spyir dge 'dun spyan drangs pa yang mgron bos cig shos min la /
de'i phyir du yin na ni yin no / /
dge slong kha gnyis su mgron du bos pas /
gcig tu rang nyid za zhing gzhan du rab tu byung ba sde lnga po 'jog pa yang /
gang du lnga po bzhag pa de mgron du bos pa min no / /
mgron du bos pa gnyis byung na gcig tu lnga po 'jog pa de ni chos dang ldan pa nyid do / /
mgron du bos pa gzhan yod na 'jog pa blang ba yang chos dang ldan pa nyid do / /
mu ge byung na mgron du bos pa ji snyed byung ba bdag gir bya'o / /
de'i tshe mgron du bos pa ji snyed byung ba zos na yang ltung ba med do / /
gang zag lnga po gzhan la bsod snyom lhag pa sbyin du yang rung ngo / /
gal te gzhan la byin pas sbyin pa po mngon par mi dga' bar 'gyur ba lta na /
bdag nyid kyis kham gnyis sam gsum zos pa'i 'og tu khyim bdag /
dge slong 'di bsod snyoms kyis phongs pa yin gyi /
rjes su yi rang bar gyis shig dang 'di la sbyin par bya'o zhes sbyin bdag mngon par dga' bar byas nas gzhan la sbyin no / /
yang yang za ba'i ltung byed do / /
gnyis pa gnas gcig tu blangs pa tshad las 'das pa la gnyis las /
spyi don /
mnyan yod du /
drug sdes 'dod zhen dang 'thab bkrol lo / /
rgyu mtshan mu stegs can dang 'thab rtsod du 'gyur ba dang /
ma dad pa sogs /
yan lag la bzhi las /
gzhi la| gnas de'i bdag po khyim pa chos lnga ldan de'i mchod gnas mu stegs can tha snyad gsum ldan bzhir longs pa /
gnas ni /
gnas kyi mtshan nyid du grub pa /
ya mtshan can spyi'i gnas min pa /
dngos @# / /
po snga ma dang 'dra ba 'dug gnas pa de nyid kyi yin pa'o / /
rten nad pa dang /
bstabs pa min pa /
zhag gcig gnas shing zan gcig zos pa'o / /
gsum 'dra'o / /
gzhung don ni /
'dug gnas su za ba'i ltung byed kyi byed pa po gang zhe na /
chos 'di pa'i 'dug gnas min pa /
mu stegs can gyi 'dug gnas su gyur pa /
bdag po khyim pa dang bcas pa /
ya mtshan can phyi nang gi rab byung thams cad kyi min pa'i 'dug gnas ni ltung ba 'di'i byed pa yin no / /
rten ji lta bu la byed pa po yin zhe na /
min pa la byed pa po yin gyi /
na ba ni ji srid 'dod par 'dug cing zos kyang nyes pa med do / /
min ba yang thams cad la min gyi sbyin bdag gis 'dir bzhugs la bsod snyoms gsol cig ces gnas su bsod snyoms ma bstabs pa la byed pa po yin gyi /
bstabs pa la ni ltung ba med do / /
gang byas na 'dug gnas su za ba'i ltung byed du 'gyur zhe na /
dge slong min pas de lta bu'i 'dug gnas su sbyin bdag gis ma stabs par nyi ma gnyis pa de'i bsod snyoms zos na gang gis zos pa la dngos gzhi'i byed pa po yin la /
nyi ma gnyis su zan ma zos par gnas na zhag lon pa la nyes byas kyi byed pa po'o / /
nyi ma dang po la gnas pa dang zos pa la ni ltung ba med do / /
chos 'di pa'i min pa'i ya mtshan can thams cad kyi ma yin pa'i 'dug gnas de'i bdag po khyim pa mngon gyur du med pa yang nyes byas kyi byed pa po yin no / /
bslab pa'i gzhi 'di la rab tu byung ba 'di pa 'dug gnas kyi bdag po yin pa ni /
mu stegs can bdag po yin pa'i gnas su nyi ma gnyis pa la za ba dang gnas pa la nyes byas su 'gyur ba dang 'dra bar nyes byas kyi byed pa po nyid do / /
ltung ba 'byin pa po'i nye dus byas pa'i 'dug gnas ya mtshan can thams cad kyi min pa nyid kyang bsod snyoms gcig las lhag pa za ba dang /
zhag gcig las lhag pa gnas pa la nyes byas kyi byed pa po yin no / /
rnam 'byed rtsa 'grel las ltung med du bshad /
tshogs de kha yar ba'i 'dug gnas kyang ltung med du gsungs pa ni dngos gzhi'i ltung med la dgongs so / /
skyed dang lhung bzed gnyis ma gtogs pa la nyes pa ni rnam 'byed kyi thad kas bsdus la /
'di ni zhu ba nas 'byung ste /
'dug gnas su za ba'i ltung byed do / /
gsum pa sbyin bdag gcig la bslangs pa la gnyis las /
spyi don ni /
gleng gzhi mnyan yod du /
drug sde lto la gdu ba'o / /
rgyu mtshan ha cang tshod mi 'dzin par blangs pas gnod pa sogs /
yan lag la bzhi las /
gzhi la /
yul khyim pa lnga ldan yongs su spags pa dang /
ci bder stobs pa min pa'o / /
dngos po 'dra ba las /
bre phyed dang lnga las /
bre phyed dam /
phul byed dang lnga yan chad de /
zhu bar /
btsun pa /
dge slong gis drug phul phyed dang lngas @# / /
lhag pa la lhag par shes te blangs na cir 'gyur ltung ba'o / /
zhes gsungs pa'i phyir ro / /
g.yos su byas pa'o / /
gnas mnos pa de las gzhan pa'o / /
sbyor ba dag drug ldan mthar thug ma gul du mid pa'o / /
gzhung don la gsum /
ltung ba rnam bzhag /
ltung med /
bslab bya'o / /
dang po ni /
lhung bzed do gsum tsam pas lhag par len pa'i ltung byed 'di'i byed pa po gang zhe na /
stobs pa'i bsod snyoms byed pa po yin /
ji ltar stobs pa'i zhe na /
lhung bzed 'di snyed cig bzhes cig ces tshad yongs sum spags par stobs pa byed pa po yin /
gal te yongs su bcad nas stobs na chos ldan gyi dgos pa yod na lhung bzed brgya blangs kyang nyes pa med do / /
de thams cad byed pa po yin nam zhen /
ji tsam dgos pa bzhes shig ces ci bder ma byas pa de byed pa po yin gyi /
ci bder byas pa blangs nas nyes pa med do / /
gang gis stobs pa'i bsod snyoms she na /
khyim pa stobs pa'i bsod snyoms de byed pa po yin no / /
bsod snyoms ji tsam zhig byed pa po yin zhe na /
bsod snyoms lhag pa de'i bre'u chud dag gi tshad ni /
'bras thug po che ma gad+ha'i bre'u chung phyed dang lnga btsos pa /
tshod ma ma gtogs pa las lhag pa'i bsod snyoms ni byed pa po yin no / /
dge slong grogs ji snyed yod pa re res kyang de tsam blang ngam zhe na /
grogs ji snyed yod pa'i skal ba dang yang bcas pa yin gyi /
de las lhag pa mi blang ngo / /
lhag pa de gang gi tshe byed pa po yin zhen /
mgul du mid nas zos pa na /
ltung ba'i byed pa po yin /
zos pa thams cad byed pa po yin nam zhen /
gang du stabs bde nas mnos te khyer nas zos na yin gyi /
de nyid du 'dug nas zos na ltung ba med do / /
bsod snyoms lhag pa mnos pa de la ni sbyod ba'i nyes byas kyi byed pa po yin no / /
rang gis bsgos pa gzhan gyis mnos pa zos na yang nyes byas kyi byed pa po yin no / /
gnyis pa ni mnos pa las gzhan ma mnos par de nyid du za ba la ni ltung ba med de /
'bras la sogs pa rdo 'thag sogs las su ma byas pa mnos te za ba la yang ltung ba med do / /
de la skabs 'di'i nyes pa med pa yin gyis /
'bru tsam pa len pa'i nyes pa gzhan ni yod do / /
gsum pa ni /
blang bar bya ba bre'u chung phyed dang lnga btsos pa tshod ma dad bcas pa rang za ba las gal te mang ba nyid yin na /
dge slong dag la bgo bsha' bya'o / /
ma lhag na ma bgos kyang nyes pa med do / /
lhung bzed do gsum tsam las lhag par len pa'i ltung byed do / /
bzhi pa dam bca' tshad las 'das pa la gnyis /
spangs pa za ba dang /
stobs pa'o / /
dang po la bzhi /
bslab bya /
spangs pa'i mtshan nyid zhar byung dang bcas pa| lhag por gyi mtshan nyid bslab bya dang bcas pa /
yan lag gi mtshan nyid do / /
dang po ni /
'dod khams pa kha ma zas kyis 'tsho bar bya dgos pas /
zas ji tsam gyis bkres pa'i sdug bsngal sel @# / /
bar nus pa'i cho ga pa bza' bar bya'o / /
gzhi der zas bza' bar brtsams pa byin len byas shing der bza' bar sems te 'dug pas chog par ma zos par rkyen dgos khyad par can med par mkhan slob mthong ba la sogs pa tsam gyis ldang bar mi bya'o / /
dge tshul la'ang zas za ba'i dgag bya yod pas nyes byas yin gsung /
ji tsam gyis zas rtsams pa yin zhe na /
tha na lan tshwa yan chad bza' ba dang bca' bar bya ba gang yang rung bcud zad cig byin len byas te blangs na zas brtsams pa'i rnam pa de yin no / /
gnyis pa ni /
'og nas spangs pa zhes 'byung ba'i spangs pa ni /
phyogs gang du 'dug pa'i gnas btang ba'o / /
gang gi 'dug pa'i gnas shen /
za ba po dge slong gi 'dug pa'i gnas so / /
'dug pa ji lta bu zhe na rtsa ba dang /
sdong bu dang me tog dang 'dab ma dang 'bras bu la sogs pa bca' bar bya ba dang /
'bras zan dang zan dron la sogs pa'i bza' bar bya ba'i zas brtsams pa'o / /
ji tsam gyis zas brtsam pa'i rang bzhin gyis 'dug pa'i gnas btang ba yin zhe na /
rtsa ba dad sdong bu dang 'dab ma dang me tog dang 'bras bu bca' bar bya ba dag dang /
thug pa las gzhan pa bza' bar bya ba rung ba mi rung ba dang ma 'dres pa rang la byin len stobs pa /
byin len bya ba'i zas 'thob pa'i phyogs na 'greng ba sdang bar byas na 'dug pa'i gnas btang ba yin no / /
rtsa ba la sogs pa'i bca' ba dang /
thug pa spangs pas bza' bar bya ba spangs par mi 'gyur gyi /
bza' ba lnga po spangs na bca' ba la sogs pa thams cad spangs pa yin no / /
gzhan la gsol cig ces smras na yang spangs pa de yin no / /
zas 'grim mkhan la mar songs shig ces smras na yang spangs pa yin no / /
kho bos 'tshal lags te zos zin to zhes bya bas kyang spangs pa yin no / /
re zhig gzhan la brims shig ces sogs re zhig gi sgra nye bar sbyar na ni spangs pa min no / /
re zhig chog go zhes pa'i sgra sbyar na yang spangs pa min no / /
thug pa zhes smras na /
thug pa dang skyo ma la khyad par ci yod ce na /
kha bzar btsugs pa na gyen du 'greng du mi btub pa nyid kyi thug pa dag ni thug pa nyid do / /
skyo ma gang gi steng du sor mo lnga bzhag pa'i rjes mi mdon pa de ni skyo ma'o / /
dge slong la 'ga' zhig gis mtho 'tsham pas byin len stobs pa ni /
byin len stobs pa nyid min pas dge slong gis de shes nas 'di mi dgos zhes spangs pas kyang btang bar mi 'gyur ro / /
gsum pa lhag por gyi mtshan nyid la gnyis las /
spyi don /
yul dge slong chos drug ldan /
dngos po dus rung gi bza' ba'am bca' ba rung tshad ldan byin len can lhag por byas ma zin pa /
gnas byin len bzhin /
bdag nyid spangs pa yongs rdzogs yin pa /
nad pa dang mu ge byung ba min pa'o / /
bsam @# / /
pa ni lhag por byed par 'dod pa /
chog ni spyod lam bsten pa sogs byas te /
tshe dang ldan pa dgongs su gsol /
bdag dge slong ming 'di zhes bgyi ba /
'tshal ma 'tshal lags shing spangs te yongs su rdzogs shing mthar thug par bgyis pa las bca' ba dang bza' ba rnyed cing 'tshal bar 'tshal na lhag por bgyis te bdag la bstsal du gsol /
zhes lan gcig brjod /
yul des spangs na mi za /
ma spangs na kham gnyis sam gsum zos nas spyong ba'i tshig brjod do / /
sgra don /
lhag mar byas shing por bas na lhag por ro / /
dgos pa spangs za'i nyes pa mi 'byung ba dang bcas pa'i sa mtshams zin pa'o / /
gzhung don ni| yul rten gnyis ka chu dang nam mkha' sogs mtshams kyi phyi rol na 'dug pa dang /
zas mi 'thob pa'i phyogs na 'dug pa dang /
glo dang rgyab la sogs pa mdun min pa la 'dug pa las lhag por bya ba mi 'byung ste /
lhag por mi 'chags so / /
lhag por bya ba'i zas gang zag nges la tu ma blangs pa la yang lhag por bya ba mi 'byung ngo / /
zas rung ba min pa bsog 'jog byas pa sogs dang /
de dang 'dres pa la lhag por mi bya ba nyid do / /
sus lhag por bya zhe na /
dge slong gang gis zas kyi gnas ma btad pas lhag por bya ba nyid do / /
'di las gzhan pa'i zan mi za'o zhes mi za bar brtags pa byas pas kyang lhag por bya'o / /
ma gsol bas kyang bya 'am zhe na /
gsol bas lhag por bya ba nyid do / /
lhag por byed pas lhag por ji ltar bya zhe na /
khyod kyi gyur gyi bzhud cig ces bya ba'i tshig gis bya'o / /
kha cig ni /
ci bder gsol cig ces bya ba'i tshig brjod par bya zhes zer /
de gnyis gang gis byas kyang rung ngo / /
tshig kho nas lhag por bya 'am zhe na /
khams gnyis sam gsum zos nas de'i 'og tu sngar gyi tshig brjod de dor bar bya'o / /
zas kyi bya ba btang bas kyang bza' 'am zhe na /
zas kyi bya ba btang bas ni bza' bar mi bya bar sngar gyi tshig gang rung gis lhag por bya'o / /
lhag por byas pa'i zas dge slong gcig gis blangs pa de dge slong gzhan gyis kyang bza' bar bya ste /
tshangs pa mtshungs par spyod pa rnams cho ga mtshungs pa'i phyir ro / /
bzhi pa yan lag gi mtshan nyid la gnyis las /
spyi don /
mnyan yod du drug sde /
bslab pa la g.yel ba ngang ma gus pa /
nyes pa zas spangs pa za bar byed pa'o / /
rgyu mtshan dam bcas pa dang 'gal bas ya rabs kyi tshul dang 'gal ba sogs yan lag la bzhi las /
gzhi la /
dngos po dus rung gi bza' ba 'am bca' ba rung tshad ldan /
lhag por ma byas shing dkon zas min pa'o / /
bdag nyid spangs pa yongs rdzogs yin zhing nad pa dang mid pa gnyis pa min pa'o / /
dus spangs pa'i nyin mtshan gyi dus yin pa dang mu ge'i dus min pa'o / /
kun slong zar 'dod pa /
sbyor ba zar @# / /
rtsom pa /
mthar thug ma gul du mid pa'o / /
gzhung don ni /
shes gtso'o / /
gad la zhe na /
bdag nyid spangs pa yongs su rdzogs pa nyid dang /
zas lhag por ma byas pa nyid dag la'o / /
ci zhig bsgrub na byed pa po yin zhe na /
zos na'o / /
gang zos na zhe na /
zas dus rung gi bza' ba dang bca' ba tsam mo / /
TIk+kar /
sha kha ra la sogs pa dag la thal bar mi 'gyur te /
spyir btang ba dang dmigs kyis bsal ba'i tshul gyis dus min par za ba la sogs pa bzhin no / /
stan cig pa'i sbyangs pa'i yon tan yang dag par blangs pa'i dge slong gis spang pa nyid yin yang rung spangs pa nyid min yang rung ste /
zos zin phan chang lhag por byas kyang rung lhag por ma byas kyang rung bca' bar bya ba dang bza' bar bya ba dag bza' bar mi bya ste /
zos na yid dam ral bar 'gyur ro zhes gsungs /
stan gcig pa'i zas kyi ltung byed do / /
gnyis pa'i spyi don la /
mnyan yod du /
rgan zhugs /
nyon mongs pa nyes rtsom mo / /
rgyu mtshan yul de la mtho 'tsham pa dang ma dad pa'o / /
yan lag la bzhi las /
gzhi la /
yul dge slong chos drug ldan /
spangs pa yongs rdzogs nad pa min pa'o / /
dngos po dang dus 'dra /
kun slod stobs par 'dod pa /
sbyor ba stobs par rtsom pa /
mthar thug don go ba'o / /
gzhung don ni /
spangs pa la stobs pa'i ltung byed kyi byed pa po gang zhe na /
shes gtso'o / /
spangs pa nyid dang lhag por ma byas pa nyid dag la'o / /
stobs na'o / /
dge slong la'o zhes sbyar /
spangs pa la stobs pa'i ltung byed do / /
gnyis pa gnas min par zos pa la gnyis las /
spyi don /
rgyal po'i khab tu /
lha sbyin mi mthun par 'dod pa'o / /
rgyu mtshan dge 'dun bye bar 'gyur ba dang /
dge ba'i bar chad du 'gyur ba dang /
yo byad thams cad zad par 'gyur ba sogs yan lag la bzhi las /
gzhi la /
gnas mtshams nad yin pa /
gzhan dge 'dun du longs pa yod pa'o / /
yul dge slong chos lnga ldan gsum yan chad du longs pa dang /
cig char dang lhan cig tu zab po yin pa'o / /
dngos po dus dung gi bza' pa'am bca' ba rung tshad ldan /
mu stegs can dang dus ston chen po'i zas las gzhan pa /
zas gcig pa min pa'o / /
bdag nyid na ba dang /
las byas pa dang lam du zhugs pa dang /
sra brkyang btang ba bzhi min pa'o / /
kun slong zer 'dod pa /
sbyor ba zar rtsom pa /
mthar thug mgul du mid pa'o / /
gzhung don la gsum /
rnam bzhag /
ltung med bslab bya'o / /
dang po la gnyis las /
yan lag gi mtshan nyid ni /
'dus shid za ba'i ltung byed kyi byed pa po gang zhe na /
shes gtso'o / /
gang la zhe na /
gnas so sor tha dad par nges pa'i zas kyi gnas khang khyim lta bu'i @# / /
gnas can 'dus shing za ba po'i dge slong dag las gzhan pa 'dus shing za ba po min pa'i dge slong bzhi yan chad kyi dge 'dun du gyur pa za ba po dag la ltos te mtshams kyi nang na gnas pa dag gi zan dang /
'dus shing za ba so sor nges pa'i zas kyi gnas can gyi dge slong mtshams kyi nang na zan za ba dag gi zan lhan cig min pa nyid la 'du shes gtso cher byed pa po yin no / /
za ba po gcig pu zhig gi zas lhan cig min pa la ltung ba 'dir 'gyur ram zhe na /
gcig bu'i min gyi grogs gzhan dang lhan cig pa'i'o / /
ji ltar za ba dang zhe na /
dus gcig char za ba dang lhan cig pa yin gyi rim gyis za ba dang min no / /
du dang lhan cig zhen /
rang ma gtogs pa gsum la sogs pa dang lhan cig gcig char za ba'o / /
bsten par ma rdzogs pa gsum la sogs pa dang lhan cig kyang yin nam zhe na /
dge slong rnams kyis grogs gsum la sogs pa dang lhan cig pa'o / /
de lta bu thams cad la ltung bar 'gyur ram zhe na /
dge slong na bal sogs pa'i dus la ma bab pa rnam pa ji lta bus gos med pa'i zas gnyis pa rnyed pa yang yang za ba'i ltung byed kyi byed pa po yin pa bzhin du /
'dir yang dge slong min pa las ma byas pa lam du ma zhugs pa dag ltung ba'i byed pa po yin no / /
zan lhan cig min par za ba thams cad la ltung bar 'gyur ram zhen /
dong kha'i me tog rnga ba la sogs pa dus ston chen po'i dus su zas spags shing skyed mos tshal la sogs par khyer te tshoms so sor zas za bas ltung ba med la de las gzhan pa la zan lhag cig min par za na ltung bar 'gyur ro / /
dus lam bab pa'i dge slong gis bza' bya gang rung zos na ltung ba der 'gyur ram zhe na /
rtags 'di med pa'i phyi rol pa'i rab tu byung ba'i zas mu stegs can gyi lta ba rnam par bcad pa'i phyir dang /
bstan pa la gzhug par bya ba'i phyir za ba la ltung ba med pas de las gzhan pa'i zas dus la ma bab par zos na ltung bar 'gyur ro / /
gang byas na zhe na /
zos na'o / /
gnyis bsel ba ni /
mtshams gcig gi nang na gzhi'i 'dug gnas logs gcig na yod cing /
de'i phyi rol na gang khyim dag yod la /
dge 'dun gyi bkangs res gzhi'i 'dug gnas su byed /
res khang khyim du byed pa las /
gal te gzhi'i 'dug gnas su bkangs byed pa'i tshe khang khyim na gnas pa dag kyang der zas kyi phyir 'ong bas /
de'i tshe gzhi'i 'dug gnas pa dag gis gzhi'i 'dug gnas der zas kyi phyir 'od bar bya ba nyid du gnas pa /
mtshams kyi nang na 'khod pa'i dge slong khang khyim na gnas pa dag kyang 'ongs sam zhes dri bar bya ste /
de dag gi 'ong ba nyid ma dris par za na bslab pa'i gzhi 'di las 'da' ba'i phyed yin pa @# / /
nyes byas su 'gyur te /
'dus shing za ba btang snyoms su 'jog pa'i phyir ro / /
khang khyim pa dag gis ma dris par zan ltung byed du 'gyur /
TIk+kar /
zan lhan cig nyid yin na ni ma dris par zos na yang nyes pa med do zhes gsungs /
gnyis pa ni /
phan tshun du bza' bar bya ba gang yang rung ba cung zad cig brims na yang zan gcig pa nyid yin no / /
gsum pa ni /
'gro bar chas pa dang /
glo bur du 'ongs pa dang /
nad pa dang /
nad g.yog dang /
dge skos las gzhan pas dge slong thams cad kyis zan ma zos par g.yos la tshad mad dang /
thams cad kyi zas phyogs gcig tu spungs pa'i spyi bungs las rang gi skal ba mnos te khyer nas bza' bar mi bya'o / /
'dus shing za ba'i ltung byed do / /
gsum pa dus ma yin par zos pa la gnyis las /
spyi don /
mnyan yod du /
gzhon nu bcu bdun sdes sbyor mi bzod pa'o / /
rgyu mtshan lus 'grangs shing rgyags pas nyon mongs pa gzhan gyi rgyur 'gyur ba dang khyim pa dang khyad med du 'gyur pa'o / /
yan lag la bzhi las /
gzhi la /
dus ni /
rang gi gling gi phyed yol nas skya red ma shar ba'i bar yin pa dang mu ge'i dus yin pa'o / /
dngos po dus su rung ba mgul du mid pa mngon pa'o / /
bdag nyid nad pa dang zan med pa dang mid pa gnyis pa min pa'o / /
gsum 'dra'o / /
gzhung don ni /
dge slong rang gang na gnas pa'i gling gi nyi ma phyed yol nas sang gi skya reng 'char ba'i bar ni dus min no / /
TIk+kar /
gung tshigs kyi skad cig phan chad skya reng shar ba'i mdun rol gyi bar de ni dus min par rig par bya'o zhes /
gsungs /
'dzam bu gling pas /
de'i dus kyis gling gsum du de dag gis dus min par yang zos na ltung bar mi 'gyur ro / /
dus min pa de nyid la shes gtso'o / /
ci zhig kun tu sbyad na zhe na /
bca' bar bya ba dang bza' bar bya ba zos na ltung byed du 'gyur ro / /
dus min par za ba'i ltung byed do / /
bzhi pa cho ga las 'das pa la gnyis gsog 'jog gi dang /
byin len gyi'o / /
dang po la bzhi /
rnam bzhag /
zhar la brtsog pa za ba'i nyes pa bstan pa /
bye brag lag nya'i dmigs bsal /
bslab bya'o / /
dang po la gnyis las /
spyi don /
mnyan yod du /
nag po chen po bag chags ma byad pas so sor ma brtags pa'o / /
rgyu mtshan skye bo dra mas smad pa dang /
lus kyi nad 'phel ba'o / /
yan lag la bzhi las /
gzhi la /
dngos po rnam pa bzhi ngo bor gyur pa /
ngo bo sgo nas rung tshad ldan /
gsog 'jog mtshan nyid pa dang ldan pa'o / /
bdag nyid nad pa yin pa /
dus mu ge'i dus min pa dang /
de dang 'dra ba'i dus min pa /
gsum 'dra'o / /
gzhung don la gsum /
yan lag gi mtshan nyid /
byin gyis brlabs pa'i dgos pa la dogs pa bcad pa /
sel ba'o / /
@# / /
dang po la gnyis las /
mdor bstan ni /
gsog 'jog gi mtshan nyid ji lta bu zhen /
skya rengs shar nas gung tshigs kyi skad cig gi bar ni snga dro yin la der rung ba'i zas byin len byas pa byin len de nyid ma bshig par gung tshigs yol phan chad kyi phyi dro yang rung ba'i zas kyi dus su gyur pa dang /
thun tshod du rung ba'i zas byin len byas pa de nyid ma bshig par srod kyi thun tshod las 'das pa ni gsog 'jog byas pa yin te /
sman byin brlabs can rang dus 'das pa'i phyiro /
de bzhin du sman gzhan la'ang shes par bya'o / /
sog 'jog byas pa de nyid la shes gtso'o / /
zos na ltung byed du 'gyur ro / /
byin len ma byas par dge slong rang dam rang dang 'dra bas lag nya blangs pa'i zas ming par mi bya'o / /
dge slong gi gnas kyi mtshams kyi nad du btsos pa dang zhag lon pa yang bza' bar mi bya'o / /
mtshams kyi nad dam phyi rol du yang rung dge slong gis btsos pa bza' bar mi bya'o / /
TIk+kar /
sbyin bdag gis rung ba min pa'i gzhir btsos ba'am zhag tu bzhag pa 'bul bar byed pa de la ni nyes pa med do / /
sbyin bdag gis mar dang 'bras la sogs pa phul la rang 'ong nas bri ma mo zhes zer ba de la ni nyes pa kho nar 'gyur te /
dang po kho nar bdag gir byas par gyur pa'i phyir ro / /
rgyas par bshad pa la bzhi /
btsos pa'i mtshan nyid /
zhag lon gyi mtshan nyid /
btsos ba la dogs pa bcad pa /
gnas dang nye 'khor gyi mtshan nyid do / /
dang po ni /
mtshams kyi nang dang dge slong gis btsos pa'i skabs 'dir brjen ba btsos pa gang yin pa de ni mtshams nang du btsos pa dang /
dge slong gis btsos pa de'o / /
lung du /
btsos pa ni byin len byas nas yang btso bar bya ba nyid yin no / /
zhes gsungs pa'i phyir ro / /
rjen pa de gang zhe na /
til dang 'bras dang sha skam la sogs pa mi snyi ba rnams kyi rjen pa ni sum cha bangs pa nyid kyi mdun rol du rjen pa de nyid yin no / /
nyung ma sogs snyi ba rnams kyi rjen pa ni kha dog gyur ba'i mdun rol du de nyid yin no / /
'o ma la sogs pa khu pa rnams kyi rjen pa ni /
lan gnyis khol bar gyur pa nyid kyi mdun rol du'o / /
de dag phyin chad rjen pa dang bral ba yin no / /
btsos bar 'gyur ba la'ang rjen dang bral ba dgos sam zhe na /
rgun la sogs pa mes rung ba byas ba ni ma btsos pa min pas mtshams nang du shing thog mes rung bar mi bya'o / /
gnyis pa ni /
shing thog la sogs pa rung ba'i sa na 'dug ba de'i rung ba'i sa der 'grub pa nyid rung ba min pa'i sa na 'dug ba sdong bu lta bu rang gi skye ba'i rgyun la rag las pa ni zhag ma lon pa nyid min te skye ba'i rgyun rung ba'i sa nas byung ba'i dbang gis grub pa'i phyir ro / /
des na skye ba'i rgyun dang bral ba dang ma bral ba gnyis ka yang skye ba la rag @# / /
las pa zhes bya'o / /
de'i shugs la rung ba'i sa nas sdong po skyes pa yal ga mi rung ba'i sar 'phyad bas shing thog mi rung ba'i sa na 'dug pa de yang de tsam gyis zhag lon pa min la /
brul nas lon na ni lon pa yin no / /
mtshams nang nas rtsa ba phyi rol du 'phel ba dang /
ba dang 'o ma zhag lon pa'i zho zhag lon tu 'gyur ba ni gnas skabs 'phos su zin kyang sman gyi rigs gcig pa'i phyir ro / /
de dag gi mar ni mi 'gyur te /
rigs tha dad pa'i phyir ro / /
sa bon zhag lon pa phyi rol tu btab pa las rtsa ba dang myu gu skyes pa ni zhag lon pa min te /
skye ba gzhan yin pa'i phyir ro / /
gsum pa ni /
'tshod par byed pa phyi rol na 'dug kyang rdzas dang bcas pa'i snod mtshams nang gi phyogs na 'dug na des kyang rdzas 'tshams nang der btsos pa nyid yin no / /
rdzas rung ba'i sa na 'dug na 'tshod par byed pa mi rung ba'i sa de na 'dug pa nyid kyis ni /
rdzas mi rung ba'i sar btsos par mi 'gyur ro / /
me mdag ni snod dang 'dra ba min pa nyid min pas mtshams nang na 'dug pa'i me mdag gi steng du rdzas btsos pa ni mtshams nad du btsos pa yin no / /
me lce'i steng du sregs pa ni min te /
me lce ni nam mkha' dang 'dra ba'i phyir ro / /
mtshams nang gi me de las phyung ba dang /
rang byung ba dag ni mi rung ba'i sa de nyid min pas der btsos pas mtshams nang du btsos par mi 'gyur ro / /
bzhi pa gnas dang nye 'khor gyi mtshan nyid ni /
rtsig mtshams dang 'brel ba'i nye 'khor ni gnas nyid dang 'dra ba yin no / /
nye 'khor gyi tshad ji tsam zhe na /
rtsig pa'i phyi rol gyi ngos nas brtsams te 'dom gang tshun chang gnas de'i nye 'khor yin no / /
gnas ni gnyis te /
sted g.yogs pa dang ma g.yogs pa'o / /
ma ga yogs pa'i dbang du byas na /
steng du nam mkha' la mgo slebs pa man chad gnas dang 'dra ba yin no / /
g.yogs pa'i dbang du byas na nang gi nam mkha' yang gnas yin no / /
'og khang gi steng gi yang thog gzhan yang 'og khang de nyid yin no / /
TIk+kar /
dge slong rnams 'og khang na gnas par gyur na sted gi yang thog dag tu rung pa'i khang pa sko bar mi bya ste /
mi 'chags pa'i phyir ro zhes gsungs /
bdag po rigs mi mthun pa dbang che ba gzhan gnas pa nyid ni bdag po snga ma gzhan dge slong gi gnas nyid min no / /
'bral ba'i skabs su gsungs pa dge slong dbang che ba la dgongs so / /
dge tshul rnams kyi gang zag gi gnas dang dge tshul gyi tshogs spyir dbang ba'i gnas de ni dge slong gi gnas nyid min no / /
dge slong gi gnas su dge tshul tsam gnas pa ni dge slong gi gnas yin te /
dge tshul de dge slong gi 'khor yin pa'i phyir ro / /
gnyis pa byin gyis brlabs pa'i dgos pa dogs gcod dang bcas pa ni /
lag nyar blangs pa dang /
nad du btsos pa dang /
@# / /
dge slong gis btsos pa de dag mu ge ma byung ba la sogs pa'i dus kyi phyir dgag pa mdzad par /
'tsho ba'i bar du bcang ba dag ni ma bsdus pa nyid yin te /
'tsho bcad dus thams cad du bzar rung pa'i phyir ro / /
des na mu ge'i tshe gnang mu ge min pa'i tshe bkag pa dang /
mu ge'i tshen yang snga dro lag nya la sogs par gyur pa snga dro gnang gi phyi dro bkag pa dang /
phyi dro de dag tu gyur pa yang thun tshod las yol nas ma gnang ba lta bu ni min no / /
'tsho bcang byin gyis ma brlabs pa ni dus kyi phyir dgag pa mdzad par 'dus la /
zhag bdun pa yang de dang 'dra'o / /
gsum bsel ba la gnyis /
tshad kyi dang /
ngo bo nyid kyi sel ba bslab bya dang bcas pa'o / /
dang po ni /
lhung ba zed sogs la sog 'jog tu gyur pa'i zas kyis 'bags pa ni zas kyi phyed nyid yin gyi zas rdzogs pa ni min te /
lhung bzed sogs bza' pa min pa'i phyir ro / /
des na lhung ba'i phyed yin la /
mgul du mid pa mngon na dngos gzhir 'gyur ro / /
kha'i nang ma dag pa dri ma can gyis bza' btung zos sam 'thungs na phyed nyid yin pas nyes byas so / /
ji tsam gyis kha dag pa yin zhe na /
kha de'i phyi rol ni lci ba 'am sas kun nas drud de chus bshal na dag pa yin no / /
kha'i nang ni chu khur ba do 'am gsum gyis bshal na dag pa'o / /
lhung bzed ji tsam gyis dag pa yin zhe na /
lhung bzed ni bsam pa thag pas lan gnyis sam gsuM bkru bshal byas na sgra mi snyan kyang dag pa nyid yin no / /
lhung bzed dag par byas pa la /
rtsi kha dog gi dreg pa la ngas pa la ni rtsi 'gog pa'i nyes pa med do / /
lhung bzed zas kyis 'bags pa med par bza' bar bya ba la reg kyang nyes pa med do / /
lhung bzed bdag rdzas sam lci ba'am /
sa gang yang rung bas lan gsum pa krus pa la cung zad snum pa nyid yod kyang nyes pa med do / /
lhung bzed dag par byas pa la snum mam rtsi langs pa bsal bar bya ba nyid yin no / /
lhung bzed zas la sogs pas 'bags ba'i phyogs de nyi tshe bkru bar bya ba nyid yin gyi /
ril gyis bkru mi dgos so / /
bum pa la sogs pa snum can dag snum med par bya ba'i phyir chu'i rdzing bu gting zab mo'i nang du gzhug go / /
dus ji srid du gzhug ce na /
nya 'am rus sbal lam /
sbal pa 'am chu srin byis pa gsod dam /
nya khyim dag gis snum ma lus par ldogs kyi bar du bzhag go /
bum pa sogs snum can mer sregs pas kyang snum med pa nyid du 'gyur ro / /
de ltar snum med pa de dag ji ltar dag par bya zhen /
snum med par gyur pa ni bkrus pas dag par 'gyur ro / /
gang gis bkru zhe na /
'dag rdzas sam lci bas bkrus na 'dags pa nyid do / /
gnyis pa ngo bo nyid kyi sel ba la dag don gnyis te /
lhan cig skyes pa dang nye bar @# / /
bsgrubs pa'o / /
dang po ni /
mdo dang bo bzhis bstan /
gnyis pa ni /
'byung khungs kyi dbang ni /
'byung khungs dag tu zhes pas bstan la /
btab pa'i dbang ni /
zangs la sogs bar tshwa la sogs pa btab pa ste /
'di la mi mngon yang ltung byed rdzogs par 'gyur bar 'grel par gsungs /
tshig don ni /
lan tshwa la sogs pa tsha chur gyur ba dang 'gyur byed kyi chur gyur pa dang /
rnyog chur gyur pa ni rang gi bya ba byed pa sog 'jog byas pa'am byin len ma byas par 'thung na ni phyed nyid de nyes byas so / /
tshwa chu la sogs par gyur pa de ni na min thams cad la byin len byas na ma brtsags kyad dus min par yang 'thung du rung ba nyid do| /
lan tshwa dang 'gyur byed /
ja bskol ba na tshwa gzhan la ltos pa lta bu rang gi bya ba mi byed pa dag la ni phyed nyid kyang med pa nyid do / /
tham rnyog pa can la ni bzhin gyi gzugs brnyan byung na rnyog pa med pa yin no| /
ka ta ka'i 'bras bu chu rnyog pa can phyi nang du bcug pas chu de shin tu dwangs par 'gyur ro / /
'gyur byed kyis kyang chu shin tu dwangs par 'gyur ro / /
zan gyis kyang chu shin tu dwangs par 'gyur ro / /
chu'i nang du gzhug par bya ba'i zan de mi 'jig par bya ba'i phyir snum gyis bsku'o / /
khron pa la sogs chu'i 'byung khungs dag tu zas btab pa mi mngon pa ni yod pa'i grangs nyid min no / /
mngon na ni ltung byed do / /
zas kyi phyogs gcig tu rung ba men pa 'dres bar 'gyur na 'dres ba'i phyogs de nyi tshe bsal bar bya ba nyid yin gyi /
lhag ma bza' bar bya'o / /
gnyis ba zhar la brtsog pa za ba'i nyes pa bstan pa ni /
zas la bya khwa ta la sogs pa'i mchus reg pa la ni /
reg pa'i phyogs de nyid dang de'i than skor yang bsal bar bya'o / /
ril ba lta bu de dang 'brel ba 'o ma lta bu'i rgyun gyis lhung bzed lta bu la reg pa ni lhung bzed kyis ril ba lta bu de la reg pa nyid min la /
ril ba dang 'brel ba'i 'o ma la sogs pa btsog par yang mi 'gyur ro / /
mdo de nyid ni btsog pa spangs pa'i phyir gsungs pa yin no / /
des na brtsog pa ni gnyis te /
gang zag dman pas dang /
dngos po dman pas so / /
dang po ni /
dge tshul man chad sbrang bu yan gyi kha 'phro'am /
kham bkrus par reg pa lta bu'o / /
gnyis pa ni /
dge slong nang yin yang rung /
gzhan gyi za 'phro gtsang ma'i nang du 'dres sam /
des gtsang ma phyags sam de lta bu'i snod du gtsang ma blug pa lta bu'o / /
gsum pa lag nya'i dmigs bsal la gnyis /
reg pa'i dang /
za ba'i dmigs bsal lo / /
dang po ni /
zas yod med nor ba dang /
yod par rjed bas bza' bar bya ba la reg pas kyang lag nyar 'gyur ba min no / /
nor ba dang brjed pa de gnyis kyis zas gnas nas spos pa rang gnas su bzhag pa'i @# / /
phyir reg ba yang lag nyar 'gyur ba min no / /
nor ba dang brjed pas zas gnas nas spos pa gnas kyi thag shin tu nye bar bskur gyi /
thag shin tu ring bar khyer na lag nya'i skyon du 'gyur ro / /
sangs rgyas kyi 'dul ba la ma mos pa'am /
the tshom za ba bslab ba'i gzhi thams cad la g.yel bas lag nyar blangs pa dang byin len blangs pa nyid ni /
rang bzhin du gnas pa'i lag nyar blangs pa dang byin len blangs pa nyid min no / /
byin len stobs bar 'os pa dang 'brel pa ma bral gyi bar du bza' bar bya ba blangs pa yang lag nyar blangs pa dang byin len byas pa min no / /
byin len stobs par 'os pa'i gang zag nges bzung ba'i thag pa la sogs pa dang zas 'brel ba nyid ni byin len stobs par 'os pa de dang zas 'brel pa nyid yin no / /
byin len la sogs par 'gyur ba la rang kho nas byas pa dgos sam zhe na /
sngoms pas mnyam pa lta ba tha mi dad pa ngag gis sog 'jog byas pa dang /
byin len byas pa dang /
lag nyar blangs ba dag ni gcig pa nyid yin pas dge slong gcig gi byin len byas pa de gzhan dag gi byin len byas pa yang yin no / /
sdom ba mchog dang ldan pa dge slong lta bu dang /
mchog min pa bslab ba byin pa lta bur gcig pas dge slong gi byin len sog 'jog gis bslab sbyin gyi byin len sog 'jog tu yang 'gyur ro / /
sdom pas mnyam pa mtshan mi mthun pa dag gi yang byin len sog 'jog phan tshun gcig pa nyid du 'gyur ram zhe na /
skyes pa dge slong dang bud med dge slong ma dag gi byin len dang sog 'jog ni phan tshun khyim pa dang 'dra bar /
dge slong gi byin len sog 'jog gis dge slong ma'i byin len sog 'jog tu mi 'gyur ro / /
dge slong gis dge tshul dag gi zas la reg pa nas sbed pa'i bar la nyes par 'gyur ba ni /
dge slong gi zas la dge tshul gyis reg pas nyes par mi 'gyur ba de bzhin no / /
lag nyar blangs pa'i rdzas de yang phyir blang ngo snyam pa'i 'dod pa'am /
ltos pa dang bcas pas phar phyin pa ni btang ba nyid min te /
bsam ba thag pa nas ma btang ba'i phyir ro / /
des na lag nya sogs 'jig par mi 'gyur ro / /
lag nyar blangs pa la sogs pa'i rdzas dang por ltos pa med par btang ba la /
phyis ltos pa dang bcas pa nyid ni /
byin len byas te zos na phyed nyid yin pas nyes byas so / /
ltos pa med par btang ba la ltos pa dang bcas pa phyed nyid yin pa de'i phyir /
ltos pa med par btang ba de bza' ba'i phyir du slang bar mi bya ste /
slong na ltos bcas skye ba'i phyir ro / /
ltos pa med par btang ba de shes ba zhin du phyir mi slang ste /
mi shes na nyes pa med do / /
zhing gi thog shas nod pa dang /
de @# / /
grub pa'i phyir reg ba ni chud za ba'i rkyen de lta bu dag yod na de la reg pa rung ba zin pa nyid du mi 'gyur ro / /
zas bkal ba'i shing rta la ni rkyen de lta bu yod na kha lo pa'i stan ma gtogs pa la reg par bya /
'bras la sogs pas gang ba'i shing rta la yang mi reg tu mi rung ba'i rkyen de lta bu yod na kha lo pa'i bstan ma gtogs pa la reg par bya'o / /
'brul sogs pas gang ba'i shing rta la yang de bzhin no / /
nang? pa zhon pa'i shing rta la ? rkyen de lta bu yod na kha lo pa'i stan ma gtogs pa la reg par bya'o / /
bza' ba dang 'bru la sogs pa bcug pa'i gru la ni ru? skya ma gtogs pa la reg go /
ru skya de 'dzin ba'i stan la yang reg bar mi bya'o / /
dge 'dun nam gang zag gi sman dag bskol ba'i tshe /
lus? pa na skyam pa dang gnas nas dbyung ba dang /
bzar bu'i las phyar ba la sogs pa dang /
bskol ba'i gnas las shing du dpog ba dag la yang mi rung ba med do / /
skyam pa sogs la dang po nas reg par bya 'am zhe na /
dang por lud pa zhi bar bya ba'i phyir dang por shing dbri ba dang me bsad pa dang /
gos kyi thu ba la sogs pas rlung g.yab pas 'bad par bya'o / /
de ltar byas kyang ma shi na skyam pa sogs bya'o / /
gnyis pa za ba'i dmigs bsal ni /
dge tshul la sogs pas ma theg par rang gis chu klung brgal ba'i phyir ram /
lam rgyags 'khyer ba'i khur tsha ba bsnyag pa'i phyir lag nyar blangs pa'i lam rgyags bzang rung ngo / /
gang gi tshe rung zhe na /
de gnyis kyi dus su bsnyen par ma rdzogs par rang gi lus sam de dang 'brel ba'i thag pa la sogs pa nas 'dzin pa'i cho ga ma 'byor tam /
rung ba'i lam brgyags gzhan med na'o / /
lam brgyags khyer ba'i khur tshab gzhan med na sbyin bdag gis de gzhan la bkur ba sogs spro bar bya'o / /
sbyin bdag la bcol yang ma grub pas khyer ba med na lam rgyags rang gis bkur bar bya'o / /
rang gis khyer ba de nyid las tshab gzhan la sbyin pas bsnyen par ma rdzogs pa dang bskal pa brje zhing blang ba sgrub par bya'o / /
gzhan dang rje ba de yang ma grub na /
rang gis khyer ba de bza' bar bya ba nyid do / /
byin len stobs par byed pa med na byin len ma byas pa rang gis khyer ba de'am /
byin len ma byas pa gzhan yang bza' bar bya'o / /
de gnyis dge slong gang gi bza' bya yin zhe na /
nyin gcig zan bcad par byas pa'i dge slong gi bza' bya'o / /
de nyi ma gang la ji tsam bza' zhe na /
bzar rung pa'i nyi ma dang po la sbar gang bza'o / /
nyi ma gnyis pa la ni spar ba do bza' bar bya'o / /
nyi ma gsum pa phan chad la ni ji tsam gyis chog pa de tsam bza' bar bya'o / /
shing thog @# / /
rung bar ma byas pa dang /
byin len ma byas pa dang /
lag nyar blangs pa dag kyang dus min par yang bza' bar bya ba nyid do / /
su'i bza' bya yin zhe na /
zan med pa'i dge slong gi'o / /
thams cad du bza' 'am zhe na /
shin tu bkres pa nyid na'o / /
zan med cing shin tu bkres pas la phug la sogs pa'i rtsa ba rung ba ma byas pa dag kyang dus min par yang bzur rung ngo| /
zan med cing shin tu bkres na rang gis kyang shing thog sogs btog pa dang rtsa ba nas dbyung ba nyid dang /
btso ba la sogs pa bsgrub par bya ba nyid kyang bya zhing gzhan yang byed du gzhug go /
bzhi pa bslab bya ni /
byin len ma stabs pa dang /
rung bar ma byas pa dang /
dus min par bza' ba la sogs pa rung bar bya ba dag la rtsom 'dod pa na de'i mdun rol tu yo byad la bdag dang gzhan gyi bdag gir bya ba'i tha snyad med pa byang gi sgra mi snyan na grags pa'i yid la byed pa mngon du bya'o / /
dge slong gis lag pa snyal ba bkrus pa dang 'dab ma dag yod na chu skyogs kyis skom mi btung ngo / /
de dag med na skyogs kyis skom btung ba ma sgribs par mi bya'o / /
chu skyogs de chu dang bcas pa nyid yin na kham bcad pa nyid du mi bzhag go /
skyogs de'i khag pa ni rnam pa gsum ste /
shid las byas ba dang /
rdo las byas pa dang /
sa las byas ba'o / /
skyog de bzhag pa'i gzhi shing las byas pa'am rdo las byas pa bcad bar bya'o / /
shing la sogs pa'i 'dab ma dag zas kyi snod nyid du spyod pa na byin len ma byas pa nyid la nyes pa med do / /
snod du spyod pa'i 'dab ma 'di la /
shing ljon pa sog las rngas pa dang ma rngas ba dag byin len stobs pa'i phyir ni khyad par med do / /
'dab ma brngas pa dang /
snod gzhan med na 'dab ma brdas ba dag kyang snod du sbyar ro /
sog 'jog gi ltung byed do / /
gnyis pa byin len gyi cho ga las 'das pa la lnga /
rkyen khyad par can la dmigs kyis bsal pa dang /
byin len gyi mtshan nyid dmigs bsal dang bcas pa /
zas zim pa'i tshul bstan pa /
byin len 'jig mi 'jig dogs gcod dang bcas pa /
yan lag gi mtshan nyid dmigs bsal dang bcas pa'o / /
dang po ni /
byin len byas pa'i zas gzhan dang /
byin len stobs pa'i bsnyen par ma rdzogs pa dag kyang med na /
sbyin bdag gis bsam pa thag pas dge slong la bsngos te btang ba'i bsod snyoms la dge slong rang gis blangs te sgra mi snyan gyi dus byin gyis brlabs nas bza' bar bya'o / /
gnyis pa ni /
ji tsam gyis byin len byas pa yin zhe na /
mngon sum drang thad du mnos pa ni byin len yin gyi /
glo dang rgyab nas mnos pa ni min no / /
@# / /
de yang bdag po dang las dang /
me chu nam mkha' sor bzhi tsam gyi rags bas mchod pa'i mtshams kyi nang du mnos pa dang /
sa mi dma' ba dang lag pas sleb ba 'thob pa'i phyogs na gnas pas mnos pa dang /
lag ba gnyis gan rkyal du bkan pas mnos pa dang /
lag pa la sogs pa'i lus sam /
lag pa de dang 'brel ba'i ltung bzed la sogs pas mnos pa dang /
zas de gyen du 'degs par nus pa las mnos pa dang /
ngo bo 'am rnam grangs kyis bsnyen par ma rdzogs pa las mnos pa dang /
rta dang glang po che dang sbre'u cad shes sogs mi min pa las kyang byin pa mnos pa ni byin len yin no / /
sbyin par mi 'dod pas byin pa ni byin len min bas /
sbyin par 'dod bas de'i yan lag gis sam lag pa de dang 'brel bas byin pa mnos pa ni byin len yin no / /
dmigs bsal ni /
byin len stobs pa po rang gi yul de na 'ga' yang de'i lag nas zan mi za ba'i mi smad par bya ba rigs ngan sogs yin na /
dkyil 'khor ram byugs rigs 'di'i steng du zhog cig ces bstan na yang byin len yin no / /
snod la khyad bar med pa ni /
lhung bzed dang /
lhung bzed de'i gzhi dag ni byin len gyi skabs 'dir gcig pa nyid de de gnyis kar du mnos bar byin len byas pa yin no / /
'thob pa'i phyogs kyi dmigs bsal ni /
sbre'u rnams kyi sbyod yul ni shing gi yal ga yin pas yal ga'i steng de nas spre'us byin len stabs pa de'i phyir mi 'thob pa'i sa nyid min no / /
lag pa gnyis bkan pa'i dmigs bsal ni /
shing thog dag man shel dang /
khri dang khri'u dad thu ba dang lhung bzed kyi gzhi dag gis byin len nod du mi rud pa nyid min no / /
shing thog de dag gnas pa slob ma dang nye gnas dag gis cang mi smra bas srog chags yod med sogs so sor brtag par bya'o / /
gsum pa ni /
shing thog 'brim par byed ba dag gis snyoms par 'brims par bya bar mos par bya'o / /
dge slong byin len byas pas 'brims pa nyid ni rung ba nyid yin no / /
zhun mar dang 'bru mar dang sbrang rtsi dang bu ram gyi dbu ba'i bum pa dag 'brim pa na /
gos dag ma rungs ba sdang ba'i phyir rtswa dang lo ma la sogs bdag gi sogs dag skyab par bya'o / /
brim par bya ba rgun 'bru la sogs ba gces ba bzad ba bar ma dang /
tha ma dag so sor byas nas brim bar bya'o / /
a smra zhim po dag logs shig tu bsal te brim par bya ste mi snyoms pa bsal ba'i phyir ro / /
'brim par byed ba'i skal ba ni de'i mkhan po 'am slob dpon @# / /
gyis nod par bya'o / /
mkhan slob kyis de'i skal ba nod na /
de gnyis shin tu rgan pas 'brim byed kyis mi 'thob pa'i zas bzang po thob na 'brim byed rang gi drung na 'dug pa'i grogs dag gis nod par bya'o / /
'brim par byed pa du ma nyid yin na drung na 'dug pa'i dge slong rang stan la sa ma 'phags bas de dag gi skal ba ji tsam len nus pa de tsam nod par bya zhing lhag ma ni gzhan dag gis nod do / /
bzhi pa ni /
byin len can gyi zas 'dril ba ni /
dge slong rang gnas nas ma 'phags bas len par nus pa nyid yin na byin len ma bshig /
gnas nas mi slob pa'i sar phyin na byin len zhig go /
byin len byas pa'i 'og tu sbrang bu dang grog spur la sogs pa dag gis reg pas kyang byin len ma zhig go /
dge slong gis 'dzin pa ma btang ba la gzhan gyis reg pas kyang byin len mi 'jig go /
byi bas reg pas ni byin len zhig par byas so / /
byin len 'jig pa'i rgyu bcu ste /
'dril ba dang /
dngos po gzhan du gyur pa dang /
skye ba gzhan du gyur pa dang /
nam mkha' la 'phangs pa dang /
bdag nyid dge slong min par gyur pa dang dge slong nang yin na'ang rung kyal ka lta bus kyang phrogs pa dang /
ma rdzogs pa la bsngos ba dang /
rang dang 'bral ba bral ba la ma rdzogs pas reg pa dang /
ltung ba byung nas spangs pa dang /
me chu lta bus dngos po brlag pa rnams so / /
byin len byas zin pa'i zas la gzhan gyis reg gal snyam pa'i the tshom bsal ba'i phyir du byin len stobs pa ni mi rigs pa nyid min no / /
lnga pa la gnyis las /
spyi don ni / /
mnyan yod du /
drug sdes /
bslab ba la g.yel bas byin len ma byas pa zos ba'o / /
rgyu mtshan dpang po med par zos pas brkus so dang dus min par zos so sogs kha zer ba'o / /
yan lag la bzhi las /
gzhi la /
dngos po chu dang so shing las gzhan pa byin len ma byas pa mgul du ming ba mngon ba'o / /
bdag nyid nang pa dang zan chang pa min pa'o / /
gnas ni sgra mi snyan nam de dang 'dra ba min pa /
kun slong zar 'dong pa /
sbyor ba zar rtsom pa /
mtha' mgul du mid pa'o / /
gzhung don ni /
byin len ma byas par za ba'i ltung byed 'di'i byed pa po gang zhe na /
shes gtso'o / /
gang la zhe na /
byin len ma bstabs pa nyid la'o / /
gang gis byin len ma bstabs pa la zhe na /
chu dang so shing sogs ma gtogs pa bza' bar bya ba'i'o / /
gang du bza' bar bya ba'i zhe na /
khar bza' bar bya ba yin gyi /
rna @# / /
ba sogs su longs spyod pa ni min no / /
gang byas na byed pa po yin zhe na /
zos pa mgul du mid pa la ltung ba dngos gzhi'i byed pa po yin no / /
dmigs bsal ni /
byang gi sgra mi snyan du za ba ni ma gtogs so / /
der yang dus dran bya dgos te /
zhu bar /
byang gi sgra mi snyan gyi gling na ni zas ma byin bar kha'i sgo nas za bar byed par gal te byang gi sgra mi snyan pa'i dus su byin gyis rlob na ni ltung ba med do / /
ci ste byin gyis mi rlob na ni nyes byas so / /
zhes gsungs /
nad pas rang gi zas khar skyel mi nus na bsnyen par rdzogs pa gzhan med na bsnyen par ma rdzogs pa las khar zan nod par byas te de la byin len 'jig pa'i skyon med do / /
nad pa bsnyen par ma rdzogs pas bsnyen par rdzogs pas zas bstabs ba bza' bar bya'o / /
byin len ma byas par za ba'i ltung byed do / /
lnga pa zas bsod pa las gyur pa la sbyi don /
ser skyar drug sdes rang nyams dang lto 'dun no / /
rgyu mtshan yul de la gnod pa dang rang lto 'dun la zhugs pa sogs so / /
yan lag la bzhi las /
gzhi la /
dngos po yul dus der zas bsod par grags pa /
rung tshad ldan /
sbyin bdag de nyid kyis yin pa'o / /
yul khyim pa tha snyad lnga ldan /
nye du ma yin pa /
rdzas tha dad ma blangs par ster ba po min pa lus tha mal bar gnas pa ste drug ldan no / /
bdag nyid nad pa dang ci bder bstabs pa min pa'o / /
kun slong blangs te zar 'dod pa'o / /
sbyor ba rang gi lag tu bsam pa'i don gsal por mngon sum du smras pa'o / /
mthar thug mgul du ming ba'o / /
gzhung don la gnyis las /
yan lag gi mtshan nyid ni zas bsod pa ji lta bu zhe na /
'o ma dang zho dang mar dang nya sha dang sha skam lta bu ni zas bsod pa yin no / /
TIk+kar /
rnam pa de lta bu dag dang mar khu la sogs pa dag ni zas bsod pa yin no zhes gsungs /
zas bsod pa 'di ni ltung ba 'di'i byed pa po'o / /
sbyin par byed pa nye du min pa khyim pa nyid kyang byed pa po yin no / /
gang gi tshe de gnyis byed pa po yin zhe na /
rang gi lag gis blangs te zos na dngos gzhi'i byed pa po yin no / /
bdag nyid min pas zas bsod pa slangs pa dang /
gzhan slong du bcug pa nyid de la ni nyes byas kyi byed pa po'o / /
min pa thams cad la de gnyis ltung ba 'di'i byed pa po yin nam zhe na /
sbyin bdag gis slong ba po la ci bder ma bstabs pa la yin gyi bstabs pa la ni ltung ba med do / /
bstabs pa la nyes pa med pa de'i phyir sbyin bdag gis ci bder ma bstabs pas dang por ngan pa 'bru mar la sogs pa'am bsod pa 'o ma la sogs pa'am /
tha mal ba ra'i 'o ma la sogs pa'am /
bzang po pa'i 'o ma @# / /
la sogs pa yang na ngan pa ra'i 'o ma bsod pa 'bras kyi 'o thug mar dang sha kha ra dang bsres pa'o / /
bzang po gong ma sreg la sogs pa'i sha /
bal po se'u'i khu ba /
na le sham la sogs pa spod kyi bye brag dang sbyar ba'o / /
de lta ba'i bsod snyoms thob ba ste ci bder bstabs pa na /
gal te slar yang zas bsod pa blangs na khyim pa dang nye du min pa de gnyis la blangs na nyes byas /
zos na dngos gzhi'i byed pa po'o / /
gnyis pa sel ba ni /
bzang po ci bder bstabs pa na /
ngan pa blangs te za ba 'di la ni phyed nyes byas nyid yin te /
bzang po stabs pas dngos gzhi med la ngan pa ma stabs pas nyes byas su 'gyur /
TIk+kar /
dge slong gis bsod pa 'thob pa na /
ngan pa slong bar byed na de slong ba la yang nyes byas la zos pa na yang nyes byas so / /
zhes dang /
bam lngar /
bsod pa 'thob pa na /
ngan pa slong ba dang de thob pa zos pa la nyes byas so / /
zhes dang /
rnam 'byed du /
zho sbyin pan chur khu dang dar ba slong ba la ltung ba med do / /
zhes dang /
de'i TIk+kar /
dman pa slong ba'i phyir zhes so / /
ci bde rab stabs pa'i mtshan nyid gang zhe na /
sbyin bdag zas khyer te phyir byung bas dge slong zas mi len par cang mi smra'am /
kho bo la 'di mi dgos so zhes phyir spong ba la 'o na ci slong zhes dris pa ni sbyin bdag gis zas ci bder stabs pa nyid yin no / /
bsod pa slong ba'i ltung byed do / /
bcu pa lnga pa la drug /
gzhan gyi srog la dang /
'dod pa'i longs spyod la dang /
bsod nams la dang /
lus srog la dang /
lus la dang /
phyir bcos pa la gnod pa'o / /
dang po la gnyis las /
rnam 'byed nas 'byung ba la /
spyi don /
ko'u sham bir /
'dun pa /
nyon mongs pa bag med pa'o / /
rgyu mtshan sogs 'debs pa bzhin /
rang ched ces sbyar ro / /
gzhung don la gnyis las /
mdor bstan ni /
rang spyad pa'i don nyid la 'jug pa dang /
'jug tu 'dzud pa dag la shes gtso'o / /
gzhan yang srog chags dang bcas pa nyid la'o / /
gang gi srog chags dang bcas pa zhe na /
chu dang zhun mar dang 'bru mar ngang sbrang rtsi dang bu ram gyi dbu ba dang /
'o ma dang zho dang mar dang tshwa dang 'bru'i tshwa dang /
zho kha chu dang rtsab mo dang shing thog dang bca' bar bya ba la sogs ba rang gi lus kyi yo byad du nye bar sbyar bar bya ba'i srog chags dang bcas pa'o / /
srog chags ji lta bu'i srog chags dang bcas pa zhe na /
tha mal pa'i mig la snang ba ltar nus pas so / /
gang gi tshe ltung byed du 'gyur zhe na /
srog chags de dag shi na ltung byed du 'gyur ro / /
srog chags du ma shi na yang ltung byed gcig tu 'gyur ram zhe na /
dud 'gror gyur pa'i srog chags re re'i srog 'gags ba na /
ltung ba re rer 'gyur ro / /
dngos gzhi 'di nges pa yin la /
sbyor ba ni rtsom pa'i dbang gis ma nges te /
rtsom pa gcig @# / /
gis mang po shin yang sbyor ba'i ltung ba cig kho na yin la /
rtsom pa du mas bsad na rtsom pa ji snyed pa'i sbyor ba'i ltung bar 'gyur ro / /
gnyis pa rgyas bshad ni /
sngar rang spyad pa zhes gsungs pa'i mtshan nyid ji lta bu zhe na /
spyad pa ni rang gi lus kyir nye bar spyad pa yin no / /
spyad pa'i ngo bo ni 'di lta ste /
khrus dang ltung ba dang /
so shing dor ba dang /
lag pa dang rkang pa bkru ba'o / /
der ma zad lus kyi yo byad du nye bar spyad pa gang yin pa de ni lus kyir spyad pa yin no / /
lus kyi yo byad gang zhe na /
bza' bar bya ba dang /
lhung bzed dang /
chos gos dang /
gnas dang so bkru ba dang /
me la sogs pa ni lus kyi yo byad dag yin no / /
sogs pa'i sgras /
khri dang khri'u dang stan nang tshangs can dang /
lwab la sogs pa bsdu'o / /
lus kyi yo byad du nye bar sbyar ba gang zhe na /
lus kyi yo byad de dag tu nye bar sbyar ba ni /
sa dang lci ba dang tshon dang /
rtswa dang shing la sogs pa'o / /
lus kyi yo byad de dag tu nye bar sbyar ba de dag la chu la sogs pa ji ltar dgos she na /
lus kyi yo byad de dag tu nye bar sbyar ba de dag la chu la sogs pa dgos pa ni /
'di lta ste /
byi dor bya ba dang /
bkru ba dang kha bsgyur ba dang /
chag chag gdab pa dang /
phyag dar bya ba dang /
zhal zhal bya ba dang /
'u sha dang /
thang dang thug ba dag tu bya ba'o / /
yur ba la sogs pa'i srog chags dang bcas pa'i chu'i srol dgag pa dang /
bsal ba dag kyang nye bar sbyar bar yin no / /
shing srog chags dang bcas pa'i chu'i nang du gzhug pa dang /
chu'i nang du drang ba dang /
chu'i nang nas skams sar bshal ba dang /
rdo la sogs pa'i chu lon sogs chur g.yeng ba dang /
bshal ba dag kyang nye bar sbyor ba yin no / /
gos rim pa cig ba las gzhan ba sbru can dang lhan pa can la sogs pa bkru ba yang sbyor pa yin no / /
gos rim pa cig pa can de yang srog chags kyi khams lhag par mang ba'i chu la bkru ba lta bu yang nye bar sbyor ba dag yin no / /
srog chags dang bcas pa'i chu la spyod pa rnam par 'byed pa'o / /
gnyis pa phran tshegs la sogs pa'i skabs nas 'byung ba la bzhi /
chu tshags med du mi rung ba dmigs bsal dang bcas pa chu brtag pa'i tshul zhar la srog chags la gnod pa spangs pa /
chu rung ba rnams kyi mtshan nyid /
chu dang 'brel ba'i las gzhan bstan pa'o / /
dang po ni /
dge slong gis chu btsags pa'i phyir spyar tshags bcang bar bya'o / /
chos 'di pa rnams kyis chu tshags lnga gang rung ma bcangs na zhag tu mi ldan pa'i dang chul longs spyod pa'i dang /
lam du mi ldan pa'i nyes ba 'byung bas /
de 'gog pa la che chung gi tshad dgos pa bsgrub nus dang /
dam lhod srog chags phra mo thub pa yin no / /
sbyang tshags de'i ngo bo gang zhe na /
chu bzed pa'i snod bum pa la sogs pa'i steng gi nam @# / /
mkha' la bzhag par bya zhing /
chu snod dgang ba dang srog chags btsag par bya ba'i chu zed par byed pa /
chu tshags gdags par bya ba'i lcags gzer dag btab pa'i shing bu gsum phan tshun bsnol te mdung khyim ltar gnas pa dang ldan pa la btags pa'i chu tshags ni spyang tshags de zhes bya'o / /
srog chags 'tsho ba'i phyir chu tshags la chu cung zad gnas par bya ba'i phyir gcal bzhug par bya'o / /
gang gi zhe na /
bye ma 'am lci ba'i gcal gzhug par bya'o / /
yang na chu gnas pa'i don du chu tshags kyi rten 'og tu snod tshags mig can gzhug go / /
gang las byas ba zhe na /
sa dang zangs ma las byas pa gang yang rung ngo / /
tshags rten snod de ni shing bu gsum gyi thog ma la gdags so / /
thabs gang gis gdags she na /
tshags rten snod dal bu gu phug ste lung btags te shing bu gsum gyi thog ma la gdags so / /
yang na tshags rten snod de ni bu gu du ma byas nas ngos g.yas g.yon gnyis nas shing bu dag la btags na yang 'dug tu btub po / /
de'i 'og tu song ba'i srog chags la gnod pa spangs pa'i phyir chu tshags kyi phyi rol gyi ngos su tshags rten snod bzhag par bya'o / /
de ci zhig gis gdags she na /
snga mas las byas pa ni /
tha gus gdags so / /
phyi ma zangs las byas pa ni /
lcags thag 'jam pos gdags so / /
gang zag gis kyang tshags rten snod de bcang bar bya'o / /
chu tshags las chu mi 'dzag na shing leb kyis chu tshags la dal bu dal bus brdab par bya'o / /
chu tshags gnyis pa bum tshags lce'u can ni tshegs chung bas 'dod par bya'o / /
bum tshags lce'u can de gang zag gis kyang bcang bar bya'o / /
de ci las byas pa bcang zhe na /
sa'am zangs ma las byas pa bcang bar bya'o / /
de'i dbyibs ji 'dra bya zhe na /
bum tshags lce'u can de ni phyi bum pa'i dbyibs can kha'i nang padma'i snying po'i bu gu lta bu'i bu gu dang ldan pa /
bu gu'i ngos 'og ma sbubs can yin no / /
bu gu de dag tu srog chags mi 'chor ba'i ras mas dgab par byas nas chu btsag go / /
gang zag gis kyang chu tshags nye bar bzhag par bya'o / /
chu tshags ji lta bu zhe na /
chu tshags shing bu la ras g.yogs pa'i gru gsum mam /
'dis ril tshags kyang bzung ngo / /
'og zo ba zhabs ma bcug pa lta bu'i nang nas ras g.yogs pa'i ril ba zhabs tshags can nam /
kha zhabs gnyis su tha gu btags pa'i bsal tshags rnams bcad par bya'o / /
dmigs bsal ni /
byam bum dang /
ril bdag gis chu rung ba bcus pa nyid dang /
lam du chu dung ba yod pa nyid kyang chu tshags de dang ldan pa nyid yin pas chu tshags dngos su med kyang nyes pa med do| |chu tshags de med par ljongs rgyu zhing 'gro bar mi bya'o / /
grogs nang zhes 'gras pa dang bcas pa dang lhan cig tu ljongs rgyu zhing 'gro bar mi bya'o /
gal te de dang 'grogs nas mi 'gron tshul khrims sogs kyi bar chad du 'gyur ba'i @# / /
rkyen de lta bu yod na /
gtsug lag khang de nyid du de la bzod pa gsol te 'gro bar bya'o / /
chu 'tshag ba'i bya ba byed pa ni /
chu tshags yod pa nyid ni chu tshugs yod pa nyid yin no / /
grogs gzhan gyis chu 'tshag pa'i dus der chu tshags de sbyin no zhes khas blangs pa ni chu tshags dang ldan pa nyid yin no / /
ljongs rgyu ba'i tshe chu tshags dang bcas pa'i grogs dang grong gzhan du 'bral ba na des chu tshags sbyin bar /
bsam blangs na grogs kyi chu tshags de la brten par mi bya'o / /
chus phongs par mi 'gyur ba'i nye 'khor du dge slong 'gro ba ni ljongs rgyu ba min pas der chu tshags med kyang nyes pa med do / /
chus phongs par mi 'gyur ba'i nye 'khor de ni rgyang grags lnga nyid do / /
mdo snga ma'i dmigs bsal ni /
dge slong gis der phyin nas /
chu tshags rnyed par 'gyur ba'i des pa med par rang gi gnas su chu tshags bzhag ste gnas gzhan du song ba chu tshags de dang ldan pa nyid min pa ni rang dga' byed pa min pa min no / /
dge slong re re la chu tshags re re dgos sam zhe na /
ljongs rgyu ba'i cho chu tshags gcig gis dge 'dun man chad du mchu tshags re dang ldan pa nyid min par mi 'gyur ro / /
chu'i rgyun mgyogs par myur ba la /
grus 'gro ba la ni rgyang grags lnga tshun chad phongs par mi 'gyur la /
de phan chad ni phongs par mi 'gyur ba min no / /
des na rgyang grags lnga phan chad du chu btsags zin rung ba'am /
chu tshags med na rgyang grags re re zhing nyes byas dang /
phyed la nyes byas phra mor 'gyur ro / /
chu'i rgyun mgyogs par 'gro ba de la dge slong chu mgor srog chags yod med brtags nas brtags pa'i chu de dang mnyam du rgyun phyogs su 'brel bar 'gro ba ni sngar chu brtags par byas pa des rgyang grags gcig gi bar du brtag mi dgos par chu la 'dod dgur 'jug tu rung ngo / /
dmigs bsal ni /
gal te brtags pa'i chu de rgyang grags kyi nang yan chad du chu gzhan dang 'dres par gyur na 'dres pa de yan chad du ma brtags par 'jug tu dung? gis phyin chad brtag dgos so / /
gnyis pa chu brtag pa'i tshul ni /
'khyil chu lta bu la phor gang tsam la brtags pa nas 'dom gang khor yug tshun chad ni brtags pa de nyid yin no / /
ji tsam gyis chu dag pa yin zhe na /
tha mal pa'i mig skyon med kyis srog chags ma mthong bar dag pa nyid kyi chu ni dag pa yin no / /
mig gang gis shen /
tha mal pa'i sha'i mig gis dag pa yin gyi lha'i mig la sogs pas min no / /
chu ji lta bu la srog chags yod med brtag ce na /
mi g.yo? pa dang snyog ba med pa la brtag par bya'o / /
bum pa chus gang ba nyid la brtag par bya'o / /
yun ji tsam du brtag ce na /
chu brtag pa de la bya ba las 'das par bgrang ba'i yun ring po nyid du brtag par mi bya'o / /
srog chags yin min the tshom za na /
rtsal sogs pa'i rtse mo 'jam pos bstan na brtag par sla'o / /
brtag nas ji ltar sgrub ce na /
srol chags med na longs spyod cing /
'dug na @# / /
chu'i srog chags de dag 'chi bar 'gyur ba'i lam du mi 'dor ro / /
chu'i srog chags las gzhan shig dang rtswa shig la sogs pa yang 'chi bar 'gyur ba'i lam du mi dor ro / /
gal te mar me'i nang du phye ma leb la sogs pa'i srog chags lhung na /
mar me de byed pas mar me de 'od mi sgrib pa'i 'od khang gis g.yogs par bya'o / /
'od khang de ji lta bu zhen /
smyig tshal gyi gzeb dar dkar ram lhang tsher srab mos g.yogs pa ni 'od khang de zhes bya'o / /
yang na mig brgya ba yang 'od khang du rung ngo / /
de ji lta bu zhe na /
rdza mkhan gyis dang bo nas sa las byas pa'i snod bum ba'i dbyibs 'dra ba tshags se lta bur bu ga mang po btod nas so btang ba ched du byas pa'am /
bum pa la sogs pa'i snod la phyis bu gu mang po btod pa can no / /
skra la sogs pa'i rnyis sbrul bzung bar mi bya'o / /
sbrul ji ltar bsal zhe na /
se gol gyi sgra phyung ste /
kye bzhin bzang /
mig lam na ma 'dug ces brjod par bya'o / /
de skad brjod kyang mig lam na mi snang ba'i phyogs na mi 'dug na /
dbyug gu skam khas dal bus rdzam 'am bum par bcug ste kha bcad nas du gu dag btod de sbrul bsal bar bya'o / /
thabs snga ma de ma grub na /
lcags phod dam shor bu'am /
shur bu phre'us sam tha gu ra sams dkris pa'i zhags mig gis sbrul gyi mgul bar bcings te dor bar bya'o / /
lcags phod la sogs pas bcing pa'i thabs de dag ni /
rdza ma la sogs par gzhug pa la yang bya'o / /
sbrul de nags la sogs pa tshang tshing gi nang du dor par mi bya ste /
de ni me gtong pa'i nyes pa spang ba'i phyir ro / /
sbrul de khung du zhugs pa'i bar du bsdang bar bya'o / /
lus kyi shig rnams ni ras ma'i nang du gzhug par bya'o / /
ras ma de ni ka ba'am rtsig ba'i gseb tu gzhug par bya'o / /
rtswa shig rnams ni rtswa mngon par yod pa'i gsing mar dor ro / /
yang na phyogs bsil bar dor bar bya'o / /
snga mchu'i srog chags khron pa sogs thag ring bor phyir gzhug par bya ba'i phyir /
gang zag gis kyang bsal snod bcang bar bya'o / /
bsal snod ji lta bu zhe na /
bum pa sogs la mgrin pa dang zhabs gnyis gar du thag pa btags te mar gtong ba na mgrin pa'i thag pa nas bzung zhing zhabs kyi thag pa glong la chu'i nang du sleb pa na mgrin pa'i thag pa glod cing zhabs kyi thag pa 'then pas kha bub tu 'gyur ro / /
yang na srog chags btsags pa'i chu tshags de nyid kyi srog chags de dag khron pa la sogs par gzhug par bya'o / /
de la yang mgrin pa dang zhabs su spyang thag gdags pa'i tshul ni sngam bzhin no / /
chu tshags la srog chags chags pa bsal ba'i thabs ni chus bshal ba yin no / /
chu tshags la dri ma bsal ba'i thabs ni chus bkru ba'o / /
chu chags rul bar mi 'gyur ba'i thabs ni nyi ma sogs la skam pa'o / /
dri ma bsal ba dang rul bar mi 'gyur ba de gnyis ka la yang dam du btsir nas @# / /
tshu zag na phan pa nyid do / /
gsum ba chu rung ba rnams kyi mtshan nyid ni /
dge 'dun tshad ma dge 'dun 'di la srog chags dang bcas pa'i chus tha snyad byed pa med do zhes bya ba dang /
gang zag tshad ma gang zag 'di srog chags dang bcas pa'i chu mi sbyod do zhes bya ba dang /
chu tshags tshad ma chu btsags 'dis btsags pa'i chu dus thams cad du dag pa yin no zhes bya ba dang /
chu tshad ma khron pa la sogs pa'i chu 'di la nam yang srog chags med zhos bya ba rnyed pa'i shes bsam brtags par 'jug pa la ni kha na ma tho ba med do / /
nyin zhag gi rung ba ni /
chu bcus pa dang khron pa'i chu dag ni sang nyi ma 'char kha tshun chad nyi ma snga mar brtags pa nyid kyi rjes su 'jug go / /
bzhi pa chu dang 'dres pa'i las gzhan bstan pa ni /
dge slong gis dge 'dun gyi rkang bkrus kyi snod chus stor pa mthong na dgang bar bya'o / /
chu'i snod dang 'bru mar sogs gzhan gyi snod kyang dge 'dun gyis nye bar bzhag par bya'o / /
dge 'dun gyi chu dang gzhan gyi snod der gtogs pa ni 'drub pa snod sbyad 'drub par bskos pa'i las yin no / /
snod sbyad 'drub pa'i las bstan pa 'dir dge 'dun gyi snod spyad gzhan la sbyin pa dang /
de spyir blang ba dag kyang ma bsdus pa min pas de dag kyang snong sbyad 'drub pa'i las yin no / /
khyim pa dge 'dun gyi snod sbyad rnying pa brnya' ba nying la rnying bde yod pa nyid na snod spyad 'drub bas de g.yar bor sbyin par bya'o / /
de yong pa nyid na sbyin par bya'o zhes pa'i tshig nges gtsug lag khang du yon bdag rnams 'ongs nas snod sbyad rnying pa brnya' ba la sbyin par bya ba nyid byang ma brnyan pa min no / /
dge slong dge 'dun gyi snod sbyang brnya' ba 'am slong na snod sbyang 'drub bas dge 'dun gyi snod sbyang gsar ba yod na phyir blang ba med pa nyid du gtan sbyin par bya'o / /
dge 'dun gyi snod spyad bzhag pa'i phyir du mdzod khang bsko bar bya'o / /
sa dang zangs ma'i snod spyad dag gnas khang so sor bzhag go / /
de med na mdzod khang gcig tu yang so sor bzhag go /
dge 'dun gyi don du chu nye bar bzhag par bya'o / /
chu de gar bab bab tu mi bzhag go /
gang du bzhag cen /
chu bzhag ba de'i ched du chu khang bya'o / /
phyogs gang du zhe na /
gtsug lag khang gi nang gi lho nu ba kyi mtshams su bya ste /
der rtag tu grib ma 'bab pa'i phyir ro / /
chu khang de la ngos su skar khung gdod pa dang /
'og gzhir so phag gi bcal bkram ba dang /
chu phyir 'byung bar bya ba'i phyir chu khung gdod pa dang /
sgo gdod pa dang /
sgo der sgo gleg gzhug pa dang /
sgo de la lag gzung gi yang mig gzhug par bya'o / /
chu khang der chu tshags bzhag pa'i phyir gdad bu bya'o / /
chu snod shing gi khri'u dag la bzhag bo / /
yang na chu snod so phag gi stegs bu'i steng du bzhag go /
de nyi tshe'i steng du bzhag gam zhe na /
stegs bu de'i steng du shing leb bam /
bcu bskor sogs kyi gzhi dag la bzhag go /
chu snod ni /
tha na phyi rol che chung du 'gro ba'i khrus chu'i ched kyi par yan chad @# / /
kyi snod kyang dri ma med par gtsang sbra bya'o / /
chu snod dri ma med par gtsang bar bya'o / /
btung bar bya ba'i chu yang gtsang sbra dang gtsang bar bya'o / /
ltung bar bya ba'i chu de lag pa dang gos dri ma can rung ba min pa dag gis brim par mi bya'o / /
chu snod rnams kyi nang dus dus su bkru bshal bya zhing sbyang bar bya'o / /
chu snod zab mo nang gi zhabs su lag pas mi sleb pa rnams kyi bkru bshal na spuM shel rtse'i 'khrud shing dam /
'dab ma'i chang bu'am /
ras ma shing bu'i rtse mo la btags par bya'o / /
khru taM shing de la zas kyi 'gram zer du ma grugs mi srung ba nyid du mi bya'o / /
chu snod bkru bshal byas pa nyi ma sogs la skam par yang bya'o / /
bkru ba dang skam pa de'i tshe chu snod kyis brel bar mi 'gyur bar bya ba'i phyir snod sbyad thams cad dus cig char nyid du bkru ba dang skam par mi bya'o / /
chu blang ba la sogs pa ji skad bstan pa'i chu dang 'brel ba'i las ni gnas pa slob ma dang nye gnas kyis bya ba yin no / /
srog chags dang bcas pa'i chu dang 'brel ba phran tshogs la sogs pa'i skabs so / /
srog chags dang bcas pa'i chu la sbyod pa'i ltung byed do / /
gnyis pa gzhan gyi 'dod pa'i longs sbyod la gnod pa la gnyis las /
'dug pa'i spyi don /
mnyan yod du /
'char ka 'dod chags kyi kun tu sbyor ba /
rgyu mtshan bdag nyid nyon mongs pa'i bsam pa skyeb dang /
gzhan la gnod bsogs so / /
yan lag la bzhi las /
gzhi la /
gnas ni gnas la zhen pa gegs byed gzhan med pa /
mngon sum yin pa'o / /
nam TIka tu /
'dom gang gi nang yin bzhes so / /
bdag nyid bar chang dang mi ldan pa dang /
'dug pa'o / /
yul ni /
skyes pa bud med /
khyim pa tha snyad phyed dang lnga ldan /
lus rten du rung ba /
rdzu 'phrul ma thob pa /
sprod pa la zhugs pa'am phyogs pa'o / /
kun slong brang pas 'dug par 'dod pa /
sbyor ba 'dug par rtsom pa /
mtha' 'dug par rdzogs shing tshor ba'o / /
gzhung don la gnyis las /
thun mong ba ni /
shes gtso'o / /
gang la na dngos su zhugs pa'am /
phyogs pa la'o / /
ci zhig la na /
sprod pa la'o / /
gang gi sprod pa la na /
skyes pa dang bud med gnyis kyi dbang po gnyis sprod pa'o / /
skyes pa dang bud med ji lta bu zhe na /
khyim pa nyid kyi skyes pa dang bud med do / /
de gnyis gnas gang na 'dug kyang ltung bar 'gyur ram zhen /
gnas de dge slong gi las gzhan /
skyes pa dang bud med de gnyis ka'am gang rung gi yin na'o / /
de tsam gyi ltung ba 'dir 'gyur ram zhe na /
gnas de ni de gnyis 'khrig pa spyod pa la /
dge slong las gzhan gegs byed pa med pa nyid kyis 'khrig pa spyad du dung ba nyid na'o / /
gnyis pa thun mong ma yin pa ni /
gang byas na 'dug pa'i ltung byed du 'gyur zhe na /
ma sgribs par mngon sum du brnag pa ste nan gyis 'dug na'o / /
nyal po byed par shom pa'i khyim na 'dug pa'i ltung byed do / /
gnyis pa 'greng bal spyi don /
@# / /
gnas dben pa dang /
bdag nyid 'greng ba zhes sbyar /
gzhan 'dra'o / /
gzhung don la gsum /
yan lag gi mtshan nyid /
sel ba gnas kyi mtshan nyid do / /
ltung ba 'di'i byed pa po gang zhen /
thun mong ba rnams khas blangs nas dben pa skyabs yod par brnag pas 'greng na ltung byed do / /
thams cad du 'gyur ram zhe na /
gal te glang po chel sogs pa 'jigs pa'i dbang gis 'greng na nyes pa med la de min na ltung bar 'gyur ro / /
bslab pa'i gzhi snga ma dang 'di gnyis la bye brag ni 'di yod de /
snga ma la ni mngon sum du brnags pas 'dug na'o / /
'di la ni dben par brnags bas 'greng na'o / /
des na snga ma la ni dben par brnags pas 'dug na nyes byas su 'gyur la /
'di la ni mngon sum du brnags pas 'greng na nyes byas su 'gyur ro / /
snga ma dang 'di gnyis ka la 'gro ba dang nyal ba gnyis la ni nyes pa kho nar 'gyur ro / /
gnyis pa ni /
tshor bya 'khrig pa sbyod par byed pa gnyis dang /
tshor byed ltung ba 'byin pa po gnyis kas phan tshun mtshor na gnas der 'greng ba nyes byas kyi byed pa bo yin no / /
'dug ba dang 'greng ba'i dge slong gis lta ba dang nyan pa sbrod par byed pa gnyis kyi gnas las gnas gzhan la sems gtod bar byed na yang nyes byes so / /
gsum pa ni /
bslab pa'i gzhi gnyis po 'di la mig gi shes pa mnyams bas mthong ba'i sbyod yul gyi mtha' tshun chad ni gnas kyi mtha' yi no mdzod ni khyams kyi khang khyim gyi khongs su gtogs bas gnas cig go /
nyal bo shom pa'i khyim de las khyim gzhan dge slong 'dug pa dang 'greng bas nyal bo shom pa mngon sum du mthong na khyim de dag gi bdag ba bza' tha dad pa yin na gnas tha dad pas ltung bang mi 'gyur la /
bza' gcig ba yin na gnas cig bas ltung ba rdzogs par 'gyur ro / /
nyal bo byed par shom pa'i khyim na 'greng ba'i ltung byed do / /
gsum pa gzhan gyi bsod nams la gnod pa'i sbyi don /
mnyan yod du /
kun dga' bo ma brtags par sbyad pa'o / /
rgyu mtshan dge slong gi'ang mchod gnas mu stegs can dang /
rnyed pa'i bar chad du 'gyur ba dang ma dad pa'o / /
yan lag la bzhi las gzhil /
yul mu stegs can gyi bslab pa can tha snyad gsum dang ldan pa /
rdzas tha dad pa /
nye du /
nad pa /
rab tu 'byung bar 'dod ba 'di ba la 'tsho ba ltos pa gzhi min pa'o / /
dngos po dus rung gi bza' ba 'am bca' ba /
rung tshad ldan| rang gi yin pa dman pa min pa'o / /
kun slong sdig lta dang dbral 'dod min par ster bar 'dod pa /
sbyor ba ster bar rtsom pa /
mtha' des thob ba'o / /
gzhung don la gnyis las /
yan lag gi mtshan nyid ni gang byas na gcer bu la zas ster ba'i ltung bar 'gyur zhe na /
gcer bu pa pho ya da rung mo yang rung ba la ster na ltung byed du 'gyur /
dmigs bsal ni /
gcer bu de zas ster ba bo'i nye du dang /
chos 'dib la rab tu 'byung @# / /
ba la ltos pa dang /
nad pa ma gtogs pa la ster na ltung byed do / /
gang la zhe na /
nad pa'i rtags 'di dang rab tu byung ba 'di med pa'i gceng bu la'o / /
gang du byin na zhen /
gcer bu de'i lus lag pa sogs sam /
lus dang 'brel ba lhung bzed la sogs par ster na'o / /
dngos po gang zhe na /
bca' bar bya ba dang /
bza' bar bya ba dag go /
de ji lta bu zhe na /
rung ba dag go /
su la zhen /
dge slong rang dang gcer bu de gnyis ka la rung ba'o / /
don gang yang rung ba'i phyir du byin na'am zhe na /
gcer bu bsdig bcan gyi lta ba'i rnam pa dang bral ba nyid kyi phyir ster ba ma gtogs so / /
dge slong rang gis sbyin na ltung byed du 'gyur ro / /
gnyis pa sel ba ni /
rang dang de la mi rung ba'i zas byin pa ngag ni nyes byas so / /
gzhan sbyin du 'jug na'ang nyes byas so / /
rang gis nal ta byas nas byin na nyes byas so / /
lus sam de dang 'brel ba las gzhan du bza' ba sogs bgo bsha' byed pa'i tshul du 'jog na nyes byas so / /
zhan pa'i blos gdol ba bzhin du gzhan du 'jog pa la ni ltung ba med do / /
gcer bu la sbyin pa'i ltung byed do / /
bzhi pa rang gzhan gyi lus sog la gnod pa la gsum las /
dmag la lta ba'i sbyi don /
mnyan yod du /
drug sdes ma dul ba'o / /
rgyu mtshan rang gzhan gyi lus srog la gnod ba dang /
dge ba'i bar chad du 'gyur ba sogs so / /
yan lag la bzhi las /
gzhi la /
yul byis pa skyes pa tha snyad dmag gi mtshan nyid du grub pa g.yul sprod pa'i phyir chas pa yin pa'o / /
bdag nyid rkyen dgos dang mi ldan zhing /
den gnas pa'i don can min pa'o / /
kun slong lta bar 'dod ba /
sbyor brtsom pa /
mtha' nye 'khor las 'das te mthong ba'o / /
gzhung don la gsum las /
yan lag gi mtshan nyid ni /
gang byas na dmag la lta ba'i ltung byed du 'gyur zhe na /
g.yul sprod pa'i phyir chas pa'i g.yul la mngon par dga' ba'i dmag la ltad mo lta ba'i don nyid kyis zhugs pa'i dge slong la ltung bar 'gyur ro / /
dge slong bsod snyoms kyi phyir zhugs pa na dmag la lta na yang ltung byed do / /
gnyis pa dmigs bsal ni /
rgyal bo dang /
btsun mo dang /
gzhon nu dang /
zhang blon dang /
khrom gyi rus sna dang /
grong rdal gyi mi dang ljongs kyi mis bkug pa dang /
tshul khrims dang sog la sogs pa'i bar chad 'byung ba'i dbang gis dmag la lta ba nyid ma gtogs so / /
gsum pa mthar thug bye brag tu bshad pa ni /
dmag la lta ba'i phyir gnas nas 'phags pa'i gnas de'i nye 'khor gyi mtha' las 'das te mthong na ltung byed do / /
nye 'khor gyi mtha' las ma 'das par bzhin sgyur ba tsam gyis mthong ba la nyes byas so / /
dmag la lta ba'i ltung byed do / /
gnyis pa gnas pa'i sbyi don la /
gleng gzhi rgyu mtshan 'dra /
yan lag la bzhi las /
gzhi la /
gnas ni dmag chas pa ma gtogs pa bzhi ldan @# / /
gnas pa'o / /
bdag nyid der 'dug dgos pa'i rkyen dgos med pa'o / /
kun slong 'dug par 'dod pa /
sbyor ba rtsom pa /
mtha' skya reng shar ba'o / /
gzhung don ni /
gang byas na dmag nang na gnas pa'i ltung byed du 'gyur zhe na /
rgyal po sogs kyis bkug pa dang 'jigs pa'i dbang de dag med par g.yul la mngon par dga' ba'i dmag nang der nyin mtshan gnyis las lhag par nyin mtshan gsum pa'i skya reng dang po shar gyi bar du 'dug na ltung byed do / /
mdun rol tu ni sbyor ba'i nyes byas su 'gyur la /
de phyin chad nyi ma re re zhing dngos gzhi'i khan ma tho ba re rer 'gyur ro / /
chos ldan gyi dgos pa med na nyin mtshan gsum pa'i snga ma nyin mtshan dang po gnyis la yang nyi ma re re zhing dngos gzhi'i kha nam tho bar 'gyur ro / /
dmag gi nang na gnas pa'i ltung byed do / /
gsum pa bshams dkrugs la /
spyi don /
bdag nyid de na gnas pa'i don can yin pa zhes sbyar /
gzhan lta ba bzhin no / /
gzhung don la gnyis /
rnam bzhag dang bslab bya'o / /
dang po la gnyis las /
yan lag gi mtshan nyid ni /
g.yul la mngon par dga' ba'i dmag gi dpung gi yan lag /
glang po che dang rta dang shing rta dang rkang thang rnams ni ltung ba 'di'i byed pa po nyid do / /
gang la byed ba po yin zhe na /
bar chad kyi dbang gis 'gro ba min pa la byed pa po yin no / /
dpung gi yan lag ji lta bu zhe na /
dpung gi yan lag bsdus pa /
rgyal mtshan gyi mchog gam dpung gi mchog ste dpung tshogs yan lag bzhi pa'o / /
so so ba ni g.yul bkod cing bshams ba ste de gnyis rnam grangs sa / /
g.yul bkod pa ni bzhi ste /
'bru'i ba lta bu dang /
shing rta'i dbyibs lta bu dang /
zla kham gyi rnam pa lta bu dang /
nam mkha' lding gi 'dab ma lta bu'o / /
'bru'i kha lta bu ni / /
mdun du yang ru dngar rgyab tu yang ru dang ra la dbus na rgyal po 'dug pa'o / /
shing rta'i dbyibs lta bu ni /
mdun dang glo g.yas g.yon du yang ru dngar rgyal po rgyab na 'dug pa'o / /
zla kham gyi rnam pa lta bu ni /
mdun dang rgyab dang glor yang ru dngar dbus na rgyal po 'dug pa'o / /
nam mkha' lding gi 'dab ma lta ba ni glor ru dngar la mdun du rgyal po 'dug pa'o / /
dpung gi yan lag ji lta bu ltung ba gang gi byed pa po yin zhen /
glang po che sogs go bskon pa dang /
shing rta bshams pa dang /
rgyal mtshan bsgreng ba dang /
gzhu brdung pa dang /
mda' mde'u can brdab pa dang /
ral gri shubs nas phyung pa sogs sta gon byas pa rnams kyi dngos la ltung byed dngos gzhi'i byed pa po yin no / /
sta gon byas pa rnams kyi dngos de gang zhen /
dpung gi yan lag sta gon byas pa dag la reg pa dang /
bshams pa dkrugs pa glang po che sogs gnas nas bskyod pa'o / /
lta ba'i phyir 'phags shing nye 'khor gyi mtha' las 'das te mthong ba lta bu ni dngos dag yin no / /
gnyis pa sel ba ni /
bslab pa'i gzhi gsum po 'di dag gi yul la dmag @# / /
yul la mngon bar dga' ba min pa dang /
sta gon ma byas pa'i sgo nas ma chas pa nyid la ni /
reg pa la sogs ba lan smad pa nyid do / /
gnyis pa ni /
dge slong gis glang po che dang rta dang /
bya gag dang /
bya la ba ka dang /
bya ba rta ka dang /
skyes pa dang /
bud med 'thab pa la sogs pa rang gis byas pa dang /
gzhan byed du gzhug ba dang lta bar mi bya'o / /
dbung gi yan lag nyams su myong ba'i ltung byed do / /
lnga ba gzhan gyi lus la gnod ba la gnyis las /
rdeg pa'i spyi don /
mnyan yod du /
'char ka /
zhe sdang gi kun sbyor /
rgyu mtshan yul de la gnod pa dang /
tshur la lan rdeg pa na zhe sdang 'phel nas srog gcod pa'i rgyur 'gyur ba'o / /
yan lag la bzhi las /
gzhi la /
yul dge slong chos drug ldan /
kun slong gsod sems las gzhan pa'i rnyog pa sogs kyis rdeg bar 'dod pa /
sbyor ba rtsom pa /
mthar lus la reg pa'o / /
gzhung don la gsum /
yan lag thun mong ba dang /
thun mong min pa dang bslab bya'o / /
dang po ni /
gang byas na brdeg pa'i ltung byed du 'gyur zhen /
rnyog ba can zhe sdang gi sems nyid kyis yul dge slong pha rol la /
lag pa sogs lus sam /
des 'bangs ba'i bod ba sogs sam /
de dang 'brel ba'i dbyug ba la sogs ba dag gang yang rung ba than rkang ba'i mthe bo 'am /
yungs kar ram rtswa dag gi brdeg na ltung byed du 'gyur ro / /
bslab ba'i gzhi 'og mdag gzas pa dang /
gnas ngan len 'chab pa dang /
zan gcod du 'jug pa zhes bya ba gzhan ngag la yang dge slong pha rol zhes sbyar ro / /
gnyis pa la gnyis /
yan lag gi mtshan nyid dang /
sel ba'i / /
dang ba ni /
gang gi ltung byed du 'gyur zhen /
rdeg spyad kyis brdeg par bya ba'i lus la reg na'o / /
rdeg spyad mang po la yang ltung ba gcig tu 'gyur ram zhe na /
rdeg spyang sor mo sogs re res reg pa la /
de snyeng kyi ltung bar 'gyur ro / /
tshul 'phags na re| gnod pa'i reg pa kun tu thug pa'i reg pa yin pa'i phyir ro / /
ga ga tshil byed pa ni /
'dod pa'i reg ba kun tu spyod pa'i reg pa yin pa'i phyir zer /
rgya ni /
gnod pa gcig bya snyam pa dang /
du ma bya snyam pa'i kun slong gi khyad par yin la /
ga ga tshil yang de dang 'dra zer /
rnam TAka tu /
gang gi tshe sor mo tha dad bas brdeg par byed ba de'i tshen rdeg ba tha dad bar bsams pa'i phyir ltung ba yang tha dad par 'gyur la /
gang gi tshe gcig nyid kyis rdeg par byed pa de'i tshe ni /
brdeg pa tha dad par sems pa med pa'i phyir ltung ba yang gcig nyid du shes par bya'o / /
zhes gsungs pa dad mthun no / /
gnyis ba ni /
rdeg sbyad kyis brdeg par bya ba la ma phog na /
rdeg sbyad ji snyed pa'i nyes byas so / /
gsum pa ni /
rdeg par bya ba 'dod chags can gyi sems lta bu gzhan yin la /
de mi sdug pa sgom pa lta bus zhi bar bya'i /
rang gi lus lta bu gzhan la brdeg bar mi bya'o / /
rnyog pa can gyi sems kyis ka ba la rdeg bar mi bya'o / /
@# / /
rtsig pa dngas dang shing ljon pa dang sgo la sogs pa gzhan la yang rdeg par mi bya'o / /
dgos pa'i dbang gis shing gshag pa dngas brdung ba sogs ni nyes pa med do / /
rdeg pa'i ltung byed do / /
gnyis pa gzas ba'i spyi don la gzas pa zhes sbyar gzhan 'dra'o / /
gzhung don ni /
gang byas na rdeg par gzas pa'i ltung byed tu 'gyur zhe na /
dge slong gis dge slong pha rol la rnyog pa can gyis sems kyis lus sam de dang 'brel ba sogs gang yang rung bas rdeg par gzas na ltung byed du 'gyur ro / /
rdeg sbyad mang po la yang ltung ba cig tu 'gyur ram zhe na /
sor mo sogs rdeg spyad kyi rdzas re re la de snyed kyi ltung byed du 'gyur ro / /
gzas pa'i ltung byed do / /
drug pa gzhan gyi phyir bcos pa la gnod pa'i spyi don /
mnyan yod du nyer dga' nyes rtsom mo / /
rgyu mtshan phyir bcos la gnod pa dang /
las kyi kha skong du mi rung bas bstan pa la gnod pa'o / /
yan lag la bzhi las /
gzhi la /
yul dge slong rdzogs pa'i sdom ldan /
lta mtshan mthun pa /
tha snyad gsum dang ldan pa rgyud tha dad pa /
lus tha mal par gnas pa'o / /
dngos po pham lhag gang rung yul de la byung ba /
gnas mtshams nang na mthol yul mtshan nyid pa yod pa'o / /
kun slong rkyen dgos la mi ltos par 'chab par 'dod pa'o / /
mtha' mtshan mo 'das pa'o / /
gzhung don ni /
gang byas na gnas ngan len 'chab pa'i ltung byed du 'gyur zhe na /
dge slong pha rol po'i pham par 'gyur ba dang /
dge 'dun lhag ma dag bcabs na ltung byed du 'gyur ro / /
thams cad du 'gyur ram zhe na /
ma bcabs na rang nyid bde ba la mi reg pa dang /
rang gi dge sbyong tshul gyi 'bras bu dang /
tshangs par spyod pa'i bar chad dang /
dge 'dun 'khrug tu dogs pa'i dbang nyid ma gtogs par 'chab na ltung byed du 'gyur ro / /
nam gyi tshe ltung byed tu 'gyur na /
nyin mtshan gyi mthar dngos gzhir 'gyur ro / /
nyin mtshan gyi mtha'i snga rol tu ni nyes byas so / /
pham lhag gnyis las gzhan pa'i ltung ba 'chab na yang nyin mtshan gyi mthar nyes byas dang de'i snga rol tu nyes byas phra mo'o / /
gnas ngan len 'chab pa'i ltung byed do / /
bcu pa drug pa la lnga /
gnod pa las gyur pa dang /
'dod pa las dang /
lta ba nyams pa las dang /
grogs ngan sten pa las dang /
dge sbyong gi tshul nyams pa las gyur pa'o / /
dang po la gsum /
gzhan gyi 'tsho ba la gnod pa /
rang gi lus la gnod pa /
dge 'dun gyi las la gnod pa'o / /
dang po la sbyi don /
mnyan yod du nyer dga' zhe dku'o / /
rgyu mtshan yul de la gnod pa dang /
sbyin bdag gi bsod nams kyi bar chad du 'gyur ba sogs /
yan lag la bzhi las /
gzhi la /
sbyin bdag khyim pa tha snyad lnga ldan /
rang dang yul de gnyis ka las rdzas tha dad pa /
yul dge slong chos drug ldan /
dngos po dus rung gi bza' ba 'am bca' ba rung tshad ldan yul de la bsngos pa /
kun slong nad kyi gnyen po'i don ma gtogs par ched du bsams te /
@# / /
pa po zan gcod du 'jug 'dod pa /
sbyor ba rang gi ngag tu bdag nyid dang 'brel bar bsams pa'i don gsal por mngon sum du smras pa /
mtha' yul des don go ba'o / /
gzhung don ni /
nad kyi gnyen po'i don ma gtogs par cher du bsams te /
khyim pa sbyin pa po dge slong pha rol gyi zan gcod du bcug na ltung byed do / /
zan gcod du bcug pa'i ltung byed do / /
gnyis pa rang gi lus la gnod pa la gsum /
dgag pa'i bslab pa /
gnang ba'i bslab pa /
rnam bzhag go / /
dang po ni /
seng ge la reg par mi bya ste /
me dang 'dra bar bsnyen pa dang bzod par dka' ba'i phyir ro / /
gnyis pa ni /
dus byin gyis brlabs pa sngar btang nas /
dge slong gis me la reg par bya zhes gsungs na /
dus byin gyis brlabs pa'i ngo bo gang zhe na /
ston pa sangs rgyas dang /
chos dang /
dge 'dun dang /
tshangs pa mtshungs par spyod pa rnams kyis mar me dang bdug spos sregs pa sogs chos dang ldan pa'i bya ba'i don nyid dang /
dge slong rang gi lhung bzed kha bsgyur ba dang tshon bskol ba sogs kyi las la de dang de'i don du mel reg par bya'o snyam du brtag pa sngon du btang ba ni dus byin gyis brlabs pa yin no / /
bya ba 'di dang 'di ma zin gyi bar du me la reg par bya'o snyam du dus yun ring du byin gyis brlab par bya'o / /
byin gyis brlab pa ni bcu gcig ste /
gos ltung sman rin gso dgag dbyer / /
dus dang ltung rnyed rung khang ngo / /
dus byin gyis brlab pa la drug las /
gzhi ni /
bkag pa las rkyen stobs kyis gnang ba ste /
ma bkag pa snga dro zan zab dang /
nam phyed na gnyid log pa lta bu dang /
ma gnang ba rang bzhin lta bu la min no / /
kha cig des pa bzhi las gzhan pa gsung ste /
dus nges pa zla ba phyed na khrus byed pa lta bu dang /
gnas nges pa byang sgra mi snyan lta bu dang /
dngos po nges pa so phag las rim pa lhag pa lta bu dang /
gang zag nges pa ming pa gnyis pa lta bu'o / /
sgra mi snyan dang a sma ba ran tar dus dran bya mi dgos gsungs shing /
na ba la sogs pa yang ngas pa yin no / /
dbye ba ni gnyis te /
dgag bya nyes dmigs 'gog pa dang /
brgyud pa rgyur 'gro 'gog pa'o| |dang po la /
nang la 'dod chags 'gog pa /
bud med la reg pa'i tshem la sogs pa'i 'du shes sam /
mi sdug pa la sogs pa bsgom pa'o / /
longs sbyod la chags pa 'gog pa ni /
mi rtag pa dang gzhan gyi min pa sogs so / /
zhes sang 'gog pa ni /
dran pa la sogs pa brtan par byed pa'o / /
gnyis pa gzhung du smos pa'o / /
ngo bo ni /
dge sbyong gi blo 'chos pa'i brtag pa'o / /
dus ni nam bya ba la 'jug pa'i tshe na ste /
rtsom 'dod pa na zhes gsung /
yun ni /
bya ba zin gyi bar du yun ring por ro / /
dgos pa ni /
don med pa'i tshed dag la mi 'jug pa dang /
dus dran ma byas pa'i nyes byas khegs pa'o / /
gsum pa'i sbyi don la /
mnyan @# / /
yod du /
drug sdes 'gran gtor la dga' ba /
rgyu mtshan don dang bya ba mang ba dang /
dge ba dang lus la sogs ba'i bar bar chad du 'gyur ba sogs /
yan lag la bzhi las /
gzhi la /
dngos po me yin pa /
tshad dang ldan pa /
me ma mur dang me lce las gzhan pa /
bdag nyid gnang ba min pa'o / /
kun slong reg par 'dod pa /
sbyor ba rang ngam bskos pas reg par rtsom pa /
mtha' reg pa'o / /
gzhung don la gnyis las /
yan lag gi mtshan nyid ni /
gang byas na me la reg pa'i ltung byed du 'gyur zhe na /
rtse ba nyid na'o / /
gang gis zhe na /
gzhan la gtong bas zla ba dang nyi ma dang 'gal me'i 'khor lo la sogs ba byed pas so / /
ci zhig gis rtse zhen /
mes so / /
rtse ba khon la ltung byed du 'gyur ram zhe na /
dge slong dus byin gyis ma brlabs pa na ba'i dbang nyid du gnas pa min pas me la reg na ltung byed du 'gyur ro / /
ji ltar reg na zhe na /
dge slong rang gis reg gam gzhan skos pas reg tu bcug na'o / /
rtse bas reg pa kho na la ltung bar 'gyur ram zhe na /
dge slong min pa dus byin gyis ma brlabs pas rang ngam bskos pas me sbar ba dang /
gsong pa dang /
mes reg pa dang ma reg pa'i bud shing tshang mang du bskul zhing 'jug pa dang me dang bcas pa 'dren pa dang /
'dab ma spung ba dang /
me phyir 'dru ba byed pa dag la ltung bar 'gyur ro / /
gnyis pa sel ba la gsum /
me'i sel pa dang /
bud shing gi dang /
gnas skabs kyi'o / /
dang po ni /
thal bar 'gyur la khad ba'i me ma mur ni pyed shi ba nyid yin pas de la reg na nyes byas /
me lce dag kyang phyed shi ba yin pas re gan nyes byas so / /
gnyis bo der bud shing 'jug pa dang /
'byin pa ni me gzhan gyi nyes ba ltung byed du 'gyur ro / /
gnyis pa ni /
skra dang sbu dang rus pa dang sen mo dang mchil ma dang snabs dang /
skyugs pa dang /
rlugs pa dang /
mon sran rde'u dang /
mon sran dre'u dang /
til dang /
'bru mar dang /
sbrang rtsi dang /
mar dag ni bud shir gyi byed nyid yin pas de dag mer 'jug pa dang 'byin pa la nyes byas so / /
gsum pa ni /
mkhan po lta bu gzhan gyi bya ba slob dpon lta bu gzhan la byin gyis rlob pa ni phyed byin gyis brlabs pa yin pas nyes byas so / /
mel reg pa'i ltung byed do / /
gsum pa dge 'dun gyi las la gnod pa'i spyi don /
mnyan yod du /
dga' bos spong ba'i chos su byed pa'o / /
rgyu mtshan dge 'dun la gnod pa sogs so / /
yan lag la bzhi las /
gzhi la /
dngos po dge 'dun mtshan nyid dang ldan pa'i las mtshan nyid pa /
dge slong gi ched du byas la chags pa'o / /
bdag nyid 'dun pa phul zin pa /
go bya dge slong chos drug ldan /
'dun ba len pa po yin pa /
kun slong 'dun pa bsgyur bar 'dod pa /
sbyor pa ngag drug ldan /
mtha' don go ba'o / /
gzhung don ni /
dge slong gi don gyi ched kyi la @# / /
byas pa la ltung ba 'byin pa po rang gis sngar 'dun pa phul ba slar phyir bsgyur ba'i phyir /
dge slong 'dun pa slar byin cig khyod la mi sbyin no / /
zhes smras na ltung byed do / /
bam lngar /
dge slong gi don gyi ched min pa'i las gzhan la nyes byas so / /
las brgya rtsa gcig ma gtogs pa'i las la nyes pa med do zhes gsungs 'dun pa phyir bsgyur ba'i ltung byed do / /
gnyis pa 'dong pa las gyur pa la bzhi /
bslab bya log rtog dgag pa dang bcas pa /
rnam bzhag /
ltung med /
bslab bya gzhan bstan pa'o / /
dang po ni /
nyi ma dang zla ba thun mong gi snang ba yin pas de gnyis ma gtogs pa'i mar me dang /
nor bu dang /
sman la sogs pa'i snang ba dang bcas pa'i gnas khang khyim gyi phyogs su nyal nas gnyid log par mi bya ste /
longs 'chos par 'gyur ba'i phyir ro / /
mtshan mo'i mthar nyes byas dngos gzhi /
mdun rol tu sbyor ba'i nyes byas so / /
dmigs bsal ni /
rang nad pa nyid dang gzhan gyi nad g.yog gi dbang gis der nyal ba ni ma gtogs so / /
log rtog dgag pa ni /
snang ba dang bcas pa'i phyogs su nyal ba 'di la /
'dul ba 'dzin pa kha cig ni /
nub lhag nyal gyi ltung byed kyi yan lag yin te /
lung du /
dge slong gis snang ba dang bcas pa'i khyim du bsnyen par ma rdzogs pa dang lhan cig nyal bar mi bya'o / /
nyal na ltung byed do zhes gsungs pa'i phyir zhes zer /
de ni mi rigs te /
rnam 'byed las /
phyis snang ba med par ltung byed bca' ba mdzad pa'i phyir te /
yang dge slong gang gang zag bsnyen par ma rdzogs pa dang khyim gcig gi nang du nub gnyis las lhag par nyal na ltung byed do zhes gsungs pa'i phyir| snang ba dang bcas pa dang bsnyen par ma rdzogs pa dang nyal ba 'di gnyis rigs gcig pa min te /
shin tu tha dad pa'i phyir ro / /
gcig ni longs 'chos pa'i rgyags pa bskyed byed yin la /
cig shos sems can la brten pa'i 'dod chags skyed byed yin pa'i phyir /
shes rab byed par /
ltung ba dgu bcu rtsa gcig tu mi 'byung bas ltung ba min gyi nyes byas so zhe'o / /
gnyis pa la gnyis /
yan lag thun mong ba dang thun mong min pa'o / /
dang po ni /
bsnyen par ma rdzogs pa dang lhan cig nyal ba sogs nyal ba'i bslab pa'i gzhi rnams la nyal ba min pa'i spyod lam gyis gnyid log na phyed nyid de nyes byas so / /
de dag gi skabs su nyin mo nyal na mtshan mo las tha dad pa nyid kyi ltung bar 'gyur ro / /
gnas ni bzhi ste /
thams cad g.yogs shing thams cad bskor ba dang /
phal cher g.yogs shing thams cad bskor ba dang /
thams cad g.yogs shing phal cher bskor ba dang /
phal cher g.yogs pa dang phal cher bskor ba rnams so / /
phyim ni gnas bzhi po'i mtha' yin no / /
gnas gang gi nye 'khor bsam par bya ba de'i sgo'i ngos dang 'brel ba'i nye 'khor gnas su gyur ba ni /
gnas dngos de'i @# / /
khongs su gtogs pa nyid yin no / /
steng khang lta bu khyer gzhan bar khang lta bus bar du mchod pa gnas su gyur ba /
sgo 'og khang de dang 'brel ba yang sgo gzhan yod du zin kyang 'og khang gi khongs su gtogs so / /
khang pa gcig yin tu zin kyang nye 'khor 'dom gang tsam dang bcas pa nas gnas khang spyod lam bzhi shong ba tsam gyi pha rol na bsnyen par ma rdzogs pa dang tha dad par gyur cing gnas pa ni khongs su gtogs pa min te /
dgag bya mi rdzogs pa'i phyir ro / /
phal cher ma 'khor ba'i shing ljon pa'i drung dang /
rtsig pa'i bar dang /
tshang tshing gi drung dag ni phyed nyid de nyes byas so / /
rtswa'am na gsal sogs pa thibs po dang bcas pa dag tu bud med dang lhan cig nyal ba yang phyed nyid de nyes byas so / /
bud med dang lhan cig nyal ba 'di la ni bsgribs sam ma bsgribs kyang dung bya gag 'phur nas babs pa'i lam tsam gyi pha rol na bud med gnas na gnas gcig yin yang bar du chod bar gyur pa nyid yin no / /
khang pa tha dad kyang gnas gcig pa ni /
g.yas g.yon gyi khang pa gnyis nang gcig tu rgyu zhing de gnyis kyi bar na gnas gzhan med pa min pa dbus khang dog pa lta bu yod pa nyid la ni steng g.yogs ma gcig gis bkab ba thams cad gnas gcig pa nyid yin no / /
dge slong rang gi char gtogs pa bdag nyid dbang ba'i slo bcad pa sgo glegs la sogs bas bcad pa la ni gnas de'i nye 'khor yang gnas tha dad pa nyid do / /
des na rang dbang ba'i sgo bcad na nye 'khor na bud med yod kyang ltung bar mi 'gyur ro / /
ltung ba 'byin par byed pa'i dge slong dge slong dge slong gzhan gyis srung ba nyid dang /
bud med khyim thab pha ming sogs bdag pos bsrungs ba ni sgo bcad pa de dang 'dra bar ltung bar mi 'gyur ro / /
steng ngam 'og gi rim khang gzhan na bud med gnas la /
gzhan na dge slong gnas pa la ni skas dge slong rang nyid gang na gnas pa'i steng ngam 'og tu brtul ba nyid sgo bcad pa dang 'dra'o| /
gnas las gzhan nye 'khor gnas min pa nyid la ni na smad pa nyes byas so / /
gnyis pa thun mong min pa'i spyi don la mnyan yod du /
nye dga' 'dod chags kyi cha la brten pa /
rgyu mtshan chags pa'i bsam pa skye ba dang /
'dris pas brtse ba sogs /
yan lag la bzhi las /
gzhi la /
yul ngo bo'am rnam grangs kyi sgo nas ma rdzogs par tha snyad lnga ldan /
bdag nyid nad pa dang nad g.yog dang rmya ba dang /
dbyar zla ba gnyis la bab pa'i tshe sdig can nye bar gnas pa min pa dang /
yul rten gnyis ka nyal zhing gnyid log pa'i spyod lam can yin no / /
dus mtshan mo'i dus yin pa /
gnas mtshan nyid du grub pa dang gcig pa'o / /
kun slong nyal bar 'dod pa /
sbyor ba rtsom pa /
mtha' mtshan mo gsum pa'i mtha' la'o / /
gzhung don la gnyis las /
yan lag gi mtshan nyid ni /
gang byas na bsnyen par ma rdzogs pa dang /
lhan cig nyal ba'i ltung byed du 'gyur zhe na /
bsnyen par ma rdzogs @# / /
pa dang lhan cig ji skad bshad pa'i gnas gcig tu /
dus mtshan mo gsum pa la nyal ba'i spyod lam gyis gnyid log na ltung byed du 'gyur ro / /
lhan cig ces smos bas /
gcig spyod lam gzhan gyis nyal na nyes byas /
gcig spyod lam gzhan gyis gnyid log par mi byed cing /
gcig nyal ba la ni ltung ba med de /
lhan cig gnyid log pa ma grub pa'i phyir ro / /
mtshan mo gsum pa'i dus nam gyi tshe ltung bar 'gyur zhen /
mtshan gsum pa'i mtha' skya reng dang po 'char ba'i mdun rol gyi skad cig ma la dngos gzhir 'gyur ro / /
'di mtshan mthun kho na bskyed pa min te /
shes rab byed par /
bud med bdag pos bsrungs pa dang /
zhag gnyis las 'das na ltung byed ma rdzogs pa dang /
nyal ba'i ltung bar brtsi zhes dang /
bam lngar /
khyim pa'am /
rab tu byung ba dang /
mtshan mo gsum pa la ltung byed do zhes gsungs pa'i phyir /
gang zag dang gnas ngo spos ma spos kyang 'dra ste /
zhu bar /
nub gnyis dge tshul dang nyal nas nub gsum pa la bsnyil ba'am /
bud med dang nyal na ltung byed gnyis su gsungs pa dang /
mtshan mo gsum pa 'gron pa las phyi rol tu dgar par gsungs pa'i phyir ro / /
mtshan mi mthun dang /
zhag dang po la'ang nyes par 'gyur ro / /
gnyis ba sel ba ni /
mtshan mo mtha'i mdun rol du ni sbyor ba'i nyes byas so / /
gsum pa ltung ba med pa ni /
lam gyis dub pa rmya ba la ni mdun rol tu gnyid log pa nyes ba med do / /
rmya ba ma sangs na mtshan mo'i mthar yang gnyid log ba la nyes pa med do / /
byin len la sogs pa dge slong gis byar mi rung ba yod na de bsgrubs par byed pa bsnyen bar ma rdzogs pa dang lhan cig ba'i nad pa dang /
nad g.yogs la yang mdun rol dang mthar nyes pa med do / /
rang gi dge tshul dang yang lhan cig nyal ba la nyes pa med /
dge slong gang la nyes pa med ce na /
dge tshul de dang ldan pa la'o /
gang gi tshe nyes ba med ce na /
gnas de na dge tshul sun 'byin par byed pa'i dge slong sdig can nye bar gnas par gyur na'o / /
de dang ldan pa thams cad la nyes pa med dam zhe na /
sdig can de re shig gam gtan du bcug pa la 'bad pa sngar byas sam /
da lta byed pa la nyes pa med pa yin gyi /
gzhan la min no / /
dus thams cad du nyes pa med dam zhe na /
dbyar snga ma gnas par khas blangs na de'i zla ba gsum gyi dus phyi ma'i zla ba gnyis po dag la bab pa dang /
dbyar phyi ma khas blangs na de'i zla ba gsum gyi snga ma'i zla ba gnyis po dag la bab pa na nyes ba med pa yin gyis gnas bar khas ma blangs pa dang /
khas blangs kyang dbyar snga ma'i zla ba dang po dang /
phyi ma'i zla ba tham la ni nyes par 'gyur ro / /
bzhi pa bslab bya gzhan bstan pa ni /
dbyar gnas par khas blangs pa la bab pa'i dge slong des phyi ma'i zla ba gnyis pa las lhag par gnas par mi bya'o / /
@# / /
snga ma la ni ma smras kyang grub bo / /
yang des sdig can nye bar gnas pa'i gnas su dbyar gnas par khas blangs pa sdam shos mi bya ba nyid do / /
dbyar khas blangs pa'i 'og tu sdig can nye bar gyur na /
zla ba snga ma mi srung bar bya ba nyid do / /
sdig can nye bar gnas pa'i dge slong des dge tshul sngar nye bar ma bzhag pa bzhag par mi bya'o / /
dge tshul dang ldan pa'i dge slong des dge tshul khrid nas lam du 'gro ba na dge tshul gnyid bro bas rmya bar gyur na dge tshul mdun du btang ste 'gro bar bya'o / /
gal te de bru ba tsha bar gyur na de la nang par gyi dus su kha zas sbyin par bya /
gal te gro khar bab pa na yang bkres na de tshe yang dro zan sbyin par bya'o / /
bsnyen par ma rdzogs pa dang lhan cig nyal ba'i ltung byed do / /
gsum pa lta ba nyams pa las gyur ba'i sbyi don /
mnyan yod du /
sngon bong rdzi 'chi ltas lta ba'i kun tu sbyor ba /
nyes pa sdig lta mi gtong ba'o / /
rgyu mtshan sangs rgyas la skur ba btab pa dang dge 'dun la gnod pa sogs /
yan lag la bzhi las /
gzhi la /
go bya dge slong chos drug ldan /
dngos po chos las phyin ci log gi tshig rkyen gsol bzhi'i las mtshan nyid pa /
kun slong sdig lta mi gtong bar 'dod pa /
sbyor ba rtsom pa /
mtha' brjod pa gsum pa las 'das ba'o / /
gzhung don la gnyis las /
yan lag gi mtshan nyid ni /
bsgo gyur thun mong ba rnams khas blangs nas /
gang mi gtong na /
lta ba'i rnam pa mi gtong ba'i ltung byed du 'gyur zhen /
dge slong gang /
ji ltar bcom ldan 'das kyis dge sbyong tshul gyi bar du gcod pa'i chos su gsungs pa pham pa la sogs pa gang yin pa de dag rten kyang dge sbyong tshul gyi par du gcod par mi /
'gyur te /
de ltar bcom ldan 'das kyis chos bstan pa bdag gis shes so / /
zhes bya ba la sogs bar 'jug pa'i tshig mi gtong ba la ltung byed du 'gyur ro / /
gnyis pa bslab bya ni /
lta ba'i rnam pa ma gtong ba'i dge slong de la gsol ba dang /
bzhi'i las kyi smad pa nyid dang /
gnas dbyung cig char du bya ste /
ltung byed du gyur pa'i lta ba'i rnam pa mi gtong ba de'i 'og tu bya'o / /
lta ba'i rnam pa mi gtong ba'i ltung byed do / /
bzhi pa grogs ngan bsten pa las gyur pa la gnyis las /
dge slong las gyur pa'i spyi don /
mnyan yod du /
nyer dga' /
sdig pa 'dod pa'o / /
rgyu mtshan dge 'dun gyi chad pas mchod pa dang /
grogs de yang bya ba ngan pa bsrel du bcug pa dang /
rang yang de lta bu brten par 'gyur ba dang /
gzhan ma dad pa sogs yan lag la bzhi las /
gzhil /
yul lta ba mthun pa ma gtogs lnga ldan /
spangs pa phyir bcos ma byas pa /
bdag nyid gnas phyung min pa'o / /
kun slong nang pa dang lta ba dang dbral 'dod min pa /
sbyor brjes su phyogs par rtsom pa /
mtha' lung dpog pa la sogs pa gang rung byas pa'o / /
gzhung don la gsum /
yan lag gi @# / /
mtshan nyid /
mthar thug gi rab dbye /
sel ba la ltung ba med pa'o / /
sbangs pa'i rjes su phyogs pa'i ltung byed kyi byed pa bo gang zhe na /
shes gtso'o / /
gang la ni /
ji ltar bcom ldan 'das kyis bar du gcod pa'i chos su gsungs pa gang dag yin pa de dag rten kyang bar du gcod par mi 'gyur te /
zhes sogs kyi tshig de skad smra bas /
lta ba'i rnam pa mi gtong ba'i ltung byed byung ste /
dge 'dun gyi gnas nas phyung ste /
spangs pa nyes pa bzod par gsol ba phyir bcos pa ma byas pa'i dge slong la'o / /
gnyis pa ni /
ci zhig byas na byed pa po yin zhe na /
dge 'dun gyis spangs pa'i dge slong la deng shes bzhin du lung dpog pa sbyin pa dang /
dmigs gyis 'dri ba'i lan sbyin pa dang /
gnas bca' ba sbyin pa dang /
ma thob ba thob pa'i thabs rjes su bstan ba dang /
thob pa mi nyams shing 'phel ba'i thabs gdam ngag sbyin na ltung byed du 'gyur ro / /
sbangs ba de la kho bo 'di dang 'di lta bu 'dong ces rang gi lta ba smra na yang ltung byed du 'gyur ro / /
ltung bzed sogs zang zing gi longs spyod bdag gir byed na yang ltung bar 'gyur ro / /
spangs ba de'i bsnyen bkur bdag gir byed na'ang ltung bar 'gyur ro / /
spangs pa de dang gnas su lhan cig nyal na yang ltung bar 'gyur ro / /
gang gi tshe 'gyur na /
mthar ro / /
gang gi mthar 'gyur na /
mtshan mo'i mthar ro / /
gong du bshad pa de dag las gzhan spangs pa de dang lhan cig 'dag rdzas tsam gyis srul zhing 'du 'dzi byed na yang ltung bar 'gyur ro / /
gsum ba ni /
nad pa dang /
sdig ba can gyi lta ba dang dbral bar gtogs pa'i don gyis srul ba ni ma gtogs so / /
spangs ba'i rjes su phyogs pa'i ltung byed do / /
gnyis pa dge tshul las gyur pa la gnyis las /
bslab bya ni /
dge tshul ji ltar bcom ldan 'das kyi zhes sogs kyi tshig de nyid la zhugs pa la /
dge 'dun gyis de bzlog pa'i phyir bzham sgo bya ste /
dge tshul ni dge slong gi 'khor yin pa'i phyir ro / /
bzlog kyang las kyi mtha' las mi gtong na dge 'dun gyis dge tshul de bsnyil bar bya'o / /
ji ltar bsnyil bar bya na /
dge 'dun gyis bskos pa'i dge slong zhig gis dge tshul de la khyod la dang por dge 'dun gyis gsol ba dang gzhi'i las mdzad par rtsom mo / /
de'i 'og tu khyod snyil ba'i las mdzad par rtsom mo zhes bya ba dang /
dang por gsol ba byas ba'i 'og tu de la 'di skad ces khyod kyi phyir dge 'dun gyis gsol ba byas zin gyi sdig ba can gyi lta ba'i rnam pa 'di thongs shig ces dang /
brjod pa dang bo dang gnyis ba byas pa'i 'og tu yang /
khyod kyi phyir dge 'dun gyis brjod pa dang po byas zin gyi zhes dang /
gnyis pa yang byas zin gyi sdig pa can gyi lta ba'i rnam pa 'di lta bu 'di thongs shig /
ces re re'i mthar dge slong gis dge tshul de la sgrog bar bya'o / /
brjod pa gsum pa byas zin pa'i 'og tu ni la @# / /
rdzogs zin pa'i phyir bsgrags kyang ci yang mi phan te /
de'i tshe dge tshul bsnyil zin pa'i phyir ro / /
rnam 'byed du /
las brjod ba gsum ba byas nas kyang /
de'i 'og tu dge slong gcig gis zhes sogs nas /
de skad bsgo ba ni /
gzhi de gtor na legs gal te mi gtong na de'i 'og tu mjug bsdu ba bya zhes gsungs /
brtsams pa mthar phyin par bya ba rigs so snyam pa bsal ba'i phyir gsol ba sogs snga ma'i tshe lta ba'i rnam pa btad na las phyi ma mi bya'o / /
gnyis pa yan lag gi mtshan nyid ni /
gang byas na bsnyil bsdud pa'i ltung byed du 'gyur zhe na /
dge slong gis lta ba'i rnam ba mi gtong ba'i dge tshul dge 'dun gyis bsnyil ba la der shes bzhin du lung 'bogs pa sogs byas na ltung byed du 'gyur ro / /
bsnyil ba sdud ba'i ltung byed do / /
lnga ba dge sbyong gi tshul nyams ba las gyur ba la gsum /
gos las gyur pa /
rgyan las /
'phral gyi bya ba las gyur pa'o / /
dang po la gnyis las /
yan lag gi mtshan nyid la /
spyi don /
rgyal po'i khab tu /
drug sdes /
nyon mongs pa mi bzod pa dang rnyed pa 'dod pa /
nyes pa gos kha ma bsgyur ba gyon ba'o / /
rgyu mtshan khyim pa dang rtags 'dre ba dang /
bdag nyid der bcos nas bya ba min pa byed pa'o / /
yan lag la bzhi las /
gzhi la /
dngos po rang gi yin ba'i gos rgyu rung ba tshad lnga na /
kha bsgyur ba rung bas steng g.yogs pa min pa /
tshu tshugs las gzhan ba /
bdag nyid snang ba min pa'o / /
kun slong longs spyod 'dod pa /
mtha' longs spyod pa'o| /
gzhung don ni /
ci zhig byas na kha ma bsgyur ba'i gos gyon ba'i ltung byed du 'gyur zhe na /
rams sogs sngon po dang /
btsags sogs dmar po dang /
ngur smrig la sogs pa ngag gis kha ma bsgyur ba'i rang gi gos tha na lhung bzed kyi kha g.yogs dang snong dang /
rkang pa'i 'bab dang /
ska rags ngag gis bsgo bsle'u la sogs pa la yongs su longs spyad na ltung byed do / /
chu tshags ni kha bsgyur bar mi rigs te /
des btsags pa'i chu la tshon gyi bag chags pa na chu lag nyar blangs pa dang /
gsog 'jog byas pa dang /
byin len ma byas ba dang /
dus min par za ba la sogs pa'i nyes pa'i cha rten bar 'gyur ba'i phyir /
des na de ni yo byad kyi gos bzhin du kha mi bsgyur bar bya'o / /
gnyis pa bslab bya ni /
rab tu byung ba sde pa lnga po gzhan gyi gos rang gis sbyod ba la yang gzod rung bar bya mi dgos pa nyid yin no / /
khyim pas gzhan la brkus pa'i gos rung ba byas zin ba zhig dge slong gis rnyed pa la yang gzod rung bar bya mi dgos so / /
kha dog chen po tshon chen brgyad kyis kha bsgyur ba'i gos bsgob bsten par mi bya'o / /
brgyad ni sum brgya par / /
mtshal dang de bzhin rgya skyegs btsod rnams dang / /
gur gum dag dang thang shing li khri dang / /
rma shing leb rgan rtsi rnams mi rung ste / /
brgyad po tshon chen yin bas @# / /
bkag phyir ro / /
kha tshar dang phun tshar ma bcad pa'i khyim ba'i gos kyang bsgo ba brten bar mi bya'o / /
gtsug lag khang gi nang du ni rkyen de lta bu yod na steng du ngur smrig gis g.yogs te bsgo ba brten bar bya'o / /
lam du gos brnyas pa ni /
gcig gis thob pa yin yang gzhan dang thun mong ba yin no / /
su dang thun mong ba yin na /
grogs dag dang ngo / /
grogs ji lta bu dag dang zhe na /
dge slong dang dge tshul dag dang ngo / /
gos brnyas ba cig nyid yin na /
rgan rims nas brtsams te ji srid du sleb pa'i steng du g.yog go / /
khyod kho na la sbyin no zhes dmigs kyis ma sngos par spyir rnyan na gos de gzhan las bshus te /
rang gis gyon nas bcag par mi bya'o / /
sbyin bdag bsod nams 'dod pas /
dge slong 'gron du bos pa na khyim pa'i gos kha tshar ma bcad pa man chad gsar pa la 'di'i steng du rdzir gsol zer na /
dge slong gis 'dus byas mi rtag pas nyen par gyur pa'i yid la byed pas /
steng du rkang pa gnyis kyis brdzi bar bya'o / /
kha ma bsgyur ba'i gos gyon pa'i ltung byed do / /
gnyis pa rgyan las gyur ba la gnyis las /
rnam 'byed kyi skabs nas 'byung ba la gnyis las /
spyi don /
yangs pa can du /
drug sde longs ba'i gzhir gtogs pa /
rgyu mtshan nga rgyal dang brgyags pa skye ba dang ma dad pa sogs so / /
yan lag la bzhi las /
gzhi la /
dngos po rin po che'am der smos pa rung ba /
dngos po'i cha nas gzhan dbang pa /
chud za ba dang /
sbyin bdag bsod nams 'dod pas bstabs pa dang /
mi min gyi gnas su de dag gi bsod nams kyi byung ba min pa'o / /
bdag nyid rdzu 'phrul dang /
sprul ba'i skabs dang| bar chad can dang /
don khyad par can bsgrub pa dang /
chos 'chad ba'i skabs min ba'o / /
kun slong rgod bag gis reg par 'dod pa /
sbyor ba rang ngam gzhan gyis rtsom pa /
mtha' reg pa'o / /
gzhung don la bzhi /
yan lag gi mtshan nyid /
sel ba la ltung med bslab bya dang bcas pa /
gzhi'i mtshan nyid sel pa dang bcas pa /
rkyen khyad par can la nyes pa med pa bslab bya dang bcas ba'o /
dang po ni /
gang byas na longs pa'i ltung byed du 'gyur zhe na /
rin po che rang gi la reg na spang ltung du 'gyur bas /
rin po che rang gi min pa dang /
rang ngam gzhan gyi rin po che der smos pa la rang gis reg gam /
gzhan reg tu bcug na ltung ba'i byed pa po yin no / /
rin po cher smos pa de ni g.yul du spyang pa'i mtshon cha dang /
rol mor spyad pa'i lag cha'o / /
de gnyis ji lta bu zhig ltung ba gang gi byed pa po yin zhen /
g.yul du dgos pa'i phyir bya ba byed pa rung ba nyid du gyur pa'i mtshon cha dang /
rol mor dgos pa'i phyir rung ba nyid du gyur pa'i lag cha ni dngos gzhi'i byed pa po yin no / /
rang rang gi bya ba byed nus kyi rung bar ma gyur pa ni nyes byas kyi byed pa po yin no / /
gnyis @# / /
ba ni /
de gnyis gnas gang yang rung ba na 'dug pa byed ba bo yin nam zhe na /
gtsug lag khang dang de'i nye 'khor na rin po che dang der smos ba 'dug ba la /
bdag gir bya ba'i bsam ba dang ma 'brel bar rdzas chud mi za bar bya ba'i sems kyis reg gam reg tu bcug pa ni ma gtogs so / /
gtsug lag khang dang nye 'khor na bdag po las 'khyams pa'i rin po che dang der smos pa 'dug pa de dge slong gis yal bar mi dor ro / /
ji ltar yal bar mi dor zhe na /
de zhag bdun nam brgyad kyi bar du dus dus su blta ba sogs bsdu skyogs bya'o / /
bsod snyoms la 'gro ba'i lam yogs su gtsug lag khang nye 'khor dang bcas ba na /
de dag 'khyam pa mthong na sa'am lo ma'i tshogs dag gis g.yog par bya'o / /
bdag po rtags thams cad lam bab par mun sbrul tsam gyis kho bo'i yin no zhes zer ba la rdzas de sbyin par mi bya'o / /
zhag bdun nam brgyad nas bdag po 'ongs bar ma gyur na de'i 'og tu rdzas de dge 'dun gyi mdzod du gzhug par bya'o / /
yun ji srid du bcang zhe na /
zla ba drug gi mtha' tshun chad du bcad bar bya'o / /
zla ba drug gi 'og tu bdag po ma 'ongs na /
rdzas de sangs rgyas sam dge 'dun gyi ris gang nas rnyed ba der spyad du rung ngo / /
rdzas de dkon mchog gsum gyi yo byad du rung ba min na /
rdzas des de dag la rung ba'i rdzas brtan po gzhan nyo bar bya'o / /
gal te rdzas nyos mam ma nyos bar spyod pa de'i tshe bdag po 'ongs par gyur na /
dkon mchog gsum gyi don du rjes su gnang ba gsol te mi ster na /
rdzas de bdag po de la sbyin par bya'o / /
gal te bdag po des rdzas spyad ba'i bskyed dgos so zhes slong na /
kho bo cag gis yongs su bskyangs pa gang yin pa de nyid drin che bar mi sems sam zhes brjod bar bya zhing bskyed sbyin par mi bya'o / /
gsum pa gzhi'i mtshan nyid ni /
sngar rung ba nyid du gyur pa zhes smos pa de la rung ba gang zhe na /
nor bu dang bai DUr+ya la sogs ba la ni /
nor bu mkhan gyis brdar ba dang mig phug pa nyid rung ba nyid yin no / /
gser dngul las byas ba'i mgul rgyan dang /
lag ngar la bskon pa'i gdu? bu rgyan can dang /
dpung rgyan dang /
mu tig gi do shal ring du 'phyang ba dang /
mu tig gi se mo ngo num slebs tsam du 'phyang ba gnas pa yang rung ba yin no / /
pi wang dang 'ong ma dang /
'ba' la ri dang maha ti dang /
su g+hoSha ka rnams ni rgyud dang bcas pa nyid na rung ba'o / /
dung dang /
rnga bo che dang rnga bta ha dang /
rdza rnga rnams ni sgra 'byin na rung ba'o / /
gzhu ni rgyud dang bcas pa nyid na rung ba'o / /
ral gri dang /
ral gri khyog po dang /
ral gri so gcig pa dang /
mdung dang /
'phang mdung dang /
lcags kyu rnams ni de dag nyid yin na rung ba'o / /
mda' dang lcags mnga' dang /
mda' phyed lcags las byas pa rnams ni mde'u dang bcas pa nyid na rung ba'o / /
rin po che las byas pa'i sangs @# / /
rgyas kyi sku gzugs ni sku gdung dang bcas pa nyid yin na rung ba yin pas de la reg na dngos gzhir 'gyur /
sku gdung med na nyes byas dang /
rin po che min pa las byas pa'i sku gzugs sku gdung med na ltung pa med sku gdung dang bcas na nyes byas so / /
nyan rang gi sku gzugs rin po che las byas pa sku gdung dang bcas pa la nyes byas su 'gyur ro / /
ston pa'i sku gzugs de la ston pa'i 'du shes nye bar bzhag ste reg gam reg tu bcug na nyes pa med do / /
sel pa ni /
nor bu 'phying bu dang /
sog ma'i 'phreng ba dang /
mchu sprad dang /
rdza rnga kha cig pa dang /
gzhu'u ras bal rmel ba la dgos pa'i lag cha dang /
mda' ltar bcos pa shing bu la sogs pa la ltong tsam gtod cing 'ol spyi tsam mda' 'dra ba rnams la rag gam reg tu bcug na phyed nyid de nyes byas so / /
gser gyi stegs bu la ni dge slong 'dug tu mi rung ste /
'dug na nyes byas so /
bzhi pa ni /
chom rkun pa la sogs pas 'jigs par gyur na /
dge slong rang gi rdzas sba ba'am khyer ba la mi gnod na /
dge 'dun gyi dang mchod rten gyi dbyig dang /
gser sbas nas sam khyer te 'gro bar bya'o / /
rang gi la gnod na dang por rang gi chos ldan gyi rdzas sba ba'am bskur bar bya'o / /
gang gis sbas nas sam khyer te 'gro zhe na /
khyim pa dad pa can nam /
dge tshul gyis so / /
de dag med na dge slong rang gis sba ba sogs bya'o / /
sba ba dang 'khyer ba dar rdzas des 'og tu sba ba'am 'ga' zhig la thogs pa yin na dad pa can nam /
dge tshul gyis sa brko bar bya'o / /
med na rang gis so / /
'jigs pa dang bral na rdzas de gnas der sbyin no / /
rdzas de sa 'og nas brub dang dbyung ba yang de dang 'dra bar dad pa can nam dge tshul gyis bru'o / /
med na rang gis so / /
lha dang klu la sogs pa mi min pa'i gnas na 'jig rten chags pa'i tshe /
gal te de dag gi bsod nams kyis byung ba rin po che'i rang bzhin gyis gzhi dang them skas la sogs pa la reg pa ni nyes pa med do / /
der zan gyi phyir snod gzhan med na rin po che las byas pa la yang nyes pa med do / /
gnas der 'dug pa'i phyir rin po che las byas pa'i mal cha dang stan dag la yang nyes pa med do / /
bslab bya ni /
glang po che la sogs pa'i bzhon pas 'gro bar bya'o / /
dgos pa gang yang rung bas sam zhe na /
chos dang ldan pa'i don gyi dbang nyid kyis so / /
bzhon pa de la gser dang rgya dar la sogs pa'i cha sgeg dang ldan pa nyid kyis 'gro bar mi bya'o / /
dge slong chos ldan gyi dgos pa dang bcas pas kyang rgas pa dang na ba dag las gzhan pas bzhon pas 'gro bar mi bya'o / /
'di la 'dug ste chos bsgrag bar bya'o snyam du chos nyan du gzhug pa'i phyir rin po che las byas pa'i seng ge'i khri la mi rtag pas nyen par 'gyur ba'i yid la byed pas 'dug par bya'o / /
khyim gzhan du khyim pa des bshams pa na gser dang dngul gyis sbras pa dril bu g.yer kas gshibs pa'i gos de dag la khyim pa'i yin no snyam du shes bar byas nas 'dug kyang @# / /
nyes pa med do / /
khri de la nor bus spras pa gser dang dngul gyis brgyan pa dag la yang mi rtag pas nyen pa'i yid la byed pas 'dug par bya'o / /
seng ge'i khri la rin po ches brgyan ba'i gos bshams pa de dag dge slong gis drub par bya'o / /
khyim pa dang dge tshul med na dge slong gis rin po che las byas pa'i sangs rgyas kyi sku gzugs la ston pa'i 'du shes nye bar bzhag pa rnams kyis chos dang ldan pa'i don gyi dbang nyid kyis reg pa la mi rung ba nyid med do| |de gnyis med na sangs rgyas kyi sku gzugs de'i rdzas rin po che las byas pa'i rgyan la sogs pa la reg pa la yang mi rung ba med do / /
mchod pa'i phyir ni de gnyis yod kyang nyes pa med do / /
gnyis pa lung gzhan nas 'byung ba la gnyis /
rgyags pa dang 'brel pa dang /
rgod bag dang 'brel pa'o / /
dang po la gnyis /
rgyan bslab bya dang bcas pa /
kha dog dang dri bslab bya dang bcas pa'o / /
dang po ni /
dge slong gis rin po che las byas shing tshad dang ldan pa'i rgyan gdags pa bsten par mi bya'o / /
bslab bya ni /
dge slong gis rgya bcang bar bya'o / /
rnam pa ji lta bu zhen /
rgyan gyi tha snyad gdags su mi dung ba'o / /
rgyu gang las byas pa zhe na /
ro nye'am zangs sam ra gnan mkhar ba'am rgya skyegs kyi tshigs ma 'am shing ngam rdo'am sa'am ba so'am r+wa dag las byas pa'o / /
rtags ji lta bu bya zhe na /
rtags ni /
dge 'dun gyi rgyal ni 'khor zhing spyad pa'i brdar dbus su 'khor lo / /
gang zag gis ris su bcad du mi rung ba mtshon par ngos gnyis su ri dwags /
sbyin bdag dga' ba'i phyir 'og tu gtsug lag khang gi bdag po'i ming bri'o / /
gang zag gi rgyal ni kun tu skyo ba skyed pa'i phyir rus pa'i keng rus sam mgo bo'i thod pa bri bar bya'o / /
so mangs kyis skra bshad par mi bya'o / /
so mangs de ni dpe yin pas gzhan gyis kyang skra bshad par mi bya'o / /
me long gis bzhin blta bar mi bya'o / /
tha na chu yan chad kyis kyang blta bar mi bya'o / /
thams cad du mi blta 'am zhe na /
chu la srog chags yod med brtag ba'i ched nyid dang rma dang gnyer ma dang skra dkar lta ba dang lus kyi snga phyi'i mtshan ma bzung ba'i phyir me long la lta ba la ni ltung ba med do / /
gnyis pa ni sa dkar lta bu'i dpral ris gsum bsten par mi bya'o / /
gi wang gis lus la bsku ba bsten par mi bya'o / /
dri dag gis bsku bar mi bya'o / /
bslab bya ni /
sbyin bdag bsod nams 'dod pas dge slong gis rkang pa gnyis la lus bsku ba'i dris bskud pa bsten par bya'o / /
sbyin bdag de'i mdun rol tu dri de dor bar mi bya'o / /
dri de dag gis bskus pas dge 'dun gyi nang du 'du bar mi bya'o / /
dri dag gis bskus pas khyim pa dag la chos bstan bar mi bya'o / /
des bsod snyoms sogs la khyim dag tu 'gro bar mi bya'o / /
bsku ba'i las zin pa'i mjug tu khrus bya'o / /
dri de dag 'bul na blang bar bya'o / /
me tog gi phreng ba'i rgyu dag kyang blang bar bya'o / /
dri dang
